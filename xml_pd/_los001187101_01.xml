<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
   <teiHeader>
        <fileDesc>
           <titleStmt>
               <title type="main">Los en vast. Jaargang 1871</title>
           </titleStmt>
           <editionStmt>
               <edition>
                   Dit bestand biedt, behoudens een aantal hierna te noemen ingrepen, een diplomatische weergave van <hi rend="i">Los en vast. Jaargang 1871</hi> uit 1871.
               </edition>
               <respStmt>
                   <resp>
                                              <corr>p. 338: voetnoot ‘1’ heeft in het origineel abusievelijk nootverwijzing ‘2’ gekregen in de lopende tekst. In deze digitale editie is dat verbeterd.</corr>
                       <corr>p. 352: in het origineel is een gedeelte van de tekst onleesbaar. In deze digitale editie is ‘[...]’ geplaatst.</corr>
                       <corr>p. 420: reehts → rechts: ‘nog wat papieren van rechts naar links te leggen en omgekeerd’.</corr>
                       <corr>p. 422: propaedeutiseh → propaedeutisch: ‘zelfs na de critiek van mijn neef die met zijn propaedeutisch aan 't sukkelen is’.</corr>
                   </resp>
               </respStmt>
           </editionStmt>
           <extent><!-- aantal pagina's --></extent>
           <publicationStmt>
               <idno type="titelcode">_los001187101_01</idno>
               <idno type="format">DBNL-TEI 1</idno>
               <availability>
                   <p>2016 dbnl</p>
               </availability>
           </publicationStmt>
           <notesStmt>
               <note></note>
           </notesStmt>
           <sourceDesc>
               <bibl>
                   <idno type="isbn"></idno>
                   <idno type="usedcopy">eigen exemplaar DBNL</idno>
               </bibl>
               <p><hi rend="i">Los en vast. Jaargang 1871</hi>. S.C. van Doesburgh, Leiden 1871</p>
               <p>&nbsp;</p>
           </sourceDesc>
       </fileDesc>
       <encodingDesc>
           <projectDesc>
               <p>Wijze van coderen: standaard</p>
               <p></p>
           </projectDesc>
       </encodingDesc>
       <profileDesc>
           <langUsage>
               <language id="nl">Nederlands</language>
           </langUsage>
       </profileDesc>
       <ebook>
           <bibl>
               <title type="main">Los en vast. Jaargang 1871</title>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </ebook>
       <pod>
           <bibl>
               <title type="main">Los en vast. Jaargang 1871</title>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </pod>
       <revisionDesc>
           <change>
               <date>2016-03-08</date>
               <respStmt>
                   <name type="person">AB</name>
               </respStmt>
               <item>colofon toegevoegd</item>
           </change>
       </revisionDesc>
   </teiHeader>
   <text>
<body>
<cf>
<div type="chapter">
<pb ed="" n="voorplat"/>
<p>LOS EN VAST</p>
<p>VOOR</p>
<p>1871.</p>
<p>EERSTE AFLEVERING.</p>
<p>LEIDEN,</p>
<p>S.C. VAN DOESBURGH.</p>
<p>1871.</p>
<pb ed="" n="binnenkant voorplat"/>
<p>LEIDEN: BOEKDRUKKERIJ VAN A.W. SIJTHOFF</p>
<pb n="I"/>
<p><hi rend="spat">INHOUD</hi>.</p>
<p><table>
<row>
<cell role="header"/>
<cell role="header">Bladz.</cell>
</row>
<row>
<cell>Portretten. Mijn vriend Salomo</cell>
<cell>1.</cell>
</row>
<row>
<cell>Typen. Die goede oude Tante</cell>
<cell>24.</cell>
</row>
<row>
<cell>De Burgerschooljongen</cell>
<cell>32.</cell>
</row>
<row>
<cell>Agnes</cell>
<cell>41.</cell>
</row>
<row>
<cell>Het land der wonderen</cell>
<cell>88.</cell>
</row>
<row>
<cell>In Memoriam</cell>
<cell>108.</cell>
</row>
</table></p>
<pb rend="blank" n="II"/>
</div>
</cf>
<div type="chapter">
<pb n="1"/>
<head rend="h3">Portretten.</head>
<head rend="h4">III. Mijn vriend Salomo.</head>
<p>Hij was een koninklijke jongen maar hij was te geleerd, of laat mij liever zeggen, hij was het te <hi rend="spat">vroeg</hi>, veel te vroeg voor een mensch van vleesch en bloed, die door den goeden God niet op de wereld geplaatst is om altijd en uitsluitend te lezen en te schrijven of, platweg gezegd, van den morgen tot den avond met zijn neus in de boeken te zitten.</p>
<p>Hij wist het ook zelf wel dat dit nooit onze bestemming geweest is, dat het levensgenot veel ouder is dan de boekdrukkunst en de uitvinding van het letterschrift, dat de menschheid, wat men er ook verder van denken moge, naar alle oorkonden en overleveringen met de <hi rend="spat">natuur,</hi> de <hi rend="spat">vrije natuur</hi> begonnen is.</p>
<p>Ook hield hij van deze reine en edele als van zijne moeder. Uren en dagen lang heb ik met hem aan haar schoot gezeten en met zoete huivering de wondersprookjes aangehoord, die onze letterkundigen fabelen noemen, maar die de menschheid in hare kindsche dagen als bijzondere openbaringen van Gods liefde en majesteit vereerde. Ik
<pb n="2"/>verklaar hier openlijk en plechtig dat hij dan nog meer enthousiast was dan ik, dat hij veel meer begreep van 't geen de vogels onder elkaar fluisteren, dat hij mij ver overtrof in het raden der geheimen die wegschuilen achter kleine boschjes, of zich speelziek verbergen in de groene bladerkroon van ijp of beuk, hoog in de lucht. Als niemand van wie hem op rijperen leeftijd gekend hebben mij gelooven wil, zal ik 't in de schors van alle boomen schrijven: ‘Eens was die kale schedel met dartel krullend haar begroeid. Eens konden die oogen zonder bril scherper zien dan ze later met al de hulpmiddelen der kunst vermochten. Er was een tijd toen die professor in de boomen klom en niet bang was voor een scheur of buil. Zijne handen waren destijds de ruwste, die gij uren in den omtrek kondt vinden. Er was spierkracht in zijn arm. Er was vuur in zijn oog. Er was joligheid in den geheelen jongen.’</p>
<p>En toch is hij zonder eenigen twijfel te geleerd geworden. Vraagt gij hoe dit laatste mogelijk is; meent ge soms dat men van de wetenschap wel dag aan dag gevoed maar nooit verzadigd of liever oververzadigd kan wezen?.... Ik zeg u dat gij u vergist!.... Aan mijn vriend Salomo heb ik 't gezien. Men kan, in vollen ernst, men kan <hi rend="spat">te</hi> geleerd, <hi rend="spat">te</hi> wijs, <hi rend="spat">te</hi> leergierig zijn.</p>
<p>&nbsp;</p>
<p>Ik heb 't zien aankomen. 't Leed geen twijfel dat 't op die manier moest misloopen. Dat ik hem niet gewaarschuwd heb, was ten gevolge van mijn onnoozelheid of omdat ik destijds een onbegrensden eerbied voor de geleerdheid had. Zij werkte op mij als een bezwering. Mijne oogen werden er door beneveld. Mijn denkvermogen kreeg iets van een foliant
<pb n="3"/>of een stuk perkament. Met dezelfde stille verbazing, waarmee ik de kleine veertjes van de jonge spreeuwen zag groeien, zag ik de geleerdheid van mijn vriend Salomo toenemen. Ik zag 't bij tusschenpoozen, zoodra zij weer een eindje aangekomen was, en ik verbeeldde mij dat het zoo behoorde.</p>
<p>Als ik er <hi rend="spat">nu</hi> over nadenk ben ik soms geneigd aan te nemen, dat ik hem had kunnen redden indien ik hem maar gewaarschuwd had; doch als ik mij aan den anderen kant herinner hoe vastberaden hij verder zijn weg door het leven gekozen heeft, hoe hij in zijne wetenschap roemde als in de godin, de heilige zijner ziel.... neen, dan geloof ik weer dat ik 't <hi rend="spat">niet</hi> had kunnen en misschien ook niet had mogen beletten. De mensch moet zijn bestemming vervullen en die van mijn vriend Salomo is geweest een geleerde te worden.</p>
<p>Naar luid der officieele verklaring van den president-curator is hij immers een sieraad der academie en een zegen voor de menschheid geweest.... ja, een zegen voor de menschheid al was 't dan, helaas! naar het treurige voorbeeld van Empedocles van Agrigentum, die uit zoogenoemd wetenschappelijken ijver zichzelven van kant maakte.</p>
<p>Als ik mij voorstel welk een breede schaar van jongelingen jaar op jaar aan zijne lippen heeft gehangen, hoe zijn naam bekend is in Parijs, Berlijn, Londen en waar niet al.... hoe hij briefwisseling heeft gehouden met menschen die mij aan de deur zouden afwijzen, en complimenten heeft ontvangen uit den mond van grootwaardigheid-bekleeders die zich net zoo gemakkelijk in een troonzaal bewegen als ik in een koffiehuis.... dan ben ik op 't punt hem te benijden, dan vraag ik of niet veeleer <hi rend="spat">mijn</hi> verbeuzeld leven aan de kaak moest gesteld worden, of 't niet laf en een man onwaardig is mijne kinderen op mijn knie te laten rijden of ondanks
<pb n="4"/>mijn halfvergrijsde haren met mijne meisjes te dollen, alsof ik een jongen van achttien jaar was -; dan vraag ik....</p>
<p>Maar neen! duizendmaal neen! mijn vriend Salomo was toch wezenlijk <hi rend="spat">te</hi> geleerd.</p>
<p>&nbsp;</p>
<p>Salomo was de zoon van onzen rector. Als zoodanig was hij de belhamel en tevens de piet van onzen kleinen kring en daar wij den rector als een vader liefhadden (wat de man dubbel en dwars verdiende), hielden wij van Salomo alsof hij onze broer was.</p>
<p>We vonden 't dus volmaakt in de orde dat Salomo ons altijd vooruit was en altijd de eerste prijzen kreeg, dat de menschen van hem spraken als van een wonderkind.</p>
<p>Wij van onzen kant zagen niets anders in hem dan onzen trouwen en nobelen makker. 't Kwam nooit in ons op hem zijn eereplaats of zijn vlugheid van geest te benijden.</p>
<p>We zagen bovendien voor onze oogen hoe hij worstelde tegen de predestinatie, die in zijn naam en in zijn positie lag. Hij wou en zou geen geleerde worden!....</p>
<p>Zei hij niet duizendmaal dat het Latijn hem verveelde? Zwoer hij ons niet, op zijn woord van eer, dat hij 't Grieksch haatte? En kon 't ooit in ons opkomen aan die verzekering te twijfelen? Wij, die achter de schermen keken, wij wisten dat hij zijne lessen kende, alleen omdat hij ze ons hoorde repeteeren, dat hij nooit blokte en het blokken verachtte. Hij wou geen geleerde worden. Als hij groot was, ging hij in dienst. Officier was zijn ideaal!...</p>
<p>Doch.... ik heb 't reeds gezegd, als het noodlot u voor de geleerdheid bestemd heeft, dan kunt gij uwe bestemming niet ontloopen.... Niettegenstaande zijn vader verstandig genoeg
<pb n="5"/>was hem 't Latijn en Grieksch niet op te dringen, werd Salomo toch professor.</p>
<p>De <hi rend="spat">natuur</hi> speelde hem, zooals gij zeker al gemerkt hebt, de <hi rend="spat">natuur</hi> speelde hem die poets. Hij kon hare wonderen niet aanzien zonder ze te ontleden. Hij kon zich niet koesteren in hare heerlijkheid zonder te vragen vanwaar en hoe die grillige zoo majestueus en zoo rijk was. Terwijl ik en de anderen wilde lofzangen zongen aan de zon en sterren, wandelde hij hoog boven onze hoofden te midden van de wonderwerken der schepping, leerde hij deze liefhebben door weetgierigheid en aanbidden door steeds toenemende kennis. Alras was bij hem wetenschap geworden, wat bij ons nog slechts instinct was.</p>
<p>Ik herhaal 't, eer wij dit begrepen, was 't te laat. Ook twijfel ik of een onzer hem toen nog had kunnen bereiken!....</p>
<p>&nbsp;</p>
<p>Daar onze studiën en wegen weldra uiteenliepen, zag ik mijn vriend Salomo in de eerste periode na onze gelukkige jongensjaren niet. - Toen ik hem weer ontmoette, was hij in mijne oogen twintig jaar ouder dan ik.</p>
<p>Hij was nu, zooals ik van de buitenwacht hoorde, door en door een geleerde. Hij had in buitengewoon korten tijd en met hoogen lof zijne examina gedaan. Hij was bij zijn vader thuis gekomen en werkte aan een dissertatie, waarvan de titel mij reeds deed duizelen. Toch begreep ik er wel zóóveel uit, dat hij een natuurphilosoof in optima forma geworden was. De priester en profeet dreigden overtegaan in den rabbijn.</p>
<p>Ha! weet gij wat dat zegt? Hebt gij gevoel en begrip van hetgeen eens menschen hart kan lijden als het zijne poëzie heeft geofferd aan de wetenschap; als formules en classificaties zich in de plaats zijner verrukking en bewondering dringen
<pb n="6"/>of zich ook maar daarvóór plaatsen en op den toon van een <hi rend="spat">sergeant de ville</hi> het bewijs vorderen, dat gij <hi rend="spat">recht</hi> hebt om te bewonderen en verrukt te zijn, wijl gij verstaat en begrijpt wat ge ziet?....</p>
<p>Ik weet wel dat dit niet altijd zoo is en niet aldus behoeft te zijn; ja, dat bij velen de bewondering en verrukking klimmen naarmate de kennis der deelen toeneemt; met andere woorden, dat er natuurphilosofen zijn, die hun poëzie niet aleen hebben weten te bewaren, maar zelfs nog verrijkt met de schatten der wetenschap; doch bij mijn vriend Salomo was dit niet 't geval. <hi rend="spat">Hij</hi> wierp zich met zooveel drift en hartstocht op de verschijnselen, dat hij voor het groot geheel ongevoelig werd. Ik zou haast zeggen dat zijne liefde voor de natuur zich in duizend en nogmaals duizend deeltjes splitste en daardoor niet langer den grootschen indruk van bezieling maakte.</p>
<p>Toch was 't blijkbaar dat Salomo zelf niets van die verandering wist. Integendeel, hij hield zich ten volle verzekerd dat zijne liefde voor de natuur was toegenomen en kon zich niet verzadigen van mij dit te toonen. Ik wil zelfs gaarne bekennen dat ik er een paar malen de dupe van was. Of hield hij mij niet bij elken voetstap staande en wees hij mij niet op wonder bij wonder, dat ik gedachteloos en als een echte burgerman voorbij was gegaan? Hij nam de nietigste plantjes op en wees mij, met een geduld dat een meer ontwikkeld toehoorder zou zijn waard geweest, verborgen schoonheden waarvoor mijn verstand stilstond; hij ontvouwde mij verhoudingen en betrekkingen die mijne oogen deden schemeren, die mij, bij zooveel stille majesteit en onvergolden werkzaamheid, van schaamte deden blozen; en hij deed het met een warmte en gloed die geen twijfel aan zijn bezieling toelieten. Daarbij kon hij met diepe verontwaardi-<pb n="7"/>ging en tintelenden, humor, met het oog op deze werkplaatsen der natuur, de onnoozele en pedante menschenwereld onbarmhartig geeselen, of met zelden geëvenaarde stoutmoedigheid de som der natuurverschijnselen optellen om er het groote vraagteeken der oneindige krachten en der eeuwige oorzaken naast te plaatsen. <hi rend="spat">Als dat geen poëzie was, dan was er geen poëzie</hi>.</p>
<p>En toch -, 't was mijn oude vriend Salomo niet, dien ik hoorde. Dat jeugdige en frissche, dat jolige en dartele, dat echt prettige waardoor de knapen en de jonge musschen bezield worden -, neen, 't was er uit!....</p>
<p>'t Was duidelijk, Salomo rolde niet langer in het zand maar in een bepaald soort van zand; hij werd niet meer gekoesterd door de zon, maar door een hemellichaam waarvan hij het samenstel en de eigenaardige werking kende, dat hij thuis in zijn kast had liggen, behoorlijk opgemeten en kadastraal verdeeld, dat zich regelen moest naar zijn horloge en, wel bekeken, alleen door zijn stiptheid verdiend had als een groote wereldklok in 't midden van het heelal te hangen.</p>
<p>Mijn vriend Salomo wist daarbij al wat hij zag tot een stuk of drie ondeelbare stoffen te herleiden. Toen ik hem vroeg of ook dat poëzie was, zei hij zonder aarzelen, <hi rend="spat">ja!</hi></p>
<p>Let nu wel op, mijne vrienden, dat ik geen kwaad spreek van de natuurwetenschappen! Herinnert u wat ik straks gezegd heb aangaande het betrekkelijke recht van deze soort van poëzie. Ze worde niet veracht of miskend!</p>
<p>Evenwel (waar 't in dit geval op aankomt,) voor mijn vriend Salomo deugde ze niet. Hij werd, ik herhaal 't, hij werd veel <hi rend="spat">te vroeg</hi> een geleerde.</p>
<p>Ware hij twintig jaar ouder geweest, het zou mij waarschijnlijk verheugd hebben dat zijne liefde voor de natuur zoo
<pb n="8"/>krachtig en zoo edel was gebleven. Nu kon ik er mij maar niet mee verzoenen. Zijn geestdrift scheen mij een tooneelvlam, of liever nog, een vuurwerk waarbij alles in rook gehuld werd en wel degelijk gevaar voor brand was. Ook kwam 't mij voor dat hier een stikdonkere nacht op moest volgen.</p>
<p>Nu, zoo gebeurde 't ook. Toen ik Salomo een jaar later ontmoette, was hij een volslagen scepticus.... die mij in mijn gezicht uitlachte omdat ik hem de idealen en illusiën onzer jeugd herrinnerde, omdat ik nog dweepte met het schoone en goede.</p>
<p>Was hij bestemd om in dien nacht onder te gaan? Neen, Goddank, neen! Door de wijze en liefderijke zorg van verstandige ouders bleef zijn edel hart voor algeheele verstijving bewaard. Ook was zijn aanleg te rein en te goed om vernield te worden door de ruwe horde der vertwijfeling of door de schotsen der ijzige spotzucht. Hij worstelde zich, met hulp van een paar groote geesten der natuurwetenschappen, door die sombere periode heen. Te haren tijde brak de morgenschemering door en wierp de zon, die weer vriendelijk boven de kim rees, haar lichtgetint purper over de wereld zijner omgeving.</p>
<p>Sinds dat moment was hij weer de edele en fiere figuur uit mijne jeugdige herinneringen, maar met de poëzie was 't gedaan.</p>
<p>&nbsp;</p>
<p>Op den leeftijd als een ander gepromoveerd is, werd Salomo professor. Zijn carrière was een ware triumftocht. Wij, zijne oude vrienden, die hem bleven liefhebben ofschoon wij tegen hem opzagen, we stonden onder de menigte, terwijl hij voorbijreed, en riepen met heel ons hart: hoerah!!
<pb n="9"/>'t Was of wij ons een deel van zijn succes mochten toeëigenen, of wij beter dan al zijne geleerde collega's konden beoordeelen, hoe knap hij was. Wij hadden hem immers reeds op school gekend en tevergeefs tegen hem geharddraafd. Ook waren wij allen bereid te verklaren hoe goed en edel een hart hij bezat (als ze daar soms prijs op stelden).</p>
<p>Daarbij bleef hij van zijn kant even hartelijk en even vriendelijk als hij altijd geweest was. Als hij bij onze alledaagsche gesprekken wel eens wat afgetrokken scheen, was 't omdat hij het hoofd vol gewichtiger dingen had dan de alledaagsche. Nog immer geloof ik dan ook dat het eigenlijk aan ons lag als wij hem wat houterig begonnen te vinden. Hij deed werkelijk nu en dan zijn best om natuurlijk en ordinair te wezen - maar....</p>
<p>De wereld, die van heel veel dingen de schuld krijgt en ook werkelijk veel op haar geweten heeft, beproefde van den beginne af al het mogelijke om Salomo verwaand te maken. Toen dit niet lukken wou, zei ze zonder blikken of blozen dat hij 't toch was, schoon al zijn vrienden er tegen protesteerden. Daar hij reeds zoo jong op de hoogste sport stond, <hi rend="spat">moest</hi> hij pedant wezen. 't Zou tegen alle regels en gebruiken zijn als 't anders uitkwam....</p>
<p>En ondertusschen werkte mijn vriend Salomo rustig, met echt wetenschappelijke bedaardheid voort; hij offerde zijn tijd, zijn kracht en weldra ook zijn levenslust aan de studie. Hij had zich met inspanning op één klein onderdeel van de natuurwetenschap geworpen. Ofschoon hij 't ontkende, ben ik overtuigd dat hij daarvan weldra alle geheimen en raadselen had opgelost. Ongelukkig maar dat juist dit hem de gelegenheid gaf om zich nog meer uitsluitend in de boeken te begraven!</p>
<pb n="10"/>
<p>Weldra behoefden wij er dan ook niet meer aan te twijfelen -, 't was voorgoed gedaan met alle poëzie. Een andere eerzucht dan die onzer jonge jaren had zich van Salomo meester gemaakt. De overtuiging dat hij voor de menschheid nuttig moest wezen, had hem in een waren zeloot onder de nuttigheidsmannen herschapen. Het was nu zijn eenige eerzucht de wetenschap te dienen, in het kleine hoekje waar hij arbeidde en zwoegde de natuur één enkel van hare geheimen te ontwringen, haar te dwingen hem te woord te staan en met haar te worstelen. Wist hij niet uit de levensbeschrijvingen van de Newtons en Pascals hoe belangrijk het kleine en schijnbaar onbeduidende is, hoe werelden zijn opgebouwd en omvergeworpen door de almacht van één feit, dat door het genie ontsluierd en toegepast werd! Als 't hem gelukte de menschheid met een enkel dier feiten te verrijken, dan zou hij onder hare weldoeners opgeschreven staan; dan zouden nog vele geslachten hem danken.</p>
<p>Arme jongen! hij verloor bij deze worsteling zijn mooie krullende haren. Hij boette er zijn heldere oogen en zijn frissche gelaatskleur bij in.... Doch hij overwon! Hij had de voldoening dat hij ik weet niet welke kleine bijzonderheid ontdekte, die niemand vóor hem vermoed of begrepen had. Zeker klein werktuig werd daarom naar hem <hi rend="spat">genoemd</hi>. Veertien dagen praatten alle dagbladen er over, als ware 't iets dat de gedaante aller dingen zou omkeeren. Ook werd het in de jaarboeken van geleerde genootschappen vermeld. Na zijn dood liet zijn vrouw mij een mooi diploma kijken, waarin met groote letters vermeld stond dat hij en hij alleen de eer van de bedoelde ontdekking had. Dat was te weinig voor al de moeite, maar 't was voor zijn eerzucht meer dan genoeg. De hemel weet
<pb n="11"/>of de couranten er ook niet nog acht dagen langer over gepraat zouden hebben, als niet juist in dien tijd de Krimoorlog was uitgebarsten en, wat nog meer zegt, als niet zeker groot schandaal had plaatsgegrepen, een moord of de schaking van een gehuwde vrouw... wat nu ook alweer tot het grijs verleden behoort....</p>
<p>Toen ik mijn vriend Salomo met zijn succes kwam feliciteeren, was hij even hartelijk als altijd. Ik kan niet gissen waarom -, maar opmerkelijk was 't zelfs dat hij bij die gelegenheid wel een kwartier lang over onze jongensjaren gebabbeld heeft, zoo natuurlijk en ongedwongen dat ik hem met verbazing aankeek. Zou hij juist toen, terwijl de wetenschap hem de kroon op de slapen drukte, naar de speelplaats en het knikkerpotje terug verlangd hebben? 't Is niet denkelijk!...</p>
<p>Veeleer wil ik 't er voor houden dat hij uit welwillendheid voor mij zoo gepraat heeft. Koning Salomo daalde van zijn troon, om mij te laten zien dat hij een mensch was. De priester lei een oogenblik zijn kasuifel af om een praatje op het voorplein te houden.</p>
<p>&nbsp;</p>
<p>'t Is opmerkelijk dat dit moment van zijn succes juist samenvalt met de verliefheid van mijn vriend. Hoe wonderlijk dit ook klinke, verklaar ik plechtig dat het waar is. Juist toen hij diep in den ernst zijner studie was gedoken, werd Salomo aangetrokken door een allervriendelijkst gezichtje, dat dicht bij de academie als een bloemetje voor de glazen zat.</p>
<p>Elken dag, als hij naar zijn college ging, viel zijn oog op dat fijnbesneden kopje en zonk het voor een paar seconden in dat
<pb n="12"/>donkerblauw waarin reeds zoo menig schip vergaan, maar waarop ook zoo menige spelevaart gehouden is.</p>
<p>'t Was telkens maar een oogenblik, doch hoe gaat het met die dingen? De oogenblikken zijn de onderdeelen van minuten en uren, en Salomo moest elken morgen op zijn minst viermaal dat raam en dat vriendelijk kopje voorbij.</p>
<p>Weldra hinderde 't hem als zij er niet zat. Als zij niet opkeek, verbeeldde hij zich alras dat 't minder mooi weêr was dan anders. Toen hij vaak genoeg gepasseerd was om haar te durven groeten, begon hij 't zich aan te trekken als zij niet naar buiten keek en de mooie oogen op haar borduurwerk gericht hield. Hij was immers altijd precies op de klok? Ze wist immers dat hij voorbij moest komen. Hij was toch geen student die haar compromitteeren zou. Hij was een professor!...</p>
<p>Was 't verbeelding, dat hij na zulk een teleurstelling veel slechter college gaf dan anders?... Was 't verbeelding dat hij haar in den Hortus had meenen te zien, tusschen de breede waaiers van de vreemde planten? Ba! dat was niet alleen verbeelding, dat was volslagen dwaasheid. In den Hortus kwamen alleen leergierige jongelingen en tuinknechts en.... Als hij die koorts in zijn hoofd voelde werken, stak hij 't tot op den bodem van het gouden waschvat der wetenschap. Dat hielp voor een halfuur, maar daarna was 't weer 't zelfde....</p>
<p>Zal ik zeggen dat de jonge dame hem aanmoedigde? Neen, ik zal integendeel plechtig verklaren dat ze hem heimelijk uitlachte. Gelijk alle jonge meisjes droomde zij liever van een officier der artillerie dan van een professor in de natuurwetenschappen. Zij voelde maar heel weinig sympathie voor iemand, die elken morgen op de klok af naar zijn college ging en reeds aan den eigenaardigen telgang begon te laboreeren. Toch had zij
<pb n="13"/>met de gewone scherpzinnigheid van het dartele goedje, al heel spoedig gezien wat er bij vriend Salomo gaande was; veel vroeger dan hijzelf of iemand anders er iets van bespeurde en.... ofschoon zij zichzelve opdrong dat het belachelijk was, kon ze niet ontkennen dat er iets streelends in lag als een man, die zoo'n goed oog op de bloemen en planten had, haar blijkbaar niet kon voorbijloopen zonder even stil te staan. Zou hij haar tot de rozen of tot de camelia's rekenen?....</p>
<p>De zaak had verder van-weerszij den bekenden gewonen loop. Onze professor worstelde met zijn hart en de dichterlijke herinneringen zijner jeugd, terwijl de jonge dame hare vriendinnetjes, die als altijd weer een fijn neusje hadden, hartelijk uitlachte, toen ze beweerden, dat Salomo werk van haar maakte, maar.... ondertusschen gaandeweg heel anders over het geval begon te denken.</p>
<p>Voor de rest deed de babbelzieke wereld, die ons in enkele gevallen werkelijk meer dienst bewijst dan wij in den regel erkennen, ook nu alweer haar plicht. Zij decideerde de quaestie en had de handen van de jongelui al lang in mekaar gelegd toen Salomo zich nog verbeeldde dat hij zich, met een ernstigen wil, wel uitsluitend aan zijn nieuwe ontdekking op wetenschappelijk gebied kon gaan wijden. Wist de schelm dan niet dat hij in de laatste maanden uitsluitend zijn eigen hart en zeker ander hart, waarvan hij zoo graag alles zou willen weten, onder de microscoop had gehad? Toen hij dat wist, handelde hij als een man en zei op zekeren morgen tot zichzelven, dat hij de jonge dame nader moest leeren kennen en dat hij dit langs den fatsoenlijken, officieelen weg moest doen.</p>
<p>Nu, dat kostte hem weinig moeite. Zijn maatschappelijke posi-<pb n="14"/>tie maakte 't hem gemakkelijk den vader der schoone te naderen. Zonder veel omslag zat hij veertien dagen na zijn besluit achter dezelfde ramen, die hij zoo dikwijls met een kloppend hart was voorbijgewandeld.</p>
<p>En onze jongelui vielen elkander mee of liever, om 't volkomen goed uittedrukken, Salomo viel zichzelven mee, en Salomo viel (als ze haar hartje eens goed onderzocht) ook aan de schoone mee. Hij was lang zoo houterig niet als zij meende dat een professor noodzakelijk wezen moest. Hij was zelfs zeer onderhoudend en natuurlijk. Als hij over alledaagsche dingen sprak, deed hij dat even ongekunsteld als haar papa die in den handel was, en tevens met een bescheidenheid en helderheid, die ze nooit aan een professor had toegekend. Ze verbeeldde zich, 't goede kind, dat zulke heeren <hi rend="spat">per se</hi> pedant en orakelspreukig waren.</p>
<p>Nu wil ik eerlijk bekennen dat Salomo bij deze gelegenheid zichzelven overtrof; dat onder den invloed van de koesterende zon der liefde, ook de oude poëzie weer bovenkwam. Ook de studenten merkten dit. Salomo zelf was de eenige die 't later tegensprak. Hij werd weer prettig als voorheen. Zelfs als hij in de schaduw zijner boeken zat, gleed er soms een glimlach over zijne lippen, die alleen aan de nawerking van het bedoelde zonnetje kon worden toegeschreven.</p>
<p>Overigens ging alles heel langzaam maar zeer regelmatig in zijn werk. Eerst een vol halfjaar nadat de pedels in hun kamertje er reeds alles van hadden begrepen, werd het engagement publiek; maar ik moet er bij zeggen, toen wist het jonge paar dan ook precies wat ze aan mekaar hadden. Mijn vriend Salomo was met al zijn verliefdheid geen man om een gekheid te doen.</p>
<pb n="15"/>
<p>Er kwamen onmiddellijk na den gewichtigen dag waarop wij Salomo durfden feliciteeren, allervervelendste dagen voor onzen professor. Toch was hij verstandig genoeg om den vollen tol aan de maatschappelijke gewoonten en eischen te betalen en nam hij er bovendien nog een groot gedeelte van zijn kostbaren tijd voor de gebruikelijke wandelingetjes en tête-à-tête's af; maar toen die roes voor bij was, kwamen ook in dreigende hoeveelheid de klachten der wetenschap in. Zijne boeken bestormden hem van alle kanten. Zij jammerden om zijn legerstede en stapelden zich in den droom als een nachtmerrie op zijne borst. Salomo kon niet vrijkomen dan door de bekentenis dat hij hen schandelijk verwaarloosd had, en door de belofte dat hij onmiddellijk zijn leven zou beteren..... Als eerlijk man hield hij zijn woord door zijn nachtrust op te offeren en zijn verliefd hart zooveel mogelijk te beknibbelen.</p>
<p>&nbsp;</p>
<p>De receptie bij Salomo was precies als die van alle jongelui. Het lieve bruidje (waarmee alle studenten dweepten, en dat een paar hooggeleerde collega's door hunne brillen aankeken alsof zij 't wel hadden willen aankoopen voor het museum) wist linten en bloemen te vlechten om foliant en kwartijn. Zij maakte zelfs dat de witte das met geborduurde slippen en de witte handschoenen Salomo niet al te gek stonden. Zij trok door haar eigen vriendelijk gezichtje de aandacht gedeeltelijk van hem af en begroef zijn deftigheid onder de rozetinten, die haarzelve omgaven. ‘Gelukkige Salomo,’ fluisterden wij onder elkaar, ‘alles loopt hem mee in de wereld.’</p>
<pb n="16"/>
<p>Dat bleef onze indruk toen wij het vriendelijke huishoudentje in de eerste zes weken van nabij mochten gadeslaan. Alles was jong en frisch en geurig. Er ontbrak niets aan om er de idylle uit een professoraal leven van te maken.</p>
<p>Doch.... toen die zes weken om waren, <hi rend="spat">moest</hi> professor.... ja wezenlijk, toen <hi rend="spat">moest</hi> hij een uur of wat naar zijn kamer en toen hij daar weer gezeten was, toen <hi rend="spat">kon</hi>.... ja wezenlijk, toen <hi rend="spat">kon</hi> hij er niet weer vandaan.</p>
<p>Sedert zat dus het lieve, mooie vrouwtje dag aan dag alleen....</p>
<p>Wat baatte 't haar dat Salomo wanhopige pogingen deed om dit ontzettend feit te verbergen? dat hij haar elken avond zwoer den volgenden voor haar open te houden, of zoo niet den volgenden, dan toch stellig een die zeer spoedig ophanden was? Wat hielp 't haar dat hij werkelijk een paar maal, om zijn goeden wil te toonen, met een stapel boeken onder den arm naar beneden kwam en de heele tafel vol lei, zoodat ze nauwelijks plaats voor haar werkdoosje overhield? Ze durfde immers toch geen boe of ba zeggen? Als zij het propere mondje wou opendoen, rees zoo'n foliant als een dreigend spook recht overeind. - ‘Wat deed dat onnoozele, wereldsche kind hier? en welke laffe opmerking wou zij daar gaan maken?....’</p>
<p>'t Is waar, van tijd tot tijd als het goede hart bij Salomo boven kwam, knikte hij haar toe en openden zich zijne lippen tot een vriendelijk woord -, maar onfeilbaar greep de wetenschap hem op datzelfde oogenblik in den kraag. ‘Gij hebt mij uwe ziel verkocht. Werk door, slaaf!’...</p>
<p>'t Is even waar dat hij een enkele maal oprees en, de pen neerwerpend, tot haar kwam om haar een kus te geven; maar hoezeer hij ook zijn best deed om zijn gansche hart in dien éénen kus te leggen, hij kon niet verbergen dat er een af-<pb n="17"/>scheid en een conditie in lagen opgesloten. Die kus zei: ‘dat is nu voor den heelen verderen avond, hoor! In ruil vorder ik dispensatie van alle vertrouwelijke gesprekken. Ik heb mijn hoofd voor ernstiger dingen noodig.’</p>
<p>En toch, hoe weinig opwekkend ze waren, het lieve vrouwtje leerde weldra op dit schrale rantsoen als op een feestmaal terugzien. Er kwam een reeks van avonden, waarop hij niet eenmaal beneden kon komen om te soupeeren....</p>
<p>Dan animeerde hij haar een goede vriendin bij zich te vragen, of bracht haar reeds in den vooravond naar het ouderlijk huis... dikwijls om haar uren achtereen te laten wachten op het oogenblik dat hij haar afhalen... en zelf ook nog een poosje gezellig blijven praten zou....</p>
<p>Is 't niet gebeurd dat haar vader zijn geduld verloor en haar zelf wegbracht met een boos gezicht en een kwalijk bedwongen vloek over alle geleerdheid?....</p>
<p>&nbsp;</p>
<p>O, zij morde nooit. Als de anderen, die 't zoo goed met haar meenden, haar beklaagden -, dan werd ze boos. Als iemand ook maar van verwaarloozing durfde kikken, nam zij een fiere houding aan die alle beklag mijlen ver terug dreef; ja, zij zei en <hi rend="spat">drong</hi> 't zichzelve op, toen die onwillige eigenliefde het hoofd opstak, dat het zoo behoorde, dat dit de zaligheid van een professorsvrouw was, dat hierin haar vrede lag en haar heerlijkheid. ‘De man, dien zij liefhad, werkte aan <hi rend="spat">zijn</hi> roem en den <hi rend="spat">hare</hi>... Hij verzamelde een kapitaal dat niemand haar ooit zou kunnen ontrooven. De naam, dien zij droeg, was <hi rend="spat">zijn</hi> beroemde naam. Moest haar onrustig hart zich dan niet schamen? Moest het, in plaats van pijnlijk ineen te krimpen, niet zwellen van hoogmoed?...</p>
<pb n="18"/>
<p>Lieve hemel! wij mannen weten niet half hoe edel en goed het hart der vrouw kan zijn!!...</p>
<p>&nbsp;</p>
<p>De weinige vrienden van Salomo, die hem niet enkel van den wetenschappelijken kant beoordeelden, zagen deze dingen met innigen weemoed aan. Daarom verheugden wij ons hartelijk toen het lieve vrouwtje andere bezigheden kreeg en met een kleinen Salomo op de knieën hare liefde voor den vader bewaren en verfrisschen kon.</p>
<p>'t Was immers maar al te duidelijk dat er aan den <hi rend="spat">grooten Salomo</hi> toch niets meer te doen viel; dat wij, ondanks onze goede intentie, de zaken in 's hemels naam maar moesten laten zooals ze waren?</p>
<p>Juist bij deze gelegenheid werd mij dit daghelder.</p>
<p>Of heb ik niet met eigen oogen gezien hoe onhandig mijn oude flinke schoolmakker geworden was, toen het leven de krachtigste aller proeven op hem nam en hij met het diploma der huisvaderlijkheid in zijn zak liep?</p>
<p>Hij was zenuwachtig en gejaagd toen wij hem glimlachend feliciteerden. Zijn vrouw was bijzonder wel. Hij geloofde, ja... hij wist zeker dat 't een jongetje was. Hij had 't erg benauwd en scheen in doodsangst dat men vergeten zou de heuglijke tijding bij een van zijne collega's te laten aanzeggen. Zulke omstandigheden vorderden razend veel tijd. Hij had 't ongelukkig juist nu zoo heel druk. Als wij over een dag of veertien eens kwamen praten, zouden we hem heel veel pleizier doen. Zijn boek, waarvan we misschien wel gehoord hadden, zou dan in de wereld zijn en zijn lieve vrouw... ja, goede hemel! hij hoopte hartelijk dat zijn lieve vrouw dan ook weer heel en al klaar zou wezen. Hoe 't kind heette?...
<pb n="19"/>Ja, dat wist zijn schoonmoeder. Aan deze was dat best toevertrouwd....</p>
<p>&nbsp;</p>
<p>Met dergelijke uitspraken van gevoel en zenuwen was het toppunt der vaderlijkheid bij Salomo bereikt. Ik kende hem te goed om niet te gelooven dat hij innig gelukkig was toen zijne vrouw weer hersteld met haar kind op den arm tot hem kwam; maar ik kon bij die gelegenheid (welke ik toevallig bijwoonde) toch mijn lachen niet laten.</p>
<p>'t Leed geen twijfel dat Salomo, die de natuur zoo goed kende en zoo vroom vereerde, een beetje bang en huiverig was voor dit nieuwe natuurproduct. Hij nam het arme wicht op alsof 't van porselein was, en kuste 't... op het nachtmutsje.</p>
<p>Toen hij 't bij een andere gelegenheid in zijn armen wou nemen, pakte hij een heele wolk van rokjes en doeken er bij mee... alsof het schaap een stekje in een bloempot was.</p>
<p>&nbsp;</p>
<p>De rest van Salomo's huwelijksleven is na al het gezegde voor niemand langer een geheim. Hij kreeg weldra een tamelijk groot huishouden en kon zich dus terugtrekken, zonder dat hij erg werd gemist. Als zijn geweten hem zei dat hij zich te weinig met zijne kinderen bemoeide, paaide hij 't met de verzekering dat de tijd daarvoor nog niet gekomen was. De jongens waren nu nog onder de leiding zijner lieve vrouw en ze waren daar beter dan onder de zijne. Over een jaar of wat, als ze aan den oever van den breeden stroom der wetenschap genaderd waren, zou <hi rend="spat">hij</hi> daar staan om ze te leiden. ‘De indrukken die de kinderen van de moe-<pb n="20"/>der ontvangen,’ zei hij, toen we toevallig eens op dat onderwerp kwamen, ‘zijn de beste voor de eerste levensjaren. Wij vaders met onze strengheid en ons onverbiddelijk plichtgevoel werken daarop gewoonlijk verstorend in’.... ‘De hemel beware ons!’ riep ik; ‘meent ge dan dat een vader zich op geen andere manier met zijn kleine volk kan bemoeien dan in den vorm van strengheid en plichtgevoel?!’</p>
<p>Doch toen ik dit gezegd had, haalde Salomo een geleerd boek over de opvoeding uit de kast en las mij voor, hoe de betrekking der vaders en kinderen te Rome geweest was.</p>
<p>‘Groote goedheid, Salomo!... hebt gij ook al boeken over de paedagogiek?’</p>
<p>Ja, hij had in de laatste vier jaar, tusschen zijn natuurwetenschap door, den geheelen Pestalozzi en Salzmann en al de verdere autoriteiten gelezen!</p>
<p>&nbsp;</p>
<p>Mijn arme vriend heeft het niet tot de <hi rend="spat">practijk</hi> der paedagogiek gebracht. Toen zijn oudste jongen acht jaar oud was, zeiden een paar van zijn geleerde collega's, die een aardig sommetje met consulten verdiend hebben, dat hij geconfisqueerd was. En toen wij weer een maand of vier verder waren, bleek het dat de wetenschap met die verklaring weer een nieuwen triomf had behaald. Salomo, die geen oogenblik zijne boeken wilde verlaten, kwijnde aan zijn lessenaar weg. Gebrek aan beweging en overspanning hadden, zooals dezelfde geleerden later verzekerden, 't hem gedaan.</p>
<p>Ondanks de drukte van haar gezin had zijn lieve vrouw 't reeds lang gevreesd. Ofschoon zij liefdevol vermeden had het ergste te noemen, had ze hem duizendmaal gesmeekt zich wat meer te sparen, al was 't dan ook maar alleen om haar
<pb n="21"/>pleizier te doen. Maar zooals iedereen begrijpt, dit had letterlijk niets gebaat. Hij had altijd iets dat nog eerst af moest. Hij had altijd een belofte, die slechts wachtte op een zekeren datum om vervuld te worden. Daarbij lei hij dan op zoo'n eigenaardige manier de hand op haren schouder en noemde haar zoo ernstig zijn lief maar al te bezorgd wijfje, dat zij met tranen in de oogen heenging, maar hem toch toeknikte, alsof zij zelve overtuigd scheen dat hare vrees ijdel was.</p>
<p>Tot het laatst bleef ze tegenover anderen zijne levensopvatting roemen en verdedigen. Nooit sprak zij anders dan met lof over zijn gedrag als echtgenoot en vader. Hij was alles, letterlijk alles voor de zijnen....</p>
<p>Dat wou zij bezweren en (ik ben er van overtuigd) dat geloofde zij ook.</p>
<p>&nbsp;</p>
<p>En op zekeren najaarsdag hebben wij mijn vriend Salomo met groot funus begraven. 't Was een indrukwekkende plechtigheid. Alle couranten zijn er vol van geweest. Uit alle hoeken van het land waren mannen van naam en gewicht naar de academiestad gestroomd. Zelfs was er een deputatie, zegt men, van een buitenlandsch genootschap, die een gouden medaille, welke Salomo juist verdiend had maar niet in ontvangst kon nemen, op zijn kist moest leggen. Officieele brieven kwamen er bij honderden in.</p>
<p>Of ze de arme weduwe konden troosten?.... Och, het nooit verbitterde hart vond zijn troost in de overtuiging dat niemand van die allen hem zóó gekend had als zij, dat alle lofredenen beneden zijne waarde bleven!....</p>
<p>We reden in vele koetsen naar het kerkhof. In de eerste
<pb n="22"/>koets zat Salomo's schoonvader naast den president-curator. Wees onder zoo'n eer eens oprecht bedroefd!</p>
<p>In de tweede en derde enz. zaten de collega's naar rang, en volgens den aanspreker die in dienst van de commissie ad hoc gefungeerd had, allen hoogst voldaan over de regeling.</p>
<p>Dan kwamen zijne oude vrienden. Vervolgens het heele studentencorps, te voet en met rouwstrikken aan den arm. Daarachter eindelijk een onafzienbare menigte nieuwsgierigen en belangstellenden.</p>
<p>Toen wij aan het kerkhof kwamen had er een klein incident plaats.</p>
<p>De nieuwsgierigen en belangstellenden namelijk wilden ook mee naar binnen maar de politie, die in buitengewonen getale aanwezig was, keurde dat niet goed. Zij vatte dus post bij het ijzeren hek en hield beiden, belangstellenden en nieuwsgierigen, tegen.</p>
<p>Toen zij daarbij evenwel te kort schoot, namen de studenten (die bijzonder geinteresseerd waren bij het vraagstuk of alles geregeld en goed zou afloopen) 't voor de nagedachtenis van hun professor op en hielpen, tegen hunne gewoonte, de politie. Dit had een formeele kloppartij ten gevolge, waarbij de academie een schitterende overwinning behaalde en de politie er eindelijk in slaagde, toen we allen binnen waren, het hek voor den neus der nieuwsgierigen en belangstellenden dicht te gooiën.</p>
<p>Na dit incident had de plechtigheid verder haar geregelden loop. Mijn vriend Salomo werd als het particulier eigendom van de wetenschap met echt classische deftigheid ter aarde besteld.</p>
<p>De president-curator sprak wel een halfuur lang over het verlies, dat de academie in hem leed. Nooit zou de plaats, nu ledig gelaten, kunnen aangevuld worden.</p>
<pb n="23"/>
<p>Een van de collega's wees op de edele gaven van verstand en hart, die hem tot een waardigen ambtgenoot gemaakt hadden.</p>
<p>Een van de studenten sprak met jeugdige bezieling en, gelijk de stadscourant den volgenden morgen vertelde, met een vuur dat voor de toekomst de schoonste vruchten der welsprekendheid beloofde, over den innig geliefden leermeester.</p>
<p>Ten laatste bedankte Salomo's schoonvader al de aanwezigen, uit naam der weduwe en verdere aanverwanten, voor de eer den overledene bewezen.</p>
<p>Daarop trokken wij weer in statige orde heen, terwijl de politie het half geopende hek bewaakte.</p>
<p>Dat was de begrafenis van mijn ouden vriend Salomo! Heb ik niet, ondanks al den glans der wetenschap die op zijn grafzerk bleef stralen, naar waarheid gezegd dat hij veel te geleerd en vooral <hi rend="spat">veel te vroeg</hi> professor was geworden?</p>
</div>
<div type="chapter">
<pb n="24"/>
<head rend="h3">Typen.</head>
<head rend="h4">I. Die goede oude tante.</head>
<p>Mijne jongens kunnen haar geducht plagen. Doch pas op, als gij daaruit zoudt willen afleiden dat gij 't ook moogt doen. Als een eenig man zullen zij voor haar opkomen. Ook is niets te goed en niets te duur als tante maar heeft laten merken dat zij er zin in heeft. En toch (ik herhaal 't), toch kunnen ze haar geducht plagen.... Zouden de knapen weten dat mijne broers en ik dit in onze jeugd ook al gedaan hebben? dat tante alles van hen verdragen kan, omdat 't <hi rend="spat">mijn</hi> jongens zijn?...</p>
<p>‘Hoe oud is tante wel, pa?’ vroeg de jongste dezer dagen, en toen ik op die vraag antwoorden wou, bemerkte ik voor 't eerst dat ik daarover nog nooit had nagedacht. Hoever ik ook in mijne herinneringen terugga, altijd staat tante daar voor mij precies zooals ze er nu nog uitziet, even bejaard maar ook even frisch en levendig, een knappe Hollandsche vrouw, gelijk ze alleen in onze weiden, midden tusschen onze melk en boter groeien.</p>
<pb n="25"/>
<p>'t Is nooit in mij opgekomen bij tante over ouderdom of jeugd te denken. Zooals zij is, zoo is zij. De gedachte dat ze ooit een jong meisje kan zijn geweest, is belachelijk, en 't idee dat ze ooit een oude vrouw zal kunnen worden, schijnt mij heiligschennis toe. Immers dan zal haar glimlach scherper en haar vriendelijk oog verduisterd worden; dan zal zij die altijd zoo flink is geweest en, gelijk onze vaderen dat uitdrukten, steeds twee rechterhanden heeft gehad, dan zal zij hulp noodig hebben en dat is ondenkbaar.</p>
<p>Als ik de hulpvaardigheid in beeld moest brengen, zou ik <hi rend="spat">haar</hi> photographie nemen. En daarom zal en mag zij nooit oud worden!......................................</p>
<p>Toen ik een kind was, was zij al weduwe. Als daarop ooit gezinspeeld werd, betrok het gezicht van mijn vader en sloeg mijne moeder de oogen neer. Eerst later heb ik vernomen wat dat beduidde.</p>
<p>In jeugdige onnadenkenheid had zij hare hand aan een onwaardigen man gegeven. Na haar gedurende een paar jaar diep rampzalig gemaakt en zijn eigen goeden naam door een schandelijk bankroet gebrandmerkt te hebben, had deze een einde aan zijn leven gemaakt. Gelijk algemeen bekend is, gold dit destijds voor een schandvlek op degenen die achterbleven. De kinderen en kindskinderen van den zelfmoordenaar droegen nog jaren daarna den smaad van een feit, waarvan zij al de ellende reeds op den eersten noodlottigen dag hadden ondervonden. De wereld was toen nog niet wijzer.</p>
<p>En <hi rend="spat">dat</hi> had tante oud en grijs gemaakt vóór haar tijd; <hi rend="spat">dat</hi> had over haar geheele verschijning een waas gelegd, waardoor wij kinderen werden aangetrokken; een tint van bescheidenheid en nederigheid, welke ons vrijmoedig tot haar deed
<pb n="26"/>naderen. <hi rend="spat">Dat</hi> was de reden waarom zij bij voorkeur en als bij instinct het gezelschap van een jonger geslacht zocht dat haar in gelukkiger dagen niet gekend had. Zij poogde aan ons te vergoeden wat hij, dien ze eens had liefgehad, aan de wereld was te kort gekomen.</p>
<p>Mij dunkt, nu begrijpt gij er alles van.</p>
<p>Wat kon zij moedig voor ons in de bres springen, 't zij dan als advocaat van een goede of van een twijfelachtige zaak. Al de kracht harer liefde lag in haar onbegrensde goedhartigheid; al haar invloed op ons lag in haar vriendelijk oog.</p>
<p>O, ik zie 't nu duidelijk in -, zij is door ons kinderen en door mijn eigen brave ouders vaak schromelijk miskend geworden. Onnadenkend hebben wij uit die rijke mijn van zachtheid en welwillendheid altijddoor maar geput. We hebben met dat goud geleefd alsof 't geen waarde had; alsof de markt er mee overvoerd was.... en dat is toch waarlijk het geval niet!....</p>
<p>Daar zijn er niet velen in de wereld van wie men zeggen kan dat ze altijd goed en altijd vriendelijk zijn. Niet velen die al hun egoisme hebben uitgeroeid (niet door onverschilligheid of scepticisme maar) door liefde en zorg voor anderen.</p>
<p>En <hi rend="spat">dat</hi> juist was bij <hi rend="spat">haar</hi> een systeem geweest, zoo goed als een gebod, een bijzondere openbaring van Gods wil. Daarom kon zij alles verdragen en geloofde zij dat het nooit bij een onzer zou opkomen haar opzettelijk te grieven. ‘Och, ze meenen 't zoo kwaad niet,’ zegt ze dikwijls tot mij als ik beweer dat mijn jongens het te bont maken.</p>
<pb n="27"/>
<p>In het dagboek mijner kindsche herinneringen is geen bladzij waarop zij niet prijkt. Toch durf ik in oprechtheid verklaren dat zij niemand mijner dierbaren ooit op zij gedrongen, of ook ooit maar getracht heeft zich in hun plaats te stellen. Altijd, als zij op den voorgrond treedt, is 't in het halfduister, op schemerachtige dagen, in nacht- en avondschaduw of onder dreigende regenvlagen.</p>
<p>Als het helder weer was, trad zij bescheiden achteruit. Als ons huis weergalmde van het gejuich, moesten wij haar overal zoeken.</p>
<p>‘Zij voelt zich niet op haar gemak bij uitbundige blijdschap,’ zei mijn vader dan met een geheimzinnig knipoogje.</p>
<p>Toch klaagde tante nooit; zij was altijd dankbaar en tevreden. Vooral wanneer zij een last op zich nemen of een leed voor ons dragen kon, was haar glimlach zacht en vredig.</p>
<p>Droeg zij niet het kleine zoowel als het groote? Was zij niet even gevoelig voor onze kinderrampen als voor grooter smart?</p>
<p>Ik heb haar nooit gemist als er een zieke onder ons was. Ik heb haar fier en krachtig gevonden zoodra er een ongeluk dreigde. Bij het klimmen van het gevaar verdubbelde zich haar blijmoedige berusting. Als wij geen uitkomst zagen, scheen haar geloovige blik ons te vragen of wij niet wisten dat zij veel meer dan een onzer ondervonden en geleden had en toch nog gelukkig was door hare liefde!</p>
<p>&nbsp;</p>
<p>Wij noemden haar altijd bij haar voornaam. Eerst voor weinige jaren, toen dit bij zekere formaliteit te pas kwam, vernam ik den naam dien zij slechts zoo kort met hoogmoed had gedragen. Ik geloof dat de vertrouwelijkheid er onder
<pb n="28"/>zou geleden hebben als wij haar niet bij haren voornaam hadden genoemd. Immers in verband met die vertrouwelijkheid stond een heerleger van kleine diensten, die zij ons bewees.</p>
<p>Zij was onze almanak. Hoe 't mogelijk was begrijp ik nog niet, maar zij onthield alle groote en kleine gebeurtenissen uit ons jeugdig leven. Zij wist ze beter dan wijzelven, beter dan onze goede, bedrijvige moeder.</p>
<p>Als wij in 't onzekere waren over een verjaardag, vroegen wij 't aan tante. Als wij verschil hadden over den primitieven eigendom van een gemeenschappelijk gebruikt stuk speelgoed, gingen we met het corpus delicti naar tante. Als een van ons belang stelde in de kleine eigenaardigheden van zijn zuigelings-leeftijd of in de historie van zijn eerste tandje, dan posteerde hij zich aan hare knie en liet zich alles haarfijn vertellen.</p>
<p>Daarbij kwam dat zij altijd bereid was elken nieuwen lastpost van ons over te nemen en wat wij graag onthouden wilden gewillig in haar memorie schreef.</p>
<p>Begrijpt men niet als vanzelf dat daarmee een onvergelijkelijke virtuositeit in 't vertellen gepaard ging?</p>
<p>Tante vertelde zóó als een kind 't graag hoort, dikwijls 't zelfde en altijd nieuw. Nooit werd zij moe van 't repeteeren en toch was ieder verhaal, met zijn splinternieuwe opmerkingen en practische noten, altijd weer even aantrekkelijk.</p>
<p>Nu nog, als zij in de schemering mijne jongens aan haar knieën verzameld heeft, zit ik dikwijls met ware verrukking naar haar te luisteren. De oude tooverschimmen komen weer op, en ik tracht ze weer te grijpen als twintig en dertig jaar geleden. 't Is mij of ik de angstige spanning, de kille huivering van weleer wederom gevoel, als ik haar zachte stem geheim-<pb n="29"/>zinnig hoor ruischen in de stilte van den schemeravond. Ik houd den adem in en ben weer jong, weer een en al gehoor.</p>
<p>En zie, 't gaat waarlijk precies denzelfden gang als in mijn jonge jaren. Als tante gedaan heeft met vertellen, bestormt haar een heerleger van vragen, de eene al doller dan de andere. Maar zoo dwaas kunnen ze niet zijn of tante weet ze te beantwoorden, nu eens met een gemaakte berisping over de verregaande weetgierigheid van het kleine goed, dan eens met een woord van lof over dezelfde eigenschap. Een antwoord schuldig blijven, doet zij nooit. Ze noemt dat wreed tegenover de kinderen. ‘Wij vermanen hen vrijmoedig te wezen,’ zei ze nog onlangs op haar eenvoudige manier. ‘Mij dunkt, dan moeten wij ze ook aanmoedigen en als ze iets willen weten hen bevredigen.’</p>
<p>‘Maar tante! u <hi rend="spat">weet</hi> toch niet alles!’</p>
<p>‘Neen, jongen!’ antwoordde zij (als ze mij jongen noemt, is ze bijzonder in haar humeur en ziet ze in mij nog weer den knaap die eenmaal op haar schoot gezeten heeft), ‘neen, jongen! maar daarom kan ik toch wel een antwoord geven, al is 't dat ze daarbij verwezen worden naar een latere gelegenheid. Als je ze maar niet afwijst, kunt ge 't verder op honderd manieren doen. In het afwijzen zit 'm het kwaad. Dat wordt vooral gevaarlijk als men, zooals ik dikwijls gehoord heb, er bij zegt dat dat eeuwige vragen lastig is. Och, laat ze maar vragen en zich wennen te vragen. Door vragen wordt men wijs.’</p>
<p>Nu, de jongens sparen haar in geen enkel opzicht. Dikwijls zelfs verbeeld ik mij dat achter hun nieuwsgierigheid meer plaagzucht dan weetlust verborgen is. ‘Laat ze maar,’ zegt tante ook dan. ‘Als ik te oud ben om hun te woord te staan, zullen ze op hun beurt mij den weg wijzen. Tante kan 't nu nog wel aan haar hoofd velen.’</p>
<pb n="30"/>
<p>Die goede oude tante! zou ze niet weten dat de liefde, die wij bewijzen, in deze wereld schaars vergolden wordt? Zij heeft het toch genoeg van nabij gezien en ondervonden.... Zou zij 't vergeten zijn?</p>
<p>Ik geloof 't waarlijk, ofschoon 't niet waar is, wat zij onlangs zei, dat wij, mijne vrouw en ik, haar met het leven verzoend hebben. Als dit waar was.... dan zou ik bijna gaan gelooven dat wij niet voor niets geleefd hebben; dat we in onze eenvoudigheid en dès onbewust een van de edelste daden verricht hebben want.... nog eens, wat ik nooit heb gevoeld en begrepen, dat voel en begrijp ik nu, nu ik haar zooveel liefde en zorg zie wijden aan mijne kinderen, dat ik haar schromelijk heb miskend toen ik zelf nog een kiel en een riem droeg.</p>
<p>Figuren als mijn goede oude tante zijn de heldenfiguren van den huiselijken kring. Zoo waarachtig als de liefde 't meeste is in deze wereld, behoorden alle leden van dien kring zich te beijveren om haar te dienen en te eeren. En hoe gaat het veelal?</p>
<p>Wij raken gewend aan de liefde, die zoo eenvoudig in hare bewegingen is. Wij nemen de zorg, die zich nooit opdringt en zich nooit laat wachten, als een verplicht offer aan. Als ik mij voorstel dat de goede oude dame ons ontvallen zal, kan ik niet opnoemen wat de mijnen zullen missen. En toch weet ik reeds vooruit dat het een leegte zal geven, die door niets zal aan te vullen zijn.</p>
<p>Alles zal zijn gang gaan zooals wij dat gewend zijn. Mijne vrouw en ik zullen de plaats van tante pogen in te nemen en de kinderen trachten te boeien door onze vertellingen, tot ze vergeten zijn dat wij daar niet altijd zoo hebben gezeten. 't Zal weldra noodig zijn dat wij, om hare nagedachtenis levendig
<pb n="31"/>te houden, van de goede oude tante zelve verhalen. Dan zal 't den kinderen als een sprookje in de ooren klinken; dan zal die figuur in hunne fantasie samenvloeien met de beelden uit moeder de gans, de grootmoeder van Roodkapje of de vrouw met de pompoen. Zal tante daarbij winnen of verliezen?</p>
<p>Ik geloof in oprechtheid dat zij er bij winnen zal. Het leven gaat immers zoo snel voorbij! Onze nagedachtenis is als een schim en zoekt zich tevergeefs vast te hechten aan de herinneringen der werkelijkheid. Er komen nieuwe indrukken, andere beelden, wezens van warmer bloed en krachtiger omtrekken, die ons verdringen.... O, als wij een klein hoekje in de <hi rend="spat">verbeelding</hi> van het nageslacht kunnen veroveren, zijn wij er wezenlijk nog 't best aan toe. Welaan dan.... Onze goede oude tante moge voor mijne kinderen een weldadige fee zijn en hen nog vermanen tot eendracht en liefde, als zij ze niet langer verzamelen kan aan haren schoot.</p>
<p>Moge dat eenmaal zoo wezen -, maar moge dat oogenblik nog lang verschoven blijven!</p>
<p>Ik voel dat mijn huis toch minder warm, minder gezellig, minder mooi zal zijn.... als zij niet meer in dat hoekje zit.</p>
<p>En mijne vrouw denkt er precies zoo over.</p>
<div type="section">
<pb n="32"/>
<head rend="h4">II. De burgerschooljongen.</head>
<p>De burgerschooljongen is een jongen als een ander. Hij weet niet dat er brochures van allerlei dikte en gehalte over hem geschreven zijn en begrijpt volstrekt niet, waarom er menschen zijn die hem en zijne kameraden benijden, ja, die bij de verzekering dat zij dolgraag nog eens van vorenaf zouden beginnen, net een gezicht kunnen zetten alsof ze 't meenen.</p>
<p>Op den dag waarop hem door zijn vader wordt aangezegd dat hij, den verplichten leeftijd bereikt hebbende, hoogstvermoedelijk rijp is voor het middelbaar onderwijs, voelt hij zich gestreeld ('t idee, dat men voor 't een of ander rijp geworden is, werkt altijd hartverheffend). Toch geeft hij bitter weinig om de verzekering, dat dit vertrouwen op de stellige verklaringen van zijn onderwijzer berust. Hij heeft een heel anderen en vrij wat zekerder maatstaf. Verleden jaar is Jan Die of Die er ‘doorgerold’.... en dat was een gedecideerde stumperd. 't Lijdt dus geen twijfel of zijne kansen staan tamelijk goed.</p>
<p>Bovendien heeft men hem al sinds een paar jaar aan de voorstelling, gewend dat hij een soort van examen-machine is. ‘Arme jongen!’ was 't referein van mama ‘wat zullen ze
<pb n="33"/>'t u nog dikwijls benauwd maken.’ En papa voegde er hoofdschuddend bij: ‘ze overdrijven 't erg met die examens.’ 't Directe gevolg is natuurlijk dat de jongen veel minder om een examen geeft dan nuttig en wenschelijk was, vooral als hij zoo'n Jan Die of Die bij de hand heeft die er ‘doorgerold’ is. Later komt er zelfs een tijd waarop hij met kalmte van ziel aan eene afwijzing leert denken. Ik ken er, die in dat opzicht onze vriendelijke bezorgdheid wezenlijk niet waard zijn.</p>
<p>Van een directeur heeft de burgerschooljongen vóór zijn derde jaar geen recht begrip. Hij kan zich niet losmaken van de voorstelling dat een directeur een soort van bovenmeester is, die op de een of andere geheimzinnige manier achter sommige dingen weet te komen die hij niet behoeft te weten, en met het bestuur van land of stad in zekere mysterieuse betrekking staat. Eerst langzamerhand begint hij te begrijpen, dat er een systeem in 't spel is.</p>
<p>Als hij pas op de schoolbanken zit, heeft de burgerschooljongen een onbegrensde neiging om zijn vinger op te steken. Ook kost 't hem dan moeite de leelijke gewoonte van scheef zitten af te leeren. Niet alsof hij op de lagere school niet vermaand is recht te zitten, of daar niet recht zou gezeten hebben, maar evenals op elk terrein openbaart zich ook hier het gevoel van emancipatie 't eerst in de voorliefde voor het scheeve. De matroos zet, als hij zich volmaakt vrij gevoelt, zijn hoed scheef. De burgerschooljongen gaat zelf scheef zitten. Een ander kenmerk van zijn emancipatie is een diepe verachting voor boekenplanken of tasschen. Als hij die meebrengt, is 't bepaald op hooger bevel. Liefst loopt hij met een boek drie vier onder den arm. Hij heeft immers thuis een rooster der lessen en behoeft zich telkens voor niet meer dan drie of vier lessen te fourageeren.</p>
<pb n="34"/>
<p>Overigens beantwoordt het onderwijs in de eerste maanden maar zelden aan zijne verwachting. 't Gebeurt dikwijls dat hij in zijne schatting achteruit gezet wordt. 't Is niet zeldzaam dat hij nog weer geduldig moet luisteren naar de uiteenzetting van dingen, die hij al vóór drie jaar gehoord heeft. Hij was al in het derde Baudet en komt, nadat hij een mooi admissie-examen gedaan heeft, in het tweede. Op de school, die hij verlaten heeft, had hij 't al tot aan den cirkel gebracht, en nu wordt hem dood-eenvoudig verteld dat hij zich in 't eerste halfjaar nog maar eens trouw aan de eerste beginselen van het cijferen moet wijden. Evenwel, als ieder andere jongen onderwerpt hij zich aan die hoogere wijsheid en denkt onderwijl aan wat anders, bijvoorbeeld aan de knikkers die hij den vorigen dag gewonnen heeft, of aan de breede sloot, waarover bij gewed heeft met gemak te zullen heenspringen.</p>
<p>'t Eenige vak waardoor hij zich werkelijk vereerd voelt, is de natuurlijke historie. Deze is hem nieuw en verrassend. Ook is zij de eerste wetenschap in zijn jonge leven, die hem als een groot mensch behandelt. Zij spreekt hem toe als iemand, die er toch reeds alles van weet. Zij schroomt niet nu en dan een vreemden kunstterm aan zijn bereidwillig geheugen toe te vertrouwen. Zij handelt niet over afgetrokken en droge regels maar gewoonlijk 't eerst over hem zelven -, dat is, over zijn maag, zijn longen, zijn bloed, zijn spieren.... Zij vertelt hem hoe de bloemen heeten en hoe hij een verzameling van insecten moet aanleggen. Overigens brengt hij met echte jongensvolharding zijn afkeer van taalregels en zijn wonderbaar geheugen voor kapen, rivieren en feiten zonder fout van de lagere naar de middelbare school over.</p>
<pb n="35"/>
<p>Omstreeks de tweede helft van zijn eerste jaar begint de familiekring waarin de burgerschooljongen zich beweegt, hem zonder bepaalde aanleiding voor een halven geleerde te houden. De omstandigheid dat hij met eenige verzekerdheid zeggen kan hoe zijn bloed door de aderen rondloopt, en vooral ook de nieuwe boeken waarin hij zich nu thuis begint te gevoelen, werken dat ontzag in de hand. De burgerschooljongen laat het zich aanleunen en denkt er het zijne van. Hij begint alras te begrijpen dat het zwaartepunt zijner carrière in de maandelijksche of driemaandelijksche rapporten ligt. Als hij luieren wil, doet hij 't dus bij voorkeur in de eerste helft van de maand.</p>
<p>Een burgerschooljongen begint voorts na zijn derde studiejaar een heer te worden. Hij krijgt dan werkelijk iets van datgeen waarvoor men hem al lang gehouden heeft. Hij legt de gewone jongensachtigheden af en zet zich in het algemeen bekende postuur van den gymnasiast. Naarmate de plaats zijner inwoning grooter of kleiner is, vertoont hij dan minder of meer van den student.</p>
<p>Ook begint hij op deze hoogte eenige verlegenheid te gevoelen als hij in het gezelschap van jonge meisjes is; ook prefereert hij de oudere boven de jongere. Als de meid <hi rend="spat">jongeheer</hi> zegt, voelt hij zich beleedigd, en als ze hem <hi rend="spat">meneer</hi> noemt, is hij niet op zijn gemak. Verder is hij, ondanks zijne ontluikende kennis van de geheimenissen in natuur en staat en maatschappij, een ordinaire jongen van vijftien of zestien jaar in den kring der zijnen -, zoolang hij namelijk niet in conflict komt met hetgeen hij domheid, bijgeloovigheid en reactionnaire politiek blieft te noemen. Hij is op elk gebied voor de radicalen en kraait zijn radicalisme wel eens wat schor uit, doch, zooals ik zei, alleen wan-<pb n="36"/>neer hij getergd wordt. In andere gevallen denkt hij gelukkig als alle jongens meer over de meisjes dan over de politieke quaestie van den dag. Aan de vermaning om de courant te lezen, gehoorzaamt hij door de gemengde berichten in te kijken en elk telegram waarin geen veldslag voorkomt flauw te noemen.</p>
<p>Als hij in zijn laatste jaar is, voelt de burgerschooljongen dat 't er op aankomt. Hij pompt nu, zoo goed en kwaad als 't kan, den vereischten voorraad kennis in zijn hoofd en beweert tegen allen raad en hoogere wijsheid in, dat hij gedurende één uur op zijn kamer meer leert dan in zes op de school. De zaak is, dat zijn kamer een buitengewone aantrekkelijkheid voor hem begint te krijgen nu hij werkelijk voelt, dat de uitslag grootendeels, zoo niet uitsluitend van hemzelven afhangt.</p>
<p>Als de dag van 't examen aanbreekt, vertelt hij graag hoe hij zich in den laatsten tijd overwerkt heeft en hoort zijn lieve moeder even graag opmerken, dat hij erg bleek ziet.</p>
<p>Maar behalve in dit tijdperk onmiddellijk vóór den slag, heeft de burgerschooljongen, zoo goed als alle andere knapen van zijn leeftijd, vrije uren in overvloed en verknoeit hij bovendien nog een zeker aantal andere door 't gebruikelijk bouwen van luchtkasteelen.</p>
<p>Van dat scepticisme of cynisme van 't welk enkele geleerden uitgemaakt hebben dat hij 't niet ontloopen kan, ontdekt hij zelf niets. Hij voelt zich volstrekt niet ongelukkiger dan zijn vrienden van 't gymnasium en geniet zijn Woensdag- en Zaterdagmiddag op dezelfde onschuldige of min of meer schuldige manier.</p>
<p>Ook houdt hij veel van rooken en biljarten.</p>
<p>Summa summarum is de burgerschooljongen juist een jon-<pb n="37"/>gen als een ander, die zoowel met de overdreven verwachtingen der optimisten als met den angst en de bezorgdheid der pessimisten lacht. Hij beoordeelt de wetenschappen (gelijk alle jongens dat sinds de schepping van hemel en aarde tot 1863 gedaan hebben) naar het meer of minder gemak waarmee hij ze zich eigen maakt, en naar het gewicht door een examinator er aangehecht.</p>
<p>Desgelijks meet hij zijne onderwijzers meer naar den moreelen dan naar den intellectueelen indruk, dien zij op hem maken. Hij praat tienmaal van ‘een beroerden vent’ tegen ééns van een knappen. Gelijk op alle scholen verzuimen de leerlingen der burgerschool nooit te probeeren of zij ook met dezen of genen hunner onderwijzers een loopje kunnen nemen. Ze zijn daarbij gewoonlijk even onbillijk en te allen tijde even onbarmhartig als de jongens van alle eeuwen en werelddeelen.</p>
<p>Welbeschouwd zou 't dus niemand in de gedachte komen van den burgerschooljongen een bijzondere type te maken, als er niet velen gevonden werden die, lang vóórdat er één burgerschooljongen in de wereld was, hebben uitgemaakt dat hij heel anders wezen <hi rend="spat">moet</hi> dan anderen van zijn leeftijd; ja, die in vollen ernst beweren dat hij reeds feitelijk heel anders is.</p>
<p>Als deze lieden gelijk hadden, als werkelijk de drie à vier duizend jongens, die nu reeds onze middelbare scholen bezoeken, een afzonderlijk ras vormden dat zich voedt met neuswijzigheid en het hart ophaalt aan vroegtijdige pedanterie -, dan zou ik ons vaderland diep beklagen.... Voorts als men deze lieden wilde gelooven, zou het rijk der kinderlijke liefde en van den eerbied voor de grijze haren weldra voorgoed voorbij zijn, zou elke moeder afscheid behooren te nemen van de
<pb n="38"/>zalige illusie harer doorwaakte nachten en zorgvolle dagen, de illusie dat de knaap op wien zij zoo trotsch is, 't ook altijd op haar zal wezen, haar loonen met dankbaarheid en teederheid. - - -</p>
<p>Goddank, ik heb overvloedige reden om deze vrees ijdel te noemen en met al de kracht, die in mij is, te protesteeren tegen de leer dat de weg der moderne beschaving dwars over het moederhart loopen zou.</p>
<p>De leerling der middelbare school heeft, als alle jongens van middelbaren leeftijd, zijne uren en dagen waarin hij, naar de eigenaardige volksuitdrukking, tusschen ‘mal en dwaas’ zweeft; maar hij heeft ze niet meer dan die anderen.</p>
<p>Hij heeft, evenals alle knapen en mannen die een nieuwe wereld ontdekten of den geur eener nieuwe levenskracht snoven, een neiging tot verwaandheid, maar als men hem dat verwijt zal die kwaal verergeren.</p>
<p>Hij wordt voorts evenals anderen, niet ongaarne voor iets bijzonders aangezien en als ze thuis zeggen dat hij een halve geleerde is, is hij verstandig genoeg 't niet tegen te spreken.</p>
<p>De burgerschooljongen is daarbij niet gelooviger maar ook niet ongelooviger dan de meeste jongens van zijn leeftijd. Hij is de theorie van Darwin niet sterker toegedaan dan zijn vrind van 't gymnasium, die 's Zondags onder kerktijd een cingeltje met hem rondloopt en ook liever biljart dan naar een preek te luisteren. Dat is geen gebrek van de burgerschool maar van den leeftijd. Te dien aanzien vorder ik volstrekt niet dat iemand den burgerschooljongen voor een jeugdigen heilige zal houden, maar ik mag evenmin dulden dat men hem voor een jeugdig atheïst aanziet.</p>
<p>Ik weet wel, er zijn er van slechter allooi dan deze schets, maar ik weet ook dat er nog beteren worden gevonden.</p>
<pb n="39"/>
<p>Voor 't overige staat het vast dat wij 't in de eerstvolgende vijftig jaar met de resultaten van ons middelbaar onderwijs zullen moeten doen. 't Is dus in elk geval onverstandig daarbij enkel de schaduwzij en niet ook de lichtzij te willen zien.</p>
<p>Ik voor mij heb door waarneming den grond gevonden tot goede hoop. 't Is mijn vaste overtuiging dat er in mijne jeugd op onze scholen meer gegluipt en meer geknoeid werd dan door het nu levende jonge geslacht. Ook geloof ik vast dat er bijlange na niet zooveel edele aanleg vermoord wordt door het zoogenoemd veel leeren van onzen tijd, als weleer door het maar al te merkbare gebrek aan methode.</p>
<p>Bovendien is 't mijn overtuiging dat wij het hoogste en heilzaamste nog op verre na niet gegrepen hebben, dat ons middelbaar onderwijs nog slechts in zijne wording is. Als het Nederlandsche volk, gelijk 't tot heden deed, trots eenige pruttelaars het betere zoekt te waardeeren en aan eerlijkheid en goede trouw bij het onderwijzend personeel wil gelooven -, dan heb ik moed dat wij er langzamerhand wel komen zullen.</p>
<p>De beste en stevigste grondslag van dit vertrouwen is evenwel de burgerschooljongen zelf, het voorwerp van zooveel twist en redekaveling, de steen waaraan velen zich stooten, het teeken dat door de angstvalligen weersproken wordt.</p>
<p>Hij blijft immers, ondanks alle uitzonderingen ten goede en ten kwade, een Hollandsche jongen met al zijn deugden en gebreken, zijn hebbelijkheden en zijn eigenschappen. - En dat zal hij blijven, al schrijven wij nog bibliotheken vol over de vraag hoe en wat hij zijn en worden <hi rend="spat">moet,</hi> en al maken we elkaar ook nog zoo bang.... En daarom groet ik u, Holland's hoop en Holland's frissche kracht! - - - al ziet gij
<pb n="40"/>er ook niet meer zoo prettig slordig en nonchalant uit als de kameraden van Hildebrand.</p>
<p>Ofschoon gij meer moet leeren, weldra meer zult weten, u in een ruimer kring van denkbeelden en feiten gaat bewegen dan zij.... behoeft gij toch in den grond geen ander hart en geen ander geloof en geen hooger idealen te hebben, dan zij hadden!....</p>
<p>Uw hart is en blijft immers een jongenshart?.... Behoudt en bewaart en.... verdedigt dat, als 't noodig is. God zegene u!</p>
</div>
</div>
<div type="chapter">
<interpGrp>
<interp type="secundair" value="gall010agne01"/>
</interpGrp>
<pb n="41"/>
<head rend="h3">Agnes.</head>
<q rend="bq">Agnes. Door Francisca Gallé.
<lb/>
Arnhem, I. Heuvelink. 1871.</q>
<p>De persoon die in dit boek de titelrol vervult, is een vondeling; er zijn dus, naar sommiger zienswijze, reeds dadelijk twee redenen voor één om haar als de heldin van het boek te begroeten. Of zij het werkelijk is, of er zelfs eenige heldinnennatuur in haar schuilt, moet later blijken. Zooveel is zeker: zij vervult de titelrol en zij is een vondeling.</p>
<p>'t Zal omstreeks twintig jaar geleden zijn (de moderne theologie was in Nederland aan 't opkomen) dat zij als pasgeboren kind gevonden werd in een onzer vaderlandsche academiesteden, in een roomsche kerk, aan den voet van een Madonnabeeld.</p>
<p>Zij werd gevonden door Frederik Schild, doctor in de philosophie en letteren en daarenboven proponent bij de Nederduitsch-hervormde kerk. Zeer onlangs ‘had’ hij ‘zich’ op een ‘dorp in een der schoonste oorden van ons vaderland laten beroepen.’</p>
<pb n="42"/>
<p>Op een killen voorjaarsavond, toen er veel storm aan de lucht was, passeerde hij de straat waar het wichtje in den voorhof des tempels lag te schreien. Frederik Schild hoorde wel de klaaglijke stem, maar liet er zich in den beginne niet door ophouden, ‘want hij had nog veel te bezorgen eer hij de stad verliet.’ Het schreien werd evenwel luider en een ‘zacht gevoel, een zekere <hi rend="spat">Ahnung</hi> drong hem op het geluid aftegaan.’ Twee, drie schreden - en hij was in de kerk, bij het Mariabeeld. ‘Toen hij het naderde stak plotseling de wind op en gierde om het beeld, zóó lang en woest dat Schild achteruit sprong, alsof hij vreesde dat het marmer verbrijzeld op hem zou neerkomen.’ Het marmer bleef echter in zijn geheel. Zelfs ‘zag het gelaat der Madonna hem smeekend in de oogen en aan zijne voeten lag - - -’</p>
<p>Aan zijne voeten lag het kind, dat weldra onder den naam van Agnes bekend zou zijn.</p>
<p>Eenige oogenblikken staat Frederik Schild, gelijk men denken kan, besluiteloos. Dan neemt hij het wichtje in den arm en loopt er mee naar Hanna, ‘de voormalige dienstbode zijner moeder, die uit zijn ouderlijk huijs getrouwd was.’ Hanna woont met haar man in een tuinmanswoning, op een kwartier afstands buiten de stad. Beiden, man en vrouw, zijn reeds een uur in de rust, doch straks wordt de deur geopend en Schild treedt binnen.</p>
<p>- ‘Wat.... wat is er, mijnheer Schild?’</p>
<p>- ‘Ik heb iets gevonden, in een roomsche kerk, Hanna, een kind!’</p>
<p>- ‘Ach God! gevonden! en ik heb er een verloren...!’</p>
<p>'t Wil zeggen dat Hanna's kind, pas een maand oud, gestorven was. Nog stond het doodkistje in een hoek van 't vertrek. In-droevig, maar welk een treffende samenloop van omstan-<pb n="43"/>digheden!... En welk een troost voor Hanna!.... ‘Hare borst, die eerst zoo beklemd was, werd ruimer, nu zij er weer een kind aan mocht laven, zóó ruim, ja, dat zij een wiegelied zingen kon.’</p>
<p>Inderdaad!?....</p>
<p>&nbsp;</p>
<p>Frederik Schild blijkt alras iemand te zijn, die geen gras over de dingen laat groeien. Daags na het beschreven avontuur vernemen wij uit een gesprek met zijne moeder (die op dat tijdstip midden in den verhuisboel zit en in het hoek voortdurend onder den naam van Lina voorkomt) dat hij het kind reeds heeft laten inschrijven, en wel als Agnes Schild. Wanneer we nu bedenken, ten eerste, dat deze mededeeling aan 't ontbijt plaats heeft; ten tweede, dat Schild, toen hij voor 't ontbijt geroepen werd, met een oefening op de violoncel bezig was; ten derde, dat er op den laten avond van den vorigen dag natuurlijk aan geen inschrijven meer te denken viel, dan komen wij tot het besluit dat de heer Schild, bij manier van spreken, reeds vóór dag en dauw en met goed gevolg aan 't bureau van den burgerlijken stand is geweest. Omtrent de vlugheid van Schild en den ijver van gemeld bureau krijgen we in dat geval geen gering denkbeeld.... 't Is evenwel mogelijk dat men bij de familie Schild buitengewoon laat ontbeten had, of ook dat wij bij de gegeven tijdsbepaling aan een zoogenoemd tweede ontbijt te denken hebben.... In ieder geval neem ik geen woord terug van mijn bewering dat Frederik Schild de zaak in quaestie met al te veel haast heeft behandeld; en het is de vraag of de schrijfster hem dit niet had kunnen en moeten beletten. Vóór en na wordt ons van Frederik Schild veel groots en goeds verhaald; klaarblijkelijk moet ook de daad
<pb n="44"/>der inschrijving als getuigenis voor 's mans karakter dienen. Nu, ongemeen is bedoelde daad zonder twijfel, doch ongemotiveerd is zij in de eerste plaats.</p>
<p>- ‘Maar Frederik,’ vroeg Lina verschrikt, ‘zeg nu eens ronduit, denk-je niet over de lasten, die boven de lusten gaan?’</p>
<p>Die vraag, zoo burgerlijk en platweg als ze gedaan werd, had stellig haar goed recht. Op Frederik maakte ze evenwel geen indruk. ‘Hij scheen verwonderd en trok de schouders op, alsof hij de vraag niet begreep.’</p>
<p>- ‘Je weet toch dat er gesproken wordt over een ongehuwd man, die zoo'n kindje in huis neemt,’ gaat de moeder voort. ‘De menschen zijn niet zooals jij!’</p>
<p>- ‘Dat is mijne zaak niet,’ antwoordt Schild: ‘wat ik doe, doe ik niet om de menschen - - -.’</p>
<p>Wèl cordaat.... en bij gelegenheid, 't moet erkend worden, ook geen verkeerde stelregel! Doch moeder en zoon dwalen beiden van het kardinale punt af. De vraag is, meen ik, eenvoudig of de zoon verstandig en goed heeft gehandeld toen hij de vondeling onder de namen Agnes Schild liet inschrijven. Op deze vraag valt, dunkt me, in goeden ernst niet bevestigend te antwoorden. Er is geen geldige reden te bedenken waarom een raisonnabel jonkman den schijn des kwaads op zich zou laden, zonder eenige kans om er iemand ter wereld iets anders dan nadeel mee te doen. De zaak wordt er niet beter op als men verneemt dat ‘Agnes’ de naam was van Schild's eigen bruid, de dierbre, sinds een jaar door den dood van hem weggerukt.</p>
<p>Alles wèl beschouwd is die ‘inschrijving’ niet te verklaren dan uit de omstandigheid dat de schrijfster ze voor hare intrige noodig had; een verklaring die ongelukkigerwijs in dit geval een veroordeeling is.</p>
<pb n="45"/>
<p>Frederik Schild en zijne moeder vertrekken eerlang naar de pastorie, met het plan om de kleine Agnes tot zich te nemen zoodra zij de zorgen van Hanna niet meer behoeft. In zijn dorpje gekomen begeeft de jonge predikant zich al spoedig op weg om een bezoek te brengen aan den pastoor der roomsche kerk. Als Schild zich aanmeldt is pater Bernard juist ‘achteruit de laan opgegaan.’ Een oogenblik later zitten beide mannen ‘op een bemosten heuvel’ naast elkander en zijn ze in een ernstig gesprek gewikkeld.</p>
<p>‘'t Geldt iets belangrijks, heer priester,’ zegt Schild. ‘Ik heb onlangs een kind gevonden in een roomsche kerk bij een Mariabeeld. In de doeken waarin het gewonden was, lag een kruis.’</p>
<p>Het was een gouden kruis met vier diamanten. ‘Pater Bernard zag nu eens op het kleinood, dan weer naar Schild.’ Hij was verwonderd, en in zijn plaats zouden ook wij ons verwonderd hebben.</p>
<p>- ‘Ik bracht het kindje bij een dienstmaagd, die uit ons huis gehuwd is,’ gaat de predikant voort. En pater Bernard zwijgt, ‘steeds den adelaarsblik op hem vestigend.’</p>
<p>Nog een poos en Schild komt met de groote vraag voor den dag, de eigenlijke quaestie waarom hij gekomen was.</p>
<p>- ‘Vergunt uwe kerk dat een hervormd predikant een harer leden grootbrengt?’</p>
<p>Pater Bernard, die in 't bezit is van een zeer belangwekkend uiterlijk, brengt bij 't vernemen dier vraag de hand aan een litteeken op 't voorhoofd, ‘vlak bij den slaap aan de achterzijde’, en antwoordt met neergeslagen blik: - ‘De kerk is onze moeder, mijn zoon: wat gij voor een harer kinderen doet, doet gij voor haar.’</p>
<p>Dan Schild weer:</p>
<p>- ‘De moeder is roomsch-catholiek en als zij ooit elkander
<pb n="46"/>weêrzien, moeten zij elkander begrijpen. Ik heb eerbied voor 't geloof eener moeder, meer dan voor eenig kerkgenootschap.’</p>
<p>Wordt alzoo besloten dat Agnes door den predikant Schild zal worden grootgebracht, terwijl zij lid blijft of eenmaal lid zijn zal van de roomsche kerk.</p>
<p>&nbsp;</p>
<p>Mettertijd komt Agnes in de pastorie; 't is een lief, aanvallig kind en de dorpelingen vinden 't ‘een schaap om te stelen,’ schoon in hun midden over 't zonderling geval vrij sterk wordt gemeesmuild. Wat Agnes' opvoeding betreft, ‘al wat zij leerde, kwam uit den geest en het hart harer pleegouders’ (uitgenomen toch waarschijnlijk het onderwijs dat zij van den pater ontvangt); ‘spelend leerde hij (Schild) haar alles wat hij noodig vond om Agnes te vormen; slechts in de toonkunst drong hij dieper door en liet hij haar geregeld zich oefenen.’ ‘Zij scheen geboren voor de toonkunst,’ en ‘eer zij lezen en schrijven kon, speelde zij’ dan ook ‘een liedje uit de Kinderscene van Schumann.’</p>
<p>Voor het overige speelde zij veel en gaarne (niet op een piano, maar op het grasveld in den tuin en in 't bosch, allerlei snoepige kinderspelletjes) met een knaap die Godert Arends heette en vijf à zes jaar ouder was dan zij. Deze Godert Arends had reeds vroeg het ongeluk gehad zijn ouders te verliezen en was vervolgens in huis gekomen bij zijn voogd Adam Molens, een ‘kouden’ broer zijner moeder en evenals Leen Tuimelaar, zijne huisvrouw, een der onaangenaamste menschen van het dorp. Het gebeurde nu, in het 12<hi rend="sup">de</hi> levensjaar van Godert, dat Frederik Schild aan het echtpaar Molens (leden der Ned. herv. gemeente) den voorslag deed om Godert bij zich in de pastorie te nemen. De voor-<pb n="47"/>slag vond ingang en zoo kwam er een tweede pleegkind bij Schild aan huis. Als men weet dat de kinderen zeer op elkaar gesteld waren, dol van elkander hielden, dan vermoedt men eenigszins wat er volgen zal. Welnu, het volgt ook. Zeventien jaar oud zal Godert naar de academie gaan en - daar hebt ge 't al! - den avond vóór 't vertrek geeft de jongeling aan zijn pleegvader te kennen dat hij Agnes liefheeft ‘en nooit een ander meisje zal liefhebben.’ Deze mededeeling heeft plaats op Schild's studeerkamer en 't is goed ook, want Schild voelt zich ‘als door den donder getroffen.’ Zijn knieën knikken ‘schoon hij glimlachend zeide dat Agnes een kind was van nog geen twaalf jaren oud.’ Godert laat zich evenwel door die herinnering niet van zijn stuk brengen. Hij beweert dat Agnes en hij ‘voor elkaar geschapen zijn,’ dat Agnes hem trouw moet blijven, dat ze ‘over vier jaar geen kind meer is....’ En Schild geeft ten antwoord dat het ‘nog lang, veel te lang is om over te denken.’ Maar hoewel Schild aldus antwoordt, voelt hij niettemin gedachten en gewaarwordingen die.... bewijzen dat hijzelf in Agnes reeds meer ziet en meer liefheeft dan een 
kind....</p>
<p>‘Agnes groeide op, schooner en bevalliger nog dan het meisje, dat Schild in zijne jeugd met een eerste liefde bemind had. Hare kleur werd iets zachter, frisch en lief als het morgenrood; uit de zachtbruine oogen met lange wimpers sprak een teedere ernst, en de blonde, natuurlijke krullen, die ver over hare slanke schouders hingen, voltooiden het schilderachtige in haar wezen. Agnes was schoon; dit kon niemand miskennen; wie gevoel voor het schoone had werd door haar geboeid of met geestdrift bezield.’</p>
<p>Frederik Schild voelde er alles van, doch men meene niet dat zijn natuur er gaandeweg gezonder en edeler door werd.
<pb n="48"/>De man die eenmaal bij het graf zijner bruid gezegd had: ‘hier ligt mijn eerst en grootst verlies; ik zal alles kunnen dragen als ik gewend ben aan deze smart!’ de man die zich sedert ‘te inniger gehecht had aan zijne roeping;’ die jarenlang kracht had geput uit de aanschouwing van het beeld zijner gestorven bruid, ‘dat in 't penant hing tegenover zijne schrijftafel, zoodat hij er steeds het gezicht op had;’ die man was bestemd om voor de tweede maal, maar droever dan voorheen, het voorwerp zijner eerste liefde te verliezen; ditmaal wellicht ten koste van zijn innerlijk leven, zijn karakter. ‘Sedert Agnes, zijn pleegkind, tot een jong meisje was opgegroeid’ kon hij het beeld der gestorven bruid ‘niet meer zien met den blik van weleer.’ Daarom ‘had hij het vóór eenigen tijd reeds afgenomen en zorgvuldig geborgen....’ Wáárom dus?.... ‘Het was hem alsof de overledene terugkwam in een nog schooneren vorm; alsof het beeld dat daar hing, niet meer geleek.’ Nog eens, waarom dus?.... Ach, de schrijfster had het moeten gevoelen en moeten zeggen: omdat de tweede Agnes <hi rend="spat">mooier</hi> was dan de eerste.... en Schild zichzelven niet wilde bekennen dat de meerdere schoonheid, neen, de ‘<hi rend="spat">schoonere vorm</hi>’ der tweede hem ontrouw maakte aan de bruid op het kerkhof. ‘Een nameloos gevoel begon hem te doortintelen als het pleegkind hem naderde....’ ‘'t Was geen kind meer, het was eene achttienjarige jonkvrouw, met al de schoonheid die een man in een vrouw niet weerstaan kan.’ Met al de schoonheid, voor 't minst, die de man Schild in het schoone pleegkind niet kon weerstaan....</p>
<p>‘Soms, als het gevoel, de hartstocht die in zijn boezem ontvlamde, hem te sterk werd, rees ook de verzoeking in hem op....’ Dan stormde 't inwendig: ‘Slechts eenige woorden
<pb n="49"/>behoeft het u te kosten en dat schoone, jeugdige meisje is de uwe voor altijd.’ Dan vroeg Schild bij zichzelven: ‘Wat zou zij doen kunnen als ik haar zeide: Agnes, ik ben uw vader niet - - -. Om u te redden heb ik mij blootgesteld aan spot en vermoedens - - -. Agnes! ik kan u niet meer missen; ik heb u gevonden, gekweekt, en nu heb ik u liever dan eenig schepsel ter wereld....?’</p>
<p>Hier komen wij in den roman van Francisca Gallé een kapitale fout op 't spoor en ik zie er te minder bezwaar in den draad van 't verslag hier aftebreken, wijl toch onwillekeurig de critiek reeds nu en dan aan 't woord kwam.</p>
<p>Wat is de zaak? Zoolang Frederik Schild nog de zekerheid niet had dat Agnes even hartstochtelijk aan Godert gehecht was als Godert aan Agnes, zoolang kon er voor Schild van ‘verzoeking’ sprake zijn in den zin van zooeven. Van het oogenblik af, daarentegen, dat het meisje aan haar pleegvader den staat van haar hart bekend maakt (tegelijk met de officieele declaratie van Godert), heeft <hi rend="spat">die</hi> verzoeking geen zin meer. Van dat oogenblik af zijn vragen als: ‘wat zou Agnes kunnen doen?’ zelfs de moeite van het stellen niet meer waard. Wie beseft niet dat met het karakter van een held, onder zulke omstandigheden, elke poging om Agnes tot de zijne te maken onbestaanbaar is?</p>
<p>Immers, het meisje dat door de gloeiendste liefde aan haar Godert is verbonden, <hi rend="spat">kan</hi> nooit of nimmer aan Schild behooren als de blijde bruid aan den bruidegom. En een Schild die dat niet van stonden aan volkomen begrijpt of gevoelt, <hi rend="spat">kan</hi> met geen mogelijkheid bijzondere belangstelling wekken. Toch wil de schrijfster dat het geschieden zal, en dit is jammer. ‘Slechts eenige woorden behoeft het u te kosten en dat schoone, jeugdige meisje is de uwe
<pb n="50"/>voor altijd,’ dit blijft, door drievierden van het boek heen, de grondtoon in den levensstrijd van Schild. Door op die wijze effect te willen maken, doet de schrijfster alle effect van Schild's zielelijden te loor gaan. De man die bestemd is om door zijn onbaatzuchtigheid eerbied af te dwingen, ontlokt ons keer op keer, door zijn gebrek aan doorzicht en fijn gevoel, een glimlach. De strijd dien hij met de verzoeking te strijden heeft, wordt ten laatste een even zot als kolossaal misverstand, dat òf onzen spot, óf onze ergernis wekt. Nog eens, dit is jammer. De offerande van Frederik Schild had in hooge mate tragisch kunnen zijn; een verheven, een verzoenende geest had uit zijn leven ons kunnen toespreken bijaldien die onbegrijpelijke illusie, die onzinnige pretensie, of hoe men 't noemen wil, niet zoo groote stoornis was komen brengen in ons medegevoel.</p>
<p>Evenwel, dit medegevoel wordt, bedrieg ik mij niet, ook nog door iets anders gestoord. Zoozeer de passie het hare kan bijdragen tot een verheven tragiek in het drama des menschelijken levens, zoozeer kan zij het drama van den roman bederven als ze niet met de uiterste behoedzaamheid geteekend wordt. Daarenboven, passie en passie zijn twee; sinds de dagen van Lidewyde (en door Lidewyde) is deze waarheid onder het lezend publiek in Nederland dieper gevoeld en levendiger erkend geworden. Voorshands heeft het beter deel van dat publiek aan zekere passie-schildering meer dan genoeg. Zonder nu den roman van Fr. Gallé met dien van C<hi rend="sup">d</hi> Busken Huet te willen vergelijken, moet ik toch zeggen dat in den roman ‘Agnes’ een andere mate (en soort) van zinnelijk coloriet wordt gevonden, dan voor den echten dichter en voor een wezenlijk kunstwerk wel dienstig is. In den loop mijner beschouwing zal dit nog meer uitkomen; voor 't oogen-<pb n="51"/>blik houden wij ons enkel op met den strijd van Frederik Schild.</p>
<p>Die strijd is voor een deel te zeer illusie, gelijk ik reeds aanwees, voor een ander deel te zeer de zinnelijke hartstocht van een verliefde in den banalen zin, dan dat hij ons een levendig belang zou inboezemen. De schoone vorm en altijd weer de schoone vorm van Agnes geeft den heer Schild zooveel te lijden. - ‘Die stem.... die onuitsprekelijke schoonheid in vorm en uitdrukking.... dat goudblonde haar.... O! was zij zoo schoon niet!....’ 't is een der honderd eenerlei verzuchtingen die het mooie pleegkind den pleegvader ontlokt. Als dat pleegkind hem nadert, voelt hij ‘een schok door het hoofd, door de zenuwen, door het hart....’ Als zij hem nadert is 't ‘of alles hem schemert’. Een ‘vuur, dat hem nogtans deed huiveren, als van koude,’ dringt hem ‘woest in de aderen;’ 't wordt hem ‘bang te moede;’ hij slaat ‘onwillekeurig den arm om haar heen;’ hij ‘siddert;’ zijn ‘oog’ jaagt ‘haar schrik aan;’ hij roept ‘Agnes!’ met ‘woeste’ stem, ‘met een blik die haar eene huivering door de ziel’ doet varen. Als het tooneel, waarop de aangehaalde woorden doelen, voorbij is, ijlt Frederik Schild naar pater Bernard. ‘Ik ben ziek,’ zegt hij, ‘ziek, alsof ik sterven moet! Mijn hoofd gloeit; mijn hart bonst, ik moet dat kind van mij verwijderen of....’ hier zweeg hij. Straks fluistert hij met doffe, toonlooze stem: ‘water! water!’ In het volgend oogenblik is het ‘alsof duivelen hem in de borst’ grijpen. ‘Hij wilde opstaan, maar kon niet; het zweet parelde hem op het voorhoofd; de zomernacht verkwikte hem niet. In het maanlicht, dat zacht om hem speelde, zag hij Agnes, het kind naar zijn hart, de maagd zijner liefde, de vrouw die hij alleen recht had te beschermen. In het ritse-<pb n="52"/>len van het loover door een zoelen zuidewind, die 
nu en dan opstak, hoorde hij hare stem; in al wat natuur was zag hij haar die hij liefhad en hij breidde de armen uit, als wilde hij haar omhelzen....’</p>
<p>De beschrijving is niet zonder verdienste; de zomernacht met zijn maanlicht, zijn ritselend loover, zijn zoelen zuidewind, zijn geheimzinnig minnelied enz. enz., 't kan alles op muziek worden gezet -, maar bij Beethoven's Mondscheins-sonate wordt men reiner, gezonder. En hier?....</p>
<p>Ik stem toe, het aangehaalde tafereel behoort tot de meest hartstochtelijke uit de teekening van Schild's lijden. Zóó akelig in de war als op <hi rend="spat">dien</hi> avond, toen Agnes hem de offieieele declaratie van Godert gebracht had, is de pleegvader sedert niet meer. Niettemin, van dien avond af tot aan het einde van den roman blijft toch het bonzen en gloeien, het hijgen en zuchten, het rillen en sidderen, het geschokt worden in hoofd en zenuwen; ja, 't blijft - en, eerlijk gezegd, ik vrees dat het de meeste lezers vervelen en min of meer ergeren zal. Laat mij liever zeggen, ik hoop het, want al de genoemde verschijnselen worden in den regel door een blik op de schoonheid van Agnes veroorzaakt, of door een aanraking van haar schoone lokken, of door het hooren harer schoone stem, of door iets dergelijks. Nu wil ik aan Heine en aan de heele romantische school, en ook aan minder gevoelige lieden, wel toegeven dat de mensch niet enkel geest is; zelfs wil ik goedkeurend knikken als de eerzame Gellert mij, bij monde van zijn Zweedsche gravin, te kennen geeft dat er onder de dusgenoemde Platonische liefde veel larie loopt en dat de meeste lui, die van Platonische liefde praten, voor geen tien zielen hun ééne lichaam zouden prijsgeven; ik wil, kortweg, niet voor een monnik worden aangezien, niet voor een vijand
<pb n="53"/>van de schoone materie, ook niet voor een uitgedroogden professor in de metaphysica -; neen, maar ik wil beweren en beweer bij deze dat ik werk heb mijn achting en belangstelling staande of gaande te houden waar 't een man geldt die, schoon reeds de veertig gepasseerd en langer dan zeventien jaren predikant, nogtans aan een achttienjarigen knaap van zeer verliefde complexie en van ontzaglijk weinig zelfbeheersching doet denken.</p>
<p>Frederik Schild, hoe ook van den beginne als een type van al wat schoon en edel is geteekend, Frederik Schild gelijkt ten slotte (als twee droppelen water) op een dier tallooze verliefden die, sedert de dagen van Daphnis en Chloë (en hoe al die minnende lichamen heeten mogen), heel weinig moeite hebben gedaan om in het hoofdstuk liefde de voortreffelijkheid van den mensch boven het dier aan den dag te brengen. Frederik Schild is verliefd en blijft verliefd met al den (op den duur) trivialen aankleve van dien. Dit blijkt uit al zijn doen en laten, ook in de quaestie wie aan Agnes zal zeggen dat hij haar vader niet is, ook in de ure dat hijzelf 't haar eindelijk zegt. Frederik Schild vergeet om de schoone Agnes niet alleen zijn eerste liefde voor de bruid op het kerkhof, maar ook de eerste beginselen van levenswijsheid die een man van zijn jaren en zijn roeping betamen. Nu wil ik hem deswege niet te hard vallen, maar wel beweer ik dat het hard is hem als een held te zien opvoeren, want Frederik Schild is nu eenmaal geen held. Zijn strijd is in den grond jongensachtig en zijn zegepraal.... daaraan gëevenredigd (al vinden zeer velen met mij de laatste bladzijden van het boek, waarin ons een soort van zege wordt opgedrongen, verrukkelijk schoon geschreven). Niet waar? van iemand die tot den einde blijft vragen: ‘waartoe al die teedere banden, als zij toch tot niets leiden?’ en die voorts ‘buiten Agnes
<pb n="54"/>in de wereld niets meer verwacht’; van zoo iemand kan men in ernst niet zeggen dat hij waardiglijk gestreden heeft en wettig gekroond is. Frederik Schild is een man die na verloop van tijd wellicht een derde Agnes zal vinden, schooner dan de tweede en veel schooner dan de eerste. Dan zal er waarschijnlijk andermaal een portret geborgen worden en wederom zal de natuur en zal de halve wereldgeschiedenis te morgen en avond den naam der schoone Agnes fluisteren en, kortom, <hi rend="spat">die alte Geschichte</hi> zal weer van voren af beginnen, en 't zal weer eentonig zijn en weer ongelukkig afloopen.... men weet dat gestellen als die van Schild voor zeker soort van tragedie gepraedestineerd schijnen.</p>
<p>En is <hi rend="spat">dit</hi> nu de man van wien het bij de introductie heette dat hij ‘zeer gezien was bij flinke studenten en beschaafde vrouwen?’ Ja, van hem staat geschreven: ‘als men hem in het oog kreeg, voelde, men zich los van het platte, alledaagsche in de wereld. Nu eens dacht men aan grootsche scheppingen uit de oudheid in het Oosten, een Mozes, een Jephta of een der propheten, soms ook aan een personificatie van den humor des levens - - -.’ En verder: ‘Wat kennis betrof, hij had schitterende examens afgelegd, maar in zijne preken spreidde hij geene geleerdheid ten toon. 't Waren meer improvisatiën, een spreken tot den mensch, een werken op het reine, oorspronkelijke in de menschelijke natuur, een ontvoeren aan het proza des levens, waarin men door de week vaak gedoemd is zich te wentelen, waaruit hij u losrukte op den Sabbath en opvoerde tot de ziel, het dichterlijke in den mensch.’ Waarlijk, dit gaf iets te verwachten. Ook al speelde er bij die ‘schitterende examens’ iets van een glimlach om uw lippen, ook al begreept gij dat ‘opvoeren tot de ziel’ niet zoo terstond -, 't kwam u toch voor dat er in dien man iets bij-<pb n="55"/>zonders stak. Werd ons niet daarenboven nog medegedeeld dat Schild predikant was geworden, ‘geheel uit liefhebberij daar zijn vermogen toereikend was om hem van de renten te doen leven?’... Ja, wezenlijk, ook dát nog; en 't had er iets van alsof het lofdicht toen uit zijn kracht begon te groeien.... Intusschen 't was goed gemeend en als al het overige een bewijs dat de schrijfster ons met iets fijns en edels wilde verrassen.</p>
<p>Welnu, wij zijn verrast geworden.... maar verrast door de teleurstelling die er volgde.... onaangenaam verrast derhalve. De heer Schild is niet de verstandige, de sterke, de onbaatzuchtige aan wien de introductie of 't prospectus ons wilde doen gelooven, niet de man dien de schrijfster bedoeld heeft.</p>
<p>Nog liet ik een zeer belangrijke bijdrage ter kenschetsing van Schild's karakter onbeoordeeld.</p>
<p>- ‘Moeder,’ zei hij eens, ‘als ik dat kruis niet gevonden had, waaraan ik zie dat de moeder catholiek is’ (was er dat wezenlijk aan te zien?....). ‘ik zou niet geweten hebben in welke kerk het kind te laten doopen.’</p>
<p>- ‘Waarom niet?’</p>
<p>- ‘Omdat in alle kerken voor mij iets ongerijmds is, in de eene meer dan in de andere, maar toch iets ongerijmds.’</p>
<p>- ‘Dan begrijp ik niet hoe je uit eigen beweging hervormd predikant werdt.’</p>
<p>- ‘Waarom niet? Ik ben predikant geworden niet om een kerk, een leer, maar om mijn doel als mensch te bereiken. Onafhankelijk, zelfs vermogend, ben ik in staat om te leven voor mijne roeping.’</p>
<p>- ‘Goed,’ antwoordde Lina, hem aanziende met moederlijken trots - zij kon zich verlustigen in haren zoon die alles om niets deed -, ‘maar hoe kan-je zoo'n kind laten opgroeien in iets dat je zelf niet gelooft?’</p>
<pb n="56"/>
<p>- ‘Gelooven.... wat is dat?’</p>
<p>- ‘Wel, je gelooft immers zelf niets van alles wat Pater Bernard haar leert?’</p>
<p>- ‘Moeder, mag ik u iets vragen?’</p>
<p>- ‘Natuurlijk!’</p>
<p>- ‘Veronderstel eens dat gij mij verloren hadt, toen ik klein was, en mij later terugvondt; in welke godsdienst zoudt gij willen dat ik was opgevoed?’</p>
<p>- ‘Ja.... in de mijne!’</p>
<p>- ‘Welnu dan?’</p>
<p>‘Lina kon niet antwoorden; zij omhelsde haar zoon en van lieverlede werd zij met het roomsch worden van hun pleegkind verzoend.’</p>
<p>Wat valt er uit deze bladzijde te leeren?.,.. Zegt zij ons wat eene moeder vermag?.... Hoe zij in staat is ter wille van een eenigen zoon, een eenig kind, 't gezond verstand waarover zij blijkbaar beschikken kan, op non-activiteit te stellen?.... Wel mogelijk dat iemand er dit uit leert.... Maar er valt meer uit te leeren. Deze bladzijde is een der merkwaardigste proeven (die men wenschen of.... verwenschen kan) van de gemakkelijke, lichtvaardige wijze waarop de moeielijkste en ernstigste vraagstukken kunnen behandeld worden. De schrijfster.... doch 't is waar, voor het oogenblik zouden wij ons bij Frederik Schild bepalen.... Welnu, ziehier een doctor in de philosophie en letteren, een candidaat in de godgeleerdheid, die ons daghelder te zien en te tasten geeft dat men waarlijk door 't afleggen van ‘schitterende examens’ nog niet terstond een degelijk en practisch man wordt. Daar zijn in deze wereld liberale warhoofden die op hun ééntje in één dag meer bederven, dan tien verstandige lieden in een heel jaar kunnen goedmaken. Hen hoorende
<pb n="57"/>denkt men onwillekeurig aan 't bekende ‘<hi rend="spat">Alles durch einander</hi>, <hi rend="spat">wie Mäusendreck und Coriander</hi>.’ Dát praat en dat babbelt, dát raisonneert en orakelt, dát meent in schier ondenkbare naïeveteit den nieuwen tempel te bouwen.... en ziet en vermoedt zelfs in de verte niet hoe de mannen der reactie zich in de handen wrijven van pleizier!.... Groote goedheid, wat zouden de laatstgenoemden nog meer kunnen wenschen?.... Zoo'n liberaal praat en schrijft zich zelf dood.... morsdood (zelfs de Lina's, de vrouwkens van middelmatigen aanleg gevoelen het) en de kampioen voor den goeden ouden tijd, de advocaat van onfeilbare pausen en onfeilbare synoden en onfeilbare vorsten bij de gratie Gods, de Veuillot van ieder despotisme en van elken despoot, hij richt zich eenvoudig tot de schare en zegt: ‘gij hebt het liberalisme, gij hebt den geest des nieuweren tijds gehoord! wat hebben wij nog getuigen van noode?’ En de schare, die de wet en profeten van 't ware liberalisme niet kent, de schare die te weinig kennis heeft van zekere diplomatie om te begrijpen dat men haar 't ezelgebalk voor de stem dier profeten te hooren geeft, zij bezit daarentegen gezond verstand en gevoel te over om te erkennen dat dit gebalk er niet door kan. Aldus van de mystificatie niets vermoedend, loopt zij in den strik; zij veroordeelt al wat liberaal heet; het jesuitisme heeft gewonnen spel - - - en aan wie de schuld? Voor een goed deel, 't is duidelijk, aan de Schild's en consorten....</p>
<p>Of ga ik ‘te ver?’ Is de heer Schild niet in den grond een goedhartig man... die van harte het goede wil?... Lieve vrienden, ik laat zijn goede bedoeling onaangetast en protesteer alleen tegen zijn slechte redeneering, zijn oppervlakkige philosophie en daarmee samenhangende practijk. En zelfs dit protest zou ik mogelijk nog terughouden (wie kan
<pb n="58"/>tegen elke onwaarheid de stem verheffen?) indien de heer Schild als een goedige bollebuis werd opgevoerd; indien hij werd voorgesteld als een man wiens kracht meer op het gehied der violoncel moet gezocht worden dan op dat der groote vraagstukken van onzen tijd. Dit evenwel is 't geval niet. Door allerlei vingerwijzing wordt ons beduid dat we in Schild met een dier mannen te doen hebben, aan wie onze tijd met zijn tal van gewichtige problemen zeer dringende behoefte heeft. Vooral in zake godsdienstig en kerkelijk leven moet Lina's zoon klaarblijkelijk het licht doen opgaan en den weg toonen. Hem na! galmt het voor ‘een goed verstaander’ het gansche boek door. Aanschouw wat <hi rend="spat">zijn</hi> geest van een Agnes en een Godert heeft gemaakt (wij zullen het straks van-naderbij aanschouwen,); aanschouw en hoor al wat hij gedaan, geleden en gesproken heeft en - - - 't zal beter worden op aarde; een schooner wereld zal er rijzen uit den chaos, die heden het zwoegend menschdom benauwt!</p>
<p>Welnu, waar aan een figuur als die van Schild zulk een beteekenis, of zelfs maar een zweem er van, wordt toegekend, daar acht ik het plicht te protesteeren.</p>
<p>Aan de orde is heden de kerkvraag. Kerk of geen kerk? klinkt het van alle zijden. Indien wél een kerk, hoe moet ze zijn ingericht? dus heet het verder. De heer Schild heeft dit gerucht, als anderen, vernomen. Welk een indruk maakt het op hem? Zegt hij: ‘mijne dames en heeren, die vragen zijn veel te algemeen en vaag gesteld; zóó gesteld kunnen ze waarlijk niet in discussie komen tenzij men zijn tijd wil verbabbelen!’ Zegt hij iets dergelijks en bewijst hij zijn recht om dit te zeggen door een beroep op de tallooze clubs en kransjes waar men over zulke vragen honderd-uit redeneert
<pb n="59"/>zonder iets verder te komen dan de man die leeg stroo dorschte?... Neen, de heer Schild zegt eenvoudig dat ‘in alle kerken’ voor hem ‘iets ongerijmds is.’ Men zou dus nu meenen dat de vraag: kerk of geen kerk? voor den heer Schild in ontkennenden zin is beslist? Men zou 't er althans voor houden dat hij met geen kerk hoegenaamd in eenig officieel verband wil staan?</p>
<p>Men zou zich vergissen; de heer Schild wordt predikant bij de Nederd. hervormde kerk en voelt zich daar volkomen op zijn plaats.</p>
<p>- ‘Dat begrijp ik niet,’ zegt ons gezond verstand bij monde van Lina.</p>
<p>- ‘Waarom niet?’ herneemt de ander doodrustig. ‘Ik ben predikant niet om een kerk, een leer, maar om mijn doel als mensch te bereiken.’</p>
<p>Onbehoorlijker kan het wel niet. Voor het minst, wie niet gewoon is zich met een kluitje in het riet te laten sturen, kan hier bezwaarlijk iets anders zeggen, dan dat een mondvol woorden nog geen degelijk antwoord is. Hoe? Men vindt ‘in alle kerken iets ongerijmds’ en.... wordt predikant in een dier kerken?.... En dit waarom? - Om zijn ‘doel als mensch te bereiken.’ Geen kleintje inderdaad. Maar ook geen kleine verwarring. Zonderlinger <hi rend="spat">pot-pourri</hi> heeft geen Schild ooit op zijn violoncel gespeeld!....</p>
<p>Ja, en toch.... laat ons Schild niet te hard vallen; hij is een kind van zijn tijd; van een tijd die met geen vraagstuk zoozeer in de war zit en zoo wonderlijk omspringt als met het kerkelijk vraagstuk.</p>
<p>Gelijk Schild over de kerk spreekt en 't geen der kerke is, zoo spreken niet weinigen er over. Het traditioneele kerkendom, zij gevoelen het, is voor hen en velen onbruikbaar ge-<pb n="60"/>worden. Voor het roomsch-catholieke kerkbegrip en eveneens voor het oud-gereformeerde is in de moderne maatschappij, zij begrijpen het, geen plaats, althans geen toekomst meer. Dit oude is alzoo geoordeeld; 't heeft uitgediend. Maar wat nu? Moet nu al wat naar een kerk zweemt voorgoed verdwijnen? Ja.... neen.... neen.... ja.... neen.... luidt het antwoord. Het is zoo zwevend en onbepaald mogelijk. Wat men <hi rend="spat">niet</hi> wil, dat weet men -, en inderdaad dit is iets en niet weinig. Maar wat men wèl wil, dat weet men niet -, en waarlijk, ook dit verdient onze aandacht. Het is mijn innige overtuiging dat voor de kinderen des nieuweren tijds <hi rend="spat">hun</hi> kerkelijk vraagstuk een der gewichtigste vraagstukken is en een dergenen die bijkans nog met den vinger niet zijn aangeraakt. De tijd dringt dat het met allen ernst ter hand en ter harte worde genomen. Immers van tweeën één: òf het genootschappelijk leven op godsdienstig gebied is een onding, maar dan moet men dit ook zoo spoedig mogelijk erkennen en duidelijk uitspreken en behoort men dienvolgens te handelen; òf dat leven is goed en noodig, maar dan moet het met de eischen van heden in overeenstemming worden gebracht en behoort een iegelijk, die er zóó over denkt, met alle liefde en kracht aan de nieuwe organisatie mee te werken. Een beschouwing en een methode als die van Schild verdienen in elk geval besliste afkeuring. Ze zijn de kenmerken van wat ik een zich schamende kerkelijkheid zou willen noemen; en van deze verwacht ik voor niemand of niets eenig heil, daar ze in den grond op jongensachtige onnadenkendheid, op volslagen gebrek aan karakter neerkomt,</p>
<p>Had de schrijfster van ‘Agnes’ zich ten doel gesteld ons in Schild een beeld van de schromelijke verwarring voortehouden, die heden ten dage in veler kerkelijk leven aan het
<pb n="61"/>licht komt; had zij in hem den predikant willen schetsen die, door den strijd tusschen oud en nieuw, met zijn kerkelijke positie in de klem is geraakt, doch 't zichzelven niet bekennen wil en dienvolgens door allerlei sophismen drijgt te demoraliseeren; had zij òf de intellectueele, òf de moreele zwakheid van onkerkelijke kerkmannen in beeld willen brengen als een droevig en waarschuwend teeken van onzen tijd -; zij zou een verdienstelijk werk verricht hebben waarvoor geen dank te veel ware geweest. Inderdaad, het heeft voor een man, die ‘in alle kerken iets ongerijmds’ vindt, geen houding te zeggen: ‘ik ben (kerkelijk) predikant niet om een kerk, maar om mijn doel als mensch te bereiken.’ Kan men bij geval ‘zijn doel als mensch’ niet bereiken tenzij in een kerkelijke betrekking? Indien neen, waarom dan op het ‘ongerijmde’ in alle kerken zóó den nadruk gelegd? Indien ja, waarom in die kerk met haar ongerijmdheid een betrekking gezocht? Van den heer Schild, 't is waar, wordt herhaaldelijk verzekerd (ook hijzelf zegt het ons) dat hij ‘onafhankelijk, zelfs vermogend’ is, ‘alles om niet doet,’ van ‘zijn renten kan leven'’ enz. enz. Doch wat beduidt dit? Wil het zeggen dat hij zijn tractement aan de armen geeft, of aan de kerkelijke fondsen laat?..., Welnu, dat is dan een voorrecht dat men op prijs moge stellen, maar zijn positie blijft er even scheef om en het vraagstuk komt geen duimbreed nader aan de oplossing, De predikant Schild, ik herhaal het, is een dergenen die aan een zich schamende kerkelijkheid laboreeren; een der mannen van den kansel of uit het kerkruim, die zich om hunne plaats dáár half minder, half beter dan anderen achten. Als de Schild's verklaren dat zij ‘predikant zijn niet om een kerk,’ maar om hun ‘doel als mensch te bereiken,’ dan is die verklaring eenvoudig een troebel 
mengsel van zelfverwijt en
<pb n="62"/>zelfverheffing; dan wil ze in hun mond <hi rend="spat">niet</hi> zeggen dat de kerk is om den mensch en geenszins de mensch om de kerk (wat we immers al zoolang wisten), maar ze beteekent zooveel als een zuurzoet: ‘we zijn nu eenmaal niet anders; vergeef ons dat we in die ongerijmde kerk nog iets vinden.’ Deze toestand nu is door en door ongezond; wie er lang in verkeert zal zedelijk omkomen. En in dien toestand verkeert heden ten dage mogelijk de een en ander. Nog eens, had de schrijfster dit willen aantoonen, had zij met het oog op Schild aan alle tweeslachtigheid op zeker gebied den oorlog verklaard, had zij tot sommige predikers en hoorders gezegd: ‘weest wat gij meent te moeten zijn, maar wat ge zijt, weest dat volkomen en oprecht,’ zij zou daarmee een edel woord gesproken, een kloeke daad gepleegd hebben.... Eilacie, het heeft zoo niet mogen zijn!....</p>
<p>Laat ons hopen dat de moderne kerkelijken hun kerkelijkheid eerlang flink in de oogen zullen zien, om te beproeven wat er van zij en wat er van worden moet. Het half-en-half waarop ik gewezen heb, het wondere mengsel van schaamte en pedanterie is langer niet uittehouden. Of met de kerk waarin men leeft resoluut gebroken, òf gezegd: ik zal er het mijne toe doen dat ze tot een zegen worde en aan haar roeping, het kweeken van echten godsdienstzin, beantwoorde. Het een of het ander, maar het een of het ander resoluut!</p>
<p>Intusschen kan de heer Schild, in anderen zin dan de schrijfster bedoeld heeft, een waarschuwend prediker zijn. Van hem kan men leeren wat er bij gebrek aan doordenken uit een christenmensch wordt. Of maakt deze man, trots allen schijn van groote humaniteit, ten slotte niet den indruk van iemand, wien 't aan ernstige overtuiging mangelt?</p>
<p>‘De moeder is roomsch, ik heb eerbied voor het geloof
<pb n="63"/>eener moeder, meer dan voor eenig kerkgenootschap,’ ziedaar de reden waarom 't bij hem vaststaat dat de vondeling ‘roomsch moet worden.’ Kan een man van convictie zóó spreken? Ik laat nu nog daar dat het geloof van Agnes' moeder inderdaad geen ander geloof is dan dat van haar kerkgenootschap (door welke eenvoudige opmerking het woord van Schild al dadelijk als een groot woord, nl., als een holle phrase geoordeeld wordt); ik vraag daarentegen met te meer nadruk: waar moet het in de wereld met onze liefde voor waarheid heen wanneer we de eene opvatting even goed en heilzaam achten als de andere? Juister misschien, wat wordt er van onze liberaliteit anders dan een gewetenloos coquetteeren, een wezenlijke illiberaliteit, een voos en smakeloos dilettantisme, indien zij de menschen laat voor 't geen ze zijn of onder zekere omstandigheden hadden moeten worden? Zlehier, Agnes moet roomsch worden, zegt Schild, ‘<hi rend="spat">want</hi> de moeder is roomsch geweest en als zij ooit elkaar weerzien, moeten zij elkaar begrijpen....’ Maar als de moeder nu eens tot de Mahomedanen had behoord? Of tot de Mormonen? Of tot den ‘vrijdenkersbond’? Of tot de menscheneters?... ‘Als zij ooit elkander weerzien, moeten zij elkaar begrijpen,’ zei Schild.... O, hij kan vele sceptische naturen tot nadenken brengen.... al is hij een gansch andere figuur geworden dan waarvoor de schrijfster hem ons gepresenteerd heeft.</p>
<p>&nbsp;</p>
<p>Wordt Frederik Schild in den roman met hooge onderscheiding behandeld, het springt in 't oog dat Godert Arends, Agnes' geliefde, al weinig minder tot de gunstelingen der schrijfster behoort. Heeft eerstgenoemde min of meer in last
<pb n="64"/>om voor de moderne predikanten dezes tijds als model te dienen, laatstgenoemde moet niet onmogelijk in 't licht stellen met hoe weinig kerkelijkheid en met welk soort van godsdienst een leek (men vergeve mij het woord!) in onzen tijd de type van een cordaat en degelijk man kan zijn.</p>
<p>Ook hier is een loffelijke intentie onmiskenbaar. Dat zekere verjaarde manier van geloovig zijn bij het licht van een hoogere ontwikkeling, als onvoldoende moet worden terzijgesteld; dat een mensch op zekeren trap van beschaving met andere en degelijker beginselen van levenswijsheid gaat werken dan sommige kerkvaders als de hoogste en algenoegzame poogden aan te prijzen -, onze schrijfster is er blijkbaar (en terecht) evenzeer van overtuigd als van de waarheid dat het rijk der alleenzaligmakende kerken en der alleendeftige preekheeren zijn langsten en besten tijd gehad heeft. Doch ook hier is zij in de negatie van het oude veel sterker dan in de aanwijzing van het nieuwe. Wederom duid ik haar geenszins euvel dat zij in de aanwijzing en waardeering van dat nieuwe veel te kort schiet (wie onder de denkers der eeuw gevoelt niet meer of minder zijn onmacht als 't op een nauwkeurige bepaling van zijn godsdienstig geloof aankomt?), maar de vraag moet mij toch van het hart of de schrijfster zich niet al te luchtig en vluchtig heeft toegerust voor en aleer zij zoo moeilijke problemen ging hanteeren? Zeer jammer zou het zijn als een romancière van onmiskenbaren aanleg (en daarvoor houd ik de schrijfster van ‘Agnes’), zeer jammer zou het zijn als zij de problemen hielp verwarren, den ernst van 't lezend publiek verzwakte, oppervlakkigheid in de hand werkte, in één woord het tegendeel teweegbracht van wat zij beoogt -, en dit om de treurige reden dat zij haar onderzoek te vroeg gesloten, haar resultaten te voorbarig ten
<pb n="65"/>beste gegeven had. Laat ons nu in Godert zien wat daarvan zijn kan.</p>
<p>Godert Arends werd van kindsbeen af door een sterke zucht naar onafhankelijkheid en een groote mate van eergevoel gekenmerkt. Op zijn achtste levensjaar vocht hij al met een politie-agent die hem met zijn kruiwagen van de kleine steentjes wou jagen. Op zijn twaalfde schold hij zijn (gemeenen) pleegvader, Adam Molens, met opmerkelijke energie in 't aangezicht uit. Ook Molens' huisvrouw, Leen, geboren Tuimelaar, had reeds toen alle reden om in den knaap een wezen van groote resistentie te erkennen, doch kon overigens niet loochenen dat hij tegenover haar als vrouw een zekere ridderlijkheid in acht nam. Van tijd tot tijd gaf de jonge Godert zijn onafhankelijken geest ook in vloeken lucht, maar Agnes zei dat hij dit niet helpen kon, ‘zoomin als Hamlet’ (een hond) ‘die bromde tegen vreemden.’</p>
<p>Omstreeks zijn 17<hi rend="sup">de</hi> jaar, wij vernamen het vroeger reeds, gaat Godert naar de academie. Bij die gelegenheid wordt ons verhaald dat Godert ‘nooit tot de alledaagsche knapen behoord’ heeft en ‘van klein af zijn leeftijd vooruit’ is geweest. Ook hooren wij hem bij 't afscheid tot Schild zeggen (wat hij, dit in 't voorbijgaan, ook later nog een paar malen zegt): ‘ik wou dat ik iets voor u doen kon, iets flinks, iets degelijks.’</p>
<p>Aan de academie ontwikkelt Godert's aanleg zich in volle kracht. Nog toen hij groen was, ‘had men hem spoedig niet meer aangedurfd sedert hij een van die heertjes of veêrtjes, die hem aan 't lijf kwam, opgepakt en boven 't water gehouden had met de stellige verzekering hem te (zullen) doopen, als hij niet terstond, in tegenwoordigheid der anderen, excuus vroeg.’ Sedert ‘liet men hem met rust zoodat hij
<pb n="66"/>eigenlijk geen groentijd doorloopen had,’ - ik zeg u dat het van belang is,.... Welk studentencorps toont ons in zijn annalen van iets dergelijks de weerga? Welk oud-student voelt bij zulk een meedeeling niet dat hij een kleur krijgt?</p>
<p>Doch Godert's kracht zou nog toenemen. ‘Het ergst wat hij kende was te bukken voor geweld, voor een macht die buiten hem stond’ (het een wordt ons, hoop ik, niet gegeven als noodzakelijk synoniem met het ander?) ‘en daar hem nooit iets meer in den weg kwam, was het geen wonder zoo hij eerst overmoedig en met de jaren zelfstandig werd, zóó zelfs dat elk Godsbegrip, van welken aard of welke partij ook, hem hinderde en hij 't overliet aan zwakken die behoefte hadden aan een steun - - -.’ (Mij dunkt, ik hoor Godert redeneeren en onwillekeurig schiet mij hier te binnen wat zijn oude pleegmoeder, Leen Molens, geboren Tuimelaar, bij zekere gelegenheid van hem zeide: ‘Hoor me zoo'n jongen eens! Wat een taal voor een kind!’).</p>
<p>Intusschen was er één, ‘met wiens mannelijke kracht’ heer Godert ‘de godsdienst kon rijmen, schoon zij in zijn oog poëzie was.’ Die ééne was Frederik Schild. ‘Maar Schild was voor hem’ (Godert) ‘ook de poëzie in persoon’.... En voor zoover Godert zelf poëtische elementen bij zich omdroeg, in zoover had hijzelf toch ook een soort van godsdienst. Zijn godsdienst ‘bestond,’ naar ons verzekerd wordt, in een ‘aanbidding van Agnes.’ Wil men er meer van weten?... Zie, Agnes ‘geloofde’, bij voorbeeld, ‘met hart en ziel’ in de ‘wondermacht’ van ‘het wijwater uit de Moederkerk’ (ik noem nu maar eens wat). Eenmaal 's jaars begoot zij met dat wijwater een witte maandroos op het graf eener vriendin. En welk een indruk maakte dit nu op Godert? - ‘Juist dat geloof in een bloeiende roos op oen graf, met wijwater be-<pb n="67"/>sproeid, beminde hij in Agnes’... Ziet-ge?... <hi rend="spat">Juist dat</hi>!..</p>
<p>Ik geloof dat we nu zoo ten naastenbij op de hoogte zijn van Godert Arends' godsdienst (als ik mij deze uitdrukking hier mag veroorloven). Of die godsdienst bijzonder veel wijding aan zijn leven en werken heeft gegeven, blijft zeer quaestieus.... Neen, als ik 't rechtuit mag zeggen, vind ik Godert Arends, trots al zijn lichaams- en geestkracht, ondanks zijn categorische verklaring dat godsdienst en poëzie ident zijn, niettegenstaande zijn aanbidding van Agnes en in weerwil van enkele edelmoedige daden die hij ten opzichte van de familie Molens gepleegd heeft, een onbelangrijk persoon.</p>
<p>Godert Arends is mij wèl het beeld van 't geen men hier en daar een flinken jongen, een fikschen vent pleegt te noemen: wèl steekt hij inderdaad bij een deel van ons mannenpubliek niet ongunstig af, voor zoover hij althans geen verwende en ook geen gemeene knaap is -; maar een beeld van waarachtige flinkheid, van iets meer dan oppervlakkige beschaving, van iets hoogers dan zekere hier-en-ginder-me-rechtschapenheid is Godert Arends in mijn schatting niet. Godert Arends is, ten eerste, ook alweer van een zeer verliefde constitutie; nu, die had hij, zal men zeggen, zich zelf niet gegeven.... ik val er hem ook niet hard om. Neem ik 't hem dan kwalijk dat zijn ‘aanbidding’ van Agnes zich schier uitsluitend in kussen en ‘hartstochtelijk’ kussen en ‘warm’ kussen openbaart? Ach, wat zal ik zeggen? dat heeft men allicht van dergelijke ‘aanbidding’ en dat had ik Godert Arends reeds bij gelegenheid van zijn uitspraken over het wezen der godsdienst kunnen voorspellen. Evenwel, des minnekozens van Godert Arends is bijkans geen einde en dit pleit weinig voor 's mans geestkracht. Zelfs kan hij 't niet te best velen dat Agnes haar pleegvader eens vriendelijk aankijkt en aanhaalt, en ook
<pb n="68"/>dit valt ons wel wat tegen in den man die zoo gaarne ‘iets flinks en degelijks’ voor dien pleegvader zou willen doen. Nog wil 't mij niet behagen dat Godert, als het eindelijk tot een ontmoeting van Agnes met hare moeder zal komen, zich verheugt omdat - - - omdat zijn Agnes door die ontmoeting nog schooner en liefelijker zal worden. Al verder staat het hem niet fraai dat hij in later tijd die Agnes van het ziekbed harer pas gevonden moeder terughoudt omdat - - - omdat moeder aan typhus lijdt en typhus besmettelijk is. Zie, al deze dingen zijn begrijpelijk, maar al wat begrijpelijk is, is daarom nog niet belangrijk, althans niet verheven. En al deze dingen zijn al zoo de voornaamste dingen die wij van Godert te zien en te hooren krijgen, met en benevens zijn bemoeiingen voor de familie Molens -, die overigens ook alweer geen aanspraak op bijzondere belangrijkheid geven.</p>
<p>Alles door elkaar gerekend is Godert Arends een middelmatig persoon en ik zou hem in zijn middelmatigheid met een gerust hart onaangeroerd laten bijaldien hij in den roman, gelijk ik reeds opmerkte, niet zeker mandaat had om een soort van heldenrol te vervullen als kweekeling van Schild, als vertegenwoordiger van een raisonnabele, practische godsdienst, of eigenlijk als de type van een humaniteit die bij gelegenheid zeer wel de plaats der godsdienst kan innemen....</p>
<p>Het is tegen deze intentie, dezen toeleg dat ik moet opkomen en dit zoo ernstig mogelijk. Godert Arends <hi rend="spat">mag</hi> niet de tegenwoordiger van wezenlijke godsdienst en evenmin de type van echte humaniteit verbeelden. Laat ons toch langer op dit terrein met woorden niet spelen en de quaesties niet nog meer in de war brengen dan ze reeds zijn.</p>
<p>Men is inderdaad nog niet godsdienstig wanneer men zich-<pb n="69"/>zelven eenige liefde voor de poëzie toekent en voorts verklaart dat alle godsdienst poëzie is (terwijl het er intusschen allen schijn van heeft dat men eigenlijk, omgekeerd, alle poëzie voor godsdienst houdt). En de zaak wordt er niet beter op als men zorgvuldig elke nadere bepaling van het wezen der poëzie schijnt te vermijden, maar inmiddels den indruk geeft dat een poëzielievend mensch niets meer of minder is dan een mensch, die doodelijk verliefd kan worden op een beeldschoon meisje. Men is, al verder, nog niet godsdienstig wanneer men zulk een meisje begint te ‘aanbidden.’ Evenmin bewijst iemand zijn godsdienstigheid door zich halstarrig te verzetten tegen ‘elke macht die buiten hem’ staat; een zebra, bijvoorbeeld, koppig dier als het is, munt door zulk een eigenschap uit en heeft toch geen aanspraak op godsdienstigheid. Nóg zie ik niet in dat het overlaten van elk ‘Godsbegrip’ aan de ‘zwakken die een steun behoeven,’ voor een afdoend kenmerk van godsdienstigheid mag worden gehouden. Zonder twijfel, in het enkel aankleven van zulk een begrip ‘zit’ de godsdienst niet; doch in het enkel verwerpen daarvan evenmin.</p>
<p>Godert Arends kan derhalve, naar mijn gevoelen, als vertegenwoordiger van godsdienstig leven niet in aanmerking komen.</p>
<p>Mij dunkt, als ik Godert eens te spreken kreeg en hem deze mijn opinie meedeelde, hij zou 't zich niet zwaar aantrekken. 't Zou uitkomen dat hij enkel en alleen om dezen en genen een plezier te doen in de godsdienstvraag een goedig, verzoenend woordje (waarin van ‘schoon’ en ‘liefelijk’ en vooral van ‘poëzie’ kwam) had meegesproken. ‘Ten slotte, meneer,’ zou hij zeggen, ‘geef ik u alle dogmatiek, alle godsdienstig geloof.... ziet u?... present; ik houd mij aan de humaniteit.’</p>
<pb n="70"/>
<p>Wat is humaniteit?</p>
<p>Wat is dogmatiek? En wat is godsdienstig geloof?</p>
<p>Wat is humaniteit zonder geloof en zonder godsdienst?</p>
<p>Godert Arends heeft er stellig niet veel over nagedacht. En wat is er van Godert's eigen humaniteit?</p>
<p>Ik heb die zoogoed mij doenlijk was opgespoord en beschreven. Wie er mee tevreden zij, ik voor mij verlang naar meer.</p>
<p>Godert Arends is een dergenen (men vindt ze onder onze tijdgenooten zonder veel zoekens), een dergenen die van louter humaniteit èn kinderachtig èn onbillijk worden.</p>
<p><hi rend="spat">Kinderachtig</hi> toch is het, en een man van overtuiging en karakter onwaard, als men <hi rend="spat">juist het bijgeloof</hi>, bijvoorbeeld het geloof ‘in de wondermacht van het wijwater’, eerbiedwaardig en beminnelijk wil vinden.</p>
<p><hi rend="spat">Onbillijk</hi>, een man van humaniteit <hi rend="spat">onwaard</hi>, is het, zulk een uitsluitende voorkeur aan het <hi rend="spat">tastbare</hi> bijgeloof te schenken, <hi rend="spat">juist dat</hi> in bescherming te nemen en met minachting van hen zich aftekeeren, die er naar streven om èn aan de godsdienstige èn aan de intellectueele eischen van hun geest te voldoen.</p>
<p>‘Eer had hij Agnes willen verliezen dan haar hervormd te zien in een moderne of een orthodoxe dame.’ Dat Godert de man is om zoo iets te zeggen, ik geloof het van ganscher harte; maar dat hij, als 't er op aankwam, zijn woord gestand zou blijven, dat maakt niemand mij wijs. Als Agnes maar mooi en aanvallig is, zal Godert haar niet willen missen, ook al is zij een orthodoxe dame.... Orthodox.... Maar lieve Godert.... kunt ge nog iets orthodoxers bedenken dan 't geloof in de wondermacht van 't wijwater, het goed catholiek geloof, veel ouder en orthodoxer dan dat van Dordrecht?...</p>
<pb n="71"/>
<p>En als Agnes nu eens ‘een moderne dame’ werd?... Zoudt gij haar dáárom laten loopen, gij liberale, humane, nobele, verstandige, verdraagzame jongen?... Kom, dat meent ge niet.... Wat zegt ge daar?... Houdt ge niet van wijsneuzigheid, niet van dogmatische roosjes?... Ja, zie, dat dacht ik wel, ge haspelt de dingen zoo raar door elkander. Ge hebt de leekedichtjes wel gelezen, maar niet begrepen; er viel anders voor u speciaal nog wel wat uit te leeren; de leekedichter had met zeker slag van liberalen niet bijster veel op.... Geloof mij, ouwe jongen, ge hebt het klokje hooren luiden.... Geloof mij, daar zijn in deze wereld ‘moderne jonge dames’ van uw modern allooi (en die zijn, op mijn woord, niet zeer verkwikkend) maar daar zijn er ook, met wie een braaf en verstandig man best kan te doen hebben. Gij moet nog wat beter rondkijken in het leven en vooral wat dieper doordenken; praten is niets.... dan praten; doch er behoort meer toe, mijn waarde, om (wat men noemt) te kunnen meepraten.... ik hoop dat ge 't mij niet kwalijk neemt.</p>
<p>Godert Arends kan alzoo, naar mijn gevoelen, ook als type van een edele humaniteit niet in aanmerking komen.</p>
<p>Rest alzoo de vraag of in hem de leerling van Frederik Schild te onderkennen valt? Antwoord, voor zooveel mij betreft, ja!</p>
<p>De onklaarheid, het halfslachtige van den pleegvader ligt met handen vol te grijpen in den pupil.</p>
<p>Wat zij onderling gemeen hebben is, in doorsnee genomen, de onnadenkendheid waarmee beide heeren in godsdienstige en kerkelijke vraagstukken hun stem uitbrengen, anders gezegd, de punten in quaestie miskennen en altereeren, en dit met nagenoeg dezelfde assurantie als waarmee bijvoorbeeld het volk
<pb n="72"/>gewoon is, van <hi rend="spat">Chantez toujours</hi> familiaarweg <hi rend="spat">Jan toerelezoer</hi> te maken.</p>
<p>Wat hen onderscheidt is voornamelijk de omstandigheid dat Godert Arends zoo min mogelijk van godsdienst spreekt en zelden of nooit meer een voet in de kerk zet, terwijl Frederik Schild Zondag vóór Zondag na nog staat te preeken, als predikant bij de Nederl. hervormde gemeente van zijn dorp.</p>
<p>Godert Arends is niet anders dan de consequentie van Frederik Schild.</p>
<p>Predikt laatstgenoemde de waarheid dat elke overtuiging omtrent het bovenzinnelijke slechts een betrekkelijk recht heeft en is hij, aldus predikend, tegenover de drijvers van een alleenzaligmakend leerstelsel in 't gelijk -, zijn dwaling is dat hij de eene overtuiging niet noemenswaard boven de andere prefereert en ten slotte voor geen enkele leer zich in de bres wil stellen. - De pupil gaat nu een stap verder. Hem ‘<hi rend="spat">hindert,</hi>’ zegt hij, elke leer, elk begrip in zake godsdienst, ‘<hi rend="spat">van welken aard of welke partij ook</hi>.’ Goed bekeken weet hij wel niet wat hij zegt, maar hij zegt het toch en zijn ‘<hi rend="spat">moulin á paroles</hi>’ maakt wind en leven genoeg.... 't kan navraag velen.</p>
<p>Vindt Frederik Schild, al verder, ‘in alle kerken iets ongerijmds,’ bedoelt hij daarmee dat voor 't geloof aan een bovennatuurlijk geworden inrichting ter zaligheid in den denkenden geest geen plaats kan zijn, en is hij met deze bedoeling, mijns inziens, alweer in zijn recht tegenover een vroeger algemeen heerschende wereld- en kerkbeschouwing -, zijn dwaling is dat hij niet onderzoekt of er voor het oude kerkendom een nieuw en rationeel in de plaats kan en moet komen en, zoo ja, langs welken weg? Zijn fout is, dat hij in een bestaande kerk een
<pb n="73"/>kansel aanvaardt zonder te vragen of hij met die kerk eenige gemeenschap van levensbeginselen heeft, waardoor zulk een daad kan worden gerechtvaardigd. - De pupil gaat nu wederom een stap verder. Hij verbreekt den loozen draad die zijn pleegvader aan de kerk schijnt te verbinden, hij verbreekt dien voor zichzelven, hij laat den pleegvader kanselen, doopen enz., hij laat zijn geliefde de mis bijwonen enz., hij vindt dit een en ander bij gelegenheid poëtisch maar zal er, wat hèm aangaat, niet van gediend zijn. Wat meer zegt, voor Godert Arends wordt elk gemeenschapsleven van godsdienstigen aard, straks elke godsdienstige aandoening die met <hi rend="spat">zijn</hi> opvatting (en welk een opvatting?!) van poëzie niet overeenstemt, een absurditeit.</p>
<p>Ach, Frederik Schild, in u is het woord vervuld: wie wind zaait zal storm oogsten!</p>
<p>Heeft de schrijfster ons op de gevaren willen wijzen, waaraan we in het tegenwoordige ‘overgangstijdperk’ blootstaan? Heeft ze op de innerlijke onwaarheid van menigen ‘moderne’ onder de predikanten het oog gehad? Was het haar plan ons in de Godert's het beeld der generatie te teekenen die, onder den invloed der Schild's, al verder en verder, niet alleen van het kerkelijk, maar ook van het persoonlijk godsdienstig leven wordt vervreemd en zal vervreemden? Is 't een protest tegen een karakterloos abracadabra in de nieuwerwetsch-godsdienstigen waarmee we hier te doen hebben? Klinkt ernstig en luide, door al den hocus-pocus van Schildsche kerkelijkheid en Godertsche sterkgeesterij heen, de stem dier edele vroomheid die, ten eerste en ten laatste, op waarheid aandringt en daarom ook zelf niet verward wil worden, noch met een min of meer philosophische handigheid (en hard-handigheid), noch met een vaag, sentimenteel zinnelijk smachten en droomen dat - God
<pb n="74"/>beware ons! - in de plaats der poëzie en straks der godsdienst wil treden?...</p>
<p>Laat ons eerlijk zijn, er bestaat tusschen de schrijfster en mij een diep en ernstig verschil waar 't de waardeering geldt van de in haar boek opgevoerde personen. Wie van ons beiden ook gelijk hebbe, ik voor mij heb veel uit dat boek geleerd.</p>
<p>&nbsp;</p>
<p>Zal ik nog veel behoeven te zeggen over de titelheldin, over Agnes zelve?</p>
<p>Agnes is een wonderschoon meisje. Agnes speelt heerlijk op de harp. Agnes is ‘opgewonden voor poëzie van Schiller en Claudius’ en leest ook gaarne in Rückert en Beets en De Génestet.... Agnes heeft ‘van kind af’ voor bloemen een ‘ware sympathie als voor wezens die voelen als zij.’ Agnes is ‘overtuigd’ dat de bloemen ‘zelfbewust leven!’ Agnes is een uiterst fijn bewerktuigd schepseltje. Zij kan zich ‘een leven, een lied zonder woorden even helder voorstellen als de warmste uitingen des gemoeds.’ Sterker nog, Agnes heeft een gave van divinatie, van intuitie of hoe zal ik 't noemen, er is in haar iets mystiek-instinctiefs (ik weet er waarlijk geen naam voor), waardoor ze allerlei dingen voelt die ze, als gewoon mensch, onmogelijk had kunnen voelen. Bijvoorbeeld: dat zekere vrouw, die ze als kind eens in een bosch ontmoette, hare moeder is; dat die moeder haar <hi rend="spat">niet</hi> te vondeling heeft gelegd of heeft doen leggen; dat Adam Molens de ellendeling is die dit <hi rend="spat">wel</hi> gedaan heeft - - en zoo al meer. Daarbij heeft Agnes een innige liefde voor de Madonna en voorts ‘van secten en genootschappen niet het minste begrip, daar Schild en pater Bernard gezorgd hadden dat zij er nooit iets van hoorde.’ Hoe de heeren dit aangelegd hebben, wordt niet ver-<pb n="75"/>meld en blijft dus een open vraag. Deze zaak neemt nog in duisternis toe als we een oogenblik later vernemen: ‘zij kende nu het onderscheid tusschen haar godsdienst en die harer pleegouders.’ Waarschijnlijk wist zij dus toch wèl wat ‘van secten en genootschappen’ -, ja, dat dacht ik ook wel; als de pleegvader ‘domine’ en de biechtvader ‘pastoor’ is, kan dat ook, zou men zeggen, niet uitblijven. ‘Geen verwarring was er dus ontstaan in haren geest,’ heet het verder en we hooren het met genoegen 
(hoe minder verwarring, hoe beter) al begrijpen wij dit ‘dus’ en al begrijpen wij een heele massa andere dingen omtrent Agnes niet recht.</p>
<p>Het leven nu van dit wondere wezentje is enkel zonneschijn en maneschijn en al wat warm en liefelijk heet -, tot op den dag wanneer haar gezegd wordt dat Frederik Schild haar vader niet is en de bruid op het kerkhof haar moeder niet.</p>
<p>Van dien dag af heeft de lieve Agnes het dikwijls kwaad te verantwoorden. Zij schreit en zucht en is bleek en houdt monologen over de quaestie van ‘echt of onecht’; een en ander afgewisseld door gedurige, zelfs eenigszins vermoeiende verzekeringen aan Schild dat hij, Schild, wat er ook gebeure, toch altijd haar vader en zij, Agnes, toch altijd zijn kind blijft (wat de positie van Schild, men voelt het, bijzonder penibel maakt, vooral om de vele omhelzingen waarmee het schoone kind haar verzekeringen bevestigt).</p>
<p>Heel verwonderlijk, intusschen, dat Agnes jarenlang kon meenen: ik ben de dochter van Schild en van de bruid (let wel, van <hi rend="spat">de bruid</hi>) op het kerkhof. En dat in een dorp waar, als in andere dorpen, veel gepraat werd, waar jufvrouw Nibelink van 't geval wist, en waarschijnlijk nog een menigte andere jufvrouwen. Heel verwonderlijk, dat kan niemand ontkennen.</p>
<pb n="76"/>
<p>Op haar tijd bekomt Agnes van al de ontroering en narigheid. Op haar tijd vindt ze haar moeder, en ook haar vader. Bij die gelegenheid heeft ze weinig wat een bijzondere vermelding waardig schijnt.</p>
<p>Alleen de quaestie van het al of niet ‘echten’ houdt haar een poos in zekere spanning. Er was besloten dat de vader en moeder van Agnes zouden trouwen, in 't belang van hun kind. Agnes zou ‘geëcht’ worden.</p>
<p>- ‘Geëcht?’ vraagt zij weenend als dit plan haar wordt meegedeeld. ‘Geëcht? Waarom moet ik geëcht worden? - - -’ ‘Hoor mij zoo'n meisje eens!’ zou Leen Molens hebben gezegd.</p>
<p>En als Godert op dat oogenblik aankomt, fluistert Agnes, hem ‘smeekend’ aanziende: ‘Laat mij toch niet geëcht worden! Wat is ons de wet? Wij hooren bij elkander en <hi rend="spat">hij</hi>’ (Schild) ‘is onze vader.’</p>
<p>Dit tooneel moet waarschijnlijk subliem heeten. Nogtans vind ik er iets belachelijks in en nog iets anders wat mij niet wil behagen, Ik vrees dat Agnes hier uit kracht van zekere gesublimeerde ‘<hi rend="spat">Weiblichkeit</hi>’ onvrouwelijk wordt en dezelfde vrees komt bij mij op als ik verneem dat Agnes niet begreep ‘wat vreemde menschen, ambtenaars bij den burgerlijken stand, toch eigenlijk noodig hadden met hare liefde; waarom zulke menschen haar eerst iets moesten vragen en laten toestemmen eer zij voor altijd aan Godert verbonden werd.’ Voor het minst, indien dergelijke bespiegelingen niet tot het onvrouwelijke behooren, zijn ze toch van een naïeveteit die aan onnoozelheid grenst. In elk geval dient de afkeerigheid van 't bureau van den burgelijken stand in den loop dezer beschouwing nog ter sprake te komen; ze schijnt in Agnes een familiekwaal.... Of moet ze soms voor een kenmerk van ‘<hi rend="spat">das ewig weibliche</hi>’ gelden?... Hierover straks.</p>
<pb n="77"/>
<p>Voor het oogenblik voeg ik aan 't geen hier omtrent Agnes is meegedeeld nog den volgenden kleinen trek toe.</p>
<p>Op zekeren dag zit ze bij hare vriendin Aleid en deze noemt haar gedurig een engel, of letterlijk (daar Aleid liever Fransch spreekt) <hi rend="spat">un ange</hi>.</p>
<p>- ‘Neen Aleid! Ik ben geen engel, al zeg-je 't me honderdmaal, ik geloof er niets van! Ik doe immers zonde!’</p>
<p>- ‘Toi.... eh, mon agneau!’ riep Aleid met een hartelijken lach, ‘tes péchés sont des charmes!’</p>
<p>- ‘Hoor eens,’ antwoordde Agnes, met dien liefelijken ernst, die haar soms eigen was, ‘dat moet-je zoo niet zeggen, Aleid! 't Is niet goed voor me, heusch niet! Ik weet best dat ik geen engel ben, maar zondig, als iedereen....’</p>
<p>- ‘Wat doe-je dan voor zonde?’ vroeg Aleid ongeloovig.</p>
<p>Agnes haalde de schouders op en antwoordde dat zij het niet wist, waarop beiden in een lach schoten - - -.’</p>
<p>Ziedaar een tafereeltje dat naar het leven en met talent is geteekend. Als zoodanig heeft het reeds waarde. Moet het op den koop toe herinneren dat men in dit leven den kinderen wel eens wat voorpraat en inpompt wat zij niet begrijpen en waarmee ze dus, als 't er op aankomt, geen weg weten -, ook als zoodanig heeft het zijn verdienste. Maar als proeve der vrucht van Schild's onderwijs (ook Aleid was een zijner leerlingen) en als staaltje van diepzinnigheid (‘ik doe immers zonde, maar ik weet niet wat voor zonde, ha ha ha!’) is gemeld tafereeltje weer niet erg gelukkig.... naar 't mij voorkomt.</p>
<p>&nbsp;</p>
<p>Het wordt tijd om te vragen wat de dichteres van Agnes met haar schoone vondeling en met geheel haar boek heeft voorgehad. Kan ons wellicht al aanstonds het motto op het titelblad den weg wijzen?</p>
<pb n="78"/>
<p>- ‘<hi rend="spat">Verachte keine Religion</hi>, <hi rend="spat">denn sie ist dem Geist gemein</hi>, <hi rend="spat">und du weiszt nicht was unter unansehnlichen Bildern verborgen sein könne</hi>,’ aldus luidt dat motto, een woord van Matthias Claudius. Kan 't ons op den weg helpen? Zonder twijfel lag 't in het plan der schrijfster voor ‘<hi rend="spat">die Religion</hi>’ optetreden doch, bedrieg ik mij niet, dan is daarmee niet alles en zelfs niet eens het meest primitieve (<hi rend="spat">l'idée mère</hi>) van dat plan aangeduid.</p>
<p>‘<hi rend="spat">Das ewig weibliche</hi>,’ ziedaar, naar mijn opvatting, het groote woord of de groote gedachte in de ziel der schrijfster. Voor dat woord, voor die gedachte heeft zij zich aangegord. Aan den adel en de macht van <hi rend="spat">das ewig weibliche</hi> wil zij de wereld onzes tijds weer doen gelooven. Schoone roeping! Wie er iets van gevoelt, heeft daardoor alleen reeds aanspraak op de achting en sympathie der edelsten.</p>
<p>‘<hi rend="spat">Das ewig weibliche</hi>’ tegenover de Lidewyde's der eeuw!</p>
<p>‘<hi rend="spat">Das ewig weibliche</hi>’ tegenover de wijzen en verstandigen en philisters die alle stemrecht en invloed ontzeggen aan 't gevoel!</p>
<p>‘<hi rend="spat">Das ewig weibliche</hi>’ tegenover de makelaars in huwelijken, tegenover den hartstocht die onnadenkend met het meisjes-hart speelt en de gemeene berekening die het stelselmatig ten verderve voert!</p>
<p>‘<hi rend="spat">Das ewig weibliche</hi>’ tegenover een caricatuur-godsdienst die, in naam van wat zij het goddelijke acht, zich aan de majesteit van 't edel-menschelijke vergrijpt!</p>
<p>‘<hi rend="spat">Das ewig weibliche</hi>’ tegenover de vrouw die, haar aard en roeping miskennend, niet weet dat in de zwakheid der vrouw (wel begrepen) de kracht der vrouw is gelegen!</p>
<p>‘<hi rend="spat">Das ewig weibliche</hi>’ als dienende, duldende, onbaat-<pb n="79"/>zuchtige liefde, als de eenige en groote macht, de goddelijke, die wonderen wrocht, die rotsen breekt en gletschers versmelten doet, in een wereld van trots en eigenbaat.</p>
<p>‘<hi rend="spat">Das ewig weibliche</hi>’ als de oorspronkelijke, ongekunstelde, onverminkte menschennatuur die de banden eener <hi rend="spat">onnatuurlijke</hi>, gedrongen en gewrongen conventie, als waren ze spinrag, te haren tijde verbreken kan en verbreken zal, en dit in naam van haar oorsprong, haar God!</p>
<p>Heb ik de schrijfster van Agnes begrepen? Ik geloof het.</p>
<p>Van al het leelijke, dwaze en onedele wat ik noemde, heeft zij in haar boek de figuren, beelden, omtrekken geschetst. En in schier al dat leelijke, dwaze en onedele blaast nu en dan een ademtocht dier hoogere natuur, der reine en liefelijke, die sterker is dan al wat in de wereld is.</p>
<p>Bestrijding van het (theoretisch en practisch, vooral practisch) materialisme, ook aldus zou men misschien het doel der schrijfster kunnen aangeven. - ‘O, wie er nog zegge dat de ziel, het dichterlijke in den mensch, geen werkelijkheid is, maar slechts bestaat in de verbeelding van dweepende Zondagskinderen - - -,’ zij, de schrijfster, zegt het niet; het leven zegt het ook haar niet, en zelfs het kerkhof spreekt van iets anders:</p>
<lg type="poem">
<l>‘Wijst ook 't graf niet naar omhoog</l>
<l rend="; 1tab">Meer dan een'ge tempelboog?’</l>
</lg>
<p>Bestrijding van het materialisme, ja! Hoor wederom: - ‘De wijze waarop zij’ (Agnes) ‘hem aanzag’ (haar pleegvader) ‘was geheel onbeschrijfelijk; maar uit dat schoone, echt vrouwelijke wezen ademde een kracht, die tot hem doordrong, in het diepst zijner edele natuur. Zijn gansche ziel werd verruimd; hij kon haar weer aanzien en weer werd zij voor
<pb n="80"/>hem uitsluitend dat beeld van vrouwelijke reinheid, dat hij zich gevormd had als een godsdienstig ideaal.’</p>
<p>O, dat het gansche boek, dat het althans in de hoofdfiguren aan dezen geest ware trouw gebleven! Welk een macht voor onzen tijd kon het zijn geweest!</p>
<p>Tot die hoofdfiguren moet zonder twijfel ook Agnes' moeder gerekend worden. Zelfs zou ik zeggen dat Rose - aldus heet ze - vrij wat meer en sterker dan Agnes ‘<hi rend="spat">das ewig weibliche</hi>’ vertegenwoordigt. Zij is de vrouw die waarlijk geleden, gebeden, gestreden heeft: en 't is de liefde, de onbaatzuchtige, in wier mogendheid zij overwon. De roman Agnes kon met méér recht de roman Rose heeten.</p>
<p>Hoe komt het dat deze vrouw, wier beeltenis inderdaad een bijzonder zorgvuldige behandeling en een niet geringe mate van talent verraadt, hoe komt het wanneer ook zij niet zulk een verheffenden indruk teweegbrengt als wenschelijk en mogelijk mocht heeten?</p>
<p>Laat ons in groote trekken nagaan wat er van haar geschiedenis is.</p>
<p>&nbsp;</p>
<p>Rose, een Duitsche van geboorte, komt na den dood harer ouders met een muziekgezelschap naar Holland. Zij is jong en schoon en munt uit door zang en harpspel. In een <hi rend="spat">café chantant</hi> van een onzer academiesteden leert de student Reinout Van Oostervant haar kennen. Hij beschermt haar tegen de grofheid van zekeren kantoorklerk Adam Molens en verkrijgt van dien ploert ‘voor een goede som gelds’ dat hij haar verder met rust zal laten. Hij zet vervolgens zijn beschermende rol voort door Rose ‘naar een achterbuurt’ te voeren, waar ze van <hi rend="spat">zijn</hi> geld en van <hi rend="spat">zijn</hi> liefde leeft
<pb n="81"/>en eerlang aan een vrucht van zijn en haar gecombineerde liefde (aan Agnes) het leven zal schenken.</p>
<p>Een oogenblikje.... vóór we verder gaan; mijn oud-studentenhart voelt zich bezwaard....</p>
<p>Sinds wanneer wordt het waarschijnlijk, zelfs mogelijk geacht dat studenten als Reinout op gemelde wijze met ploerten als Molens omgaan? Sinds wanneer is onder zulke omstandigheden het omkooping-systeem voor het afrossing-stelsel in de plaats gekomen?.... Niet dat ik bijzonder op de hoogte ben van minnarijen in een <hi rend="spat">café chantant</hi> begonnen en in ‘een achterbuurt’ buiten 't café gecontinueerd - mijn tijdgenooten aan de academie kunnen getuigen dat ik er bedroefd weinig van wist -, maar toch, zóóveel weet ieder dat de student Reinout goedschiks niet doen kan wat de schrijfster hem tegenover dien Molens laat doen. Te eer weet men dat wanneer Reinout reeds gepresenteerd is als ‘de laatste telg uit een aanzienlijk geslacht, erfgenaam van een schier fabelachtig vermogen’ en (waar 't hier vooral op aankomt) ‘zóó verwend dat hij de wereld geschapen achtte om zich zelven.’ Zulke ‘telgen’ maken in den regel weinig omslag met knapen als Molens, en knapen als Molens (een laffe, gluipende philister) permitteeren zich ordinaarlijk geen vrijigheden met een harpiste in een café waar ook de Reinout's komen. Te minder wanneer er een Reinout bij is als de onze, ‘een schoone edele figuur, met vorstelijke gelaatstrekken en koolzwarte haren,’ die daarenboven doorgaans ‘een stok van rozenhout met diamanten knop’ met zich voert (wat mij weer aan een fantasie uit de ‘duizend en één nacht’ doet denken).</p>
<p>Nu, Reinout voert dan zijn Rose naar een achterbuurt en hier stuiten we op een tweede bijzonderheid, die zelfs den
<pb n="82"/>minst ingewijde (in zulk soort van zaken) met stomme verbazing moet slaan. De woning toch waar de fabuleus rijke en ongemeen keurige en bijzonder ridderlijke graaf Van Oostervant zijn Rose eenige maanden van haar jonge leven laat doorbrengen; de woning waar hij, verwende telg uit een aanzienlijk geslacht, nu en dan het avondje met haar passeert -, die woning blijkt alras te zijn ‘een laag vertrek met kleine glasruiten, somber verlicht door een spaarlamp’ en verder voorzien van ‘een vuil behangsel’, mitsgaders van ‘een stuk kleed dat halverwege den vloer dekte.’</p>
<p>Onbegrijpelijk in een man die, gelijk vroeger en later blijkt, zeer op comfort gesteld is en met bankbilletten van <hi rend="i">f</hi> 1000 speelt als waren het papillotten!</p>
<p>Men gevoelt intusschen dat ik hier slechts op betrekkelijk kleine onnauwkeurigheden wijs, waarvoor een schrijver (of schrijfster) zich te wachten heeft.</p>
<p>Van zeer ernstigen aard daarentegen zijn de volgende bedenkingen.</p>
<p>De figuur van Rose is bestemd om door haar echt-vrouwelijke liefde voor Reinout ons te boeien. Door Reinout verlaten, verstooten, met een bankbillet van <hi rend="i">f</hi> 1000 de wijde wereld ingezonden, moet zij ons treffen als een dier trouwe, onbaatzuchtige wezens, wier liefde niet sterft dan met hen zelven. Op den droeven dag als Rose met gebroken hart naar het vaderland terugkeert, als ‘elke golfslag dien zij hoorde, zwaar en eentonig als hare smart, haar van (den geliefde) verwijdert,’ dan wordt zij door den ‘geest van hem die haar verleidde - o eeuwige raadsels! - beschermd tegen verzoeking. Hij dien zij nimmer vergeten kon, die haar hart had gebroken, hield onbewust, het gebrokene bijeen.’</p>
<p>Dat doet hij gedurende twintig lange en bange jaren!</p>
<pb n="83"/>
<p>Is deze voorstelling, wou ik vragen, genoegzaam gemotiveerd?</p>
<p>Te zeggen: ‘o eeuwige raadsels!’ is in een dichtwerk niet genoeg. In ons bijzonder geval moest althans doorstralen dat wij ook hier met, zij 't ook voor de meesten verborgen, toch met eeuwige wetten der menschelijke natuur in aanraking komen. Is dit het geval?</p>
<p>De ‘geest’ van Reinout hield haar staande in 's levens strijd, gaf zelfs aan haar gelaat een verheerlijkte uitdrukking als van ‘een vrouwenbeeld in 't Onze Vader van Zürcher.’</p>
<p>De <hi rend="spat">geest</hi> van Reinout! Eilieve, wat had Rose, wat hadden wij van dien geest bespeurd?.... En als die geest voor ons een fictie is, als die geest geen geest is, maar zinnelijke hartstocht, hoe wil men ons aan den onvergankelijken, aan den heiligenden invloed van Reinout op Rose doen gelooven?.... Deze voorstelling verheft niet en stemt niet sympathetisch; ze is stuitend voor ons gevoel, niets minder, niets meer; zoo dikwijls we daarop bedacht zijn gaat de indruk van het waarlijk schoone in Rose voor ons verloren.</p>
<p>Het is mij onverklaarbaar dat de schrijfster dit niet gevoeld heeft.</p>
<p>De Reinout van Rose is een <hi rend="spat">onware</hi> Reinout en daardoor wordt de aesthetisch-moreele beteekenis van Rose zelf reeds van den aanvang af zeer verdacht. De Reinout van Rose is voor de lezers (en kan voor hen niet anders zijn wanneer ze eenigszins zuiver gevoelen) een onbegrijpelijke maar ook onbegrijpelijk nare figuur. Hij zendt denzelfden verachtelijken Molens, dien hij vroeger door geld bewoog om Rose ongemoeid te laten, hij zendt dienzelfden man voor geld naar Rose om haar in Reinout's naam den bons te geven met de boodschap dat zij, hoe eer hoe beter, weer naar den vreemde vertrekken
<pb n="84"/>moet. - Rose begrijpt niet waarom juist <hi rend="spat">die</hi> man wordt gezonden, en ook wij begrijpen het niet trots de poging der schrijfster om 't ons begrijpelijk te maken. Dezelfde Molens bereddert voorts alle moeielijkheden die voor Rose en Reinout uit de geboorte van hun kind moesten voortvloeien. De persoon van Reinout boezemt ons bij dit alles een volkomen afkeer in.</p>
<p>Voeg hierbij dat deze persoon aan zijn geliefde had beloofd: ik zal u tot ‘wettige vrouw’ nemen. Voeg er bij dat hij zijn woord breekt om ‘maatschappelijke’ convenances. Voeg er nog bij dat deze voorstelling alweer volkomen ongemotiveerd schijnt. Immers er is geen redelijke reden denkbaar waarom een jonge graaf, die ‘de wereld geschapen achtte om zichzelven’ en gewoon was in alles zijn eigen zin te volgen, waarom hij voor een huwelijk met Beate Van Oldwijck zijn <hi rend="spat">liaison</hi> met Rose zou afbreken. Wat dwong hem tot dat huwelijk? Letterlijk niets. Geen pressie van ouders of bloedverwanten; hij was, meen ik, een wees en niet gewoon zich door familie de wet te laten stellen. Geen behoefte aan geld; hij was ‘fabuleus’ rijk. Geen uitzicht op een schitterende partij; zijn bruid had vrij wat minder kwartieren in haar wapen dan hijzelf in het zijne. Geen liefde; want Beate Van Oldwijck kon hem al heel weinig schelen. Geen gevoel dat het toch zachtjes aan tijd werd om te huwen; want hij was even in de twintig. Geen <hi rend="spat">dégoût</hi> van Rose; hij vond haar altijd even mooi en aantrekkelijk.</p>
<p>Is dát een man om levenslang invloed te oefenen op een vrouw van edelen aanleg?...</p>
<p>Met weinig moeite had Fr. Gallé hier andere gegevens kunnen stellen. Dat zij het niet gedaan heeft is een fout, waardoor, ik herhaal het, de aesthetisch-moreele indruk van haar werk zeer beduidend verzwakt wordt.</p>
<pb n="85"/>
<p>Laat mij hier opmerken dat in het 18<hi rend="sup">de</hi> hoofdstuk van het eerste deel een gesprek voorkomt tusschen Rose en Quirine (Reinout's schoonzuster), waaruit ik den indruk krijg dat onze schrijfster de eventueele bedenkingen toch eenigermate gevoeld heeft en tracht te ontzenuwen. Quirine vertegenwoordigt daar het zedelijk oordeel over den heer Van Oostervant, terwijl Rose de stem van.... ‘<hi rend="spat">das ewig weibliche</hi>’.... doet hooren?...</p>
<p>Maar zie, het komt mij voor dat in den roman ‘Agnes,’ evenals aan godsdienst- en kerkvragen, ook aan de vraag wat toch eigenlijk het edel vrouwelijke zijn mag, niet de volle eisch wordt gegeven. Ook ten opzichte van deze vraag valt er nog zooveel te vragen.... dat hier òf niet, òf te gebrekkig in behandeling komt. Is in de persoon van Petra Molens het vraagstuk van de emancipatie der vrouw op al te grove wijze gekarikeerd; is, bijvoorbeeld, een vrouw die ‘een linnenkast even dwaas vindt als een bonheur du jour,’ die niet inziet waarom een mensch (à propos van den inhoud eener linnenkast) ‘meer goed behoeft te hebben dan twee stuks van elk,’ en die om deze en honderd andere redenen ‘een parodie op de menschheid’ genoemd wordt (wat zij met nog een stuk of anderen in het boek ook veilig heeten mag); is zulk een vrouw, zeg ik, inderdaad de moeite van 't beschrijven of afbeelden niet waard -, evenzeer mag men de bedenking opperen of ‘<hi rend="spat">das ewig weibliche</hi>’ in de persoon van Rose en in die van Agnes niet hier en daar al te lichtvaardig en onvoorzichtig als temperaments-leven, ik bedoel, als louter (en juist daardoor <hi rend="spat">niet loutere</hi>) zinnelijkheid wordt geschetst?</p>
<p>Oprecht gesproken, het komt mij voor dat de schrijfster, als eenmaal George Sand in haar jonge jaren, te veel pro-<pb n="86"/>blemen aanvat om er één naar behooren tot klaarheid te brengen; dat ze, evenals de geniale schrijfster die ik daar noemde (en van wie zij waarschijnlijk meer gelezen dan geleerd heeft), door haar eigen, nog tamelijk gistende vrijheidsliefde gebracht wordt waar ze toch, wèl bezien, ook alweer niet wezen, ten minste niet blijven wil.</p>
<p>De Rose die eenmaal gezegd heeft en tot haar dood blijft zeggen: ‘<hi rend="spat">Gesetz oder nicht, ich bin dein,</hi>’ die Rose wordt van over-vrouwelijkheid onvrouwelijk, van overgevoeligheid onredelijk, van overteederheid sensueel.... Dit heeft de schrijfster niet bedoeld.... Neen, ik ben er van overtuigd. Maar aan wien of wie de schuld als niettemin de lezers zulk een indruk krijgen? Aan wien of wie de schuld als een boek, dat voor een edel spiritualisme, voor een reine godsdienst, voor een stichtelijk gemeenschapsleven in huis en kerk en maatschappij de banier wil doen opheffen -, als zulk een boek nogtans aan de grondslagen van al dat goede en schoone en ware meer kwaad doet dan goed?</p>
<p>In zulk een geval ligt de schuld aan den dichter of de dichteres, die een taak aanvaardde zonder behoorlijk te zijn toegerust.... <hi rend="spat">Ars longa, vita brevis</hi>!....</p>
<p>&nbsp;</p>
<p>Van hetgeen mij het zwaarste op het hart woog, heb ik met betrekking tot den roman van Francisca Gallé, thans 't voornaamste gezegd.</p>
<p>De intrige van den roman laat ik verder onaangeroerd. Ook de verschillende personen, die ik noemde of niet noemde, blijven verder buiten beoordeeling.</p>
<p>Zooveel is, mijns inziens, zeker: de schrijfster bezit talent. Daar zijn in haar boek enkele bladzijden van zeldzame
<pb n="87"/>schoonheid: natuurschilderingen die van een fijn en diep gevoel en van groote kunstvaardigheid getuigen; soms ruischt haar taal als muziek, in wonderschoone melodie, vol edelen rythmus. Van scherpzinnigheid in 't ontleden van menschelijke gewaarwordingen, hartstochten en aandoeningen geeft zij hier en daar verrassende bewijzen. In de teekening van tooneelen uit het kinderleven is zij enkele malen zeer gelukkig; haar stijl is doorgaans een goed-Hollandsche stijl. (Kan zij in 't vervolg goedvinden, wanneer ze weer voor het Nederlandsch publiek schrijft, het Fransch en Duitsch achterwege te laten, haar werk zal er niet bij verliezen, ook al moet erkend worden dat zij haar Fransch en Duitsch kent).</p>
<p>Franscisca Gallé heeft in den roman, die haar eersteling is, veel dingen gezegd, heel wat schetsen en beelden geleverd, die haar aanspraak geven op de belangstelling van wie te onzent zich laten gelegen liggen aan de kunst. Haar eersteling is naar mijn oordeel, ïk behoef het niet uitdrukkelijk meer te verklaren, mislukt. Nogtans, wie een boek als ‘Agnes’ schreef, <hi rend="spat">kan</hi> te eeniger tijd een waarlijk schoon boek schrijven.</p>
<p>Onder ééne voorwaarde altijd: - zij vatte haar roeping zeer ernstig op; met andere woorden, zij ga bij de groote meesters ter schole en leere van hen dat de tijd alleen spaart wat met den tijd geworden is, dat er veel en ernstig moet gestudeerd worden, zal het werk der kunst een wezenlijk, een blijvend kunstwerk zijn.</p>
</div>
<div type="chapter">
<interpGrp>
<interp type="secundair" value="kan_004"/>
</interpGrp>
<pb n="88"/>
<head rend="h3">Het land der wonderen.</head>
<q rend="bq">Ontdekkingsreizen van den nieuweren tijd door D<hi rend="sup">r</hi>. C.M. Kan.
<lb/>
Africa.</q>
<p>Wat heb ik onze brave voorvaderen van de 15<hi rend="sup">de</hi> eeuw dikwijls benijd! Hoe hartverheffend was hun onwetendheid, die kinderlijk geloof kweekte, in vergelijking met onze geleerdheid, waaruit niets dan scepticisme en betweterij opschiet.... 't Is waar, zij zaten onder den kerkelijken pantoffel van groote en kleine pausen of moesten 't geduldig aanhooren, hoe de een of andere edelman, die niet naar de windvaantjes keek, hen nog <hi rend="spat">more maiorum</hi> kanalje noemde, maar verder hadden zij 't goed.</p>
<p>De steden begonnen te bloeiën. De gilden kwamen in eere. Er werd druk gewerkt in de trafieken en jaar op jaar liepen er meer schepen de havens uit. Zelfs kregen de bijeenkomsten van de kamers der rhetorica, waar zij met hunne vrouwen of liefjes bij 't bierken zaten, een zekere reputatie, en was er hier of daar licht een kennis of bloedverwant die <hi rend="spat">furore</hi> maakte met een half-wereldsch half-geestelijk lied, dat hij niet alleen zong maar met noeste vlijt zelf gemaakt had. Wat wilden
<pb n="89"/>ze meer?.... 't Was niet langer stikdonker om hen heen, maar recht gezellig in de schemering. Als er onder hen waren die nog meer verlangden en verder keken dan hun neus lang was dan konden zij zich troosten met de hoop op den naderenden morgen, op de blaadjes die den dauw afschudden en de kleine vogeltjes die zacht en bescheiden begonnen te zingen. De groote dag was in aantocht. Ruischte daar niet de stem des Heeren in den wind des daags?....</p>
<p>Maar wat het mooiste was, die goede vaderen van de 15<hi rend="sup">de</hi> eeuw waren zoo prettig bijgeloovig. 't Is waar, zij geloofden niet langer aan de zooëven bedoelde onfeilbaarheid van den heer graaf of baron die hun oogst onder de hoeven zijner jachtpaarden vertrapte, of in zijne ondoorgrondelijke genade besloten had hunne mooie dochters te onteeren; zij geloofden niet langer aan het leerstuk van dezen of genen vetten pater, dat het vleesch voor de kerk is en de botten voor de leeken zijn; ja, er waren er reeds vrij wat, in wier hart de twijfel een hoekje vond als hij fluisterde, dat de onbesproken zedelijkheid van het klooster in de buurt meer op de dogmatiek dan op de werkelijkheid gegrond was -; maar overigens konden zij nog gelooven en zich verbazen als kinderen, hadden zij schik in hun eigen domheid en hielden zij de fabelen en wonderen hunner droomen vast, alsof 't gouden rozenobels waren.</p>
<p>Stelt u maar eens voor, wat een pret een toenmalige Sint-Maartensman, of een eerzame burger van Dordt moet gehad hebben als hij de reizen van John Mandeville in de Zwolsche vertaling van 1483 in handen kreeg. Lieve hemel! dat was om er het lekkerste glas bier, ja zelfs den berkemeijer met echten Cereswijn voor te laten staan, en het geheele huisgezin bij mekaar te roepen. Jan Mandevijl, zooals de vertaler hem noemde, beschreef immers de landen vanwaar het wonderge-<pb n="90"/>loof zijn eersten aanloop genomen heeft? Hij voerde de verbeelding ver achter de schermen van het toenmalige schouwtooneel der wereld, naar de streken waar de draken hunne eieren legden en de bietebauwen met de heksen huwden..... ‘De wonderlijke Reize van Jan Mandevijl’ las de kloeke huisvader, als hij 's avonds bij de vetkaars het kleine boekske opende en nog meer te stellen had met zijn ongeoefendheid in 't lezen dan met zijn oude oogen; ‘de wonderlijke Reize van Jan Mandevijl, beschrijvende eerst de Reize en de geschiedenisse van den H. Lande van Beloften, te voet, te paard of ter zee ende de gesteltenisse ende geleegenheid van denzelven landen. Daarna de gesteltenisse ende zeeden van den landen van Egipten, Syriën, beide Arabiën, Persiën, Indiën ende Ethopië, ende oock dat leeven ende geloove der menschen van dien landen.’</p>
<p><hi rend="spat">Eerst</hi> de reize en geschiedenisse van den H. Lande van Beloften!.... Dat was zooals 't behoorde; een schrijver, die daarmee begon, was goed in de leer. Moeder de vrouw en de eerbare jongedochters waren gerust en luisterden met gevouwen handen, ja, ze bleven luisteren toen Palestina was afgehandeld en de reis te paard of te voet vervolgd werd naar de landen der blinde heidenen met hunne nooit gedroomde gruwelen van natuur en kunst. 't Ging <hi rend="spat">linea recta</hi> en zonder schroom op Arabie, Perzie en Egypte los; ja, de koene reiziger trok, terwijl de meisjes haar hartjes vasthielden, altijd maar door.... tot in Indiën, Cathay en het land van Paap Jan.</p>
<p>O, dat land van Paap Jan vooral was een verrukkelijk land, een luilekkerland voor de verbeelding, het Ultima Thule voor de dichtende ethnographie. Jan Mandevijl spaarde zijn lezers en lezeressen geen enkel van de wonderen, die hij daar had gezien. Hij vertelde van menschen met hondekoppen en van dito, dito's zonder den minsten zweem van kop. Hij had daar
<pb n="91"/>gehoord van pygmeën en griffoenen, ja met eigen oogen gezien dat er lieden rondliepen, die niet meer of minder dan paardevoeten hadden. Er waren hem daar gevallen voorgekomen van zoo trouwe huwelijksliefde, dat man en vrouw als twee takken op een en denzelfden stam gegroeid waren, en hij had letterlijk gegrasduind in de onmetelijke schatten van de koningen bij Gods genade, die daar ginds den scepter zwaaiden; ja, hij had bergen van klinkklaar goud beklommen of, zoo niet beklommen, dan toch uit de verte aanschouwd. Ook had de schrijver (wat moeder de vrouw vooral veel pleizier doet, ondanks het aantrekkelijke van 't edele metaal dat maar voor 't grijpen lag, niet verzuimd de bakermat van ons geslacht te bezoeken en een nieuw licht te verspreiden over de geheimzinnige overleveringen van Gog en Magog. Hij gaf bovendien zeer betrouwbare berichten omtrent de nazaten van de Indische Christenen, die in vroeger eeuw door den heiligen Thomas bekeerd waren, over wie het hart der moederkerk nog altijd onrustig sloeg. De lectuur van al deze wonderverhalen kortte niet alleen een reeks van avonden, maar onderwijl vergat de nijvere huisvrouw het spinnewiel te trappen, terwijl 't geen twijfel leed of de dochterkes zouden drie weken lang met Paap Jan in haar hoofdjes loopen en onder dien invloed de tinnen bekers en kroezen bij lange na zoo blank niet schuren als anders.</p>
<p>En toch heeft Jan Mandevijl zich als een eerlijk man gedragen en honderd bijgeloovigheden en dwaalbegrippen onder weg den hals omgedraaid.</p>
<p>&nbsp;</p>
<p>We zijn vier eeuwen verder, maar nog geen halve wijzer, als gij wilt. Liever dan een kaart van den Waterstaat of het
<pb n="92"/>Ministerie van oorlog te bewonderen, lezen wij in een reisverhaal uit het onbekende Zuiden. Liever dan met Baedeker naar Bonn of Wiesbaden te trekken, nemen wij een plaats op de Germania en zoeken de ingevroren voetstappen van Heemskerk en Barends op.</p>
<p>Wat zal ik u zeggen? De mensch stamt <hi rend="spat">misschien</hi> van een divergentie tusschen Ur-mensch en Ur-aap af -, maar <hi rend="spat">stellig</hi> en <hi rend="spat">zeker</hi> van den een of anderen vagebond, als wij dat woord in de edeler beteekenis opvatten. Ons geslacht is als een nomaden-geslacht begonnen of, zoo gij dat alweer liever wilt, wij hadden pas de verstandskies gekregen en maakten daarvan op de bekende manier gebruik, (door verboden vruchten te eten), of wij gingen op reis, verlieten het schoone dal der rust en der eeuwige lente, om andere landen te gaan zien en van nog andere, die daarachter liggen, te droomen. Vindt gij dat niet goed?.... Ik kan 't niet helpen. Hebt gij meer op met den rustigen gang der wetenschap, die bij de kachel blijft zitten?.... Ik zal 't u niet euvel duiden, maar u alleen vertellen, dat niemand meer dan diezelfde wetenschap van dat vagebondeeren geprofiteerd heeft en dat - - - ja, ik zal 't ook maar dadelijk zeggen, want 't moet er straks toch uit - - -, dat 't een van de merkwaardigste verschijnselen van onzen tijd is dat de wetenschap, zegge, de meest stellige van alle wetenschappen (de land- en volkenkunde) de avontuurlijke tochten in deze eeuw regelt en patroniseert. De vagabondage is in haar dienst gekomen en draagt haar liverij. Is het terrein der verbeelding daardoor nu afgesloten? Mogen en kunnen wij voortaan uitsluitend door de directe bemiddeling van Petermann onzen honger naar het geheimzinnige en wonderbare bevredigen?... Neen, zoolang Los en Vast bestaat zal dit evenals Ruth, de Moabitische, achter
<pb n="93"/>deze maaiers aangaan en de halmen, die hun ontvielen, pogen op te rapen.</p>
<p>&nbsp;</p>
<p>Laat ons hiermee maar dadelijk beginnen. D<hi rend="sup">r</hi> C.M. <hi rend="spat">Kan</hi> heeft een zeer verdienstelijk werk ondernomen, waarop wij onze methode kunnen toepassen. Aan de hand van Barth, Livingstone en andere wereldberoemde reizigers heeft hij voor het Nederlandsche publiek een reistocht naar Africa georganiseerd, met het bepaalde plan om bij voldoende deelname achtereenvolgens ook andere onbeschaafde werelden te bezoeken. Hij heeft daarvoor een programma ontwikkeld, dat alle reislustigen doet watertanden, en tevens zooveel geschiktheid getoond om onze cicerone te zijn, dat wij niet twijfelen aan zijn succes. Als de een of andere letterkundige nijdigaard mocht opmerken, dat het heele boek niets anders dan compilatie is, dan zal ik hem met de logarithme zijner eigen nijdigheid antwoorden, dat goed compileeren niet ieders werk is en dat vooral bij zooveel dorre geleerdheid, als zich op dit terrein rondom den schrijver opstapelde, een smaakvol compendium een weldaad voor de wetenschap en voor 't publiek mag heeten. Als de bedoelde opmerker daar nog niet genoeg aan heeft, zal ik hem naar de bronnen van <hi rend="spat">Kan</hi> verwijzen en hem veroordeelen die met eigen lippen leeg te drinken. Hoogst waarschijnlijk zal 't hem dan vergaan als zoo menigen reiziger in Africa die naar de bronnen van den Nijl zou gaan zoeken, maar 't bij Chartum al opgaf. Ik voor mij acht mij persoonlijk aan D<hi rend="sup">r</hi> <hi rend="spat">Kan</hi> verplicht.</p>
<p><hi rend="spat">Kan</hi> begon zijn belangrijke onderneming met Africa, waarschijnlijk omdat dit werelddeel uit het oogpunt van ethnographie 't belangrijkste is. De indruk, dien hij hierdoor reeds
<pb n="94"/>aanstonds op ons maakt, komt in groote trekken vrijwel overeen met dien van het boekje van John Mandeville. Ook is dat wonderlijk werelddeel, 'twelk volgens een guitigen schooljongen sinds eeuwen de tong tegen ons uitsteekt, eene ware mondterging voor de wetenschap. In de hoogste oudheid vlijde zich de beschaving aan zijn noordoostelijken rand en bijna vier eeuwen zeilden reeds de schepen van alle cultuurvolken aan alle kanten om den geheimzinnigen driehoek heen. Pas na de oprichting van het Africaansche gezelschap te Londen en na den tocht van Napoleon I naar Egypte nemen de eigenlijk wetenschappelijke onderzoekingen een aanvang, en ofschoon deze jaar op jaar in gewicht en ernst hebben gewonnen, wat weten we eigenlijk nog? Hoever zijn we doorgedrongen tot het centrum? Hoeveel is er niet 't welk nog op de koene reizigers wacht?</p>
<p>Met echte neger-volharding heeft Africa zijne moeras-koortsen en het vuur zijner zandwoestijnen in slagorde gesteld en exploiteert het de ruwheid en grilligheid der stamhoofden in het belang zijner mysteriën. Door middel van valsche of tegenstrijdige berichten weet het de energie van den vurigsten onderzoeker af te matten; door de akeligste verveling tracht het de wakkerste hersens in de war te brengen; ja, 't giet den twijfel aan het nut van al zijn pogen en streven als een slaapdrank op zijn aanmechtige tong.... juist op het oogenblik dat hij de fata morgana, die steeds voor hem uit week, zou zien overgaan in het meer of den bergstroom, waaruit de Nijl als een tooverspreuk te voorschijn komt.... Africa, dat door den vloek van Noach of van moeder natuur tot de rol van baboe der menschheid veroordeeld werd, speelt even roekeloos en kinderachtig als deze bekende kinderbederfsters met de
<pb n="95"/>zonen der beschaving, zoodra deze zich aan haar woeste omarming toevertrouwen. De zwarte dienstbare erkent in hen haar toekomstige meesters, maar laat daarbij kwaadaardig lachend de ivoren tanden zien. Zij stoeit en dartelt met hen in de schaduw harer palmen, maar vertelt daarbij ijzige verhalen waarin de leeuw en de hyena een hoofdrol spelen. Als zij ziet dat hunne oogen dichtvallen zet zij zich naast hen neder en zingt wonderlijke melodiën waaruit benauwde droomen oprijzen, of doodt hen langzaam door den giftigen adem, dien ze hun in de neusgaten blaast, omdat 't haar lust en leven is te dooden. En somtijds ook, als zij minder wreed, minder grillig en minder wellustig is dan gewoonlijk, stopt zij haar argelooze gasten weg, speelt maanden en jaren schuilhoekje met de heroën onzer geographische genootschappen.</p>
<p>O, er zal een tijd komen, dat die slavin niet meer dienstbaar zal wezen of, zoo zij niet in staat is onze zuster te worden voor 't minst niet langer dienen zal uit vrees. Christendom en handelsverkeer zullen haar in stede van koraal en gouden sieraden, waaraan zij zich nog altijd vergaapt, het besef van eigenwaarde en de gave der vrijheid aanbrengen. Doch die tijd is nog zeer verre, al naderen wij hem met rassche schreden; want het terrein is zoo ontzaglijk groot en de grond zoo ontzettend dor, dat er nog menige reiziger zal bezwijken en nog menige expeditie mislukken, eer wij ook maar van een begin van uitvoering kunnen spreken.</p>
<p>Toch gaat de wetenschap aan de hand der zelfverloochening, van den heldenmoed en de nieuwsgierigheid rustig voort. Al schijnt haar arbeid voorshands voor Africa zelf onvruchtbaar, menige gouden appel viel reeds het krachtiger
<pb n="96"/>Europa in den schoot en zal rechtstreeks onzen kinderen en kindskinderen ten goede komen.</p>
<p>&nbsp;</p>
<p>Het boek van D<hi rend="sup">r</hi>. <hi rend="spat">Kan</hi> maakt door de genoemde leelijke eigenschappen van Africa, meer dan een der uitvoerige werken waaruit hij putte, den indruk van een doodenregister. Met de ijskoude strengheid van doodgraver en statisticus noemt het achtereenvolgens een legioen van slachtoffers op. Somtijds valt het verhaal van den een of anderen vriend of bediende, die het ongeval bijwoonde, geheel in den toon van het procesverbaal: ‘Den 17<hi rend="sup">den</hi> Maart 1860,’ zoo vertelt Roschers bediende, wiens getuigenis alleszins geloofwaardig bevonden is, ‘ging mijn meester van het meer Nyassa op reis naar den Rovuma, waar hij eenige goederen had achtergelaten. Den 19<hi rend="sup">den</hi> Maart bereikte hij een dorp en wel 's namiddags te twee ure. Toen mijn meester zich onder een boom neerzette, gingen de bewoners rondom ons staan en een man, met name Makokota, noodigde mijn heer uit zijn intrek in zijn huis te nemen, wat hij ook deed. Ik en de andere dienaar maakten het eten klaar. Nadat mijn heer daarvan gebruikt had, ging hij liggen slapen. Ik ging naar de rivier om water te halen; toen ik terugkwam, zag ik, hoe Omar (de andere bediende) door een hoop menschen werd aangegrepen. Hij viel door een pijl van Makokota getroffen. Dadelijk liep ik naar mijnen heer. Toen ik in zijn hut kwam, lag hij dood in zijn bed, door een pijl in de borst getroffen. De lieden plunderden het huis en toen zij mij zagen, schoten ze op mij; ik vluchtte in een veld met cassave en toen het donker geworden was en alle menschen weg gingen, ging ik naar het huis terug. De lijken lagen, zooals zij gevallen waren; het lijk van mijn heer had nog alle kleederen aan.
<pb n="97"/>Tegen middernacht kwamen eenige lieden (ik verborg mij in de buurt) en ik zag, dat ze beide lijken wegnamen en wegdroegen.’</p>
<p>Dit geschiedde den 19<hi rend="sup">den</hi> Maart 1860, terwijl gij en ik, waarde lezer, vermoedelijk bezig waren in de societeit de courant te lezen, of mogelijk ons aankleedden voor een concert!....</p>
<p>‘Gekleed en wel,’ vertelt Clapperton, ‘door zijn bediende ondersteund, verliet hij nog den laatsten dag zijn tent. Maar op hetzelfde oogenblik dat men hem op zijn kameel wilde plaatsen, bespeurde ik in al zijn trekken het vreeselijk teeken van den dood. Dadelijk liet ik hem weer in zijn tent brengen, ik ging naast hem zitten met onbeschrijfelijke smart, ik zag hem sterven zonder een klacht te slaken en zonder, naar het scheen, veel te lijden. Ik verzocht den gouverneur der provincie hem te mogen begraven en groef een graf onder een mimosa, dicht bij een der poorten van de stad. Oudeney was slechts 32 jaar geworden.’</p>
<p>Dat was een slachtoffer van het borstlijden. Zijn dood valt vrij nauwkeurig samen met het jaar waarin de zaak der ziekenverpleging hier te lande algemeene belangstelling vond en de couranten vol waren van een paar nieuwe specifica tegen de longontsteking.</p>
<p>‘Jonkvrouw Skendana’ (Alexandrine), lezen wij elders, ‘heeft twee wonden ontvangen: eerst een sabelhouw op de rechterhand, welke deze geheel en al van haar lichaam scheidde, waarschijnlijk om haar te verhinderen van haar revolver gebruik te maken; daarna een buksschot in de borst en wel van de hand van een der Arabische roovers....’</p>
<p>Er is hier sprake van onze beroemde landgenoote freule Tinne, die, als zij dit had verkozen, een gemakkelijk leventje
<pb n="98"/>had kunnen leiden in het vorstelijk 's Gravenhage, doch de voorkeur gaf aan de gevaarlijke onderneming van landen en menschen te gaan zien.</p>
<p>Evenwel moet ge niet denken dat zoo'n verslaggever zich overal met een eenvoudig extract uit het een of ander reisjournaal vergenoegd heeft. Soms kan de opsteller zijn innig meegevoel met de dapperen, die daarginds op het slagveld der wetenschap gevallen zijn, niet bedwingen en springen hem de tranen in de oogen bij het verhaal van den kinderlijken eenvoud, waarmee een knecht zijn meester of een vriend zijnen vriend begroef.</p>
<p>Tot die plaatsen reken ik allereerst de weemoedige schets hoe Richard Lander zijnen meester, den bovengenoemden Clapperton de laatste eer bewees. 't Is blijkbaar uit den mond van den trouwen knecht zelven opgeteekend.</p>
<p>‘Sultan Bello,’ vertelt hij, ‘gaf mij toestemming mijnen meester naar de gebruiken van ons land te begraven. Ik liet het lijk op den rug van een kameel plaatsen, overdekt met de groote Britsche vlag. Langzaam ging onze optocht voorwaarts, totdat wij stil hielden te Djungarie, een klein dorpje, vijf mijlen ten z.w. van Sokoto, op een heuvel gebouwd. Het lijk werd toen van den kameel genomen en eerst onder dak geplaatst, zoolang de slaven met graven bezig waren, waarna het bij den grafkuil werd nedergezet. Toen opende ik een gebedenboek en las, met eene door tranen en snikken dikwijls afgebrokene stem, de begrafenis-formulieren. Er was geen mensch, die er naar luisterde of mijne droefheid door deelneming verzachtte. De slaven bleven op eenigen afstand, waar zij met elkander twistten en een onvoegzaam geraas maakten. Bitter schreiend stond ik bij het zielloos overschot van den besten, den onverschrokkensten en waardigsten meester, tot
<pb n="99"/>de grafkuil weer geheel gevuld was. Ik zag mij nu geheel alleen, omgeven van dreigende gevaren en te midden van baatzuchtige en trouwlooze vreemdelingen, op honderd vijftien dagreizen van de zeekust verwijderd. Mijn beschermer bestond niet meer en tot overmaat van rampen gloeide een brandende koorts in mijn binnenste. In dien verlaten toestand wenschte ik meermalen den dood en verlangde niets liever, dan naast mijnen meester in het graf rust te vinden. Nooit had ik zulk een moedeloosheid en neerslachtigheid ondervonden.’</p>
<p>Van zulke episodes zijn er verscheidene in het boek aan te wijzen. D<hi rend="sup">r</hi> <hi rend="spat">Kan</hi> heeft blijkbaar zijn best gedaan om aan deze en soortgelijke uitingen van het gevoel ruimte te geven. Wellicht is er hier en daar wel eens de een of andere geodetische bijzonderheid voor achterwege gelaten.</p>
<p>Ook daardoor munt een compendium, dat de quintessence van vele reisverhalen bevat, boven een afzonderlijke beschrijving van elken tocht, die in het belang der wetenschap ondernomen werd, uit. De compilator heeft zich een goed eclecticus getoond en is bij de keus zijner stof ernstig te rade gegaan met de zedelijke behoefte zijner lezers. D<hi rend="sup">r</hi> Kan heeft ook te dien aanzien.... Maar ik dwaal van mijn chapiter af. Laat mij 't aan de lezers van het boek overlaten de vele zedelijke en intellectueele voortreffelijkheden van <hi rend="spat">Kan</hi>'s arbeid bij elkaar te zoeken. Ik treed een paar schreden achterwaarts en zoek mijn aangewezen plaatsje bij de maaiers weer op. Als ik op deze manier doorging zou dit artikeltje in Los en Vast tegen onze gewoonte in een lofrede ontaarden.... En een lofrede?!.. ja, die wil ik ten minste bewaren tot <hi rend="spat">Kan</hi> de geheele wereld is rond geweest!...</p>
<pb n="100"/>
<p>Om dan een luchtiger toon aan te slaan: Africa is nog altijd het land der wonderen. Naar evenredigheid van de progressen der wetenschap en van onze onvolprezen slimheid, die zich nooit en nergens bij den neus laat nemen, is 't werkelijk evenvol geheimzinnigheden als wijlen het land van Paap Jan. 't Is waar, de menschen met staarten die, naar men freule Tinne verteld had, in het land der Niamaniam woonden, behooren ook alweer sinds lang tot de mijthe en menig meer, dat jaren door de hersens van alle Europeesche ethnographen spookte, is gedempt met de bergen hunner eigen fantasie, maar er is nog genoeg overgebleven om in den schemeravond van te droomen, om ons te bewijzen dat nog niet alles in deze wereld recht, rechtlijnig en rechtzinnig is. Evenwel 't begrip van wonder heeft daarbij belangrijke wijzigingen ondergaan.</p>
<p>Of gevoelt niet elk onzer zich aangetrokken door dien goedaardigen koning Rumanika die in goed Kisuahili (d.i. Oost-Afrikaansch-Fransch, als ge 't soms niet wist) aan Speke vroeg, of het iederen dag dezelfde zon was, die opging, en of de maan ons voor den gek wilde houden, omdat ze altijd zulke gezichten tegen de aarde trok?.... Is hij niet een wonder van onnoozelheid en eenvoud in vergelijking van de duizelingwekkende hoogte, waarop onze koningen 't gewoonlijk in de cosmographie gebracht hebben?....</p>
<p>Klinkt 't ons niet als een sprookje in de ooren wanneer wij lezen, hoe de Mooren van Kaarta den weerloozen Mungo Park omringden en naar hem spuwden -, als we ons herinneren, hoe fatsoenlijk en ordentelijk ons grauw veelal is, hoe veilig een vreemdeling of een origineel langs onze straten kan gaan?.... Als wij lezen hoe Denham den Sultan te Bilma een stuk zeep vereerde opdat hij zich wasschen zou -, wrijven wij
<pb n="101"/>Hollanders ons dan niet in de handen en bidden we God niet, dat we bewaard mogen worden voor hoogmoed.</p>
<p>Toen de Engelschman Clapperton opmerkte dat te Kano de boksers een onderdeel van het slagersgild uitmaken, heeft zijn hart zich zeker verheugd, omdat zijn groote natie hare verdienstelijke medeburgers beter op hun waarde weet te schatten. Dat de prinsessen te Bagirmi D<hi rend="sup">r</hi>. Barth in consult riepen om hare mooie oogen te laten bekijken, aan welke geen ander gebrek was dan dat ze gevaarlijk waren voor een Negermannenhart -, dat is de ergernis van onze dames, die nooit andere hoofdpijn gekend hebben, dan die alleen een drankje genezen kon. Ja... die ergernis zal in schaamte over hare sekse overgaan, indien ze lezen hoe de Ssourhay-meisjes koperen ruiterbeeldjes in het haar dragen, als symbool dat zij droomen van een artillerie-officier. En kunnen wij een zachter oordeel verwachten over de bijna overal heerschende Africaansche mode de onder- en bovenlippen met ringen te doorboren.... daar toch geen Europeesche moeder er over denkt eenig ander lichaamsdeel harer dochter te verminken dan de ooren?.... Voorwaar, als wij de zaak in dat licht beschouwen, houden de wonderen van onbeschaafdheid, ruwheid en domheid daarginds niet op.</p>
<p>Terwijl naar officieele en officieuse berichten de toestand onzer mindere standen zoodanig is dat wij dagelijks meer naderen tot de gouden eeuw van Koning Hendrik IV en de kippesoep eerstdaags in elke hut en kluis over het vuur zal hangen.... doet het onze beschaafde harten pijn als wij lezen, hoe geheele stammen van Africanen in vuil en modder rondkruipen, hoe de eenvoudigste regelen der gezondheidsleer daar onbekend zijn en velen zich moeten voeden met vleermuizen, slangen en wormen....</p>
<pb n="102"/>
<p>Wij wenden met afschuw het hoofd om, als we lezen hoe Zijne Majesteit Kikundessu stomdronken was toen hij den reiziger Magyar ontving en niet ophield de kruik aan zijn lippen te zetten, zoodat de voorgenomen audientie totaal in 't water viel.... Sinds Peter van Rusland weet Europa immers niet meer wat een onmatige koning is?....</p>
<p>Dat de Ovaherero zeer ongevoelig waren voor muziek en liever koeien hoorden bulken dan naar Hahn's harmonium te luisteren; dat de bewoners van Ondonga zich niet konden voorstellen hoe een gehuwd man, die zonder vrouw op reis was, niet onderwijl een andere voor behulp nam; dat de Ovamguabi reeds lang alle complimenten op zij gezet hebben en men daar bij 't afscheid nemen eenvoudig zegt: ‘me i.,’ dat is ‘ik ga;’ dat men in het land van koning Mosilikatse van tijd tot tijd met de lange zweep achteruit moet slaan om de straatjongens en de dieven van zijn rijtuig af te houden -, en eindelijk, dat men in Africa de onbeschaafdheid zoo ver drijft van het uitverkoren blanke ras te gebruiken om de stoute kinderen naar bed te jagen (‘Wees zoet, anders roep ik den blanken man; die zal je bijten’) - - -, dit en nog oneindig veel meer wat daghelder bewijst dat de staart alleen bij toeval aan onze Africaansche broeders en zusters ontbreekt, wekt op elke bladzij van <hi rend="spat">Kan</hi>'s boek onze billijke verbazing....</p>
<p>&nbsp;</p>
<p>Gelukkig zal 't rijk dezer wonderen van eenvoud en onnoozelheid spoedig uit zijn. Reeds heeft de beschaving hier en daar een enkelen post in bezit genomen. Bovenaan staan onder deze pionniers onze eerlijke en krachtvolle Hollandsche boeren.... Lees wat Livingstone en een paar anderen van hen schrijven. 't Moge niet in allen deele moreel zijn,
<pb n="103"/>zonder twijfel zullen ze hun gezag daarginder op den duur wel laten gelden.</p>
<p>‘Een hoop boeren’, schrijft Wangemann in 1866 of '67, ‘trok voor een reeks van jaren op, om noordwaarts Jerusalem te bereiken dat in die buurt moest liggen. Zij heeten thans nog de “Jerusalem-trekkers”. Zij ontmoetten een volk, dat met pijl en bogen schoot en zagen daarin de boogschutters waarvan de H. Schrift spreekt. Ook hoorden zij van ruïnes van steden en tempels (waarschijnlijk restes eener Portugeesche factory), hielden ze voor Jerusalem en zagen in de statige rivier, welke nog een breede vlakte doorstroomt, den Nijl. Daarom heet deze zijtak van den Limpopo nog altijd “de Nijl.” Zij praten over niets liever dan over godsdienst en politiek, maar doen niets liever dan de Kaffers vermoorden, zoo noodig vergiftigen of verbranden, het postvalies bestelen en bij een krijgstocht (commando), zoo deze eenigen tijd duurt of gevaarlijk wordt, rechtsomkeert maken. Gastvrijheid en liefde voor onafhankelijkheid zijn de eenige deugden, welke men hun met grond kan toeschrijven.’</p>
<p>Is 't niet duidelijk dat Zuid-Africa van deze eenvoudige landbewoners, met hun kinderlijk bijbelgeloof, alles te wachten heeft?... Hoe steekt bij die oude Hollanders, die nog altijd in 't hartje van de Arminiaansche en Gomaristische twisten zitten, de weerzin der Negers tegen theologische disputen af! O, als wij maar eens een paar van deze Theologanten naar de Gallas mochten zenden!.... Verbeeld u, de Gallas gelooven op kinderlijke wijze aan een hooger wezen, Waka, als het hemelgewelf oppermachtig en oneindig, die de Gallas helpt door regen en vermeerdering der kudden, maar bij het laatste kwartier der maan naar de vijanden der Gallas, de Mahomedanen gaat, voor welke hij ook moet
<pb n="104"/>zorgen. ‘Zij hebben dus niet als de Pruisen’ (deze ongepaste opmerking is en blijft voor rekening van D<hi rend="sup">r</hi>. Kan!) ‘eenen afzonderlijken God voor zich alleen. Dan is alles stil bij de Gallas en somber: de knapen, die dan geboren worden, sterven door de hand der Somali. Bij volle maan komt Waka terug’.... Lieve hemel! Wat een domheid en verblinding!....</p>
<p>Ik kan niet ontkennen, dat ik bovendien ook wel wat vertrouwen stel in de voortzetting en uitbreiding van de oude Portugeesche koloniën, ofschoon 't geen Livingstone ons daarvan vertelt niet zoo erg verkwikkeiijk is. ‘Geen enkele kunst, behalve om door den loop van een geweer sterke dranken te distilleeren, hebben zij ooit van die vreemdelingen geleerd,’ schrijft hij, ‘en als de geheele stam der blanke mannen plotseling hun land verlaten moest, dan zouden er alleen overblijven de ruïnes van eenige van steen en leem gebouwde muren en dat droevig overblijfsel van den slavenhandel: het geloof dat een mensch zijn medemensch verkoopen mag, een geloof dat oorspronkelijk niet bij den inlander inheemsch is, want men vindt het slechts dáár, waar zich een spoor der Portugeezen vertoont....’ Doch waar vindt men het volmaakte?.... Ook heb ik veel hoop op den invloed der Arabieren en Spaansch-Hollandsche joden die, wel is waar, een heirleger van ongedierte naar Africa hebben overgeplant, maar ook aan den handel met de binnenlanden een zeer bijzonder karakter gegeven hebben; een karakter waardoor deze reeds in den aanvang over vele lastige kleingeestigheden is heengestapt en dadelijk een hooge vlucht kon nemen, terwijl eindelijk het optreden van enkele Ieren en Duitschers, 't zij in hunne qualiteit van zendeling, 't zij als kolonist, zoo flink en cordaat is geweest, dat 't al aanstonds een diepen indruk op die verstokte Africanen heeft moeten maken....</p>
<pb n="105"/>
<p>Ook is 't van algemeene bekendheid en onder alle lui van eenige beteekenis aangenomen, dat men 't met schobbejakken niet al te nauw nemen moet. De hoogste moraal spreekt uit het volgende citaat van D<hi rend="sup">r</hi>. Schweinfurth: ‘Met het gespuis der slaven en ivoorhandelaars hoop ik wel klaar te komen. 'k Zal er mijn bagage naar inrichten. Groote kwantiteiten kruit, spiritus enz. zijn in mijn bezit en zullen wonderen doen. Toen Caesar onder de zeeroovers was, huilde hij met de wolven; later liet hij hen allen ophangen. Dat is ook mijn principe en naar ik meen het eenige ware, als men de belangen der wetenschap in 't oog houdt en die niet opoffert aan de dwaze begeerte om den zedemeester te willen spelen in zaken, die ons in de verste verte niet raken!’</p>
<p>Deze moraal dateert van 1869. Zij is het laatste woord der beschaving aan het verstokte, vervloekte ras der handelaars in ivoor en menschenvleesch en heeft misschien als zoodanig wel eenige waarde, vooral ook wijl 't niet te ontkennen valt dat hij, die zoo handig met kruit en spiritus weet om te gaan en zoo verstandig praat over de dwaze begeerte den zedemeester te willen spelen in zaken die ons in de verste verte niet raken, ook wel zal weten om te springen met het domme negervolk zelf.</p>
<p>Ik moet eerlijk erkennen dat de zachtzinnige Livingstone een kinderachtig figuur maakt met zijn eenvoudig Evangelie der liefde, als ik zulke mannentaal hoor..... De Africaan moet weten dat wij Europeanen nog slimmer zijn dan de slimsten en het kruit en de jenever administreeren. Overigens hebben wij natuurlijk geen bezwaar tegen een goed woordje op zijn pas!....</p>
<p>&nbsp;</p>
<p>'t Spijt mij wezenlijk dat ik afscheid moet nemen van het zeer leerzame en onderhoudende boek van <hi rend="spat">Kan</hi>. Anderen zul-<pb n="106"/>len er wellicht geleerder en wetenswaardiger dingen uit halen dan ik even met den vinger heb aangewezen, maar dat is mij onverschillig. Ik begeer, zooals ik in den aanvang gezegd heb, hunne lauweren niet. 't Was mij uitsluitend te doen om de belangstelling onzer lezers te wekken voor het land der wonderen en te toonen dat wij nog, ondanks de hooge vlucht onzer wetenschap, met een beetje beleid onszelven op dezelfde gerechten kunnen tracteeren als onze voorvaderen van de 15<hi rend="sup">de</hi> eeuw.</p>
<p>Overigens wil ik mijn kleine hulde aan den ernst der tegenwoordige studiën niet terughouden. Ik geef daarom gaarne ten slotte het woord aan den Rijkskanselier der ethnographie D<hi rend="sup">r</hi>. August Petermann:</p>
<p>‘Duizenden van jaren bleef de mensch beperkt tot de ruimte, welke hij op de aarde bewoonde. Eindelijk verbrak hij zijn nauwen horizont; toen kwam Columbus en 300 jaren later een tweede (Alexander Von Humboldt), die de zoogenaamde nieuwe wereld opnieuw ontdekte, om daardoor een helder licht over den ganschen aardbodem te werpen. Tallooze jongeren volgen thans zijn voorbeeld en willen dieper doordringen in de kennis onzer planeet. En van dat oogenblik afaan trekt de mensch trots ziekten en gevaren naar de binnenlanden der werelddeelen; zonder vrees voor de verstijfd kille natuur ontsluiert hij de geheimen van de uiteinden der aarde, hoe dan ook met een eeuwigen gordel van ijs omgeven; den hoogsten top der tot den hemel reikende bergen moet hij meten en met zijn mijlenlang peillood den bodem der zee, waar deze het diepste is, bereiken. De verschijnselen der lucht, van het water, het inwendige der aarde moet hij doorgronden en tot de eenvoudige natuurwetten terugbrengen; de verborgen schuilhoeken van het geele metaal, dat de aarde regeert, moet hij
<pb n="107"/>aanwijzen en eindelijk de gordels nagaan, met welke planten en dieren onze aarde omslingeren - - -.’</p>
<p>Voorwaar, als wij de zaak van dien kant beschouwen, dan wordt de ethnographie een caput van het groote werk der schepping, waaraan de edelsten van ons geslacht eeuw op eeuw gewerkt hebben, met noeste vlijt, uit warme liefde voor de waarheid.... en met het kinderlijk geloof dat geen zaadkorreltje in de aarde verstikt!</p>
</div>
<div type="chapter">
<pb n="108"/>
<head rend="h3">In memoriam.</head>
<p>Ik had aangescheld en Kaatje deed mij open. Er was dus, naar 't scheen, niets veranderd. Het oude huis en de oude huiswachtster stonden er als altijd. Maar Kaatje had geschreid, en toen ze mij zag begon zij opnieuw te schreien.</p>
<p>- ‘U en Mevrouw hebt hem ook zoo liefgehad,’ zei ze.</p>
<p>'t Was zoo eenvoudig gezegd en 't was zuivere waarheid.... Mijne lippen beefden, het brandde mij in de oogen, ik begon óok te schreien en daar stonden wij met ons beiden in den gang, Kaatje en ik, en we stelden ons waarlijk aan als een paar groote kinderen.</p>
<p>- ‘Och heere, 't is wat te zeggen....’ ging zij voort. Ik ben óók niet jong meer, dat weet Uwe wel.... Wat zal ik beginnen? En 't was hier zoo goed....’</p>
<p>Ik dacht er niet aan haar te troosten; veel minder kwam 't bij mij op of de oude dienstmaagd in haar droefheid ook mogelijk wat zelfzuchtig was.... Och heere, zelfzuchtig!.... Ge moet weten dat Kaatje ‘zooveul als tot de afgescheienen’ behoorde, en ik voor mij was van de moder-<pb n="109"/>nen; maar op het punt van <hi rend="spat">deze</hi> droefheid verstonden we elkaar volkomen. Hier was geen misverstand denkbaar. We hadden hem allen zoo liefgehad, kort en goed liefgehad. En nu was hij dood, de oude professor!</p>
<p>&nbsp;</p>
<p>Tien jaar geleden had ik hem voor 't eerst ontmoet. Toen reeds was hij sinds jaren ‘de oude professor,’ dien ieder Leienaar kende: klein en groot, gering en voornaam; voor wien ze allen eerbiedig uit den weg gingen; voor wien de onvriendelijkste een welwillenden groet had, tot de man uit den pottewinkel toe, die anders niet licht iemand goê'n dag zei of goê'n avond. Nog heugt het mij als van gisteren dat ik bij den 81jarigen grijsaard voor het eerst in de huiskamer trad. Tot op dien dag was hij voor mij niets anders geweest dan ‘de Nestor onzer theologen.’ Ik bid u, wat wou dat zeggen?.... Ik was verlangend zulk een Nestor te zien, ziedaar alles wat ik mij van mijn gewaarwordingen, op weg naar zijn woning, herinner.... Zou het heel oud zijn en heel ouwerwetsch? Zou het erg geleerd zijn en erg vervelend?....</p>
<p>&nbsp;</p>
<p>Toen ik dien avond naar mijn huis terugkeerde, begreep ik dat de ‘Nestor onzer theologen’ een van de vriendelijkste, gezelligste en gelukkigste menschen moest zijn, dien men zich in deze wereld verbeelden kon. Ik zei dat aan mijn vrouw en vertelde haar uit professor's naam dat ze heel spoedig een bezoek van hem zou krijgen. Ik voegde er in mijn eigen naam bij dat ze erg veel van hem zou gaan houden.</p>
<p>En zoo is het uitgekomen.</p>
<pb n="110"/>
<p>Vader Van Hengel, hoeveel heerlijke uren hebben we sedert in uw goede woning doorleefd! Neen, we kunnen 't ons nog niet voorstellen dat gij voorgoed zijt heengegaan.... Hebt ge niet, nog vóór weinige maanden, met ons gekeuveld over den goeden ouden tijd, dat de tranen ons schier van 't hartelijk gelach over de wangen liepen en 't allen schijn had alsof zelfs de geschilderde heeren en dames op 't behangsel er een innig pleizier in hadden? Heeft niet, nog aan den vóóravond van uw 91<hi rend="sup">sten</hi> verjaardag, de goede geest der innigste huiselijkheid ons verkwikt in uw kleenen kring? Zaten niet onze kleinen met stralende oogen naar uw prettige vertellingen te luisteren? Naamt gij ze niet op de knie en wisten ze niet dat ge tot de besten aller menschen behoordet? Vroegen ze niet of ze morgen ochtend weer bij u in de kerk mochten komen?.... De speelsche kinderen, ze vouwden zoo eerbiedig de handjes als ge met de uwen aan den morgen van een nieuwen dag den grooten God voor al zijn weldaden danktet.... Ja, en dan kondt gij zoo eenvoudig, zoo kinderlijk om Zijn zegen vragen over het werk van den dag; gij, liefelijke, die gewerkt hebt zoolang het dag was, met onverflauwde liefde, met onbezweken vlijt!... Ja, en dan zat daar Kaatje, die ‘van de afgescheienen’ was, en zij hoorde u bidden en zij bad mee.... Zoo hebben we u gekend te morgen en avond. Gij waart een patriarch van den echten stempel. Bij u te zijn, onder uw dak te wonen, ik geloof stellig, het was wijzer en beter te worden.</p>
<p>&nbsp;</p>
<p>Dit is nu alles voorbij. Op den 12<hi rend="sup">den</hi> November hebben we uw 90<hi rend="sup">sten</hi> verjaardag gevierd. Nog waart ge goedig en opgeruimd als altijd, doch wie u liefhadden bemerkten 't wel dat
<pb n="111"/>er iets aan schortte. Des anderendaags, bij 't afscheidnemen, was uw hart vol en de stem haperde en.... nóg hoor ik dat ‘God zegene u, lieve vrienden!’ En ik zal 't blijven hooren tot aan mijn laatsten dag, en ik zal hem blijven voelen, den zachten druk van die oude, bevende, maar eerlijke, trouwe hand.... Wel, wel, een mensch voelt zich rustiger als hij er aan denkt, lieve oude professor!</p>
<p>Dien morgen heb ik u voor 't laatst op die stille studeerkamer gezien. Uw voorgevoel had u niet bedrogen. Als ik weinige weken later ontboden werd, laagt gij op het ziekbed.</p>
<p>&nbsp;</p>
<p>Toen, in dien langen tijd van ziekte en benauwdheid, toen is 't gebleken hoe lief ze hem hadden en hoe lievenswaardig hij was.</p>
<p>Is het te zeggen in hoeveel huisgezinnen van allerlei stand en rang en richting, dag aan dag, week aan week, ieder morgen onder de eerste woorden ook de vraag gehoord werd, hoe 't met den ouden professor zou zijn?....</p>
<p>Heeft men er op gelet met wat eerbiedige uitdrukking menigeen reeds in de vroegte het briefje op de deur ging lezen, met welk een zachtheid aller hand den schelknop bewoog?....</p>
<p>Zal men ooit vergeten hoe de hooggeleerden der medische faculteit hem allen min of meer als hun patiënt beschouwden en hoe sommigen hunner, ook zonder in consult te zijn geroepen en zonder zelfs aan het ziekbed te komen, gedurig in die oude huiskamer zaten, als zei een gevoel van stille piëteit hun dat ze dáár op hun post waren?....</p>
<p>Heeft men aan dat ziekbed niet mannen gezien, om hun wetenschap in meer dan één werelddeel bekend en beroemd,
<pb n="112"/>en zie, zij weenden!.... Heeft men er niet gezien die vóór dat bed geknield lagen om nog eenmaal de fluisterende stem van den ouden professor op te vangen, terwijl ze zijn hand zacht vasthielden en met tranen besproeiden?.... Ja, en 't was liefelijk, roerend, schoon; 't is om nimmer te vergeten.</p>
<p>&nbsp;</p>
<p>Wat mag er dan in dien ‘Nestor onzer theologen’ zijn geweest, waardoor hij zoo aantrekkelijk was voor geleerden van allerlei faculteiten?</p>
<p>Wat had hij dat jongen en ouden aan hem verbond?</p>
<p>Waarom werd deze man met dat ouderwetsch costuum, met die onaanzienlijke gedaante, met dien gebrekkigen gang en die vele zonderlinge gewoonten, waarom werd hij in de stad zijner inwoning nooit anders dan met groote onderscheiding bejegend op straten en wegen, in huis en kerk en gehoorzalen? Waarom dacht zelfs het joligste troepje er niet aan, met eenigen spot achter zijn rug te glimlachen? Waarom was zijn woning jaren achtereen het punt van vereeniging voor personen van de meest uiteenloopende karakters? Wat trok toch de menschen tot dezen mensch?</p>
<p>Was 't zijn geleerdheid?.... Maar wat geleerdheid betreft, het is bekend dat ze menigeen reddeloos voor de samenleving heeft doen verloren gaan. Geleerdheid is één ding en gezelligheid een ander. Vele zijn de ziekten der geleerden en haar slachtoffers vindt men in den regel even vervelend als deerniswaardig. In de geleerdheid op zichzelf kan dus V. Hengel's aantrekkelijkheid niet gelegen hebben.</p>
<p>Waar lag ze dan? - In zijn ouderdom?.... Maar sinds wan-<pb n="113"/>neer werd iemand alleen om zijn ouderdom geacht en geëerd en bemind? Is niet de gemelijkheid van den ‘mijntijder’ tot een spreekwoord geworden? Is niet de bescheidenheid van den ouden dag minstens even zeldzaam als de bescheidenheid der jonkheid? Bovendien, reeds in zijn jonge jaren won hij menig hart dat hem trouw bleef tot den einde. Onderhield de oude professor geen briefwisseling met dorpelingen, die de jonge predikant zich tot vriend had gemaakt? Is het geen feit dat een paar Noord-Hollandsche boeren onder 't professorale dak logeerden, jaar op jaar? Ik zeg u, 't was een lust het drietal 's avonds vereenigd te zien om de theetafel. Een oud-Hollandsche pijp; een oud-Hollandsch praatje! Allergenoegelijkst! Als de goede landlieden straks terugkeerden naar het dorpje in Holland's groene weiden, dan konden ze vertellen dat de oude professor hen kostelijk onthaald had en ‘erg in zijn schik’ was geweest, en ik verzeker u, ze zeiden er geen woord te veel van, want....</p>
<p>Ja, daar hebt ge 't: <hi rend="spat">want</hi> hij was een eenvoudig en oprecht man; een man met een trouw en eerlijk hart. Zelden is iemand zóó <hi rend="spat">door en door een vriend van waarheid</hi> geweest; ziedaar in hoofdzaak 't geheim zijner macht.</p>
<p>&nbsp;</p>
<p><hi rend="spat">Waarheid</hi> was er in zijn studie, zijn streven als man der wetenschap. <hi rend="spat">Waarheid</hi> in zijn maatschappelijk en huiselijk en innerlijk leven. <hi rend="spat">Waarheid</hi>, kort gezegd, in zijn omgang met zichzelven, met de menschen, met God.</p>
<p>Daarom ging er macht van hem uit en zullen zijne vrienden hem nimmer, nimmer vergeten.</p>
<p><hi rend="spat">Zijne studie</hi>!.... Wie hem gekend heeft zooals hij tot den laten avond van zijn leven met de uren woekerde, den
<pb n="114"/>tijd uitkocht; wie hem eerbiedig bespied heeft aan zijn eenvoudige schrijftafel, te midden zijner boeken, met dat eerlijk en ernstig gezicht, vol van de kenteekenen der hoogste inspanning -, die kan getuigen hoe hij woord voor woord wikte en woog, voet voor voet den weg zocht, altijd en altijd weer zichzelven corrigeerde, streng, en onverbiddelijk. Inderdaad, hij was een priester der wetenschap, zonder bedrog! In den arbeid van dezen geleerde geen zweem van kwakzalverij, maar conscientie, maar piëteit. Wat er ook van de vruchten zijner studie moge verouderd zijn of verouderen, de liefde waarmee hij gezocht en gewerkt heeft, zal in de schatting zijner vrienden nooit anders dan liefde voor waarheid zijn.</p>
<p>Nooit zullen ze vergeten den glans dier oude oogen, als vader Van Hengel hun verhaalde van 't geen hij gevonden had. Nooit zal die eerlijke lach uit hun geheugen gaan, waarmee de oude professor op andere tijden zijn dwaling, zijn onkunde beleed. Van Hengel blijft voor hen de levende getuige van den waarheidszin. Al hebben ze nu en dan zeer levendig gevoeld dat hij zich overgaf aan illusies, dat (men vergeve mij deze wijsheid!), dat de dogmatiek met zijn exegese een loopje nam, dat hij de wolk voor Juno aanzag en omhelsde -, geen hunner zal ontkennen dat de oude professor (gelijk de jonge voorheen) in zijn naïeve zelfmisleiding en verrukking een smettelooze reinheid ademde, en alzoo een verheffender indruk gaf, dan het beste inzicht in de critïekste punten van eenige wetenschap ooit <hi rend="spat">kan</hi> geven.</p>
<p>&nbsp;</p>
<p>Gelijk in zijn studie, zoo was hij in zijn huiselijk en maatschappelijk leven, in zijn omgang met jong en oud.</p>
<p>Ware 't anders geweest, mijn kleine volkje had hem niet
<pb n="115"/>zoo vertrouwelijk kunnen aanhalen. Gij hadt het moeten zien: de 91jarige met dat dartel troepje van twee tot zeven jaren, 't was een aandoenlijk, een verrukkelijk tafereel. Men wist haast niet wie van hen het hartelijkst kon lachen. Hij was zoo eenvoudig, zoo waar, ook in zijn kinderlijke vreugde, zijn vergenoegdheid bij het schijnbaar geringste. De kinderen vonden hem zoo goedig en lief en ieder weet -, de kinderen vergissen zich op zulke punten niet licht.</p>
<p>En dan Kaatje, die ‘van de afgescheienen’ was! Meent ge dat ze 't jarenlang in dat huis zou hebben volgehouden, bij dien professor van de liberalen.... als ze niet met de stukken had kunnen bewijzen dat de 119<hi rend="sup">de</hi> psalm op hem was gemaakt?.... ‘Welzalig zijn d'oprechten van gemoed,’ er is geen twijfel aan, Kaatje wist het, dat sloeg op professor!</p>
<p>- ‘Een zonderling man! Een goeie man! Wat kan hij 't toch vierkant zeggen!’ Zóó werd er schier van alle zijden soms gedacht, gefluisterd!</p>
<p>Ja, hij <hi rend="spat">kon</hi> het vierkant zeggen.... dat men moet afleggen den leugen.... en aandoen de waarheid!... En als hij 't eens gezegd had, op <hi rend="spat">zijn</hi> manier. dan voelde men dat het <hi rend="spat">waar</hi> was. Dan werd men wel eens verlegen.... Hij kon u zoo wonderlijk aankijken.... ja wel.... ja wel!.... Maar men kwam toch mettertijd weerom.... De menschen zijn in den grond zoo kwaad niet, ze willen de waarheid nog wel eens hooren.... En die oude professor meende 't toch ook zoo goed!....</p>
<p>Hij meende 't goed, zeker! Hij was <hi rend="spat">waar</hi>. Als ik een leugenaar van professie ware geweest, als ik met den ouden man ooit comedie had gespeeld, ik zou alles eerder hebben kunnen doorstaan dan <hi rend="spat">zijn</hi> blik, bij een ontmaskering.</p>
<p><hi rend="spat">Dat</hi> was zijn macht over velen.</p>
<pb n="116"/>
<p>Oude, eerlijke Van Hengel, uw beeld wijke van ons niet!....</p>
<p>&nbsp;</p>
<p>Welk een sprekend gelaat had die man! De trouwe spiegel van 't geen er in hem omging; en wat er in hem omging mocht het licht zien.</p>
<p>Had hij wat men ‘een mooien kop’ noemt? - Men zei het niet, doch ik geloof vast en zeker dat men 't wel dacht. Voor 't een en 't ander had men zijn goede redenen. Er is mooi en mooi; als 't er op aankomt weten de menschen dat wel.</p>
<p>Ik heb het uitnemend portret, door Spoel vervaardigd (en voortaan in de senaatskamer van Leiden te vinden), ik heb het niet noodig om mij den ouden professor recht levendig voor den geest te brengen. Aan hem te denken en hem te zien is voor mij hetzelfde. Ik zie hem in al zijn bewegingen. Op zijn gelaat ontsnapt mij ook de minste nuance niet. Hoe beweeglijk, en toch zoo rustig! Hoe vriendelijk, en altijd <hi rend="spat">waar</hi>! In alles dezelfde eerlijkheid en eenvoud. Daarom was zijn vroolijkheid zoo blij, zijn opgeruimdheid zoo aanstekelijk, zijn bemoediging zoo opwekkend, zijn verontwaardiging zoo geducht. Trots al zijn scherpzinnigheid had de natuur hem niet voor diplomaat in de wieg gelegd. Maar ze had hem gekroond met haar beste gave en gezalfd voor de schoonste roeping; want, nog eens, Van Hengel was een <hi rend="spat">waarachtig</hi> man, een man zonder bedrog.</p>
<p>God alleen weet er alles van, maar wie hem dagelijks omringden wisten 't eenigszins hoe in dat eerlijk hart tegen menige verzoeking werd gestreden. Wie heeft niet zijn kleine ijdelheid? Had een Paulus, had een Maarten Luther ze niet? Van Hengel had de zijne -, hij wist het. En met iets van denzelfden humor waarmee Dr. Martinus den duivel te
<pb n="117"/>lijf ging, met iets daarvan weerstond ook de oude professor zijn verzoeking.</p>
<p>Heb ik niet menigmaal hem gageslagen als er een drukke receptie was geweest, als bij een of ander feest de bloem der stad hem hare bloemen had gestrooid, als zelfs uit Den Haag de een of andere groote heer zijn contingent in de eerbewijzingen had geleverd, als uit alle oorden des lands de oudleerlingen hun hulde hadden gebracht -; heb ik niet menigmaal hem gadegeslagen zooals hij dan straks in stilte neerzat, het hoofd gebogen, den arm latend neerhangen over den leuningstoel, met een vreemden glimlach over 't eenvoudig gezicht?.... Ja, en nog hoor ik dat geprevel, zoo stil en vastberaden, zoo comisch en toch verheven: ‘allemaal gekheid!.... allemaal gekheid!.... kom, kom....’ En dan stampte het kleine voetje zoo gramstorig en toch zoo goedig op den grond.... O, hij was een man naar Gods hart.</p>
<p>En onder al den twijfel der eeuw dien hij kende, die hem ontroerde, heeft hij 't geloof behouden. Al was hij geen dichter en geen profeet, ik heb u immers gezegd dat hij een eerlijk menschenhart in zich omdroeg?.... Welnu, en daarbij (en ten deele dáárom) was zijn verstand een <hi rend="spat">gezond</hi> verstand. Misschien ging hij vele wijsgeeren te boven.</p>
<p>&nbsp;</p>
<p>Nog weinige weken en het oude huis op de Oude Vest te Leiden zal eenzaam en ledig zijn. Dan valt de deur dicht en die slag zal dreunen - - in het hart van Kaatje en haar kameraad?.... Ja.... maar veel, veel droever nog in dat van de twee anderen - God zegene haar! - die jarenlang de goede engelen van zijn huiselijk leven zijn geweest.</p>
<p>Met welk een liefde hebben ze hem verpleegd in de dagen en weken zijner krankheid! Met welk een weemoed hebben ze
<pb n="118"/>hem goênacht gekust, als eindelijk de laatste ure kwam! Zij wisten welk een schat van liefde met hem heenging!...</p>
<p>Straks wordt de vriendelijke huiskamer zoo zachtjes aan ontruimd. Reeds zijn dan de oude, trouwe vrienden uit de boekenkasten verwijderd.... Reeds is het hol en ledig in die studeervertrekken, één voor den winter één voor 's zomers, waar hij zoo rusteloos werkte en ook, bij ongunstig weer of toen hij door ouderdom niet meer kon uitgaan, die merkwaardige wandelingen deed....</p>
<p>Ten laatste zal alles gedaan zijn, wat nog te doen was in de oude, dierbare woning.</p>
<p>Dan is de Meimaand in het land en de pereboomen in den tuin, die hij zoo kinderlijk liefhad, en de prachtige fuchsia die in 't voorjaar het huisvertrek sierde en met de takken aan 't plafond reikte, en al datgene waarin zijn eenvoudige ziel een welbehagen had, 't zal alles groeien en bloeien voor een ander. Misschien worden dan ook de pereboomen wel weggeruimd omdat er toch niets onder wil tieren. 't Zal tegen zijn geest zijn. Hij heeft altijd volgehouden dat het zonde zou wezen van de boomen. Want <hi rend="spat">zulke</hi> peren!... neen maar, die vond men nergens....</p>
<p>Voor de trouwe poes die elken middag uit <hi rend="spat">zijn</hi> hand haar extra-beetjes kreeg, en voor de kanaries die hem zoo vroolijk konden begroeten, heeft hij nog zelf op zijn ziekbed beschikkingen gemaakt. Een van de vogeltjes scheen 't evenwel beter te vinden niet meer voor anderen te zingen: 't is nog vóór hem gestorven.</p>
<p>De gepasporteerde onderofficier, zoon van een vroegere dienstmaagd uit professor's huis, zal voortaan zelf zijn requesten moeten schrijven. Doch de wakkere borst erkent dat de oude professor hem voorgoed op den weg heeft geholpen.
<pb n="119"/>Hij is één van de velen die dat getuigen zullen tot hun laatsten dag. 't Zal hun hard vallen zonder den ouden professor voortaan hun weg te bewandelen; doch 't is een waarheid, hij <hi rend="spat">heeft</hi> hun den weg lichter gemaakt, - in dubbelen zin.</p>
<p>&nbsp;</p>
<p>Vader Van Hengel, gij vergeeft mij, niet waar? dat ik zóó van u gesproken heb? In de advertentie van uw dood mocht niets anders te lezen zijn dan dat gij gestorven waart. Gij hebt haar nog zelf geschreven.... 't is zoo.... En toch, wezenlijk, ik <hi rend="spat">moest</hi> het zeggen hoe lief wij u hebben gehad. Dit boekje mocht zonder dat de wereld niet in,</p>
<p>Dit boekje met zijn dwazen titel?!... ‘Los en Vast uit de portefeuille van een Leidsch student,’ heette het vroeger; iets later werd het eenvoudig ‘Los en Vast.’ Of 't er door kan? Potgieter meent van niet. Hij heeft het een ‘ploertigen’ titel genoemd;.... Nogtans, in dit boekje moest ik van u spreken, oude vriend! 't Maakt, trots zijn titel, eenige aanspraak op 't geen waarachtig en eerlijk is en liefelijk en welluidend.... ja, zeker!... En gij, ge hebt het nu en dan in genade aangenomen. Gij kendet er de geschiedenis van; ge hebt om den inhoud soms vroolijk gelachen, soms vriendelijk waarschuwend het hoofd geschud. Bovendien wist ge dat het sinds den Bogermansdag van 1867 het werk van twee goeie vrienden was en, vriendschappelijk hart als ge waart, ge hebt ons verbond gezegend. Dat deed ons goed. We weten wel dat we in geen honderd jaar op Erckmann-Chatrian zullen gelijken, maar een paar Hollandsche jongens kunnen we toch mogelijk wel zijn.... we probeeren het ten minste.</p>
<pb n="120"/>
<p>En zoo mocht ik dan ook hier van u spreken. Ik, ongeleerde, van u, den ‘Nestor onzer theologen.’ Natuurlijk dat ik niet zoozeer van den geleerde sprak als van den mensch.</p>
<p>&nbsp;</p>
<p>Ja, sinds dien Februari-dag van zijn heengaan telt Nederland's bevolking een goed mensch, een brave, een rechtvaardige minder. En vooral in het oude Leiden zal de oude professor worden gemist.</p>
<p>Wel duizendmaal zullen de vrienden dat huis voorbijgaan en gedenken aan de dagen van voorheen.</p>
<p>Wel duizendmaal zullen ze den trouwen vriend nog zegenen.</p>
<p>Mag ik méér zeggen?... Welnu, 't zal menigeen te moede zijn alsof sinds zijn sterven de stroom der vergankelijkheid wilder bruist, de wereld sneller voorbijgaat.</p>
<p>Langzamerhand was de oude Van Hengel geworden als één die de tijden en hun sloopende kracht in 't aangezicht weerstond. Hij was zeventig geworden... tachtig... negentig; het eene jaar ging voorbij na het andere; de oude Van Hengel bleef, naar 't scheen, die hij was. In zijn huis ademde men steeds denzelfden levenslust, zelfden vrede.... Alles wisselde, alles verging, maar week aan week, jaar op jaar zat daar die oude man met het altijd jonge hart.... Men kreeg er den indruk dat toch, wel bezien, de wereld zoo tamelijk 't zelfde bleef....</p>
<p>Op eenmaal, daar was de stoel in de huiskamer ledig. Des avonds zong, als altijd, het theewater; doch het oude, vergenoegde gelaat zong niet meer mee. De oude professor verliet straks het bed niet meer.... totdat men zijn lichaam uitdroeg en neerlei in de laatste enge woning. De oude professor was dood!... Ook hij?!... Dood!...</p>
<pb n="121"/>
<p>- ‘'t Wordt licht, lieve kinderen,’ heeft hij op zijn sterfbed gezegd. ‘'t Wordt licht,’ sprak hij met zachte stem.... met brekende oogen....</p>
<p>Gij allen, zijne vrienden, gedenkt dit zijn laatste woord!</p>
<p>Of was het mogelijk zijn laatste naïeve zelfmisleiding?....</p>
<p>Stil!... Gij weet immers, hier sprak niet de man der exegese, der dogmatiek?...</p>
<p>Hier sprak de <hi rend="spat">mensch</hi> met zijn <hi rend="spat">eerlijk, waarachtig</hi> hart.</p>
<p>O oude professor, lieve vader Van Hengel, hebt gij ons op uw sterfbed nog met uw heiligsten zegen gezegend?...</p>
<pb rend="blank" n="122"/>
</div>
<div type="chapter">
<pb n="123"/>
<head rend="h3">Een bijdrage tot de weeshuisquaestie.</head>
<p>'t Leed geen twijfel: den volgenden dag zou er stellig iets buitengewoons, iets ongehoords, iets meer dan bovenaardsch gebeuren. De kinderen staken de hoofden bij elkaar. Er was op dat punt geen verscheidenheid van gevoelen. Vader zelf had hun met een extra-plechtig gezicht het besluit van de heeren meegedeeld. Tegen alle gebruik en traditie zouden ze morgen maar eenmaal naar de kerk gaan en verder moeten afwachten wat er gebeurde. Daarbij had de bovennaaimaitres een geheimzinnig gezicht getrokken toen de beide oudste meisjes zich, tusschen een zoom en een knoopsgat in, verstout hadden eens bij haar te visschen. Ook was er een klein ding, dat altijd overal haar neusje instak, het wilde gezien hebben hoe in de groote eetzaal de tafels, eigenhandig door moeder, waren weggeruimd en hoe men de stoelen uit moeders eigen woonkamer daarin gebracht had en in een cirkel gezet.... Wat of dat alles beduiden mocht?....</p>
<p>Was 't niets meer dan een gissing toen er een meende, dat ze hoogstwaarschijnlijk zouden getracteerd worden? Was 't een al te stoute conjectuur dat er een goochelaar zou komen,
<pb n="124"/>die, op kosten van den een of anderen zilveren bruidegom onder de regenten, zijne kunst voor hen ten beste zou geven? Het feit dat zij morgen maar eenmaal naar de kerk behoefden te gaan was kolossaal genoeg om al zulke onderstellingen te wettigen. Bij een zoo ontzagwekkende afwijking was niets meer ondenkbaar en niets meer te stout. Zelfs gaf er een zijn vermoeden te kennen dat de feestelijkheid daar binnen mogelijk wel van een buitenpartij zou vooraf gegaan worden. 't Was morgen immers de 15<hi rend="sup">de</hi> Mei; de groene weilanden rondom de grijze stad zagen er jong en fleurig uit. 't Was het schoonste tijdperk van het jaar; de vriendelijke zonnestralen vielen als een zegenbede op het land, dat maandenlang naar een groet uit den hooge verlangd had.... Kon 't niet wezen dat de heeren regenten, die zelven dag aan dag met vrouw en kinderen van het mooie weer genoten, zich eindelijk eens over het weeshuis ontfermd en aan alle kinderen een feestdag bereid hadden, opdat ook zij den zegen Gods, waarvan zij week aan week zoo veel moesten hooren, eens mochten voelen en tasten gelijk de vogels en de vlinders in het vrije veld?</p>
<p>Zoo redeneerden de weeskinderen van Middelburg in het jaar 1803. Och, zij wisten niet welk een zware verantwoordelijkheid op de regenten van een Godshuis rust; ze konden niet vermoeden dat de zorg voor het zielenheil der weeskinderen bij een goed georganiseerd bestuur reeds aanstonds elke gedachte aan zulke wilde en ongedisciplineerde feesten uitsluit.</p>
<p>Maar gelukkig, de directie van het armweeshuis te Middelburg in den jare 1803 was beter op de hoogte van de kinderlijke behoeften harer kweekelingen, dan de kleinen zelven. De geheimzinnige beweging in de eetzaal had een gansch ander doel dan de grove streeling van tong of verhemelte. De Zondag, waaraan schijnbaar de gewone wijding ontbreken zou, zou
<pb n="125"/>juist dubbel gewijd en gezalfd worden. De middagpreek in de kerk zou vervangen worden door een middagpreek in het huis. In plaats van den domine zou een der heeren regenten zelf het woord voeren. Daar deze voor de laatste maal tot hen zou spreken en morgen, na twee jaren getrouwe dienst, zijne waardigheid neerleggen, behoefden de kinderen hunne verbeelding geen geweld aan te doen om te begrijpen, dat dit recht roerend en stichtelijk zou zijn.</p>
<p>Was 't niet op zichzelf reeds een oorzaak van blijdschap voor alle weezen te Middelburg, gelijk 't een stoffe van ootmoedige dankbaarheid voor de heeren regenten was, dat een eenvoudig leek zich tot zoodanig plechtig afscheid had opgewekt gevoeld?... Ja, was dit feit niet hoogstwaarschijnlijk een bron van blijdschap voor de engelen in den hemel?.....</p>
<p>Broeder P.F. Loysen, de aftredende regent in quaestie, had deze zeldzame gelegenheid om zijn ongepatenteerd redenaarstalent ten toon te spreiden niet uit hoogmoed gezocht, maar was, gelijk hijzelf in de voorrede van zijn later gedrukte ‘afscheidsaanspraak’ verklaart, daartoe door in- en uitwendigen aandrang bewogen. ‘Een tweejarig opzicht,’ schrijft hij, ‘gaf gelegenheid om het geluk, de nooden, verplichting en het gedrag der weezen van nabij te leeren kennen - gevoel eener scheidende betrekking - verlangen, om deze gebeurtenis niet onverschillig te laten voorbijgaan - aandrang van ondervonden genegenheid - wederkeerige liefde; en vooral zucht om nog ten nutte van deze ouderloozen, werkzaam te zijn. - Ziedaar Geëerde lezer! de redenen dezer aanspraak.’</p>
<p>Wij onderstelden dus zeker met recht dat het geen bijzondere moeite had gekost de toestemming der directie te verkrijgen. Ja, we vernemen op een andere plaats uit den mond van broeder Loysen zelf, dat de heeren hem trouw hadden geholpen bij
<pb n="126"/>het zware werk 't welk hij op zich genomen had. Daarenboven had de domine, die anders met de zorg voor deze ouderlooze zielen belast was, hem volgaarne zijne plaats afgestaan of, wat evengoed mogelijk is, bij de kennelijke ingenomenheid van de heeren <hi rend="spat">bonne mine à mauvais jeu</hi> gemaakt. Broeder Loysen was ('t lijdt geen twijfel) een dier eenvoudige leeken, die hunne bestemming gemist hebben; bij wie steeds een puntje van een bef tusschen vest en jabot uitkijkt en de mantel onder den deftigen langen jas te voorschijn komt. Reeds voorlang hadden de broeders begrepen dat hij, dès verkiezend, menigen domine in de schaduw zou kunnen plaatsen. Zijne adviezen in de vergadering waren (wij behoeven er niet aan te twijfelen) altijd zalvend en altijd onweerstaanbaar geweest. Zijn oordeel over de kinderen had steeds naar de diepste en verborgenste schuilhoeken van het menschelijk hart gezocht, terwijl zijn rechtvaardigheid nooit ofte nimmer van een andere weegschaal had willen hooren dan die welke bij het laatste wereldgericht zal gebezigd worden. Broeder Loysen had, van den eersten dag af, de zaken bijzonder zwaar opgenomen. Aan het einde van een tweejarige ondervinding overtrof hij alle collega's door den scherpen blik waarmee hij alle jongens en meisjes uit het huis had gadegeslagen, en door den profetischen geest waarmee hij wist te voorspellen hoe hun toekomst zou zijn. Broeder Loysen kende daarbij den weesvader van buiten. Twee jaar lang had hij, om zoo te zeggen, in 't hart van de weesmoeder gelogeerd. Hij zou een kaart hebben kunnen teekenen van de nieren der naaimaitres. Op ieder oogenblik van den dag, bij de eerste aanvraag, zou hij een platten grond van de ziel des huisonderwijzers hebben overgelegd.... Met al die qualiteiten kon hij niet ver van het leeraarsambt zijn; 't was geen bloote onderstelling van de
<pb n="127"/>vrienden dat een preek uit zijn mond, al ware 't dan ook onder den nederigen titel van ‘afscheidsaanspraak,’ een fonkelnieuwe parel aan de kroon van het armweeshuis te Middelburg zou zijn.</p>
<p>Nu, broeder Loysen heeft deze vleiende verwachting van de broeders niet beschaamd. Hijzelf getuigt, met dezelfde nederigheid welke ons overal uit de ‘afscheidsaanspraak’ zelve toelacht, in de reeds genoemde voorrede, dat de plechtigheid ‘in de uitvoering alleraangenaamst en opwekkendst was, waarbij gestorte kindertranen, tolken der ziel waren en welke Jehova nog in de gevolgen meer en meer heilzaam kan maken;’ eene mededeeling die, vooral wat het tweede gedeelte aangaat, allen wereldschen twijfel aan het gehalte van preek en voordracht wegneemt. Zoodra er tranen en tolken der ziel bij te pas komen, wordt de minste preek een geestelijk actestuk op gezegeld papier................................................................................................</p>
<p>Ik meen dat het voor onze hedendaagsche regenten van Godshuizen, die niets beters en hoogers willen kennen dan de voortzetting en handhaving van de bestaande traditiën, een zeer troostvolle zekerheid zal zijn, dat de collega's van het armweeshuis te Middelburg, toen ze op den 15<hi rend="sup">den</hi> Mei 1803 de kinderen niet naar de middagkerk lieten gaan, zich aan geen ander misdrijf hebben schuldig gemaakt dan dat ze een leekenpreek in de plaats van een officieele kerkpreek hebben gegeven.</p>
<p>Ook kan het, meen ik, zijn nut hebben (nu wij toch met de weezenvraag bezig zijn) te onderzoeken, op hoedanige wijze en naar welken standaard, volgens het model van een
<pb n="128"/>ideaal-regent zelven, de weeskinderen behooren bepreekt, gekapitteld of, om met broeder Loysen te spreken, ‘door den geest bedauwd te worden met genade.’</p>
<p>Nog zullen wij door het lezen van deze preek bij benadering kunnen zien, hoe 't er anno 1803 in het weeshuis te Middelburg, meer bepaald ten aanzien der moraliteit, uitzag; wat voor de weezenvraag ook al weer dienstig kan zijn.</p>
<p>&nbsp;</p>
<p>De preek van broeder Loysen (en dit is werkelijk in verband met het doel van de directie niet zonder gewicht) was minstens even lang als een ordentelijke middagpreek. Vier en zestig pagina's druk van groot octavo formaat geven bij zeer matige berekening eene godsdienstoefening van ongeveer twee uren. De kinderen zijn dus bij de afwijking van den gewonen gang van zaken niet tekortgekomen. De feestredenaar had al aanstonds tot de kinderen gezegd, dat zijne woorden meer bepaald <hi rend="spat">hen</hi> op het oog hadden, en de overtuiging uitgesproken, dat ze hun niet onaangenaam konden zijn ‘indien zij eenige zucht tot wederliefde hadden;’ evenals de preek voor niemand van hen ‘verveelend’ kon wezen, omdat dit voor zijne ziel een grief ‘en voor dezulken wezentlijk ongelukkig’ zou zijn, daar 't, eerlijk en openhartig gezegd, zijn voornemen niet was ‘onnoodige of nieuwe dingen te zeggen’, maar ‘plichten, waartoe zij dagelijks vermaand en opgewekt werden, in welke hunne onderwijzers, ver boven hem verheven, dagelijks bezig waren.’ Nu, een wees, die datgene wat hem dag aan dag tot vervelens toe herhaald en wederom herhaald wordt, toch nog vervelend durft vinden, is, om zoo te zeggen, nooit een ordentelijk weeskind geweest.
<pb n="129"/>Of werden de weezen van Middelburg soms met ordinaire kindersprookjes en laffe vertelseltjes grootgebracht?.... Waren ze soms gewoon zich smakelooze geestelijke spijze te zien opdragen gelijk vele kinderen dezer wereld, die maar één vader hebben? Immers neen! Hun verhemelte werd sedert lang niet meer gekitteld door een stuk van de Ourson en Valentijn of van Roodkapje's heidensche lotgevallen. De feestredenaar wond er geen doekjes om: hij had geen plan er zich iets van aan te trekken als de oogen van de een of andere achttienjarige deerne toevielen, omdat ze met haar gedachte op dezen Zondagachtermiddag langs de singels wandelde.... Hij had de zielespijs gekookt zooals het recept dat aangaf. 't Was bepaalde onwil als een weeskind niet gretig in zijne preek beet. ‘Ontvangt mijne woorden,’ riep broeder Loysen terecht, ‘met genegenheid en een geopend oor, en, zoo ik wat te lang u moge ophouden, o, misgun mij de oogenblikken niet om mijn hart voor u uit te storten.’ En iets verder: ‘met vertrouwen op uwe aandacht en onder den vurigen wensch, dat mijne geringe pogingen bedauwd door den regen des Geestes’ (dat bedauwen door den geest is een lievelingsphrase van broeder Loysen) ‘u deden opwasschen in alle Maatschappelijke en Christelijke deugden, en van achter deze oogenblikken doen zegenen, zal ik deze oogenblikken besteden.’</p>
<p>Was er soms een weeskind dat deze woorden reeds dadelijk van voren overbracht op 't geen het nog hooren moest?</p>
<p>&nbsp;</p>
<p>De preek van onzen Middelburgschen diaken-regent heeft geen tekst; doch ziedaar ook het eenige waaraan een oningewijde kan bespeuren dat broeder Loysen niet geordend was.
<pb n="130"/>De overige kenmerken van een kerkelijke redevoering uit het begin dezer eeuw zijn alle voorhanden.</p>
<p>Hier hebben wij vooreerst de verdeeling der stof.</p>
<list>
<label>1.</label><item>Kort betogen, God is de Vader der weezen.</item>
<label>2.</label><item>Hij is inzonderheid de Vader van behoeftige weezen.</item>
<label>3.</label><item>U meer breedvoerig teekenen het caracter eener weeze, vooral eener zulke behoeftige, die in gevoel van Vaderzorg leert en zich gedraagt, zichtbaar:
<list>
<label><hi rend="i">a.</hi></label><item>Omtrent God en zijne geboden.</item>
<label><hi rend="i">b.</hi></label><item>Jegens menschen in 't algemeen.</item>
<label><hi rend="i">c.</hi></label><item>Die over dezelve gesteld zijn in 't bijzonder.</item>
<label><hi rend="i">d.</hi></label><item>Als aan elkanderen.</item>
</list></item>
<label>4.</label><item>Zal ik eenige vergelijkingen tusschen plicht en gedrag maken, waaruit van zelve leeringen zullen vloeien.</item>
<label>5.</label><item>En eindelijk, met een wenschend hart, zoowel van de onderscheidene betrekkingen uwer Directie als van uw allen scheiden.</item>
</list>
<p>Ziedaar het schema, dat evenwel, gelijk wij straks zien zullen, nog niet alles bevat, 't Was ruim voldoende om te doen zien, dat de heer Loysen voor zijne taak berekend was en zijn ‘afscheidsaanspraak’ voor geen preek ter wereld zou behoeven onder te doen. De weeskinderen konden reeds dadelijk hun hart losmaken van de wereldsche zonnestralen, die door de hooge vensters vielen. Als die vijf punten waren afgehandeld, zou de dagvorst zijne reis voor 't grootste gedeelte hebben afgelegd. Maar hoe konden zij den Zondag ook beter besteden dan door zich te baden in den dauw des geestes, die genade druppelde op hunne jeugdige hoofden! Alleenlijk omtrent punt vier waren hunne harten niet heel gerust. Instinctmatig voelden zij dat dit punt het <hi rend="spat">cardo quaestionis</hi> bevatte; dat dit de harde geestelijke noot was, die zij gezamelijk te kraken zouden krijgen. Vergelijkingen tusschen plicht en gedrag!.... O, ze wis-<pb n="131"/>ten wel dat die vergelijkingen in een godshuis maar zelden ten voordeele der verpleegden uitvallen; dat in het oog van de vaders en bestuurders, officieel gesproken, een weeshuis te allen tijde verdoemelijk is voor God.</p>
<p>Ook het derde punt trok hen niet bijzonder aan. Zonder zich rekenschap van zoo'n onheilig gevoelen te geven, hadden allen, zoo grooten als kleinen, een hekel aan braven Hendrik, vooral wanneer er zoo bijzonder gedrukt werd op zijn behoeftigheid. Die figuur werd door den vader en zijn geheele hofhouding dag aan dag uit de kast gehaald en met nieuwe kleuren opgeflikkerd, zoodat hij ondanks zijn weezenpakje meer op een engel uit den hemel dan op een van hen, kleine zondaren en zondaressen, geleek. Ja, ieder wist, als hij ooit om een of ander misdrijf voor de heeren moest komen, dat diezelfde zoete jongen ook daar met zijn gluipend gezicht tegenwoordig was en er dáár nog veel hemelscher uitzag dan aan de hand van den vader. De kinderen verbeeldden zich zelfs dat die ideale behoeftige - weesjongen, die in zijn dankbaarheid aan God en alle rijke menschen dreigde te stikken, een spion en verrader was; dat hij alles overbracht wat zij stilletjes meenden gedaan te hebben; dat hij van de vaders centen kreeg om hen eerst te verleiden en daarna te gaan verklikken. Hoe konden de heeren anders weten wat er in en buiten het huis zoo al omging?....</p>
<p>Het eerste deel zijner ‘afscheidsaanspraak’ kostte aan broeder Loysen niet veel moeite. Gelijk de echte domine's had hij zich in dit geval het bewijzen gemakkelijk gemaakt door een stellaadje als voor den Amsterdamschen Westertoren op te zetten, zoodat er, van nabij bekeken, meer stof voor declamatie aanwezig bleek, dan voor hetgeen een burgermansverstand gewoon is een bewijs te noemen.</p>
<pb n="132"/>
<p>Dat God de Vader der weezen is, kan zonder overdrijving de <hi rend="spat">conditio sine qua non</hi>, de hoeksteen van elk weeshuis genoemd worden, en is voor zoover ik weet door geen regent of wees ter wereld ooit in twijfel getrokken. Als zij 't betwijfelden zou de stichtingsacte een banvloek over hen uitspreken, zou de duivel een stel geeselriemen draaien uit de notulenboeken van alle vergaderingen. Wat is een weeshuis anders dan de steen-geworden stelling, dat God den wind tempert voor het geschoren lam en de harten van rijke menschen weet te leiden als waterbeken?</p>
<p>'t Was immers het doel van broeder Loysen niet zijne jeugdige toehoorders te wapenen tegen de goddelooze argumenten van sommige kinderen dezer wereld, dat er ijdelheid in een liefdewerk kan schuilen en dat de wapens in de regentenkamers onzer godshuizen van akeligen hoogmoed kunnen getuigen? Broeder Loysen behandelde zijn stof als een algemeene waarheid en reeg daaraan, naar de gewoonte van vele kanselredenaars vóór en na hem, een vijfentwintigtal teksten uit het oude en nieuwe testament. Zelfs was hij niet vreemd aan de bedoeling om niet alleen in de zorg van God voor ouderlooze kinderen in het algemeen een bewijs van Gods liefde te zien, maar ook meer bepaald in de omstandigheid dat zulke hulpbehoevenden in expresselijk daarvoor ingerichte gestichten en onder het opzicht van heeren regenten geplaatst werden. Of wat anders kan de zin geweest zijn van deze beide vragen: ‘Wat zijn weezen, ouderlijk opzicht missende? - Wat zijn weezen, in de handen van oplettende of oneerlijke voogden vervallende, welke wel eens niet rusten, voor zij dien roof gegeten en de middelen dier kinderen gedronken hebben?’</p>
<p>Broeder Loysen verklaart zich nog duidelijker als hij, van
<pb n="133"/>de weezen in 't algemeen tot de behoeftige weezen in 't bijzonder overgaande, omtrent dezen zegt:</p>
<p>‘Aan zulken worden in nadruk, de Goddelijke beloften vervuld, getuigt het voor mij, zooveele weldaadige Gestichten in de waereld, in mijn vaderland; waar voor zulke ongelukkigen, wordt gezorgd; dit Huis en deze Kinderen zijn er sprekende bewijzen voor, hier laat God voor ligchamelijke en zedelijke opvoeding van zoo veel weezen zorgen; voor de ligchamelijke, pas is er tijding van het afsterven hunner ouders, of hier gebracht, worden dezelven gezuiverd, gekleed, van allen nooddruft voorzien, elken dag brood om te eeten, spijs tot verzaadiging, noch de vermindering der inkomsten, en de vergrooting der behoeften, hebben hier, eigentlijken honger gegeven of volslagen gebrek aan de eerstbenoodigde kleeding, God heeft altoos geen raaven noodig om dat gebrek te vervullen’ enz. enz.</p>
<p>‘En wat bevorderd niet al hunne zedelijke opvoeding? geschikte wetten, behoorlijke tucht, noodig onderwijs, in den Bijbel word daaglijks geleezen; bij gezette tijden plechtig gebeden; wat al onderrichting in de waarheden van den besten Godsdienst, weeklijks door een zijner eigen afgezanten, elken Sabbath, door daartoe geschikte persoonen; Op iederen Godsdag gelegenheid om te mogen opgaan tot de wooningen van Jacobs God en te hooren van zijne woorden, o we doolen in al de middelen, die een weldoend vader voor zulke kinderen heeft gegeven, waarvan er veelen waren die, door gebrek van goede opvoeding, geen onderwijs hadden en als redenlooze dieren opgroeiden; welk een gelukplaats is voor hen dit Huis, wat al opleiding, wat al gunst ervaaren deze weezen van uwe zigtbare ontferming, o God! en onze stelling, die God is inzonderheid de Vader van behoeftige ouderlooze Kinderen, behoeft geen breeder betoog.’</p>
<pb n="134"/>
<p>Neen, die stelling is glansrijk bewezen. Als broeder Loysen hier den teugel van het ros zijner verbeelding niet bijtijds gegrepen had, zou hij zelfs nog verder zijn gegaan en zich misschien hebben laten vervoeren tot de stelling dat het voor behoeftige kinderen een geluk, een uitkomst is als zij hunne ouders verliezen.</p>
<p>Velen groeien immers maar zoo gladweg als redelooze dieren op en missen letterlijk alles, wat een kind kan gezegd worden in de eerste plaats noodig te hebben?.... 't Is waar, de arme kleinen, die daar ginds onder den blik van de zaalmoeder hunne oogjes ternauwernood kunnen openhouden, ze droomen misschien nu en dan van de warme kussen waarmee hun redelooze moeder hen in haar onnoozelheid overstelpte; en mogelijk rijden ze 's nachts wel op den rug van hun dommen overleden vader. Misschien zijn er zelfs twee of meer, die, in stee van de lange gebeden en de eeuwige preken bij hun opstaan en naar bed gaan te hooren, veel liever zouden knikkeren en tollen of, als in de dagen hunner redeloosheid, met andere havelooze knapen en meisjes zich wentelen in het slijk.... Evenwel, die herinneringen en dat ruw instinct weken in den regel vrij spoedig voor de tucht en de orde van het huis en voor de bestraffing uit den mond der heeren regenten. De groote quaestie was maar, dat men elke nietige en onheilige behoefte van zoo'n kinderhart recht tijdig onder tekst en formulier verstikte; dat de behoeftige wees in elke zedeles een dauwdruppel en in elke kastijding een brok manna uit den hemel leerde zien. Als de Middelburgsche weeskinderen slechts even beliefden te luisteren, zou broeder Loysen hun in weinige woorden duidelijk maken hoe een ouderlooze knaap of een ouderloos meisje naar de opvatting van de heeren wezen moest. ‘Wij gaan voort om u te schetsen, het caracter eener weeze, bijzonder van zulk een
<pb n="135"/>behoeftige, die in gevoel van die Goddelijke zorg leeft en zich daarnaar gedraagt; o, welk eene aangename overdenking! hoort Gij ze kinderen, met allèn aandacht en zoekt er meer en meer aan gelijkvormig te worden.’</p>
<p>En daarop schetst hij den ideaal-wees volgens de verdeeling die ik boven vermeld heb; evenwel niet zonder de noodige uitbreiding, ofschoon zich ‘kortheidshalve’ maar tot deze vijf plichten bepalende: ‘tevredenheid, geen misbruik zijner gaven te maken, eerlijkheid in wandel en gedrag, leugen en bedrog te vermijden en naarstigheid’ -, altemaal deugden, die met den geur van de huisregeling en statuten doortrokken zijn. ‘Zou een zoodanige wees,’ vraagt hij, ‘ondanks al de verzorgingen van een goedertieren vader, van de onmiddelijke beschikking eener Hemelsche wijsheid, en de ongehouden giften van zooveel weldadigen nog over deszelfs lot murmureren?’ Ja, hij gaat voort, terwijl de bedoelde wees sprekend door hem wordt opgevoerd: ‘Zoude ik klagen, wanneer het den eenen dag wat magerder is dan den anderen? Wanneer spijs of drank niet altijd dezelfde hoedanigheid heeft? Het is immers alles goedheid, ik heb genoeg om te eten; kleeding! ja onderscheiden van die buiten dit Huis zijn, maar dat schaam ik mij niet; dit is de leverei (mag ik mij zoo eens uitdrukken?) waaraan de wereld kan zien, welke weldaad ik van God ontving en waar zijne gunst mij, toen ik hulploos was, plaatste.’</p>
<p>Gij ziet, dat is de rechte toon. Broeder Loysen wist er alles van en verstond de kunst, hemelsche waarheden met kleine huishoudelijke vraagstukken te verbinden. Of was het geen zonde tegen den Heiligen Geest als een weeskind den neus optrok voor de spijs, die vandaag door onbekende oorzaken wat magerder was dan den vorigen dag, of als het een critisch oog liet dwalen over de melkpap, waarin onverklaar-<pb n="136"/>bare ingredienten rondzwommen? Een weeskind behoorde immers alles wat hem werd voorgezet met een tevreden gelaat op te eten, daar alles ongehouden weldadigheid van bekende en verborgen menschenvrienden was! Zelfs in het meel dat vervalscht was, of in de winteraardappelen die er, in den zomer vooral, wel eens wat onooglijk konden uitzien, waren nog altijd gezonde en voedzame, ja, smakelijke deelen te over om den rechtgeaarden wees tot dankbaarheid te stemmen.</p>
<p>En wat het misbruik van deze goede gaven en min of meer volmaakte giften betreft? ‘Zoude ik dat doen? zegt een die wij u dusverre beschreeven, zoude ik hier, over behandeling van spijze en drank gesteld zijnde, die gaaven gering achten, door mijne onoplettendheid laaten verlooren gaan en bederven? - Zoude ik door slordigheid mijne kleederen, ja mijn ligchaam als laaten verrotten, mij verfoeilijk en onnut maaken? Zoude ik hetgene mij toegelegd is van de winst mijns werks versnoepen of verspeelen, in plaats van het tot nuttige eindens te bewaaren?’....</p>
<p>Zie, dat betreft weer altemaal dingen waarover de vaders en moeders van alle weeshuizen uit alle tijden geklaagd hebben. De roekeloosheid van snoeplustige weesmeisjes die over de provisie gingen, is de strijkstok waaraan al wat er gemist wordt hangen blijft.... Vraag het ten overvloede aan sommige regenten en regentessen.</p>
<p>Ook laat broeder Loysen geen gelegenheid voorbijgaan om den weeskinderen deugdelijk op het hart te drukken, dat al wat reeds voor een gewoon mensch zonde is, 't in dubbele mate voor een ‘zoodanigen’ wordt, die van de openbare en bijzondere liefdadigheid leeft. ‘Zijnen tijd wel te besteeden, is de pligt van rijken zoo wel als van een behoeftige, maar hoe kwalijk zoude het niets doen staan, voor hem die van de
<pb n="137"/>mildheid van anderen leeft? ja, zegt zulk een edele weeze: gaarne zal ik arbeiden, en daardoor, al was het dan maar een gering deel, draagen in de zwaare onkosten mijner opvoeding, zoude ik traag zijn daar anderen voor mij werken?’... En wederom, met rechtstreeksche toespeling op de heerschende gebreken in het Huis: ‘Zoude ik de dageraad kunnen zien opgaan, de zon op mijn bed laaten schijnen, en hen die over mij gesteld zijn, alle moeite moeten hebben om mij te wekken? foei zulk een gedrag!’....</p>
<p>Hoort gij in deze welsprekende taal niet de klacht van den vader ‘dat hij dien weergaaschen jongen 's morgens maar niet uit zijn nest kan krijgen?’ Mij dunkt, ge hoort dienzelfden vader zelfs kloppen en bonzen; gij ziet met eigen oog hoe hij, ten einde raad, den luiën vlegel door mekaar schudt en recht op zijn beenen zet, dat hij wel wakker moet worden. 't Is waarschijnlijk een jongen van nog geen tien jaar, die op deze manier den draak durft steken met de bekende gulden spreuk van den morgenstond. Ik wed dat het kind den geheelen dag niets anders te doen heeft gehad dan op zijn doode gemak den blaasbalg bij een smid te trekken.... terwijl vader zelf en de heeren regenten hun kostelijke hersens vermoeid hebben met de martelende overleggingen hoe men de kleine bengels moet regeeren en de invretende luiheid uit de vensters van de slaapkamer op de straatsteenen te pletter gooiën!....</p>
<p>&nbsp;</p>
<p>De plichten van een rechtgeaarden wees jegens zijne medemenschen zijn niet minder gewichtig dan die jegens het Opperwezen. Broeder Loysen heeft ze weer behoorlijk verdeeld en wel: in de plichten omtrent menschen in 't gemeen, omtrent
<pb n="138"/>hen die over hen gesteld zijn, en omtrent elkander. Bij de eerstgenoemde openbaart zich de goed-gezindheid van het edele weeskind weer tweeledig: ‘<hi rend="i">a.</hi> beleefdheid en erkentenis hunner weldaaden; <hi rend="i">b.</hi> door getrouw in hunne dienst te zijn. Bij toeneming behandelt de redenaar ook hier zijne stof practisch en om zoo te zeggen ‘weeshuiselijk’. Reeds dadelijk bij de beleefdheid steekt hij zijn toespraak in ‘de leverij der weldadigheid.’....</p>
<p>‘Wat het eerste betreft, ieder is verpligt, in de menschelijke maatschappij beleefdheid uit te oefenen, en de man die, stug van hart, dit vergeet, is bij niemand gezien; hoe moet het dan van Weezen worden opgenomen, wanneer dezen, hen, die gereed zijn om hun te helpen verzorgen - die, als middelen in de hand van dien Hemelschen vader, gebruikt worden, onvriendelijk behandelen; op straat de gewoone pligten van beleefdheid weigeren? neen! deze weldenkende Weeze beschouwd en doet geheel anders, word hij geroepen om aan de huizen giften op te zamelen, tot meerder onderhoud van hen, die mede in dit Huis zijn, hij spreekt smeekingen, en nimmer houdt hij de hoed op het hoofd;’....</p>
<p>Is dât niet <hi rend="spat">ad rem</hi>? Hoe duizendmaal hebben wij ons niet geërgerd aan dien weesjongen met de bus, die zijn pet ophield als wij met ons dubbeltje in de hand op de stoep stonden en bezig waren onze linkerhand wijs te maken dat het een gulden was?... Ze moesten zoo'n jongen met zijn bloote hoofd uitzenden als de beleefdheid er zoo luchtig op zit dat hij het bedankje aan den diaken meent te kunnen overlaten....</p>
<p>‘Te vernemen,’ aldus weer broeder Loysen, te ‘vernemen: die en die heeft weder wat voor mij geschonken dat wekt liefde, eerbied voor zulken op, te lezen, mijn Directie, die voor zichzelve daar geen belang in heeft, geeft zich de
<pb n="139"/>moeite en vindt, zich verpligt daarvoor openlijke dankzeggingen te doen, en zoude ik dan niet dankbaar zijn?....’</p>
<p>Dat is de ware toon. Zoo'n rechtgeaarde wees zou nog eens een extraatje voor het Huis oploopen, en een mensch zou schik krijgen in zijn eigen weldadigheid.....</p>
<p>Doch.... ‘spoeden wij voort,’ zegt broeder Loysen, ‘en betoogen wij de uitvoering der pligten van zulk een weeze omtrent hun, die God over hem gesteld heeft; bepaalen wij dezelven tot vier: 1 Gehoorzaamheid aan hunne bevelen, 2 onderwerping aan hunne straffen. 3. Bescheidenheid. 4 dragen hunner gebreken. Van ieder maar éen woord.’</p>
<p>N<hi rend="sup">o</hi>. 1 en 2 worden natuurlijk op de gewone manier uitgewerkt. De edele weeze erkent, dat een weeshuis zonder orde een chaos moet worden en onderwerpt zich aan de straffen, door zijne superieuren over hem uitgesproken, met den kennelijken toeleg om in die straf, van hooger hand uitgedeeld, meer iets pleizierigs dan iets onaangenaams te vinden, ‘erkennende, hoe smartelijk 't ook zij, ik word billijk gekastijd.’ En wat de bescheidenheid aangaat!.... ‘wel verre van hun norsch, stuursch te behandelen, hun, door trekken van het aangezicht, minachting te laten zien, is het veeleer: Wat belieft u dat ik doen zal Vader? moeder? of dergelijke....’</p>
<p>Over de gebreken der superieuren spreekt broeder Loysen inderdaad slechts met een enkel woord. Hij was te diep doordrongen van de waarheid dat niemand een groot man is voor zijn kamerdienaar, om niet zoo spoedig mogelijk den mantel van Noach over de naaktheid van ‘vader moeder of dergelijke....’ heen te werpen. Naar 't zich vermoeden liet, waren de weeskinderen uit zichzelven reeds al te geneigd om wat zij dienaangaande opmerkten breed uit te meten. 't Moest niet gezegd kunnen worden dat een van de regenten hen daarin gestijfd
<pb n="140"/>had. Toch was 't ook weer zóó niet, of hij wilde de mogelijkheid van zondigen en het feitelijke van den staat van onvolkomenheid, zoowel bij de hoogste als bij de mindere autoriteiten, wel toegeven. ‘Die over weezen gesteld zijn, zijn geen engelen maar menschen aan gebreken onderhevig.’ Nu, wij zeggen daarop volmondig amen. Noch de vader, noch de moeder, noch de naaimaitressen, noch de schoolmeester van zoo'n Huis zijn uit den hemel neergedaald, of dienen uit enkel liefde voor het vak.... De kinderen behoeven hen wezenlijk voor niets anders dan voor zeer voortreffelijke menschen te houden... Als ze maar nooit ‘hunne gebreken vertellen, vergrooten, zich daarin verheugen en tot een bedekking van eigen kwaad stellen of bij berisping daarover zeggen: die en die, welke over mij gesteld zijn, doen dat wel....’ Waar moest het heen als de groote en kleine knoeierijen van het dienstpersoneel tot een dekmantel voor de weeskinderen mochten dienen? <hi rend="spat">Duo cum faciunt idem</hi>, <hi rend="spat">non est idem</hi>. Als de zaalmoeder suiker snoepte, dan is 't om die in haar thee te doen; maar als gindsche weesmeid, met die kleur tot achter haar ooren, zoo iets doet, dan is 't om te snoepen. Da's een onderscheid!....</p>
<p>En hoe gedraagt een rechtgeaarde weeze (want wij zijn nog altijd aan braven Hendrik) zich omtrent zijns gelijken, d.i. volgens broeder Loysen, ‘de kinderen, die met hem in hetzelfde huis zijn?’ Vreedzaam, zonder heerschappij te voeren over de kleinen en zwakken, nimmer nijdig, altijd mededeelzaam en vooral zóó dat de regenten door zijne zorg zooveel mogelijk op de hoogte kunnen blijven van 't geen er in het Huis omgaat, al noemen zijne kameraden dat misschien met een anderen naam dan de heeren. ‘Zoude mijn weeze die zoo veel eerbied voor God heeft, onverschillig het vloeken aanhooren, en groote losbandigheid zien? bedenkt, wat we
<pb n="141"/>daarvan straks gezegd hebben; neen, bij dat te hooren, te zien, gaat er eene koude rilling over zijne leden; hij herinnert zich aan de wet door de Directie ingesteld op zulk eene plechtige wijze; gaarne lijd hij smaad voor zulke berispingen; de vrees van een achterklapper genaamd te worden, maakt hem niet bang; en blijft die losbandigheid, met andere grove ondeugden, voortgaan, hij klaagt met bescheidenheid zulks aan, bij hen die over hem gesteld zijn en laat voor hen de straf. Welke straf, wanneer, waarover en aan wie die ook word uitgevoerd, altoos door zulk een weeze als geen geringe plechtigheid, en met alle aandoening wordt aangezien.’</p>
<p>Ziedaar vooral een hartverheffend tafereel! Wie zou zich niet van verrukking blind staren op de edele trekken van zoo'n rechtgeaarden Weeze, die zich niet laat weerhouden door de vrees een achterklapper genaamd te worden, maar de straf aan zijne meerderen overlaat nadat hij zijne aangifte gedaan heeft, en vervolgens met aandoening naar de executie staat te kijken, houdende dit voor geen ‘geringe plechtigheid’! O, als in een weeshuis maar tien zulke rechtvaardigen gevonden worden, is 't, dunkt mij, geen cent waard er een klein Koninkrijkje der Hemelen van te maken! Terecht vraagt broeder Loysen dan ook aan het slot van dit roerend tafereel: ‘Wat zegt Gij van dit beeld? 't Is geen herssenschim, 't is een beeld, dat in alle behoeftige weezen moest gevonden worden en hoeveel zoude ik er nog hebben kunnen bijvoegen? ja, het zijn misvormde kinderen, die zich daaraan niet gedragen, terwijl op de gezette volvoering alle heil is te wachten.....’</p>
<p>&nbsp;</p>
<p>Doch genoeg steken onder water! Broeder Loysen weet door tweejarige ervaring maar al te zeer hoe hardhoorend behoef-<pb n="142"/>tige weezen in den regel zijn. Hij zal dus duidelijker spreken en den stand van zaken in het Middelburgsche weeshuis, anno 1803, geheel blootleggen, zonder een enkel doekje voor 't bloeden in zijn zak te houden. 't Ging hem aan 't hart, maar... 't was tot der kinderen eigen best. De domine had nooit zoo open en zoo op den man af gesproken als broeder Loysen bij deze gelegenheid zou doen. De domine was een knappe man en een brave man, maar.... de domine was geen twee jaren regent geweest.</p>
<p>‘En nu, dierbre kinderen! zal ik nu met alle vrijmoedigheid kunnen zeggen: Gijlieden zijt allen zulke Weezen, of zal ik na zoo veel aangenaams van dit voorbeeld te hebben getoond, u schilderen de ongelijkvormige gedaante van zoo veelen in uwer midden aan hetzelve, lof en hulde zij de braaven, over wier gehoorzaamheid zich de Directie verheugde, maar hoe schaarsch is zulks algemeen! O moest er hier naar 't leven geschilderd worden, wat al zwarte verw was er noodig; zooveel gij eenigszins met aandacht hebt geluisterd en uw geweten sprak, dan heeft het uw zeker gezegd: die dankbaarheid aan God <hi rend="spat">betoon ik niet</hi>; die eerbied voor Zijne Hooge Majesteit <hi rend="spat">heb ik niet</hi>; vloeken en liegen is <hi rend="spat">bij mij</hi> eene gewoonte; - ongaarne Gods woord te hooren en onderweezen te worden <hi rend="spat">ben ik</hi>; - op den Sabbath in onbetamelijke plaatsen te gaan <hi rend="spat">is mijn misdrijf</hi>. <hi rend="spat">Ik</hi>, denkt <hi rend="spat">een ander</hi> ben zeker niet te vrede, als er maar iets aan eten kleeding of dergelijke, ontbreekt; - wat heb ik wel verkwist in dit Huis, van de gaaven die nog hadden kunnen bewaard worden; - mijne kleederen, mijn lichaam als verwaarloosd; - mijn geld versnoept en verspeeld; - wat maak <hi rend="spat">ik</hi> misbruik van dien schoonen tijd om te kunnen leeren lezen en schrijven; - hoe gaarne ontsnapte <hi rend="spat">ik</hi> de Catechisatiën. Heb <hi rend="spat">ik</hi> nooit gestolen, denkt <hi rend="spat">een derde</hi>- van hetgeen hier onder mijne directie
<pb n="143"/>was? - ja was <hi rend="spat">ik</hi> eerlijk in mijn gedrag? - is er door <hi rend="spat">mij</hi> nooit iets geschied deswegens, dat ik niet graag had dat menschen wisten? - hoeveeler conscientie zegt: <hi rend="spat">ik</hi> ben een luiaard; <hi rend="spat">ik</hi> zoek niet door de waereld te komen; begeer geen werk, en wil liever hier gemakkelijk leeven. Wat is de onbeleefdheid jegens menschen bij veelen groot, zoodat men zich gedraagt, alsof dezelven die giften verpligt zijn; ja, welke treurige gevolgen heeft die rampzalige ontrouw in den dienst van zijn meester, bij veelen niet gehad, zoo dat ze als ballasten zijn. Ben <hi rend="spat">ik</hi>, denkt zeker <hi rend="spat">een vierde</hi>, gehoorzaam aan de bevelen, van die hier over <hi rend="spat">mij</hi> gesteld zijn, of behandel <hi rend="spat">ik</hi> hen met een norsch gelaat? - droeg ik de straf mij opgelegd, met onderwerping? Waar is <hi rend="spat">mijne</hi> bescheidenheid spreekt <hi rend="spat">een vijfde</hi>, hier en in den dienst van andere menschen? hoeveelen worden deswegens gehaat? - Verzwijg <hi rend="spat">ik</hi> de gebreken van die hier over <hi rend="spat">mij</hi> zijn, of is 't <hi rend="spat">mij</hi> aangenaam als <hi rend="spat">ik</hi> iets kwaads van hun kan voordzeggen en bekend maaken? - hoe zijn de gedragingen, omtrent mijns gelijke; doet het mij geen plaisier, als <hi rend="spat">ik</hi> eens kan vechten en hun betaalen? - heersch <hi rend="spat">ik</hi> niet over de kleinen, zoodat zij niet dan beevend mij durven naderen? - ben <hi rend="spat">ik</hi> niet nijdig? - zie <hi rend="spat">ik</hi> niet onverschillig losbandigheid, en hoore <hi rend="spat">dus</hi> vloeken aan? - heb <hi rend="spat">ik</hi> gevoel als een ander gestraft word, of denk <hi rend="spat">ik</hi>, zonder in te denken hoe slecht ben ik, ja, hij heeft het verdiend. Ik noem alles maar op; ieder zal zijn beeld zien; het indenken van zoovele, en onderscheiden wanbedrijven, in deze twee jaren 
gestraft door uwe Directie, en zooveel wat gebeurd is in 't verborgen, doorboordt de ziel, en maakt met reden beducht voor de goddelijke oordeelen; dat een ieder bedaard nadenke, zijn misdrijf erkenne; luistere naar zooveel goede lessen en vermaningen.’</p>
<pb n="144"/>
<p>Tot dusver broeder Loysen! 't Valt niet te ontkennen dat het hartverscheurend is, dat de zaken er (om mij populair uit te drukken) ten jare 1803 in het weeshuis te Middelburg erbarmelijk uitzagen. Een fatsoenlijk mensch krijgt veeleer den indruk van een strafgevangenis dan van een christelijk gesticht. En toch (broeder Loysen heeft het gezegd), toch waren 't geen looze beschuldigingen of oratorische phrasen. De ‘misdadigen’ die hij als met den vinger aanwees, waren in den loop der twee jaren van zijn bestuur ‘door de Directie gestraft geworden.’ Geen enkel verwijt was aan zijne lippen ontsnapt of 't weerklonk als een welverdiend vonnis in de eene of andere van deze kinderzielen. Daar zaten de jonge booswichten, zoo mannelijke als vrouwelijke, en beten hunne tanden en kiezen stomp op de harde brokken onzedelijkheid en onwil, door den scheidenden vriend hun stuk voor stuk in handen gegeven. Daar zat de zeven- of achtjarige knaap, bij wien het vloeken en liegen reeds eene gewoonte was geworden, naast de kleuter (wier schijnbaar onschuldige blauwe oogjes zoo verbaasd en verbijsterd in 't ronde keken), die ongaarne Gods woord hoorde en onderwezen werd. Daar schoof een ander kind, dat buiten het Huis reeds met den titel van krullenjongen prijkte, onrustig op de bank heen en weer, omdat hij voelde hoe de beschuldiging van Sabbatschennis op hem sloeg, met en benevens die van zijn overwinst te versnoepen. Nog den vorigen Zondag had hij op de singels om centen gegooid, en eenmaal was hij zelfs niet vreemd geweest aan het opzet een glas bier in een herberg te gaan drinken; hij had evenwel precies een cent te weinig op zak gehad. Ook ten aanzien van de zonde tegen den Heiligen Geest, dat is de verkwisting in het Huis ‘van de gaaven die nog hadden kunnen bewaard worden,’ behoefde geen groot-<pb n="145"/>inquisiteur te hulp te komen om de beschuldigden uit den hoop te halen. Gindsche gezonde meid, met haar dikke bloedroode wangen, had 
nog onlangs al het vertrouwen van de moeder verloren en als een Magdalena voor de heeren gestaan. Zij durfde niet eenmaal aan den Heiland denken, die met zijn vinger in het zand geschreven heeft dat er ook voor de diepstgevallene nog op genade te hopen valt. En hoeveel luiaards zaten hier niet, knapen en meisjes, die er letterlijk nog nooit over gedacht hadden ‘hoe zij door de waereld moesten komen’, die met een zorgeloosheid, welke alle begrip te boven ging, Gods water over Gods akker lieten loopen en net zoo rustig en net zoolang sliepen als de kinderen van rijke lui...., als domme vogeltjes of onnadenkende marmotten! Wat moest er op die manier van het Huis worden? Zaten er daarginds op 't strafbankje niet twee, die al bij drie bazen waren weggejaagd, met wie de directie zoowaar geen weg meer wist, die door broeder Loysen nog genadig behandeld werden, toen hij ze zooeven ‘ballasten’ noemde? De vlegels hadden nog heel wat praats gehad toen ze voor de heeren moesten komen, maar men had zich door hun raadselachtige verhalen evenmin als door hun gehuichelde beloften om den tuin laten leiden. Men wist door de bazen zelven, hoe de vork in den steel zat. 't Was niet waar, wat zij bij hoog en laag zwoeren, dat ze meer vloeken dan goede woorden naar 't hoofd gekregen en menigen oorveeg gehad hadden, omdat ze maar weesjongens waren naar wie de regenten toch niet omkeken als men ze eenmaal op 't werk had.... Een van de bazen, die zij zoo onbeschaamd belasterd hadden, was, <hi rend="spat">nota bene,</hi> nog wel een Lampiaan en door heel Middelburg bekend om zijn godzaligheid!!</p>
<p>Het verwijt van gaarne aan de catechisatie te ontsnappen, trof
<pb n="146"/>allen gelijkelijk en zonder eenig onderscheid, terwijl het heerschen van de grooten over de kleinen een gebrek was dat ook bij diezelfde kleinen al opkwam, wanneer zij zich verplaatsten in het tijdperk hunner volwassenheid als er nieuwe weeskinderen zouden aangevoerd worden. Daarbij was er meer dan één booswicht, die letterlijk pleizier had als hij eens kon vechten, en menigeen die herhaaldelijk verzuimd had den vader plichtmatig kennis te geven van een vloek dien hij hoorde, of die er onverschillig bij gestaan had als een kameraad werd afgestraft, niet beseffende dat zijn eigen rug ook maar een eenvoudige weesjongensrug was, en dat de hand van een wijzen vader weet te treffen zonder aanzien des persoons.</p>
<p>O, broeder Loysen kende ze allen en heeft zeker niet verzuimd bij elk welsprekend cursief den hoofdmisdadiger of de slang van dit bezoedeld paradijs veelbeteekenend aan te kijken. De dwarsstreepjes tusschen elken volzin wijzen duidelijk daarheen. En hoe kon 't ook anders? Doorleefde de scheidende vriend niet in dit plechtig uur al de oogenblikken die hij, gedurende de beide laatste jaren, als 't ware op den rechterzetel had doorgebracht? Was 't hem niet alsof de vele wonden van zijn rechtvaardig hart weer werden opengescheurd? Niet alleen wat hij <hi rend="spat">gezien</hi> had, ook wat hij <hi rend="spat">vermoedde</hi>, ook de zonden die hij bij benadering kende, ook de booze neigingen die (naar bij wel begreep) in zoo'n poel van ongerechtigheden niet konden gemist worden, dat alles maakte hem wee. ‘Het nadenken van zooveele en onderscheiden wanbedrijven, in deze twee jaren gestraft door uwe Directie, en zooveel wat gebeurd is in 't verborgen, doorboordt de ziel en maakt met reden beducht voor de Goddelijke oordeelen’..., 't is geen mooi Hollandsch, maar 't is duidelijk. Och, wel waarschijnlijk dat op <hi rend="spat">deze</hi> hoogte van broeder Loysen's ‘afscheidsaanspraak’ de ‘gestorte
<pb n="147"/>kindertranen, tolken der ziel’, uit de voorrede, voor den dag zijn gekomen.</p>
<p>&nbsp;</p>
<p>Laat ons nu eens (ofschoon dit eigenlijk bij een christelijk liefdadigheidsgesticht niet te pas komt) laat ons eens even, zij het dan tot meerder bevestiging van den ontvangen indruk, nagaan of er ook iets tot verontschuldiging van deze Middelburgsche weeskinderen was bij te brengen. Anders gezegd, laat ons voor een oogenblik 't woord geven aan den een of anderen vrijgeest of radicaal, die, naar men weet, nu en dan over weeshuizen kan praten alsof het broeinesten van bekrompenheid en onrechtvaardigheid zijn. Waar ter wereld zou zoo iemand ook maar één vinger tusschen de voegen van broeder Loysen's vermaningen kunnen inkrijgen?</p>
<p>Zou hij met grond kunnen aanvoeren dat deze kinderen te weinig vermaand waren, of dat de tucht in het Huis met te slappe en trage hand was uitgeoefend? Ik geloof het niet. De indruk van hetgeen wij tot nog toe hoorden, is juist de tegenovergestelde. Wie ook maar even de moeite wil nemen het onmiddellijk volgende in de ‘afscheidsaanspraak’ te lezen, zal het onrechtmatige van dergelijke grief aanstonds inzien. Broeder Loysen geeft nog vier breed uitgewerkte punten aan de aandacht der jonge zondaren en zondaressen ten beste, waarin de donder en bliksem van Sinaï niet gespaard zijn en de oogen der berouwhebbenden als een citroen worden uitgeknepen. ‘Zoo nu een kind, aanhoudend overtredende, tegen alle liefde en waarschuwing aan, kan staat maken op de voortduuring der gunst zijner ouders, veelmin’ ('t is weer de spijker op zijn kop geslagen) ‘veelmin kunnen wederspannige weezen, zulks op den Hemelschen Vader doen.’ Dat is zijn eerste argument,
<pb n="148"/>waarvan hij terecht verklaart ‘dat 't geen betoog noodig heeft.’ ‘Hij is de Vader der weezen; maar zijne beloften zijn naar uwe gedraagingen;’.... ‘Zoude uwen Vader moeten klaagen: ‘Een os kent zijn bezitter en een ezel de krib zijnes heeren; maar dezen hebben geen kennis, zij verstaan niet?’</p>
<p>In dienzelfden geest spreekt hij in punt twee, 't welk dienen moet om te betoogen dat God door middelen werkt en dus ook verlangt, dat de wees die middelen zal gebruiken. Evenzoo bij punt drie, waar hij 't beeld van een dankbaar kind nog even aan hunne oogen laat voorbijtrekken, maar te gelijkertijd den schralen weeshuispot en andere kleine ongeriefelijkheden weer in onmiddellijk verband brengt met de zonden der kinderen. ‘Beschouwt dus al de vermindering die u treft, en de schaarschheid waarover Gij dikwerf hoort klaagen, niet als een gevolg van de vergetenheid uwes Vaders, maar als eene billijke kastijding over uwe overtredingen’ (men lette op het welgepaste van deze opmerking en vermaning. De kinderen konden buiten 't huis zoo licht over de kwade tijden als gevolgen van de Fransche omwenteling hooren spreken) - ‘het zwaard van den Hoogen God glinsterde sints eenige jaaren, in de hand des Engels, ter algemeene uitteering en vermagering in ons vaderland, in deze stad en heeft de posten van dit Huis geraakt; dat gevoel brenge u op de rechte plaats, verwekke verootmoediging en schuldbekentenis’.... Is 't nog niet genoeg? O, rampzalig behoeftig weeskind! hoe kondt gij vergeten dat uwe slordigheid ten aanzien van de goede gaaven ‘die nog hadden kunnen bewaard worden,’ dat uw snoeplust en de weigering om uw pet af te nemen voor de weldadige burgerij, een zee van jammeren gebracht hebben over uw vaderland en de goede stad Middelburg!?... En meent gij dan waarlijk dat de Heer zich bespotten laat als gij, bij voorbeeld,
<pb n="149"/>een scheef gezicht trekt tegen de naaimoeder?... Ongelukkige! met zes zulke gestichten in een land is er aan geene verzoening met den Hoogen God meer te denken, ondanks de braaf heid der regenten en regentessen en niettegenstaande den onvermoeiden ijver van alle vaders en moeders om te tuchtigen en te beknorren!.... Daarom dan ook mocht broeder Loysen, trots de vermindering en de schaarschheid zooeven vermeld, zijne jonge toehoorders tot hun beschaming op nog grooter ellende wijzen. ‘Wat geniet Gij,’ dondert hij hun toe, ‘wat geniet Gij niet boven duizenden? Ziet dikwerf in de woningen der armoede en Gij zult er de klaagstemmen over gebrek hooren opgaan.... Roept u alles toe: vermindering, gebrek aan vorige inkomsten? maakt een te nuttiger gebruik van hetgene Gij ontvangt; wacht u voor verkwisting; zooveel goeds te ontvangen en te murmureren doet zulks verre van u; dan waart Gij een wanschepsel in de oogen van God’.... Is onze vriend de vrijdenker nog niet voldaan? Wat kan men meer doen om het ingewortelde kwaad te bestrijden? Een wanschepsel Gods te zijn en als zoodanig in de ‘leverij der weldaadigheid’ rond te wandelen.... wat is er dat meer geschikt mag heeten om een jeugdig, verstokt gemoed te vermurwen en bekeering te wekken in de ziel, die van de deugd vervreemd raakte?... 't Was waarlijk meer dan met redelijkheid van den edelsten menschenvriend mocht verwacht worden, toen broeder Loysen zijn vierde punt over de noodzakelijkheid van het deelgenootschap aan Christus met de volgende roerende dichtregels besloot:</p>
<lg type="poem">
<l>De pols, die heden slaat, houd welligt morgen op;</l>
<l>Misschien zal dan de mond geen spraak of antwoord geeven;</l>
<l>Wat word er van uw ziel dan in een eeuwig leven?</l>
<l>Beklimt dus, om genae, der bekkeneelen top.</l>
</lg>
<p>Die ‘top der bekkeneelen’ is vermoedelijk een dichterlijke
<pb n="150"/>omschrijving van de hoofdschedelplaats, waarmee Golgotha of Calvarien zal bedoeld wezen:</p>
<lg type="poem">
<l>Daar werd, door 't zalig kruis, aan Horebs wet voldaan;</l>
<l>Daar vloeide 's Midlaars bloed uit rood geverwde wonden;</l>
<l>Dat lenigde Gods wraak, en reinigde van zonden;</l>
<l>Er moest op Golgotha pardon geteekend staan.</l>
<l>&nbsp;</l>
<l>Bukt voor uw vader neer, wijdt Hem uwe eerste krachten;</l>
<l>Smeekt dat zijn goede Geest u derwaarts zal geleiden,</l>
<l>Gij kunt niet uit U zelfs; genae moet voor u strijden;</l>
<l>Hij is 't, die zondaars roept, en sterkt wie op Hem wacht.</l>
</lg>
<p>Een dichterlijke ontboezeming waaraan zich niet minder poetisch, ofschoon buiten den band van rijm en maat, nog eens de voorstelling van den heilstaat van een bekeerd weeshuis paart, met deze merkwaardige woorden: ‘Zoo stond uw geluk pal tegen het barnen des onspoeds en uw eeuwig heil in de wonden van Immanuel,’ eene beeldspraak die aan de weeskinderen door het onophoudelijk ‘bepreekt’ worden, zeker veel minder orakelspreukig in de ooren klonk dan aan ons.</p>
<p>Doch een kwaadwillig vrijdenker zou, ook na deze welsprekende volzinnen, zijn mond nog weer kunnen opendoen en met voorgewende bescheidenheid vragen: of de verstoktheid der Middelburgsche Weezen in 1803 ook een gevolg kan geweest zijn van een verkeerde inrichting van den huisdienst; dat is, minder parlementair uitgedrukt, of de vader, de moeder, of eenig lid van het verdere personeel ook door gebrek aan ijver, of door een verkeerd voorbeeld, of misschien wel door aangeboren ongeschiktheid voor 't geen waartoe zij ter markt kwamen, een deel, al was 't dan ook maar een klein deel, van de heerschende zonden op hun geweten konden hebben?....</p>
<pb n="151"/>
<p>Broeder Loysen heeft ook dat voorzien. Daar hij alle fiolen van Gods toorn over de kinderen heeft uitgestort en bovendien met weemoed het einde van zijn adem en van zijn ‘afscheidsaanspraak’ naderen ziet, heeft hij ons in eenige krachtige trekken, onder den meergebruikelijken vorm van toespraken, het gansche personeel in zijn staat van rechtheid en zuiverheid geschetst en, om zoo te zeggen, achtereenvolgens de naakte portretten van al de dagelijksche weldoeners dezer weezen aan den wand opgehangen.</p>
<p>Voorop gaan natuurlijk zijne mederegenten, wien hij toeroept: ‘Gaat voort, mijne Broeders! in uwe betrekking, met onvermoeiden ijver en geduurige werkzaamheid, niets bedoelende, dan het heil dezer weezen, en wordt verblijdt door nieuwe en onverwachte ondersteuning der Weldadigen in onze stad en door een geschikt gedrag der Kinderen zelve!’ Vervolgens komt ‘de Weleerwaarde heer, leeraar van Jezus Kerk aan deze plaatse, en in die betrekking Godsdienstig onderwijs aan de jeugd in dit Huis geevende’, onmiddellijk gevolgd van ‘de waardige mannen die deze ouderloozen telken Sabbath onderwijzen,’ waaronder wij vermoedelijk de catechiseermeesters te verstaan hebben, die, als de kinderen behoorlijk twee godsdienstoefeningen hadden bijgewoond, hun de zuivere waarheden van onzen Hervormden Godsdienst nog eens kwamen inprenten. Als deze dignitarissen behoorlijk gecomplimenteerd en in 't zonnetje gezet zijn, gaat broeder Loysen tot den vader en de moeder over. Ook aangaande deze is zijn getuigenis hoogstvleiend, ofschoon wij uit een paar woorden meenen te mogen opmaken, dat het tusschen hen en den aftredenden regent niet <hi rend="spat">altijd</hi> couleur de rose geweest was. (‘Wijt zoo ik naliet uwe belangen te bevoorderen, zulks niet aan mijn hart, maar aan mijne menschelijke zwakheid; terwijl
<pb n="152"/>ik u gaarne vergeeve, zoo Gij aan mij iets mogte geweigerd hebben’). Daarna worden zij vermaand ‘de roede niet te spaaren maar ze met alle zachtmoedigheid te gebruiken’ en vooral, wanneer de kinderen Gods naam misbruikten, ‘al wat hun hand vond om te doen, te doen in dezen met alle magt’, eene aanbeveling waarvan de jeugdige misdadigers alweer het klemmende zullen begrepen hebben.... Ja, de redenaar eindigt met eene vermaning, die ons den vader en de moeder onder het beeld van Daniël in den leeuwenkuil voor oogen stelt: ‘al nam de losbandigheid nog zoo toe, dat het, door genade, uwe keuze zij: ‘Wij, en de onzen, zullen den Heer dienen.’ Ook de schoolmeester, die in een weeshuis de voelhorens van een catechiseermeester moet hebben, krijgt ruim zijn deel in de zegenbeden en neemt daardoor bescheidenlijk zijn plaatsje achter vader en moeder in, terwijl hijzelf gevolgd wordt door de Madonna die met de opvoeding van de jongste kinderen in het huis belast was en met een driedubbel kransje van heiligheid en zelfverloochenende liefde pronkte. ‘U vergeet ik vooral niet’, roept broeder Loysen haar met zeldzame opoffering van zijne regentenwaardigheid toe, ‘u vergeet ik vooral niet Moeder!.... neen! met een hart dat vol is van achting en toegenegenheid tot u, neem ik van U afscheid, mij overtuigd houdende van uwe vriendschap, die ik ook blijf vragen,’ terwijl hij haar tracht te vertroosten over de ongevoeligheid en de misdrijven, die reeds onder de zeer kleine weeskinderen zich vertoonden en, evenals sommige hebbelijkheden van zuigelingen en zoogenoemd ‘platte kinderen’, voor de teederste zorgen en de vurigste gebeden niet wilden wijken.</p>
<p>In dienzelfden geest, ofschoon iets minder warm, wendt broeder Loysen zich daarna tot de oppassers van de ziekenzalen, die hij profetisch heenwijst naar de ‘plaats’, waar geen inwo-<pb n="153"/>ner meer zal zeggen: ‘Ik ben ziek,’ en waar ‘de doodschaduw is geweeken,’ om daarop nog eens al zijn kracht en talent bij de bovennaai-maitressen en de ondermaitressen te ontwikkelen, waarbij hij de zorg voor de inkomsten van het Huis en die voor de onsterfelijke zielen der weeskinderen aan het dagelijksch onderricht in vrouwelijke handwerken weet vast te knoopen. Ook de rentmeester krijgt ten laatste zijn aandeel aan de prijzen en getuigschriften, waardoor deze zeldzame plechtigheid wordt opgeluisterd, en sluit met ‘zijne berekening van de waarde van Messias borglijden’ de rij der Middelburgsche weeshuisheiligen, van wie de redding der verstokten, zoo zij immer mogelijk is, komen moet. In onvolkomenheid, in gebrek aan ijver of wat dan ook bij deze medewerkers der Directie, mag dus in geen geval de oorzaak van den diep ellendigen, onzedelijken toestand van het Huis gezocht worden. Veeleer mochten de kinderen zichzelven afvragen, hoe ontzettend hun eigen zondigheid vergroot en hunne schuld verzwaard werd door de voortreffelijkheden van het priester- en priesteressenkoor, dat dagelijks voor hen opging naar het Heilige om te offeren, of in de synagoge nederzat om hen te onderwijzen.... hen, ‘die zoo ongaarne onderwezen werden.’</p>
<p>'t Eenige wat er overblijft is derhalve, dat de kinderen in het weeshuis te Middelburg, anno 1803, te weinig vermaand waren geworden; dat er nog meer moest worden gearbeid aan hunne bekeering door toespraak en gebed; tenzij men mocht willen aannemen dat zij, als behoeftige weezen en voormalige ‘redenlooze dieren’, voor eeuwig besmet en al te veel doortrokken waren met den zondigen aard hunner rampzalige ouders, die hen aan de liefdadigheid hadden gelegateerd, opdat zij de maatschappij tot schande en alle ordentelijke regenten tot eeuwige ergernis zouden zijn.</p>
<pb n="154"/>
<p>Broeder Loysen, ofschoon onmiskenbaar goed gereformeerd, was evenwel niet van dit laatste gevoelen. Hij meende dat men behoorde voort te varen met vermanen en door verdubbeling van preekijver en strafuitdeeling den boozen geest ten laatste wel meester zou worden. Hijzelf gaat daarom nog een kwartier lang in dien zin door, terwijl 't hem blijkbaar moeite kost zijn eind te vinden. ‘Den blos der beste gezondheid,’ zoo klinkt het onder anderen nog weer tot de kinderen, ‘schildere zich op uw gelaat! of, wen ziekte dat rood verbleekt, geeve Israëls Geneesmeester herstelling!.... Zijne goedheid zorge voor uwe kleederen, en zijne wijsheid voor uw onderwijs.... Zijne gunst gaa met U! - bedaauwe alle eerlijk handwerk, allen wel ingerichten stand....’ En hij neemt eindelijk van alles en allen afscheid op pagina 62, in een lang vers van zijn eigen maaksel, waarvan ik alleen het laatste couplet aanhaal:</p>
<lg type="poem">
<l>'k Besluit, en breek betrekkingsbanden.</l>
<l>Vaart wel, o Weezen! op den duur!</l>
<l>God zegene U, en 't werk der handen!</l>
<l>Ook van mij, in dit plechtig uur!</l>
</lg>
<p>Ziedaar!!.... Het heeft mij, ik beken het, wel eenige inspanning gekost, bij broeder Loysen's ‘afscheidsaanspraak’ steeds mijn aandoeningen meester te blijven. Die interpunctie! Die stijl! En dan.... die bijzondere.... die bijzonder.... christelijke denkbeelden!....</p>
<p>Ik leg thans de ‘afscheidsaanspraak’ terzij.... of neen, het zij mij vergund haar als een knuppel onder een hoop hoenders, dat is (met verontschuldiging voor het beeld), midden onder onze hedendaagsche regenten en weesvaders te gooien. Ik vraag een plaats op het programma
<pb n="155"/>voor de quaestie: of er niet ook nog in onze dagen meer dan te veel gepreekt en geleeraard wordt in de weeshuizen; of 't laster is als ik zeg, dat de meeste redenaars en onderwijzers, die tot weeskinderen spreken, nog altijd ruiterlijk de kluts kwijt zijn. Dat is in elk geval een punt voor den beschrijvingsbrief van de eerstvolgende vergadering.</p>
<p>Ik verklaar openlijk, en met de volle overtuiging mij hierdoor niet te bezondigen, dat 't bij voorbeeld een gruwel is de weeskinderen, zonder aanzien van weer en jaargetij, naar de middagkerk te zenden, zooals in enkele gemeenten nog altijd geschiedt. 't Is mij tot ergernis en niet tot versterking in het geloof, wat de vrome stichters toch zeker bedoeld hebben, als ik onder een warmte van tachtig graden, bij een groot vocaal en instrumentaal concert der herleefde natuur, die bontgevlekte lammeren tegen twee uur naar 's Heeren huis zie heendrijven, even regelmatig alsof de harmonie der schepping een rekenkunstige formule was, even onverbiddelijk alsof menschlievendheid en barmhartigheid niets edelers dan een artikel van een reglement en een nommer van een catalogus waren. De goede God, van wien ons allen (en vooral het ouderlooze kind) zooveel goeds verteld wordt, laat zijne zon niet enkel voor de huisvaders of huismoeders en hun gezegend kroost, maar ook wel degelijk voor de groote en kleine bewoners onzer gestichten schijnen. Evengoed als die allen hebben ook zij recht eens andere wekstemmen ten leven te vernemen, dan die zich van kansel en katheder laten hooren. Evengoed als de nijvere werkman, die zijn week flink besteed heeft, in den Zondag een dag van ontspanning en niet enkel van officieel geijkte godsvereering mag zien, moet ook het weeskind den Sabbat leeren zegenen, omdat de mond des drijvers zich dan voor hem sluit en de menschen met Zondags-<pb n="156"/>kleeren en Zondagsgezichten hem toeknikken. De middagkerk, hoe nuttig en goed op zichzelf, is bovendien niet voor kinderen in de wereld geroepen; en de vloek der verveling mag nooit rusten op datgeen wat, naar hun honderdmaal verzekerd wordt, in lateren leeftijd de bron der zoetste en heiligste herinneringen moet zijn. Toch zal dit laatste het geval wezen als het bedehuis den wees tot een spelonk geworden is, waar hij door de eentonige gewoonte en den ijzeren dwang van de Huisregelen systematisch 
opgesloten werd, terwijl andere menschen het recht hadden zich in de warmte en het frissche groen te verblijden. IJskil grijpen de grillige schaduwen, die tusschen de kerkkolommen spoken, het arme kind aan en sleuren 't weg uit het vroolijke leven daarbuiten. Ik vraag u of op dien kinderroof Gods zegen rusten kan?</p>
<p>Ik ben niet onbekend met de verbeteringen welke hier en daar reeds zijn aangebracht. Toch kan 't zijn nut hebben den tragen gang onzer philanthropie, ook waar 't de weezen geldt, streng in het oog te houden. Wellicht is er hier of daar nog 't een en ander overgebleven wat opgeruimd dient te worden. We behoeven te dien einde niet tot 1803 terug te gaan. Ik ga vertellen wat ik met eigen oogen gezien heb. Als ik gedaan heb, zal ik u de vraag voorleggen of 't soms hier of daar nog zoo is. Hoe ging 't vijftien, zeg twintig jaar, geleden in onze groote gemeenten op de weezengallerijën toe?</p>
<p>Daar zaten de arme schapen, misschien vijf-, zeshonderd in getal; allen onder de beschuldiging dat ze kleine, verstokte zondaren en zondaressen waren; maar ook allen met den twijfel aan de godewaardigheid van sommige ordonnantiën in het weerspannige hart, terwijl over de volle breedte van de galerij zelve een wolk van kerkelijkheid en eentonigheid hing.</p>
<p>Ze zaten daar alleen omdat de hoogwijze directie gemeend
<pb n="157"/>had dat zij daar behoorden te zitten; niet omdat hun hart begeerig was naar de gemeenschap der Heiligen of omdat zij, gelijk het hert naar de waterbeken, naar den opgang tot Sion hadden gehijgd. Ofschoon ze nog stokstijf nederzaten en geen lid bewogen, kondt ge u toch overtuigd houden dat ieder van hen een schat van wrevel en toorn in zijn hart verzameld had. Of zou de wees alleen misdeeld zijn van gevoel van eigenwaarde en zou er geen enkel plantje onkruid groeien in een hart, dat jaren achtereen braak lag, zooals de weesvader zoo gaarne verklaarde, namelijk, toen 't nog onder den invloed van een ruw ouderpaar of van de bandeloosheid onzer straatbevolking stond? Begreep men dan niet, dat de gedachte, zich daar te moeten vervelen alleen omdat de heeren dit zoo bepaald hadden, een hel in het jonge gemoed stookte, waartegen geen catechiseermeester en geen domine iets vermocht? De respectieve autoriteiten hadden immers alles gedaan om de kinderen in die voorstelling te stijven? De zitplaatsen, hun aangewezen, toonden daghelder dat het nooit bij iemand opgekomen was of ook het weeskind in de kerk kwam om te hooren. Men had deze geloovigen achter den preekstoel gezet of, zoo al niet achter den preekstoel, dan ergens in een verloren hoek van het kerkgebouw of op eene galerij, die alleen door de krachtigste stemorganen te bereiken was. Was men soms bang geweest dat er wel eens een domine kon optreden, die, van innerlijke ontferming bewogen, zijn preek naar hunne eigenaardige behoeften inrichtte,.... al was 't dan ook maar alleen uit de overweging dat zij misschien het grootste deel van zijn gehoor uitmaakten?... Och, indien er destijds een zoodanige onder de leeraars der Christelijk Gereformeerde kerk geweest ware, had men hem in bedenking kunnen geven zijn preek dicht te slaan en, afklimmende van den kan-<pb n="158"/>sel, terwijl de schare een lofzang voor Jezus van Nazareth den vriend der kinderen aanhief, de kooi voor deze vogeltjes open te zetten. 
Voorwaar, dat zou niet de geringste daad uit zijn ministerium geweest zijn en alle weldenkenden zouden er bij in de handen geklapt hebben. Nu kwam reeds na een halfuur de duivel met zijn ganschen hofstoet sluipend de galerij op.... Stilte, mijne vrienden! Ik hoor nog zijn grinniken. Ik zie nog het pluimpje van zijn staart, waarmee hij den waardigen weesvader onder den neus kittelde....</p>
<p>Maar de weesvader.... O, hij was tegen den duivel gewapend. Hij had zijn plicht en zijn snuifdoos bij de hand en presenteerde den booze naar omstandigheden den eenen of de andere; ja, als warmte en verveling hem de baas werden en met zijne waardigheid begonnen te spotten, dan nog restte <hi rend="spat">hem</hi> het ingewortelde geloof van de kinderen, waardoor ze eer aan een nieuwe krijgslist van ‘<hi rend="spat">vader</hi>’, dan aan een aanval van alledaagsche menschelijke zwakheid zouden denken. Ook hadden de arme stumperts genoeg met zichzelven te doen, had de directie ten overvloede behoorlijk gezorgd dat hun dit, zoo noodig, herinnerd werd.</p>
<p>Waarvoor anders meent ge dat die tien of twaalf lange weesjongens dienden, die uit de massa oprezen als de maankoppen van Tarquinius Superbus boven het bekende bloembed? Dat waren immers de politieagenten, de dwarskijkers, de schildwachten, of, als ge dat liever hoort, de kweekelingen en surveillanten van deze jeugdige kerkgangers. De bijzondere gunst der heeren of de voorspraak van den vader, die hun aanleg voor het diendersambt reeds lang met stil genoegen opmerkte, had hen op dien verheven post geplaatst, hen vereerd met deze eenvoudige maar in het oog van alle
<pb n="159"/>weeskinderen gewichtige bediening. En waarlijk, zij toonden zich voor die eer maar al te dankbaar. In hun ijver overtroffen zij menigmaal zelfs den vader in waakzaamheid, wreekten zij bij gelegenheid al de grieven van hun eigene kindsheid op hunne arme lotgenooten. Voorwaar, indien daarvoor een rechtvaardig oordeel over hunne hoofden kwam, viel meer dan de helft daarvan terug op hen, die deze jonge harten in de verzoeking brachten om heerschende wreed te zijn.</p>
<p>Let nu eens op, met welk een wakkerheid zoo'n surveillant zijn oog langs de rijen liet gaan en van hoe krachtigen ijver hij werd aangegrepen als er een was, die niet met oogen en ooren bij de predikatie bleef. Als dit niet zoo dieproerend en ergerlijk geweest was, zou 't hoogstvermakelijk wezen. De jonge beul pakte een knaapje van zes of zeven jaren bij den schouder, juist op 't moment dat het kind de balustrade van de galerij voor het hek van een boomgaard begon aan te zien. Of hij wierp met comische waardigheid een blik van verpletterenden toorn op een aardig meisje, dat binnen vijf minuten over zeer onheilige en onkerkelijke dingen, misschien wel over de naderende kermis zou gaan droomen. Ook beet hij een ontzettende bedreiging in het oor van gindschen kleinen jongen, die van zijne arme ouders niets dan een vliegende tering geërfd had, of legde zijne onheilige hand onzacht op het hoofd van die tengere zuster der weldadigheid daar, welke buiten iemands medeweten den ganschen nacht opgezeten had, om een kameraadje te troosten, een kameraadje, dat altijd naast haar sliep en drie dagen onrechtvaardig op water en brood gezeten had, omdat de naaimoeder een pique op haar had. Lieve God! zulke blankofficiers in het weezenpak zijn later onfeilbaar de moordenaars van alle zwakken en hulpbehoevenden geworden!...</p>
<pb n="160"/>
<p>Hebt gij er nog niet genoeg van? Meent ge dat er waarlijk nog iets in het voordeel van zoodanige Godsvereering door onze weeskinderen te zeggen was?.... Zoo ja, ga dan been en veil uw hart aan de raven of de kraaien, want zelf hebt gij er toch niets meer aan.... Ik voor mij dank den hemel, dat een betere geest dan die der slavenhouders en zielverkoopers over enkele regenten vaardig geworden is toen zij een einde maakten aan dezen gruwel. Zoo er nog zijn die hunne voorgangers gelijken, dat ze zich haasten menschelijker te worden dan deze waren.</p>
<p>&nbsp;</p>
<p>Wie komt daar aanslepen met het logge argument, dat men van den godsdienst nooit te <hi rend="spat">veel</hi> gebruik kan maken? Zou hij mij waarachtig willen noodzaken, nog in deze onze negentiende eeuw, met menigte van woorden en voorbeelden te bewijzen, vooreerst, dat de godsdienst niet hetzelfde is als kerkdienst; ten tweede, dat men alle dingen, en dus ook den kerkdienst, <hi rend="spat">overdrijven</hi> kan?</p>
<p>Och, ik kan en wil niet denken dat er nog regenten van Godshuizen gevonden worden, die zich in goeden ernst door zoo'n argument laten besturen. Nog eer zou ik aan opzettelijk phariseïsme willen gelooven dan aan zooveel domheid, hoewel ik plechtig verzeker dat het gelooven aan huichelarij en schijnvroomheid voor een man van gezonde bloedsmenging ook alles behalve eene verkwikking is. Neen, zóó stationair is zelfs de weeshuistheorie niet gebleven, dat de gezonde waarheden, zooeven geciteerd, niet tot alle regenten vergaderingen zouden zijn doorgedrongen. Ook is het meestgebruikte argument, in den vorm van eene verontschuldiging gegoten, gewoonlijk een ander dan het genoemde. In den regel dekken de besturen der Godshuizen
<pb n="161"/>hun angstig vasthouden aan de letter en de traditie met redeneeringen, die hun gezond verstand schijnbaar minder in verdenking brengen.</p>
<p>‘Och,’ zeggen ze, terwijl zij de schouders ophalen, ‘dat gaan naar de middagkerk vinden wijzelven op deze manier even onvruchtbaar als gij, ofschoon wij minder bang zijn voor het kwaad dat gij er van ducht; maar we kunnen er niets aan veranderen. De oudelui maakten hunne testamenten zoo minutieus, dat er geen vinger tusschen te krijgen is. Alles, letterlijk alles, en vooral wat betrekking heeft op de godsdienstige opleiding der kinderen, staat <hi rend="spat">beschreven</hi>. Wij hebben niet te vragen of wij 't goed vinden. 't Staat er, lieve vriend! alles haarfijn en zonder dubbelzinnigheid. Ik verzeker u: 't <hi rend="spat">staat er</hi>.’</p>
<p>Maar indien de een of andere menschenvriend van vroeger eeuw nu eens bij testament <hi rend="spat">beschreven</hi> had, dat de weeskinderen, voor wier tijdelijk belang hij zoo ruim en goed gezorgd heeft, telken jare op zijn sterfdag van 's morgens tot 's avonds op zijn graf moesten bidden, of dat ze in bedevaart naar zijn gebeente moesten trekken: indien ik u zeg dat er werkelijk voorbeelden van zoodanige uiterste-wilsbeschikkingen bestaan hebben, dat er zelfs nog bezwarender, specifiek katholieke, bepalingen gemaakt zijn ten aanzien van gestichten, die de hervormingsgezinden later met al hun lusten en lasten hebben overgenomen -, wat zult gij dan daarop antwoorden?</p>
<p>‘Mij dunkt, iets zeer eenvoudigs. De maatschappelijke veranderingen, door de reformatie te weeg gebracht, hebben natuurlijk het verbreken van al die banden ten gevolge gehad. Ze werden door de noodzakelijkheid geboden. Maar niemand zal dat gelijk stellen met de voorschriften en de overoude gewoonte waarop ik doelde.’</p>
<pb n="162"/>
<p>En waarom niet? Is er zoo groot een onderscheid tusschen de vooroordeelen en gebruiken van vroeger eeuw, die indertijd door den natuurlijken loop der dingen zijn uitgeworpen, en die welke nog altijd hun treurig leven onder ons voortslepen, ofschoon ieder ze verwerpelijk acht en ze alleen nog maar op een tweede ontwaking der geesten wachten? Zijn de laatstgenoemde heiliger en eerbiedwaardiger dan de eerste? Heet hij, die zich in den naam van de vrijheid des gewetens aan de eerstgenoemde ontworstelt een hervormer, en zal de ander een heiligschenner wezen? De hervorming heeft haar laatste woord onder ons nog niet gesproken. Niet alleen wat zij uitdrukkelijk gezegd heeft, ook wat haar nog op de lippen zweefde, is machtiger dan de letter van een onzinnig testament. Als die vrome stichters nu nog leefden, zouden zij er waarschijnlijk even verstandig over denken als gij en ik.</p>
<p>Bovendien, en let hierop in 't bijzonder: ik heb niets tegen het kerkgaan, zelfs niets tegen den catechismus op zichzelf. Onder een bepaald licht gezien boezemt zelfs de middagkerk mij respect in. Mijne oppositie bedoelt in geenen deele, u of eenig college van regenten hier te lande in conflict met den kerkeraad te brengen of in de wapenen te roepen tegen de bestaande liturgische inrichting van onze Nederlandsche Gereformeerde gemeenten. Integendeel, ik zou de kerk gaarne gereinigd willen zien van den smaad, dien zij onverdiend moet dragen: ik wenschte haar voortaan te kunnen vrij pleiten van kinderroof en kindermoord. Mijn hoofdbezwaar heeft met de zorg voor onzen eeredienst niets te maken. 't Berust geheel en al op de deugdelijke beginselen van opvoedkunde, welke gij en ik dagelijks huldigen en die in onze maatschappij minstens even diep zijn ingedrongen als de meestbekende regels der oeconomie. Zij nu leeren ons dat het mooie weer en de vrije
<pb n="163"/>natuur voor een groot gedeelte het wettig eigendom van de kinderen zijn; dat het alleen in de hersens van een krankzinnige kan opkomen de jeugd te willen overvoeren met eene spijs waarvoor de jonge kinderen van alle eeuwen en geslachten, van alle seksen en namen, in de ure der volmaaktste oprechtheid den neus hebben opgetrokken. Zij geven ons dus den ernstigen raad de weezen zeer stellig niet naar de middagkerk te sturen en bij den ochtenddienst den afstand, waarop hunne ooren zich van den kansel bevinden, nauwkeurig te laten opmeten.</p>
<p>&nbsp;</p>
<p>Is er voorts ook hier of daar nog een weeshuis, waar de fatale gewoonte van het Middelburgsche, a<hi rend="sup">o</hi>. 1803, nog in stand gehouden wordt; dat is, waar, na afloop van den middagdienst, door een catechiseermeester of anderen deskundige de preek met meer of minder talent in haar veelzijdige voortreffelijkheden nog eenmaal gereciteerd wordt? Indien (want alle dingen schijnen hier mogelijk), indien er nog een dergelijk weeshuis bestaat, dat de regenten zich dan wel bedenken hoe zij, niet alleen van de onsterfelijke zielen, maar eenmaal ook van de wangen der weeskinderen rekenschap zullen afleggen; dat zij in eene opzettelijke daarvoor belegde vergadering ernstig de vraag overwegen, of er niet een nog korter en nog doeltreffender middel te bedenken zou zijn om den levenslust, de oprechtheid en de natuurlijke neiging tot dankbaarheid van het kinderhart voorgoed den hals om te draaien, en of zij niet barmhartig zouden handelen, indien ze dat middel dan maar dadelijk en officieel ter hand namen. Als 't er toch slechts om te doen is, om van de kinderen automaten en van de gezonde natuur een mysteriespel te maken, dan verklaar ik mij
<pb n="164"/>gedecideerd voor de eenvoudigste en meest acute kunstbewerking. Als op de prijsvraag naar het beste voedingssysteem in een weezengesticht toch maar één enkel antwoord past, dat namelijk, waarbij in den kortstmogelijken tijd de meeste voedende stoffen in de maag of in de ziel van een kind kunnen gestopt worden, dan moet men 't ook maar liever royaal zeggen. Behoeftige ouders weten dan dat zij God meer te bidden hebben om bescherming van hunne kinderen tegen zulke regenten, dan tegen de geijkte losbandigheid en de meest geslepen verleiding dezer wereld. Want, bij al wat waar en oprecht is! er bestaat geen beter methode om huichelaars te vormen, dan die geestelijke overvoeding; en er is geen grooter verraad aan de edele bedoelingen der menschenvrienden die hunne kapitalen aan onze weezen vermaakten, dan een zoodanige uitvoering van hun uitersten wil waardoor het kind, zijns ondanks, alle weldoeners en alle weldadigheid leert verwenschen. Is de marteling in de middagkerk al niet meer dan genoeg geweest???....</p>
<p>Doch terwijl ik in het midden laat hoeveel voorbeelden er in ons land nog van deze of soortgelijke dwaasheid bestaan, waardoor de godsdienstige inspanning onzer weezen voor twee of drie zondagsoefeningen gevraagd wordt, schroom ik niet, als de vrucht van eigen aanschouwing, een ander gebruik te brandmerken. Ik bedoel het opvoeren van 't gewone catechisatie-onderwijs tot den vorm en den omvang van eene godsdienstoefening in de week, waardoor de catechisatie haar eigenaardig karakter verliest en indirect een nadeeligen invloed te meer geeft op de zondagsstemming der kinderen. Hebt gij zoo'n catechisatie nooit bijgewoond, zoo luister!</p>
<p>Veelal verzamelt een der suppoosten de kinderen, die voor het bedoelde onderwijs op dat uur zijn aangewezen, en niet
<pb n="165"/>alleen deze maar ook andere bewoners van het Huis. Dit geschiedt reeds een halfuur voordat de domine komen moet. In de groote zaal wordt deze legerbende naar zekere vaste vormen en regels onder de oogen van 't hulppersoneel behoorlijk opgezet. Vervolgens wordt door een van de oudste jongens een kapittel, of zooveel meer als noodig is, voorgelezen. De jonge voorlezer bootst daarbij, zoo goed hij kan, den officieelen kerkedienaar na, terwijl de kinderen zich, conform de houding van de meeste kerkgangers, om zijn dolle declamatie bedroefd weinig bekommeren. Reeds aanstonds onder den invloed van den kerkelijken atmosfeer gebracht, nemen vooral zij, die geen vragen behoeven op te zeggen, zich voor, het onderwijs van den predikant, dat weldra volgen moet, even onverschillig te bejegenen.</p>
<p>Als de predikant eindelijk op het bepaalde oogenblik binnenkomt, wordt, na een langer of korter gebed, een psalm of gezang aangeheven, somtijds onder het accompagnement van een onervaren muzikant en een bandeloos kamerorgel, of anders bij elken versregel aangezet door de bulderende stem van den suppoost, die veelal nog minder muziek verstaat dan het bedoelde instrument.</p>
<p>Na afloop van het eigenlijke godsdienst-onderwijs wordt de samenkomst op dezelfde wijze gesloten.</p>
<p>Nu kan het zijn dat een en ander op sommige plaatsen stichtelijker toegaat; ja, dat menig predikant zelfs aan dezen vorm van catechetisch onderwijs een zekere wijding weet te geven; maar ik vraag of 't verstandig en goed is, of 't van waarachtigen zin voor het schoone en goede getuigt, als dit alles bij elke catechisatie terugkeert en in doodende eenvormigheid, jaar in jaar uit, aangeprezen wordt als een middel tot opbouwing van het kinderlijk geloof onzer weezen?
<pb n="166"/>Waarlijk, 't is mij niet te doen om de goede intentiën van regenten, of de vrome volgzaamheid van weesouders in verdenking te brengen. Indien ik overdrijf, wil ik zelfs gaarne boete doen voor het overtollige. Maar ik moet de vraag aan de orde stellen of niet langs natuurlijker en eenvoudiger weg een beter resultaat te verkrijgen ware. Ik wil ernstig onderzocht hebben of niet juist het al te hoog opvoeren van godsdienstige leiding een oorzaak kan wezen, dat men zijn eigen goede bedoelingen voorbijloopt.</p>
<p>'t Is toch maar al te waar dat sinds 1803 de klachten over de resultaten onzer weeshuizen nog steeds niet tot zwijgen zijn gebracht; dat, terecht of te onrecht, de reputatie der kinderen die vandaar in het werkelijke leven overgingen, op verre na niet zoodanig is, als men bij zooveel zorg voor hun zedelijke en godsdienstige opvoeding zou mogen verwachten.</p>
<p>Welnu, laat ons de eerlijkheid en oprechtheid hebben te vragen, of het groote geneesmiddel voor alle moreele kwalen, vermaning en opwekking tot het goede, hier ook misschien te druk wordt toegepast en of onze regenten, door al te groote nauwgezetheid in het afwijzen van die veranderingen welke eene gezonde opvoedingsleer vordert, de weldadige oogmerken der stichters ook soms voorbijzien. 't Zou immers niet de eerste maal zijn, dat een patiënt aan een verouderde pharmacopoea bezweek, of door het conservatisme van zijn medicus er maar niet boven op kon komen! Hoe naargeestig ook, als deel van een ‘afscheidsaanspraak’, was de teekening van het Middelburgsche weeshuis van 1803 toch niet geheel uit broeder Loysen's verbeelding ontworpen. Door zeer gemoedelijke menschen heb ik zelfs hooren beweren, dat er enkele zonden zijn, die meer bepaald aan de weeshuizen eigen mogen genoemd worden.</p>
<pb n="167"/>
<p>Welnu, weesvaders en weesmoeders zullen in den regel zeggen dat de kinderen nog veel te weinig worden vermaand en op hunne plichten gewezen.... Ik daarentegen beweer nog eens, dat ze veel te veel worden ‘bepreekt.’ Naar mijne innige overtuiging zou 't al veel gewonnen zijn, als men hun overal de middagkerk present gaf en tevens de catechisatiën terugbracht tot den eenvoudigen vorm van het meerendeel der catechisatiën in deze wereld, dat is, tot een korte en - ik hoop - heldere onderwijzing in de godsdienstleer, uitsluitend bij monde van den leeraar, zonder de assistentie van vader, moeder of getuigen, die er niets bij noodig hebben.</p>
<p>Vraag mij nu niet, wat ik dan met de ‘openvallende’ uren zou doen. Alle lezers van Los en Vast weten immers reeds lang dat ik verzot ben op de natuur en een groot vriend van gezellige sprookjes; dat ik 't een gruwel acht het kind in een holle zaal op te sluiten als de zon op de daken en de velden schijnt; ja, dat ik 't pedanterie noem als gij, of ik, of wie dan ook, zich met de opvoeding van een menschelijke ziel durft bemoeien op 't zelfde moment als de Algoede zelf tot haar spreken wil. Ik stel er grooten prijs op, dat onze lezers dit weten en in dit geval zoo ruim mogelijk toepassen,</p>
<p>Och, als ik mijn zin kreeg, zouden er op warme Zondagmiddagen eerlang vele uren zijn, waarin een wees kon vergeten, dat de christelijke liefdadigheid zijne moeder is en de wijsheid der directie hem nog dagelijks tot voedster strekt! 't Kind zou dan periodiek den indruk ontvangen dat de wereld ook voor hem andere hoofdstukken dan die der tucht bevat, en het leven vriendelijker artikelen dan die, waarin de hand van een langgestorven en begraven weldoener hem door de bedreiging met Gods persoonlijken toorn tot dankbaarheid verplichtte. Zelf voorkomend en zachtmoedig bejegend door allen,
<pb n="168"/>zou hij dan in God een wezen van oneindige goedheid en liefde leeren begroeten; hij zou den onvolprezen Weldoener van alle menschenkinderen een blijden glimlach toewerpen als hij Hem morgen in zijn catechisatie-boekje tegenkwam. Zoude het goede doel der vereeuwigde stichters en stichteressen daardoor minder worden bereikt? Zou 't ontrouw aan het ontvangen mandaat moeten heeten, indien een regent den moed had naar deze of soortgelijke overwegingen, stoutweg met eigen hand, de kooi nu en dan eens wijd open te zetten?</p>
<p>&nbsp;</p>
<p>Het besprokene brengt mij (en daarmee zal ik voor heden besluiten) nog op een andere grief tegen onze weezen verpleging. Mijne lezers houden 't mij ten goede als ik ook die nog even lucht.</p>
<p>'t Komt mij onmenschelijk en onmenschkundig voor dat zij, die in dezen iets te zeggen hebben, niet reeds lang hunne krachten inspannen om de hatelijke onderscheiding van weeskinderen en gewone kinderen weg te nemen; dat ze, om bij ons chapiter te blijven, nog altijd voortgaan op den weg van broeder Loysen, die den wees tot dankbaarheid en meer dan ordinaire plichtvervulling tracht aan te sporen door de vermelding <hi rend="spat">dat hij een wees is</hi>. Moet ieder kind recht dankbaar zijn aan God, de wees heeft, volgens deze voorstelling, daartoe meer dan gewone verplichtingen. Is ieder kind geroepen om in de genade en onverdiende goedheid Gods te roemen, meer dan één kindermond behoort die onzer ouderloozen over te vloeien van den lof des Heeren. Of heeft God hen niet tot zich genomen en zich hunner aangetrokken toen zij verlaten en alleen op de wereld stonden?.... Heeft Hij, die de harten der menschen leidt als waterbeken, niet gezorgd dat
<pb n="169"/>er weldadigen gevonden werden, die hen sedert dat oogenblik hebben gevoed en gekleed?.... Gaat dus overal waar kinderen wonen de zon der Eeuwige liefde dag aan dag over wieg en ledikantje op -, dat de Heer des Hemels en der Aarde ook de kribben in het weeshuis bezoekt is een veel grooter genade.... Dat Hij, die zijn Engelen op wacht stelt als de oogen van uwe en mijne kleinen dichtvallen, hen ook voor de poort van het weeshuis plaatst.... is meer dan een tong kan uitspreken of in een hart zou kunnen opkomen.... Ja, alles wat enkelvoudig is voor de kinderen, wier ouders nog leven, wordt een dualis en pluralis als het weeshuis er bij betrokken is....</p>
<p>Mijne vrienden... zegt mij, bid ik u, wat dit voor onzin is -, en dat uit den mond van menschen die christenen heeten en prijsstellen op dien eernaam? Is er soms een andere God voor het weeskind dan voor uwe en mijne kleinen die, naar der kinderen aard, dag aan dag ontvangen, aannemen en genieten, alsof vader en moeder hun hoogste autoriteit en eenige verzorgers waren? Wilt gij met alle macht den wees beduiden dat de dag, waarop hij ouderloos werd, bij slot van rekening de welaangename dag zijner zaligheid was? Acht gij het soms eene zaak die buiten God omging, dat de ouders van deze kinderen aan hun kroost ontvielen? Begon toen eerst recht de openbaring zijner liefde en zorg, toen Hij ze hulpeloos naast het sterfbed dier dierbaren vond staan? O, gij weet niet welke onheilige gedachten deze uwe onheilige theorie opwekt! Als de eerbied voor den Nooitvolprezene ons niet de lippen sloot, er zou des vragens geen einde zijn. Is 't waarlijk uw doel de kinderen van uwe Godshuizen tot hooger dankbaarheid aan te sporen dan die gewoonlijk onder kinderen gevonden wordt, begint dan met hun het beeld van Gods <hi rend="spat">algemeene</hi> menschenliefde voor te houden, hun predikend
<pb n="170"/>dat er bij Hem geen aanzien des persoons bestaat, dat zij, die Hem daarin 't getrouwst volgen, de beste discipelen van Jezus zijn. Verkondigt aan de weeskinderen dat het ongeluk, 't welk hun trof, geen enkele verandering gebracht heeft in hunne betrekking tot God en menschen; dat de liefde des Almachtigen van veel vroeger dagteekent; dat alle braven zich steeds zullen beijveren hun het droevige gemis nooit ofte nimmer tot een verwijt te maken. Zegt hun daarbij dat de liefde, die de zorg voor hun tijdelijk en eeuwig welzijn op zich nam, vrij van alle voorwaarden was; dat geen weldenkende ooit dankbaarheid van hen zal eischen als de rente van zijn kapitaal ('t welk immers ook maar geleend goed was?)... Dan zullen zij zich verplicht rekenen om, even gul en mild als hun gegeven werd, op hunne beurt van het hunne terug te geven.... Zij zullen dan van God en hunne weldoeners leeren, dat de liefde, die nooit haar eigen belang of voordeel zocht, tot in eeuwigheid blijven zal!... Zou deze methode niet wel zoo vruchtdragend zijn als die welke gij met uwe weezen volgt? De natuur laat zich niet in een liverijpak steken, zooals die arme jongens; en de dringende eisch tot dankbaarheid stuit af op den onwil van het hart om andere dan vrijwillige leeningen te sluiten met menschen, wier aangezicht ze nooit gezien hebben, wier weldadigheid zij misschien onder de bestaande condities niet zouden hebben begeerd. Als ik dit alles bedenk en onze weezen aanzie, dan wordt mij het hart toegeschroefd bij de voorstelling van de booze gedachten, die hoogstwaarschijnlijk daarbinnen reeds hebben post gevat op hetzelfde oogenblik dat een welmeenend leeraar hun gaat toespreken en de president van het college regenten, geestelijk gesproken, in zijne handen wrijft. Deze heeren konden immers niet vermoeden dat al hunne berekeningen reeds aanstonds op kop-<pb n="171"/>pigen wrevel zouden afstuiten -, dat de jeugdige knaap reeds lang de deuren van zijn hart hermetisch gesloten had, toen de 
leeraar hem van liefde en van dankbaarheid sprak?</p>
<p>Er zijn voorbeelden van weeskinderen die, naar het getuigenis van alle hooge en lage autoriteiten, zoolang zij in het Huis waren, maar niet dankbaar <hi rend="spat">wilden</hi> zijn; die geen orgaan schenen te hebben voor de dankbaarheid; maar die, als ze uit het Huis en onder de menschen kwamen, zonder een enkele preek, in drie dagen tijds, recht hartelijke schepsels werden.</p>
<p>Een vriendelijke baas, die hun een echt vaderlijk ‘goeden morgen’ toeriep; een zachte meesteres, die nooit preekte, maar dikwijls stichtte door woord en voorbeeld; een gelukkiger kind, dat hen broeder noemde; of misschien ook wel een gewoon burgerman die, in Gods vrije natuur rondwandelend, het norsche weeskind tegenkwam en, zonder diens norschheid op te merken, bij de hand vatte om hem eens recht vriendelijk in de oogen te kijken.... zij hebben soms in een ommezien gedaan gekregen wat met geen honderd kerkbeurten in 't jaar en geen duizend stichtelijke ‘aanspraken’ was te bereiken geweest.... Alle verstandige vaders en hartelijke moeders in onze weeshuizen (Goddank, zóó zijn er!) mogen mij dit pleidooi ten goede houden. Ik bestreed immers wat <hi rend="spat">zij</hi> bestrijden? God zegene hen!</p>
</div>
<div type="chapter">
<interpGrp>
<interp type="secundair" value="dyse002"/>
</interpGrp>
<pb n="172"/>
<head rend="h3">De kerk aan boord.</head>
<q rend="bq">‘Godsdienstige overdenkingen’, door Johs. Dyserinck. Twee deelen. Haarlem, de erven Loosjes 1869.</q>
<p>Er bestaat in Nederland een ‘reglement’ voor den ‘inwendigen dienst’ aan boord van ‘Zijner Majesteits schepen en vaartuigen van oorlog.’ Ieder weet, naar ik vertrouw, dat we bij de uitdrukking ‘Zijner Majesteits schepen en vaartuigen’ niet aan een privaat-bezit van den koning, maar aan een eigendom van den Staat der Nederlanden hebben te denken, en wel aan hetgeen in officieele stukken nog, ouder gewoonte, onze ‘Marine’ wordt genoemd. Het is met gemelde uitdrukking juist zoo gesteld als met de benaming ‘Zijne Majesteit’ zelf: meer officieel dan nauwkeurig, wordt ze alleen bij het licht der historische interpretatie in haar eigenlijke beteekenis verstaan; ik zeg dit om mogelijk misverstand te voorkomen.</p>
<p>'t Bedoelde reglement nu is behoorlijk en wel in afdeelingen gesplitst en deze zijn weer. geheel naar den eisch, ver-<pb n="173"/>deeld in artikelen. De eerste afdeeling draagt ten opschrift: ‘Godsdienst’ en het eerste artikel luidt daar als volgt:</p>
<p>&nbsp;</p>
<p>‘Daar de godsdienst de grondslag is van waren moed en zedelijke gedragingen, en van oudsher het kenmerk was van den Nederlandschen zeeman, zoo is dan ook de betrachting en handhaving daarvan als eerste pligt den kommandant en officieren aanbevolen.’</p>
<p>&nbsp;</p>
<p>Ziedaar reeds aanstonds het een en ander, wat zeer vermoedelijk aan velen onzer lezers niet bekend was. Mij aangaande, ik belijd openhartig dat het artikel eerst gisteren te mijner kennis is gekomen en 'k voeg er onmiddellijk bij dat de toen ontvangen indruk van verbazing enz., vooral van verbazing, nog op dit oogenblik bij mij voortduurt. Men heeft zonder twijfel het recht van deze mijne aandoeningen geen notitie te nemen, doch ik voor mij heb behoefte mij eenigszins nader te verklaren en doe dat bij deze.</p>
<p>‘Als eerste pligt’, derhalve, is ‘den kommandant en officieren’ op eenig schip of vaartuig van onze oorlogsvloot ‘de betrachting en handhaving van den godsdienst aanbevolen.’</p>
<p>Ik herzeg: ‘<hi rend="spat">als eerste pligt</hi>.’</p>
<p><hi rend="spat">Aanbevolen</hi>: niet door ouders of voogden; niet door een of meer kerkbesturen; niet door eenige macht, waarmee een kommandant of officier onzer marine, dès verkiezende, niets te maken heeft. Neen; aanbevolen van regeeringswege, aanbevolen door bedoelder kommandanten en officieren wettige overheid; aanbevolen rechtstreeks en deugdelijk door de autoriteit aan wier besluiten, ordonnantiën enz. ze met eede verklaard hebben zich te zullen onderwerpen.</p>
<p>In de zitting der Tweede Kamer van 12 Mei ll., bij gelegenheid eener discussie over den ‘verplichten kerkgang’ der
<pb n="174"/>militairen, legde het ‘geachte lid’ de heer Nierstrasz, met het oog op de ‘staatsburgerlijke en godsdienstige rechten’ van den militair, de verklaring af dat ‘ieder die zich vrijwillig in den militairen stand begeeft, een groot offer aan het vaderland brengt, een offer van eigen wil en onafhankelijkheid.’ Niet bij allen vond die verklaring ingang; een enkele was van oordeel dat ze als thesis in een dispuutcollege, zelfs tegen een middelmatig geoefenden dialecticus, niet bestand zou zijn. In den grond der zaak, evenwel, is een militair zonder blinde gehoorzaamheid aan zijn superieuren, ook volgens de jongste en vrij algemeen als classiek erkende theorie, kortweg een slecht militair en meer dan deze herinnering heb ik voor mijn doel hier niet noodig.</p>
<p>Wat ik hier, namelijk, zeggen wilde, is dit:</p>
<p>Indien den kommandanten en officieren aan boord van Zijner Majesteits schepen en vaartuigen van oorlog bij reglement is aanbevolen, en wel als <hi rend="spat">eerste</hi> plicht, de betrachting en handhaving van den godsdienst (en dit is het geval);</p>
<p>indien gehoorzaamheid aan superieuren en ‘derzelver’ reglementen en instructiën een noodzakelijk vereischte is voor een echt militair (en zoo <hi rend="spat">is</hi> het inderdaad);</p>
<p>indien we aannemen dat de kommandanten en officieren der Nederlandsche marine, zoo niet allen, toch voor het meerendeel echte militairen zijn (en wie wil dat niet aannemen?);</p>
<p>dan is het volgens de regelen der logica wettig en wel uitgemaakt, dat men in Nederland met volkomen assurantie zal mogen zeggen: ‘gaat tot de kommandanten en officieren aan boord van Zijner Majesteits schepen en vaartuigen van oorlog, gij ongodsdienstigen, en leert van hen wat godsdienst is!’</p>
<p>Verkiest iemand bij deze conclusie te glimlachen? Moet die
<pb n="175"/>glimlach beduiden dat de conclusie niet deugt? Men hebbe alsdan de goedheid mij te zeggen, waar de fout der redeneering schuilt.</p>
<p>Mijn eerste en tweede ‘indien’ vormen, als ge er niet tegen hebt, den <hi rend="spat">major</hi> en die <hi rend="spat">major</hi> is, al zeg ik het zelf, onberispelijk. Voor 't geval dat iemand onderscheid mocht willen maken tusschen hetgeen den militair van hoogerhand wordt <hi rend="spat">aanb</hi>evolen en 't geen hem wordt <hi rend="spat">be</hi>volen, voor dat geval zij herinnerd dat hier niets minder wordt aanbevolen dan de <hi rend="spat">plicht</hi> en wel de <hi rend="spat">eerste</hi> plicht. Plicht nu is plicht, een echt militair weet er alles van; geen verdere toelichting, noch aanbeveling behoeft hij. Is plicht het parool, dan is gehoorzamen de boodschap. Mijn major blijft dus onberispelijk.</p>
<p>Op mijn conclusie, ook dát durf ik beweren, valt als conclusie in den syllogismus, als logisch juiste gevolgtrekking, evenmin een aanmerking te maken die hout snijdt.</p>
<p>Bevat de conclusie niettemin een dwaasheid, een leugen, dan rest ons alleen nog den <hi rend="spat">minor</hi> als foutief te verwerpen. Met andere woorden, dan blijkt het dat er niet <hi rend="spat">zooveel echt</hi> militaire geest aan boord van Zijner Majesteits schepen en vaartuigen van oorlog aanwezig is, als we wel zouden gedacht en gewenscht hebben. Terwijl ik het onderzoek in deze zaak aan anderen overlaat, mogen een paar vragen mijnerzijds hier nog een plaats vinden.</p>
<p>&nbsp;</p>
<p>Vooreerst dan wenschte ik wel te weten wat.... ja, laat mij het ding nu goed bij den naam noemen.... wat de.... de rechtsgrond?.... ja, dat's geloof ik het woord.... wat de.... rechtsgrond.... is, waarin 't bedoelde reglement voor den ‘inwendigen dienst’ (en dus ook het voorschrift in artikel één) wortelt.... Ik weet waarlijk niet zeker of ik mij
<pb n="176"/>wel behoorlijk uitdruk.... maar ik bedoel eenvoudig: of een Nederlandsch officier van Marine, een officier dus van een natie in wier grondwet den burgers volkomen vrijheid van godsdienst (en van ongodsdienstigheid, zeggen sommigen) wordt toegekend -, of zulk een officier van rechtswege kan verplicht worden tot ‘betrachting en handhaving van den godsdienst’? Indien neen, dan acht ik 't zeer jammer dat van dusdanige verplichting in het ‘reglement op den inwendigen dienst enz. enz.’ wordt gesproken; want wat is nadeeliger voor discipline dan het voorschrijven van instructies tegen wier overtreding, als 't er op aan komt, niets wezenlijks kan worden uitgericht? Indien ja, ik geef in bedenking of er aan zulk een stand van zaken, in naam onzer grondwettige vrijheid, niet een eind moet komen? - Zeer levendig en diep gevoel ik dat hier een terrein is, waar ik al mijn leven een min schitterend figuur zal maken; zoodra er van reglementen en artikelen iets op mijn weg en mijn papier komt, gaat mijn opgeruimdheid te loor en mijn stijl wordt ‘dusdanig’ taai en saai dat zelfs Dr. A. Bronsveld van Haarlem weer eenige hoop voor mij zou krijgen (onlangs heeft hij, naar ik hoor, niet zonder zorg een toenemende losheid in dit boekje bespeurd). Op den koop toe geef ik dan (wel denkelijk!) nog bedroevende blijken van onbedrevenheid in de taal der wetgeleerden en van gebrek aan wat men juridischen aanleg noemt. In weerwil van deze omstandigheden en desalniettemin ('k zal blij zijn als ik er zoometeen weer uit ben) moest mij de vraag naar het al of niet gepaste der bepaling in art. één van 't ‘reglement enz. enz. hier van het hart; 't is meer gebeurd dat men uit den mond van kinderen en leeken eenige waarheid vernam, waarvoor de Oomes zich al te lang Oost-Indisch doof hielden. Ik stap thans van 't chapiter af, met de verklaring (in geval men mij namelijk op 't nood-<pb n="177"/>zakelijk onderscheid tusschen 
militair en burgerlijk recht mocht wijzen), dat van alle rochtsbedeelingen op deze aarde, de militaire wel 't allerminst op het niet-rechtsgeleerde volk den indruk van een rechtsbedeeling maakt; dit zoowel bij andere volken als te onzent, zoover ik heb kunnen nagaan.</p>
<p>Ik laat nu de quaestie rusten of <hi rend="spat">eenig</hi> mensch wel ooit en ergens bij reglement op den weg der godsdienstbetrachting kan worden gebracht en gehouden en vraag,</p>
<p>ten tweede: of een regeering, die van 's lands officieren in de <hi rend="spat">eerste</hi> plaats ‘betrachting en handhaving van den godsdienst’ verlangt, niet, op zijn zachtst genomen, vrij ondoordacht handelt als ze bij de opleiding tot den officiersrang zoogoed als geen acht geeft op de godsdienstige ontwikkeling der adspiranten of kweekelingen? Of het al verder niet te eenenmaal onbegrijpelijk mag heeten dat in 't programma voor 't officiers-examen met taal noch teeken 't chapiter godsdienst door zulk een regeering wordt aangeroerd?</p>
<p>Om officier te kunnen worden moet men zijn: physiek, zóó lang, zóó breed, zóó gezond, in één woord, van zessen klaar (ik bezig hier kortheidshalve en zonder ondeugende bedoeling den term die bij de keuring van paarden voor het leger gebruikelijk is). Dit van 't physiek. Wat de intellectueele en wetenschappelijke ontwikkeling betreft, ook voor het meten van deze is de officieele maatstaf vrij duidelijk aangewezen. Maar wat ook verlangd worde, van godsdienstige kennis en practijk is, zoover ik weet, bij de vereischten voor het officiers-ambt geen sprake. Hoe ter wereld moet het dan een jonkman te moede zijn als hij in de qualiteit van adelborst eerste klasse aan boord komt, vol moed en ijver zijn plichten wil aanvaarden en op eenmaal ontdekt dat de ‘<hi rend="spat">eerste</hi> plicht’,
<pb n="178"/>hem in zijn aanstaanden werkkring aanbevolen, een plicht is waaromtrent hij bij geheel zijn voorbereiding op den cursus òf in 't geheel niet, òf zeer gebrekkig werd ingelicht? Indien de kennismaking met het ‘reglement enz.’ hem onder zulke omstandigheden niet danig ternederslaat, zal dit vermoedelijk, in den regel, daaraan zijn toe te schrijven dat hij als bij instinct gevoelt, of bij ervaring reeds spoedig bemerkt: dit reglement, met name die phrase over den ‘eersten plicht’, is niet ernstig gemeend.</p>
<p>Voor de zaak van den godsdienst aan boord van Zijner Majesteits schepen en vaartuigen van oorlog is met zulke dingsigheden, ieder beseft het, zeer weinig gewonnen, zelfs allicht iets verspeeld. O, die reglementen!.... Driemaal o en ach, die reglementen, waar 't den godsdienst betreft!!!....</p>
<p>&nbsp;</p>
<p>Ik onderstel, iemand zegt: ‘mijn vriend, gij draaft door! Er wordt wel degelijk op zedelijkheid en goed gedrag gelet bij de aankomende officieren; er wordt....’</p>
<p>Doch ik kan hem waarlijk niet laten uitspreken. Het reglement luidt: ‘daar <hi rend="spat">de godsdienst</hi> de grondslag is van waren moed en zedelijke gedragingen - - -, is dan ook de betrachting en handhaving daarvan als eerste pligt den kommandant en officieren aanbevolen.’ Duidelijker kan het niet en de vraag blijft: hoe is deze bepaling, dit voorschrift, deze wet, of wat wilt ge, te rijmen met de voorgeschreven opleiding van den adspirant-officier?.... Was de wetgever wellicht van oordeel dat de godsdienstige ontwikkeling bij een mensch, inzonderheid bij een mensch die marine-officier wenscht te worden, vanzelf spreekt en vanzelf komt? Maar dan bad men het gansche hoofdstuk over ‘godsdienst’ een overtolligheid moeten achten.</p>
<p>Inderdaad, de zaak is zonderling.</p>
<pb n="179"/>
<p>Zonderling schijnt ook, in een officieel stuk der Nederlandsche wetgeving voor Marine, de verklaring dat de <hi rend="spat">morale indépendante</hi> een illusie is. Al staat het in 't aangehaalde artikel niet met die woorden, het wordt er toch te kennen gegeven. Nu ben ik voor mij geen adept van de leer der bedoelde independenten; van heeler harte onderschrijf ik de verklaring in artikel één; doch hoe ik mij wend of keer, 't is mij onmogelijk die verklaring daar op haar plaats te vinden. Daarom doet ze mij maar half genoegen. Wie weet niet bij ondervinding dat al wat misplaatst is èn zelf aan waarde schijnt te verliezen, èn voor andere belangen tot nadeel strekt? Het blijkt intusschen, hoe langer zoo meer dat artikel één wel een goede intentie heeft, maar, wat zal ik zeggen? een slechte positie? een verkeerde redactie?....</p>
<p>&nbsp;</p>
<p>Dan hebt ge eindelijk in artikel één nog dat woord over ‘den Nederlandschen zeeman.’ Let wel: ‘van oudsher’ is de godsdienst ‘het kenmerk van den Nederlandschen zeeman’ geweest.</p>
<p>Wie heeft toch dat ‘reglement’ in 't leven geroepen?</p>
<p>Was hij een goedhartige optimist, of een plechtige phrasen-maker?</p>
<p>Heeft hij geloofd wat hij schreef, of schreef hij omdat er zooveel afdeelingen, zooveel artikelen, zooveel regels moesten zijn?.... Onbegrijpelijk ware 't niet..., maar toch wel jammer als iemand dus ging vragen. Laat ons liever naar 't karakter van den Nederlandschen zeeman ‘van oudsher’ eenig onderzoek doen. Beginnen we maar terstond, en wel met de opmerking dat de zaak meermalen reeds werd besproken.... Dat is al dadelijk de echt-historische toon, geloof ik.</p>
<pb n="180"/>
<p>‘Van oudsher is de godsdienst het kenmerk van den Nederlandschen zeeman geweest....’ 't Klinkt kort en bondig, maar als nu eens iemand de opmerking maakte dat ‘van oudsher’ een stokpaardje is, waarop de historiebedervers ‘van oudsher’ door dik en dun hebben rondgedraafd? Als iemand eens meende dat ‘van oudsher’ een vlag is, waaronder sinds jaar en dag allerlei malligheid en onzin (en erger) wordt binnengesmokkeld? Als iemand eens zei dat ‘van oudsher’ een huismiddeltje is, niet noemenswaard de pillen en zalf van Holloway en Urbanus in deugdelijkheid te boven gaande? Als wij elkander eens vriendelijk verklaarden geen ‘van oudsher’ zonder toelichting in eenige redeneering en argumentatie meer te willen dulden? Als we te zamen eens wat uitlegden - ieder zijn penningske - om 't ‘van oudsher’ wegens kennelijke gebreken van ouderdom in 't invalidenhuis een plaats te verzekeren?...</p>
<p>Ik geloof waarlijk dat de inval zoo kwaad niet is.</p>
<p>‘Van oudsher’ was te onzent, naar het zeggen der meerderheid, alles even goed en mooi en flink en degelijk. De tijdgenooten en oog- en oorgetuigen van al dat fraai's liggen natuurlijk op het kerkhof, of sluimeren, dichterlijk gesproken, reeds lang in den nacht der graven.</p>
<p>Om nu niet verder dan noodig is van ‘den Nederlandschen zeeman’ en ‘deszelfs’ godsdienst ‘van oudsher’ af te dwalen, ziehier wat, onder anderen, de weleerwaarde C. Meeuse, predikant op den Hoek in de provincie Zeeland, ten jare 1821 in de voorrede van zijn ‘godsdienstig handboek voor zeevarenden’ schreef:</p>
<p>‘Treden wij eens met onze gedachten terug tot de dagen onzer vaderen’ (bij gelegenheid een niet onwaardig en wèl gezalfd synoniem voor ‘van oudsher’) tot de tijden, toen het Neder-<pb n="181"/>land welging en deszelfs zeevaart bloeide. In de laatste helft van de 17<hi rend="sup">de</hi> eeuw’ (bij uitnemendheid ons ‘van oudsher’) voeren, volgens het verhaal van Udemans, predikant te Zierikzee, van genoemde plaats 500 of 600 man ter vischvangst die zoo godsdienstig waren, dat zij, uit liefde voor de godsdienst, op 's Heeren dag nooit takelden of onderzeil gingen en nooit taarlingen of kaarten medenamen, maar een bijbel, een Nieuw Testament en andere stichtelijke boeken. In ledige uren leerden zij elkander lezen en onderwezen ze elkander in de godsdienstleer, zoodat er velen waren, die hunne religie gemakkelijk konden verdedigen. Zeelieden, toen ging het Nederland wel, en thans?...</p>
<p>Aldus de weleerwaarde C. Meeuse ten jare 1821.</p>
<p>Ik herinner mij hier 't verhaal van den knaap, die onder kerktijd geknikkerd en al zijne knikkers verloren had. ‘Dat komt er van,’ zei de vader. ‘'t Verlies uwer knikkers, o mijn zoon, is de rechtmatige straf voor uw verwaarloozing van den godsdienst; zij kon niet uitblijven.’ En de zoon antwoordde: ‘maar vader, Piet van hiernaast heeft ook zijn godsdienst verwaarloosd en.... al mijn knikkers gewonnen.’</p>
<p>Lieve geestverwanten van den heer Meeuse, zegt dat het een mensch gezet is godsdienstig en braaf te zijn! Zegt dat de godsdienst en de deugd hem recht goed staan, ja, beter dan iets ter wereld! Zegt desnoods dat hij ze niet missen kan om zijn identiteit als mensch te bewijzen! Maar, wat ik u bidden mag, maakt uzelven en anderen niet langer wijs, dat een mensch te meer kabeljauw, te beter schelvisch vangt, naarmate hij godsdienstiger is. Met hetzelfde recht zoudt gij kunnen zeggen dat men te overvloediger doperwtjes oogst, naarmate men fraaier op de viool speelt. Houdt toch eens op, waarde vrienden, de ongelijksoortigste dingen door
<pb n="182"/>elkaar te haspelen; tracht niet langer de godzaligheid aan te prijzen om voorrechten waarmee zij in geen logisch, ik meen psychologisch, verband staat. Laat de beurs, de provisiekamer, laat keuken en kelder buiten taxatie als gij de waarde der vroomheid wilt bepalen. In zichzelve heeft immers de vroomheid haar loon? Kracht des geestes is zij immers? Levenslust, heilig vertrouwen, met deze en dergelijke gaven loont zij immers hare vrienden? Met deze en met geen andere van gansch andere soort.... Denkt er eens over en.... ja, en onderzoekt dan meteen nog eens of 't wel onfeilbare teekenen van wezenlijke godsdienstigheid zijn dat iemand 1<hi rend="sup">o</hi>, (in de qualiteit van visscher) ‘op 's Heeren dag nooit takelt of onderzeil gaat:’ 2<hi rend="sup">o</hi>, ‘nooit taarlingen of kaarten’ mee aan boord neemt; 3<hi rend="sup">o</hi>, zijn ‘religie gemakkelijk kan verdedigen.’ Zeer waarschijnlijk valt er op het onbedrieglijke dier teekenen wel wat af te dingen, doch 't zou niet baten als een andersdenkende u dat betoogen ging; dus moet gijlieden zelven bij gelegenheid die zaak nog eens nader bezien.</p>
<p>‘Zeelieden, toen ging het Nederland wel, en thans?...’ zegt de heer Meeuse, en.... en we schepen ons in op een zee van allerlei meditaties, waarbij de kerk aan boord voor een oogenblik uit het gezicht raakt. 't Is me, namelijk, of ik een legio andere heerschappen hoor. In vroeger tijd vond men die vrinden veelvuldig in de trekschuit: ze hielden niet van ‘dat nieuwe’, van ‘die spoorwegen’, en ‘men zou er hen,’ evenals die jufvrouw van Hildebrand, ‘ook nooit op krijgen.’ Tegenwoordig treft men ze evenwel ook ‘op de spoorwegen’ aan, zelfs in de eerste klasse. Negen van de tien keer mag men 't er in dat geval voor houden, dat ze van de christelijk-historische richting zijn en met hun historiebeschouwingen, vooral op zendingsfeesten
<pb n="183"/>en dergelijke, aan de volgzaamheid der passagiers derde klasse niet weinig pleizier beleven.</p>
<p>‘Toen ging het Nederland wel, en thans?...’ Prachtig onderwerp voor tien jaargangen van tien christelijk- historische dag- en weekbladen! Onwaardeerbaar motief voor een obligaat-‘bazuin!’ Onuitputtelijk thema voor den beminden ‘heraut’! Gansch onmisbare tekst voor de predikers van Vogelenzang en Heiloo en Hoederingen en van andere gewijde of nog te wijden plaatsen op den vaderlandschen grond! Algenoegzame Jeremiade, waardoor de geloovigen met vruchtbare droefheid worden aangedaan! Met droefheid, ja, over 't verval van geloof en zeden!... Met verontwaardiging, ach, over de driestheid des ongeloofs in dit laatst der dagen!... Met heiligen ijver, o wee, voor de geschonden vaderlijke altaren.... Met dito dito... heb ik jou daar?... voor de stembus!... Welkom thuis, goede vrienden!</p>
<p>Ik dwaalde daar wezenlijk te ver van den ‘Nederlandschen zeeman’ af.</p>
<p>- ‘Zeelieden, toen ging het Nederland wel, en thans?...’ zegt de heer Meeuse. Thans, wil hij zeggen, gaat het minnetjes. ‘Thans’ slaat, gelijk men zich zal herinneren, op 't jaar 1821 en daaromtrent. In vroeger tijden evenwel, toen zulk een ‘thans’ natuurlijk op andere tijden sloeg, toen had het dezelfde kracht zoo ongeveer, en heden is het niet anders. Heden, gelijk men reeds begrepen heeft, is 't classieke ‘thans’ nog niet in onbruik geraakt bij schrijvers en redenaars, die met hun publiek wat doen kunnen omdat hun publiek geen historie kent. Heden nog is dit ‘thans’, in verband met het meergemelde ‘van oudsher’, een ware uitkomst voor den volksleider die, òf als Abraham ‘niet weet waar hij komen’ zal, òf.... 't wel weergasch goed
<pb n="184"/>weet, als ik 't zoo eens <hi rend="spat">franchement</hi> mag zeggen.</p>
<p>Weer dwaal ik af.</p>
<p>- ‘Toen ging het Nederland wèl, en thans?....’ zegt de heer Meeuse.</p>
<p>Waaraan denkt hij met dat wèlgaan? Aan de volle schatkist, die we ‘toen’ (de zeventiende eeuw) nog hadden? Aan de kanonnen waarmee we toen nog schoten, en raak schoten, zelfs den vijand, ik bedoel onze medemenschen, bij heele partijen doodschoten?.... Waaraan denkt de heer Meeuse toch? Aan al de finantieele en politieke en maritieme heerlijkheid, waaruit onze braafheid, onze godzaligheid bewezen werd?... Maar werd die er waarlijk door bewezen? Dat is juist de vraag.... Neen, dat is veeleer de dwaling.... Onze vaderen waren <hi rend="spat">niet</hi> vromer dan wij. Zij konden wellicht ‘hun religie gemakkelijk verdedigen;’ gemakkelijker dan wij, ik wil het daarlaten, maar <hi rend="spat">vromer</hi> dan wij, neen, dat waren ze niet; dat heeft zelfs Dr. Schotel niet kunnen bewijzen, die heel wat van de vaderen weet. Ik verlang den vaderen hun mate van godsdienstzin niet te ontzeggen; indertijd mocht ik 't zelfs opnemen voor de vroomheid van Bogerman. Doch ik wensch de dagen van der vaderen vroomheid, neen, ik wensch ze niet terug. De manier waarop ze hun ‘religie’ gewoonlijk ‘verdedigden’ heeft mij nooit aangestaan. De ‘gemakkelijkheid’ waarmee ze 't deden, was al te dikwijls de gemakkelijkheid van den gedresseerden catecheet, of van den verwaanden catechiseer- en drilmeester, of van den inquisiteur die even koelbloedig de ketters plukt als de poelier zijn levende en doode kippen. Ieder het zijne, en alzoo den vaderen het hunne! Maar ook den kinderen het deel huns goeds! Men kan van die kinderen heel wat kwaads zeggen eer het te veel is; een verblinde die op hun kerfstok niets leelijks vindt. Edoch,
<pb n="185"/>alles heeft zijn grenzen. Door elkaar genomen kan 't geslacht dezes tijds op 't punt der vroomheid den toets zeer wel doorstaan, waar 't vergeleken wordt met dat der classiek geheeten eeuw.</p>
<p>- ‘Maar 't is toch niet weg te redeneeren,’ zou vader Meeuse zeggen, ‘'t is toch niet weg te redeneeren, jonge man, dat het eertijds ons vaderland wèlging; dat onze zeevaart bloeide, onze Leidsche duffel als boter van de markt gleed, onze papieren....’</p>
<p>- ‘Och heere neen, dat is niet weg te redeneeren,’ zuchten en temen en puffen, het heele jaar door, alle kransjes, waar de broeders nog heel wat rechtzinniger zijn dan vader Meeuse (want in 't voorbijgaan gezegd, bijzonder rechtzinnig was vader Meeuse niet; hij was alleen maar wat eenzijdig op 't punt van den ouden tijd en wat huishoudelijk-berekenend op 't punt der godsdienst). ‘Och heere neen, dat is niet weg te redeneeren....’</p>
<p>Bij die klagende profeten zeker niet, ten minste niet heel gemakkelijk, dat beken ik. Neen, daar is 't niet weg te redeneeren, het oud-joodsche bijgeloof omtrent de profijtelijkheid des waren geloofs. Neen, daar blijft men met onverbrekelijke taaiheid zijn eigen verklaring vasthouden van het woord dat ‘de godzaligheid tot alle dingen nut’, dat zij een ‘groot gewin’ is ‘met vergenoeging.’ Daar blijft vader Job de groote man, het opgerichte teeken; wèl te verstaan, niet de lijdende, de arme, maar de rijkgeworden Job; de Job, wien de veertien duizend kameelen, de zóóveel schapen en runderen niet ontgaan konden omdat hij zoo vroom was, zoo godsdienstig. Neen, in die kransjes, die clubs, die kringen, blijft artikel één dat de tegenwoordige duurte en de aardappelziekte en de hooge belasting en de veepest en weet <hi rend="spat">ik</hi> 't wat niet al! dat het altegaar 't frap-<pb n="186"/>pante en 't ‘fripante’ gevolg is van de goddeloosheid der tegenwoordige wereld, anders gezegd, van den twijfel aan de Dordsche onfeilbaarheid. En ik voeg er bij: eer zou men al die akeligheid zelve, al die duurte, al die ziekte kunnen wegredeneeren, dan de theorieën van deze historici. Ze houden stand achter Abraham en Job, achter Hellenbroek en Kohlbrugge; ze verschuilen zich in polsmofjes en witte dassen, in tabakspijp en snuifdoos en effectentrommel; ze zijn wel te bestrijden, maar vooralsnog niet te overwinnen, deze theorieën -; ze worden nog dag aan dag versterkt door zeer treffende bevindingen die, ook in deez' droeve tijden, het zalig voorrecht mochten zijn van menig dierbaren broeder en menig geliefde zus. Of worden niet, ook heden nog, ‘het koren en de most’ wonderdadiglijk vermenigvuldigd in het huis waar men de knie niet voor Baäl buigt? Wat is daartegen te zeggen?..</p>
<p>Ik herhaal: met eenige hoop op succès is daartegen vooralsnog bijzonder weinig te zeggen.</p>
<p>Zeg dat de rijkdom der 17<hi rend="sup">de</hi> eeuw niets voor den godsdienstzin van de vaderen dier eeuw bewijst; waag de gissing, en staaf haar desnoods, dat die rijkdom, als menige rijkdom, meer direct met den Mammons- dan met den waren godsdienst in verband staat; herinner het oude volksspreekwoord van den Nederlandschen koopman, die door de hel zou varen als er iets bij te verdienen viel; kom voor den dag met de stukken van de Oost-Indische compagnie en bewijs met die stukken dat er waarachtig door de hel is gevaren, dat er wis en zeker ook oudtijds veel verdiend werd met schurkerij, met wreedheid en onrecht en bedrog. Komaan, geef u de moeite om deze en dergelijke dingen aan de oefenende zonen der geoefende en beproefde vaderen voor te houden.... eer gij ter helfte zijt, heeft het grooter deel van uw gehoor
<pb n="187"/>zich, al handenvouwend, met een soort van martelaarsberusting in slaap gezucht.</p>
<p>Neen, gij kunt u buiten adem praten, maar de zielerust veler geloovigen verstoren, de vastigheid veler historisch-christelijken verschrikken -, dat kunt ge nog in geen zeven jaar. ‘Toen ging het Nederland wel,’ zóó is het en zóó blijft het vooreerst. ‘<hi rend="spat">Toen</hi>!’ Verstaat ge?... Toen men ‘de religie’ zoo ‘gemakkelijk verdedigen’ kon. Toen het beulenzwaard en de gevangenis een handje hielpen. Toen het protectie-stelsel in vollen gang en hooge eere was. Toen de koloniale batenzucht nog niet als baatzucht werd belasterd. Toen men niet ‘wijs’ wilde zijn ‘boven hetgeen geschreven is.’ Toen men bij hooge noodzakelijkheid er zelfs niet tegen opzag om hier of daar een heks te verbranden. Toen de betooverde wereld nog een zalige werkelijkheid en geen onzalig boek van een ketterschen predikant was. Toen het nepotisme.... O, houd maar op! Ik bemerk, gij verstaat van dat ‘toen’ nog het rechte niet; gij verwart en verhaspelt de dingen; gij weet niets van de geloovige historiebeschouwing; gij weet weinig van 't geen gij zwijgen of zeggen moet....</p>
<p>En toch.... toch zouden gij en ik het mogelijk wel met elkaar kunnen vinden. Want, onder ons gezegd, niet alleen heb ik weinig op met die godzaligheid, die zoo verbazend ‘nuttig’ is; niet alleen acht ik haar opvijzeling als een slag der werkelijkheid in 't aangezicht geslagen, als een onaardige bespotting van menigen vrome die ‘zijn brood met tranen’ at; maar ik beweer zelfs dat men de echte godzaligheid voorgoed den weg naar menig hart afsnijdt door steeds die andere aan te prijzen, die zoo voordeelig is en tot de echte in verhouding staat als zelfzucht tot liefde, derhalve, als vuur en water tot elkaar. Gij begrijpt wel, amice,
<pb n="188"/>want ik houd u, schoon mij onbekend, voor een alleszins raisonabel mensch, gij begrijpt wel dat ik niet blind ben voor den zegen van een godsdienstig, dat is, in-deugdzaam leven bij individuën en volken; gij beseft dat ik niet voorbijzie hoeveel er, ook voor tijdelijke welvaart, aan matigheid, eerlijkheid, arbeidzaamheid, moed, volharding enz. gelegen is. Gij gevoelt dat ik alleenlijk opkom tegen de logica van vader Meeuse en de zijnen. Niet altijd, zelfs niet dikwijls, staan godsdienstig leven en tijdelijke welvaart in rechte rede tot elkaar; zoomin bij de volken als bij de individuën. Het menschelijk leven is daartoe op ieder gebied en in elke verbinding veel te gecompliceerd. Zoodat ik maar zeggen wou, dat vader Meeuse en wie met hem in het bedoelde oordeel eenstemmig zijn, een zeer verkeerden maatstaf aanleggen bij de waardeering der historische toestanden en dienvolgens de historie bederven, waarbij ik nog niet eenmaal in rekening breng dat ze misschien een apostolisch geheeten woord niet al te best begrepen.</p>
<p>Het was dus de zeventiende eeuw, die door Meeuse geprezen werd Het waren de 5 à 600 visschers van Ds. Udemans, die hem den bloei der toenmalige zeevaart verklaarden. Het waren die visschers, niet bepaald in de qualiteit van visschers, maar in die van zeelieden; en wederom, het waren die 5 à 600, niet als excepties, maar in het algemeen als vrij getrouwe vertegenwoordigers van het zeevolk dier dagen. Vader Meeuse zelf is in deze beschouwing en waardeering alles behalve exceptioneel. Vóór en na hem heeft de eeuw van De Ruyter bij uitnemendheid als de eeuw der vrome zeelieden onder onze landgenooten te boek gestaan. Reeds op de banken van 't Hollandsche school waren wij zedelijk, of althans classikaal, verplicht naar al de wonderverhalen van
<pb n="189"/>bestevaêr's dapperheid en vroomheid te luisteren. Dat ‘bestevaêr’ nooit vloekte, hoorde ik voor mij reeds toen met innig genoegen. Dat zijne soldaten en matrozen stonden te rillen als hij een enkele maal, omdat ze 't wat heel bont gemaakt hadden, hen kortweg ‘kerels!’ noemde, daar voelde ik alles van. Dat ‘bestevaêr’ zoo hartelijk en goed had gebeden vóór den slag, vóórdat hij de kanonnen donderen liet, ook dát moest ik mooi vinden, ik wist dat er op gerekend werd, en ik deed ook mijn best wel; maar thans, na zooveel jaren, durf ik gulweg bekennen dat reeds toen 't gedonder der kanonnen en 't gedreun der strijdenden en 't gekreun der gewonden en stervenden voor mij den klank van 't gebed overstemden. Ik vond dat bidden wel goed, maar dat moorden heel akelig en dat danken zoo wonderlijk vroom, zoo raar.... ik werd er stil en koud van.... Op mijn woord, ik zeg dit hier niet om den braven jongen of den geboren poëet te spelen, ik zeg het omdat het de waarheid is en opdat een onderwijzer, die dit leest, er mogelijk iets uit zou kunnen leeren.... Voor de rest is dit alweer een uitweiding, die alleen in een meditatie van zoo lossen trant als de mijne kan voorkomen.... en nu keer ik dan terug tot de bewering van straks, dat de eeuw van De Ruyter te onzent bij zeer velen voor de eeuw der vrome zeelieden bij uitnemendheid gelden moet.</p>
<p>Niemand worde boos of verdrietig om hetgeen ik thans laat volgen. Er is mij een stuk in handen gekomen dat mogelijk hier of daar een illusie ontneemt, maar ik kan het niet gebeteren; waarheid bovenal! Het stuk in quaestie is niets meer of minder dan een Latijnsche brief van den predikant Joannes Snoupsius (wij zouden tegenwoordig eenvoudig Jan Snoep zeggen), die als aalmoezenier op de vloot van De
<pb n="190"/>Ruyter zelven dienst deed. De brief werd geschreven ten jare 1662, den 19<hi rend="sup">den</hi> van Grasmaand, aan boord van de ‘Vlissingen’ (Kommandeur Cornelis Evertsen), die destijds met een gedeelte van De Ruyter's schepen ter reede van Malaga lag. Reeds in Mei van het vorige jaar was de vloot in zee gegaan en onze predikant kon dus naar eigen ondervinding, zoo mij niet alles bedriegt, de zaken vrij wel beoordeelen.</p>
<p>Wat schrijft nu Jan Snoep of Joannes Snoupsius? Men leze, dès verkiezend, zijn Latijnschen brief van A tot Z in 't ‘Kerkhistorisch archief’ van N.C. Kist en W. Moll, 1857, eerste deel, blz. 349-354. In hoofdzaak komt de inhoud op 't volgende neer.</p>
<p>Jan Snoep heeft met veel bezwaren te kampen. Vooreerst zijn de lieden, met wie hij als predikant te doen heeft, in ‘geestelijke zaken’ zeer onwetend, zeer primitief en dom; ‘zóó zelfs dat ze van het wezen en den oorsprong der zonde, van den Middelaar en zijn verdiensten, van de leer der rechtvaardiging enz.’ geen flauw begrip hebben. Over genoemde artikelen ondervraagd, zijn ze ‘stommer dan visschen.’ Anderen rammelen er maar op los, zoodat men zou kunnen meenen dat ze in een andere wereld thuis behoorden, of onder heidenen waren opgevoed. Hun antwoorden raakten kant noch wal.</p>
<p>Bij die krasse onwetendheid komt, volgens Jan Snoep, een liederlijk leven. Niet alleen heeft Janmaat een behagen in allerlei zonden; hij draagt er zelfs roem op, stelt er een eer in. Een deel verzuimde bij geen gelegenheid den dienst van Wijntje en Trijntje (‘<hi rend="spat">omni oblata occasione Baccho et Veneri sese tradebant</hi>). Anderen vloekten bij God en Jezus en alle sacramenten, en zagen er geen bezwaar in ieder oogenblik van den dag den een of ander naar alle duivels te wenschen. Anderen hadden een ongelooflijk pleizier
<pb n="191"/>in allerlei twisten, gevechten, standjes, en zwoeren dat ze liever duizend dooden zouden sterven dan deze of die zaak (van eer) er bij te laten zitten. Anderen zouden hun ziel verkoopen, als 't er op aankwam, om bij de superieuren in een goed blaadje te staan. Met en benevens dit alles (en sommigen waren schuldig aan dat alles <hi rend="spat">te zamen</hi>), had het meerendeel de gewoonte om zonder aandacht bij de voorlezing uit de schrift tegenwoordig te zijn, zonder devotie naar 't gebed te luisteren (of <hi rend="spat">niet</hi> te luisteren), zonder eenig scrupule den sabbat te profaneeren. Onder zulke omstandigheden geleek de kerk aan boord, volgens Snoupsius, meer op een zwijnenkot dan op de bruid van Christus (<hi rend="spat">porcorum harae similior quam sponsae Christi</hi>). Het lust hem niet, er langer bij stil te staan. Dit ééne slechts moet hem nog van het hart, en ook dit vervult hem met droefenis en toorn: zoowel op zijn schip als op dat van den opperbevelhebber is 't al ketterij schier, wat men te zien krijgt en te hooren; men kan gerust zeggen, meent hij, dat op bedoelde schepen een ware chaos heerscht.</p>
<p>Velen, aldus Joannes Snoupsius, velen houden 't met den paus, sommigen heulen met de Remonstranten, anderen werpen zich als Lutheranen op, weer anderen komen vrij openlijk met hun libertinisme en atheïsme voor den dag; zij willen rondweg van God en zijn gebod niets weten. Onder zulk een gezelschap is Jan Snoep verzeild en hij vraagt, of zijn positie onder die omstandigheden niet een alleronaangenaamste mag worden genoemd.</p>
<p>Hoewel de briefschrijver beloofd had de rest der akeligheid maar voor zich te zullen houden, geeft hij nog een en ander bij wijze van toegift.</p>
<p>Onder de verdrietelijkheden aan boord noemt hij al verder:
<pb n="192"/>dat de lezingen en gebeden nu en dan om het ruwe weder geen plaats kunnen hebben; dat de sabbat niet wordt gevierd als men dien op de een of andere plaats doorbrengt waar gelegenheid tot lossen en laden is; dat men soms midden onder de godsdienstoefening moet ophouden als de wind plotseling van koers verandert, of als er een vijand in 't gezicht komt. Eindelijk zijn er kapiteins die niet, of niet genoegzaam, 't gezag van den predikant ondersteunen; zelfs kapiteins, die zich bitter weinig met de godsdienstoefening inlaten.</p>
<p>Over spijs en drank, die ‘op zee veel van hunne qualiteit verliezen,’ zal Jan Snoep maar niet klagen.</p>
<p>Maar hoort men niets anders dan klachten van hem?...</p>
<p>Dat wou ik juist zeggen.... Hij is dankbaar voor veel: voor zijn goede gezondheid, voor den moed dien ‘het voorbeeld van Christus en zijne apostelen’ hem geven; voor den gunstigen invloed, of liever den zegen, dien hij bij enkelen waarneemt. Niet geheel zonder vrucht is zijn arbeid. Onder anderen hebben eenige schepelingen hun geloofsbelijdenis willen afleggen, ‘ten einde te kunnen deelnemen aan 't heilig avondmaal.’</p>
<p>Ziedaar den epistel, dien Joannes Snoupsius eertijds schreef aan de classis van Walcheren, op den 19<hi rend="sup">den</hi> van Grasmaand 1662, ter reede van Malaga, als aalmoezenier op de vloot van Michiel Adriaansz. De Ruyter.</p>
<p>Wat zegt gij er van?...</p>
<p>Ik voor mij meen, met het oog op dit stuk, te mogen zeggen dat ik straks niet te veel gezegd heb, toen ik de meerdere godsdienstigheid der vaderen uit de 17<hi rend="sup">de</hi> eeuw ontkende.</p>
<p>'t Is waar, de ‘Vlissingen’ van den kommandant Evertsen was de heele vloot niet, en nog minder het heele vaderland. 't Is ook waar, Joannes Snoupsius is geen orakel en kan daarenboven zijn brief aan de classis van Walcheren in een
<pb n="193"/>droefgeestig moment geschreven hebben. Ik stem toe, 't is waar.... maar....</p>
<p>Maar.... ik zie toch geen enkele reden waarom b.v. Ds Udemans meer geloof zou verdienen dan Ds Snoupsius. Laatstgenoemde beschrijft de toestanden in wier midden hij leeft; de ander had het maar ‘van hooren zeggen.’ Daarbij, als men de Zierikzeesche visschers voor echte 17<hi rend="sup">de</hi> eeuwers wil houden, wat grond is er dan om de manschap van de ‘Vlissingen’ en van het admiraalschip <hi rend="spat">niet</hi> te houden voor min of meer getrouwe uitdrukking van den geest der toenmalige vloot? - Hoe meer ik er over denk, te meer word ik in mijn gevoelen bevestigd dat er te allen tijde over den heerschenden tijdgeest geklaagd werd. Het klagen over den bedorven tijdgeest schijnt bijkans zoo oud als de menschenwereld te zijn. Misschien is hierin een der krachtigste bewijzen voor den adel van ons geslacht gelegen. De menschen willen het betere, altijd het betere. De dwaling van niet weinigen is maar dat ze het betere achter zich zoeken, liever dan vóór zich; ik schaam mij bijkans zulk een rij van gemeenplaatsen te bezigen; doch wat zal men.... als de ‘<hi rend="spat">laudator temporis acti</hi>’ nog steeds aan het woord blijft, ja, sinds de dagen van Horatius niet noemenswaard in zijn assurantie geschokt werd, zelfs nu en dan een bijzonder hoogen toon voert?</p>
<p>‘O, die tijden van De Ruyter! O, toen ging het anders!....’</p>
<p>Ja, hoe het toen ging hebben we gehoord. Miserabel, zegt de predikant der vloot van De Ruyter, die er alles van kon weten!.... Allermiserabelst, zegt hij, en wat zegt hij nog meer? Hij noemt allerlei narigheid op die.... die we tegenwoordig als de kenmerken van <hi rend="spat">onzen</hi> tijd, als de zonden van ons volk te land en te water hooren uitkrijten, uitmeten.</p>
<pb n="194"/>
<p>‘Is tegenwoordig een beestenboel onder die zeelui,’ roept een deel mijner tijdgenooten.</p>
<p>'t Is hier aan boord een zwijnenkot, verzekert Jan Snoep in de 17<hi rend="sup">de</hi> eeuw.</p>
<p>‘De lui gelooven aan geen God meer,’ hoor ik in mijn omgeving.</p>
<p>'t Wemelt hier van atheïsten en allerlei libertijnen, betuigt Jan Snoep.</p>
<p>‘Geen eerbied voor de schrift meer tegenwoordig,’ zegt de dagtekst van heden.</p>
<p>De kerels slapen als ik hun uit den bijbel wat voorlees, verklaart Jan Snoep.</p>
<p>‘Geen idée van gebed, van Zondagviering tegenwoordig,’ klinkt het van rondomme.</p>
<p>Ze vloeken hier liever dan met mij te bidden; ze profaneeren den sabbat, meent Jan Snoep.</p>
<p>In éen woord: of men Jan Snoep van anno 1662 hoort, dan of men de klaagzangers van onzen tijd aan 't woord laat, 't komt tamelijk op 't zelfde neer. Wie neemt mij dan kwalijk dat ik laatstgenoemde heeren niet voor de beste historici houd?....</p>
<p>Neen, mijne heeren, zegt gerust: andere tijden, andere kerkelijkheid, andere godsdienstigheid; geen verstandig mensch die 't u zal betwisten. Maar zegt niet: de vorige tijden waren godsdienstiger dan deze; of, als gij 't toch zeggen wilt, zet dan de tittels op de jota, brengt bewijzen bij, bewijst mij met name dat mannen als Jan Snoep geen geloofwaardige getuigen zijn.. en ik zal u wederom hooren. Voor ditmaal echter, gaat heen!.... Of neen, blijft en laat me u eens opfrisschen met een bladzijde van Nicolaas Beets, van wier bestaan ge mogelijk geen kennis draagt. Een schoone
<pb n="195"/>bladzijde die, ook al gaf ze voor ons tegenwoordig onderwerp veel minder licht dan ze doet, toch waardig zou zijn weer zelf in het licht te komen, anders gezegd, op te staan uit het graf van den jaargang (1853) ‘Ernst en Vrede,’ waarin ze reeds zulk een reeks van jaren sluimert.</p>
<p>&nbsp;</p>
<p>- ‘Wy hebben,’ aldus Nicolaas Beets, ‘wy hebben eenmaal in eene christelijke samenkomst, met de beste bedoelingen van de wereld, den Matroos hooren voorstellen als over het algemeen het uitvaagsel der menschheid. Al de zonden en gruwelen, in het eerste Hoofdstuk van den Brief aan de Romeinen, de diepstgezonken heidenen te laste gelegd, werden zonder uitzondering op zijn misdadig hoofd geladen. Ik bedrieg my; een paar uitzonderingen liet men toe; maar zy werden opgehelderd op eene wijze, die aan het afschuwelijk beeld nog afschuwelijker trekken bijzettede. Naar de voorstelling die gegeven werd, was in deze ongelukkige menschen niet slechts, gelijk in allen, het beeld Gods, maar gelijk in de diepst gezonkenen van ons geslacht, de mensch zelf reeds geheel uitgetreden en verwoest; en in het verdierlijkt hart en liederlijk leven naauwlijks een aanknoopingspunt voor betere dingen op te sporen. Tegen deze schets kwam geheel ons hart op, en meenden wy te moeten getuigen; en schoon wy toen en later tegenspraak vonden, wy kunnen toch niet anders dan ons gevoelen vasthouden. Indien toch eene dergelijke teekening naar het leven ware, de bekeering van den zeeman zou nog wel niet hopeloos, maar de zeevaart zoo goed als onmogelijk zijn. Met wezens in dezen toestand kan niemand zee bouwen of land bezeilen. Wy beweren geenszins dat er onder onze matrozen, die onzer oorlogsbodems daaronder begrepen, geheel
<pb n="196"/>geene voorwerpen van dezen stempel zouden voorkomen; en wy willen natuurlijk voor geen oogenblik de verdediging of verschooning op ons nemen van het losbandig gedrag, waaraan zich wel verre de meesten in onze havens schuldig maken. Maar wat mag het toch zijn dat, ondanks deze grove en aan elk bekende uitspattingen en wangedragingen, den Matroos genade doet vinden in de oogen van alle soort van menschen, en niet alleen van de zoodanigen, die zich in anderer ongerechtigheid verheugen? Is het niet juist dit, dat men bij den raauwen gast, door de ruwe en bezoedelde en geblutste schors heen, nog stevig timmerhout vermoedt en bespeurt? dat men in den zondigen en buitensporigen mensch toch een mensch, en geen onmensch, dat men in hem een man ziet en eeren wil? Kracht, moed, trouwhartigheid, goedheid, ziedaar wat men, en niet altijd ten onrechte, meent te lezen in dat lichtblaauwe oog, op dat verweerd gelaat en onder dat</p>
<lg type="poem">
<l rend="; 1tab">“luchtig toppershoetje,</l>
<l>Een dracht die sterven zal wanneer de scheepvaart sterft.”</l>
</lg>
<p>Waarlijk daar klopt nog een hart onder dat open hemd en in die ruige borst. Wilt gy het gewaar worden? Kom aan boord; wees oud, gebrekkelijk of bevreesd, en zie met welke, bijna moederlijke, zorg Janmaat u de valreep ophelpt. Neem kleine kinderen mede op de zeereize, en zie wat moeite gy hebt ze uit de liefkozende handen van Janmaat te houden, Laat “den ouwe” een karel zijn, van wien hy, zoo als hy zegt, “op zijn tijd alles krijgen kan tot op zijn baatjen toe,” een kloek, een goed, een rechtvaardig kapitein, die geen aanneming des persoons gebruikt, en ook weet wat den matroos toekomt - en zie hoe deze voor hem door een vuur vliegt, en in nood en dood voor hem staan zal. En denk ook niet dat alle gevoel voor hooger indrukken bij dezen armen zondaar zoo ver-<pb n="197"/>stompt is als het wel schijnt; dat het nooit of nimmer boven komt, te midden van de groote en ontzettende tooneelen en gevaren, in welker midden hy zich beweegt. “Wy moesten den Ouwe daar boven te vriend houden,” zegt hy, met eene overtuiging, die krachtig door de u zoo onëerbiedig klinkende uitdrukking doorsteekt, en met dien zelfden mond, die zich van het misbruik van des Heeren naam maar al te zeer eene afschuwelijke gewoonte gemaakt heeft. - “U zal ik maar geen Bijbel geven,” sprak een zendeling tot een ruwen varensgast, “gy zoudt er slechts den spot mee drijven.” “Neen,” was het antwoord met eene forsche stem: “Ik spot niet met God Almachtig.”’</p>
<p>Dat is de ouwerwetsche Hildebrand nog eens weer, zou ik meenen. Hoe goed dat hij in die ‘christelijke samenkomst’ is geweest! Anders ware ons deze classieke uiting van zijn in-gezonden humor, deze kloeke taal vol geest en waarheid omtrent den ‘raauwen varensgast’ vermoedelijk nooit ten deel gevallen. Nu bedekt deze éene bladzijde, willen we hopen, een menigte van zonden, dat is, van ondoordachte beschuldigingen die vroeger en later, zelfs in ‘christelijke samenkomsten’ over Janmaat werden uitgestort.<note n="1)" place="foot">Ten einde aan mogelijke belangstelling van tijdgenoot en nageslacht te gemoet te komen stelde ik een onderzoek naar de ‘christelijke samenkomst’ in, waarop Beets het oog had, en ziehier wat ik vinden mocht.
<lb/>
Bedoelde ‘christelijke samenkomst’ staat in het zesde deel van Heldring's tijdschrift ‘de Vereeniging’ beschreven als ‘Vijftiende Bijeenkomst van Christelijke Vrienden, gehouden te Amsterdam in het casino, op Woensdag den 21<hi rend="sup">sten</hi> April 1852, des morgens ten acht ure.’ Tegenwoordig waren 92 ‘vrienden,’ waaronder zeer bekende, als Groen van Prinsterer, V. d. Brugghen, Da Costa, Hasebroek; en minder bekende, als J. L, Schiethart, A. M, Toepoel, J.H. den Ouden, G. Barger enz. De vergadering werd gepresideerd door den heer Groen van Prinsteter, met gebed geopend door Ds. N. De Graaf, met dankzegging besloten door broeder Schwarz. Het was op deze vergadering dat, als punt 2 der agenda, een rapport voorkwam ‘over de middelen tot verbetering van den zedelijken en godsdienstigen toestand der zeelieden,’ voor te dragen door Ds. L. Tinholt, die met den heer T. Looman de commissie <hi rend="spat">ad hoc</hi> uitmaakte.
<lb/>
Dit rapport nu werd door Beets bestreden. Het schijnt een ongelukkig rapport te zijn geweest. Doch het maakte den humor van Hildebrand gaande en zoo mag men ook van bedoeld ongeluk weer zeggen: er was een gelukje bij.
<lb/>
Het rapport dat aan Nicolaas Beets, onder anderen, de verklaring ontlokte: ‘de matroos in het rapport voorgesteld is eene onmogelijkheid;’ dat rapport was van denzelfden heer Tinholt die sinds eenige jaren met Dr. A. Bronsveld van Haarlem de ‘Stemmen voor waarheid en vrede’ redigeert; de herinnering kan te pas komen....</note></p>
<pb n="198"/>
<p>Wat zullen wij verder aan deze bladzijde toevoegen? In de bedoelde bijeenkomst van ‘christelijke vrienden’ liet Hildebrand den predikant van Heemstede zoo ongeveer nog dit zeggen: ‘Ik woon niet aan zee of op een eiland, maar diep in het zand waar nog het eenige water in de nabuurschap wordt weggemalen. Ik ben de man niet om over de zeelieden met juistheid een oordeel te vellen; ik heb daartoe niet genoeg met zeelieden omgegaan; een zeeman is wel een mensch, doch menschenkennis is niet voldoende om te bepalen wat een zeeman bijzonders heeft. In Broeder Tinholt's rapport zie ik wel een zondaar, maar niet bepaald een matroos; juist het karakteristieke wat men zou verlangen, ontbreekt in zijne schets. Toch moet dit karakteristieke er zijn. Men heeft ons gezegd dat de matroos de nietsdoeners aan boord niet verdraagt. Ziedaar dan al dadelijk iets eigenaardigs: zijn afschuw van luiheid. Verzamel zoodanige trekken. Er moet meer zijn. Den matroos kan de ernst niet ontbreken. Dat leven in aan-<pb n="199"/>houdend gevaar, dat leven van gestadige inspanning, van tucht en gehoorzaamheid, moet een gansch ander leven zijn dan men ons heeft voorgesteld....’</p>
<p>Volkomen juist!.... Een gansch ander leven moet het zijn.... Wie schetst het ons? Wie maalt ons den Nederlandschen zeeman gelijk hij, in doorsnee genomen, werkelijk is? Niet alleen den matroos, maar ook den soldaat, den marinier -, wie zal hem teekenen? Wie zal wagen, wat Hildebrand zich niet onderwond? ik voor mij heb er in dit geval geen plan op. Gesteld, het ontbrak mij niet aan menschenkennis en niet aan het noodige gereedschap, toch zou 't ook mij aan bekendheid met den zeeman ontbreken. Het schijnt wel dat men gevoeglijk tot een ‘zeevarende natïe’ kan behooren, zonder bepaald met éen zeevarende familiaar om te gaan. Intusschen durf ik hier dit ééne, of deze twee punten wel met vrijmoedigheid vaststellen: de Nederlandsche zeeman was in den ‘ouden tijd’ niet zóó voortreffelijk, met name niet zóó godsdienstig als vader Udemans en vader Meeuse en andere vaders in verschillende perioden met verschillende bedoelingen verzekerd hebben; en de Nederlandsche zeeman is heden ten dage niet zoo nietswaardig, met name niet zoo onzedelijk en goddeloos, als de Tinholt's zichzelven en anderen wel hebben beduid. Nu kan men mij te gemoet voeren: ziedaar een bijzonder schraal resultaat van bijzonder lange redeneeringen! - Ik buig het hoofd en verontschuldig mij niet. Slechts deze opmerking zij mij hier nog vergund: beter een schraal resultaat met een weinig bescheidenheid, dan een lijvig rapport met gewaagde onderstellingen en foutieve conclusies daarbij. Thans laat ons zien wat het meer gemelde ‘reglement op den inwendigen dienst enz. enz.’ nog verder te denken geeft.</p>
<pb n="200"/>
<p><table>
<row>
<cell>Art. 2:</cell>
<cell>De openbare godsdienstoefening bestaat in het doen van een gebed en het voorlezen aan de equipage van eene leerrede uit een der godsdienstige boeken die tot dat einde aan de schepen worden meegegeven.</cell>
</row>
<row>
<cell>Art. 3:</cell>
<cell>De godsdienstoefening wordt bijgewoond door alle officieren en adelborsten en de geheele equipage, uitgezonderd degenen die voor de dienst niet kunnen gemist worden en de zieken die naar het oordeel van den officier van gezondheid daartoe niet in staat zijn.</cell>
</row>
<row>
<cell>Art. 4:</cell>
<cell>Het begin der godsdienstoefening wordt aangeduid door het zacht luiden van de klok. Een ieder begeeft zich daarop naar het halfdek, waar hij moet tegenwoordig zijn vóór en aleer voor de tweede maal geluid is.
<lb/>
Daarna ontvangt de kommandant van den eersten officier het rapport, dat de equipage boven is, en geeft order tot het derde gelui.
<lb/>
Vervolgens leest een der officieren met duidelijke stem de leerrede en het gebed voor.</cell>
</row>
<row>
<cell cols="2">Als nadere toelichting op dit ‘reglement voor den inwendigen dienst enz.’ luidt de instructie voor den kommandeerenden officier aldus:</cell>
</row>
<row>
<cell/>
<cell>‘De kommandeerende officier laat elke week, des Zondags, met den diepsten eerbied, tot God Almagtig een gebed doen, en eene leerrede voorlezen om godsdienstige gevoelens bij de schepelingen op te wekken en te onderhouden.</cell>
</row>
</table></p>
<pb n="201"/>
<p>‘<hi rend="spat">Elke week des Zondags</hi>,’ zoo is het tegenwoordig; althans zoo behoort het te zijn onder het thans vigeerend reglement. Vroeger was het anders. Toen werd er elken dag....</p>
<p>‘O natuurlijk, in de dagen der vaderen toen de Vorst uit het Huis van Oranje nog als een andere Mozes....’</p>
<p>Dat wilde ik niet zeggen. Eigenlijk heb ik voor u, mijn waarde, nog een kleine verrassing waarbij ge misschien wel groote oogen zult opzetten. Als ik zeg dat het vroeger anders was, heb ik ditmaal het oog op de.... schrik niet!.... op de dagen (weinig in getal, zat van onrust, 't is waar!...) der ‘Bataafsche republiek.’ Ja, waarlijk!....</p>
<p>Vóór mij ligt een ‘Extract uit het Register der Resolutiën van het Committé tot de zaaken van de Marine, resideerende in den Hage.’ Daarin komt voor, onder dagteekening van 9 Nov. 1795, (het eerste jaar der Bataafsche vrijheid), en voorzien van de gebruikelijke signatuur ‘Gelijkheid, Vrijheid, Broederschap,’ een ‘Reglement en Instructie voor den Capitein aan welken het commando van een oorlogschip of vaartuig wordt opgedragen.’ Art. XII luidt als volgt:</p>
<q rend="bq">‘Hij zal, ten minste ééns daags, indien het doenlijk zij, zoowel op eene rheede als in zee, aan God Almagtig een gebed laten doen en eenige vaarzen van een Psalm doen zingen, en daarenboven des Zondags en Donderdags eenige capittels uit het Nieuwe Testament laten lezen, waarbij alle de Officieren, Matroozen en soldaten zullen moeten assisteeren met behoorlijken eerbied en devotie; zullende niemand mogen absent zijn, dan die door ziekte of 's lands dienst daar in verhinderd word.’</q>
<p>Zie eens, zoo waren die republikeinen!... Die kruieniers!....
<pb n="202"/>Die keezen!.... Die rooien!.... Die Oranjemoorde.... of hoe noemt men ze ook?....</p>
<p>‘Ten minste ééns daags een gebed aan God Almagtig!’....</p>
<p>Zoo waren ze! Hadt ge dat wel gedacht?.... Niet dat ik - we moeten elkaar goed begrijpen -, niet dat ik met de heeren der Bataafsche republiek zoo bijzonder ben ingenomen.... Niet dat ze in mijn oog juist modellen waren van politieke kracht en godsdienstige wijsheid; neen, maar ik wilde u zwart op wit bewijzen dat een burgerrepubliek niet noodzakelijk een verzameling van ‘commune’-mannen is, gelijk sommige couranten u daags voor de stemming trachten wijs te maken. Ik wilde u met eigen oog laten zien dat het gelogen is als ze u zeggen: ‘zonder Oranje, dat is, zonder God.’</p>
<p>Nu moet ge ook alweer niet denken, dat ik daarom wel zonder Oranje zou willen.... dat is hier bovendien de quaestie niet. De quaestie is dat de Bataafsche republiek even goed over God en Godsdienst sprak als Oranje vóór en na gedaan heeft.... ja, dat ze zelfs niet tevreden was met één godsdienstoefening 's weeks aan boord.... Ik vraag nog eens of ge dat uit de leading-artikelen van.... ge weet wel.... zoudt hebben opgemaakt?</p>
<p>En - laat mij ook dit nog doen opmerken! - de Bataafsche republiek meende het met haar reglement voor de godsdienstoefening aan boord zoo serieus mogelijk. Op het punt der devotie was zij bijzonder gestreng. Het eerste artikel het beste uit den ‘Articulbrief en Instructie rakende den oorlog ter zee’ bevat niets meer of minder dan het volgende:</p>
<q rend="bq">- ‘Wanneer aan boord van 's lands schepen gebed gehouden word en de klok daartoe geluid is, zal een ieder verplicht zijn daarbij tegenwoordig te weezen en zich eer-<pb n="203"/>biedig, stil en behoorlijk te gedragen, op poene, zoo wie daaromtrent in gebreeke blijft, of met lagchen of praaten zig oneerbiedig of onbehoorlijk aanstelt, voor de eerste reize agt dagen in ijzeren ketens geslooten zal worden op water en brood; en zijn rantsoen onder zijne Baksgasten worden verdeeld; en voor de tweede reize veertien dagen, en bovendien strengelijk aan den lijve zal worden gestraft, naar bevind van zaaken.’</q>
<p>Zoo was het in de dagen-van ‘vrijheid, gelijkheid, broederschap.’ Ze zijn voorbij, gelijk u bekend is. Sedert heeft de kerk aan boord ook het steunsel der ‘ijzeren ketens’ verloren. Zelfs het ‘strengelijk aan den lijve’ straffen, in naam der geschonden devotie en tot loutering der zielen, valt niet meer in den geest der tegenwoordige maritieme kerkelijkheid. Ik vermeld dit geenszins om er over te klagen.</p>
<p>Veeleer ben ik van oordeel dat het Bataafsche régime te dezer zake gerust vallen mocht zonder dat iemand er een traan bij liet. Die ‘ijzeren ketens’, als hulpmiddelen ter evangelisatie, dat ‘aan den lijve straffen,’ tot bekeering der zielen en tot ‘grootmaking van den naam des Drievuldigen,’ 't behoort almede tot de heerlijkheden van den goeden ouden tijd, waarvan ik de heerlijkheid nooit recht gevoeld heb of ingezien. Wilt ge wel gelooven dat de enkele voorstelling van zulk een ‘in ijzeren ketens geslooten’ pikbroek mij zelfs heden, nu het lijden toch al zoolang geleden is, nog zeer onaangenaam kan aandoen?.... Daar zit de kerel, de matroos, of soldaat, of wie dan ook, die zeer mogelijk met de beste intenties van de wereld zich naar het kerkelijk halfdek begaf. De ‘ziekentrooster’<note n="1)" place="foot">In de dagen der Bataafsche republiek was er een ziekentrooster aan boord. Het is mij niet gebleken omstreeks welken tijd en om welke redenen de geordende predikant of aalmoezenier van onze vloot verdwenen is. Men zal over dat punt onze Admiraliteits-archieven van de Maas, van Zeeland enz. nog eens moeten raadplegen.
<lb/>
In de ‘order voor den ziekentrooster’ van anno 1795 luidde art. 3 aldus:
<lb/>
- ‘Zoowel op de rheede als in zee, zal hij, indien het doenlijk is, alle morgen en avonden, ten minste ééns daags, op order van den Capitein een gebed doen, en eenige vaarzen uit een psalm zingen en daarenboven alle Zondagen en Donderdagen een capittel lezen uit het N. Testament.’ Opmerkelijk dat het Oude Test. er minder op aan kwam!....</note> kwam op. Hij begon met gebed. Wie zal
<pb n="204"/>zeggen hoe hij 't deed? Ik onderstel eens, hij was wat lang van stof, hij sprak in een taal die Janmaat niet verstond, hij had daarbij het ongeluk wat door den neus te spreken; ik onderstel verder dat Janmaat, die ‘met God Almachtig niet spot,’ in 't een en ander ietwat spotternij meende te bespeuren -; wie neemt hem kwalijk dat hij niet meebidt, veeleer op eenigerlei wijs zijn ongenoegen, ongeduld, minachting aan den dag legt?.... Ik onderstel, de ziekentrooster gaat straks voort met het zingen van ‘eenige vaarzen uit een psalm.’ Ik neem aan, hij zingt valsch; hij zingt met trillers en roulades die zelfs een zeebonk min of meer zenuwachtig maken; hij zingt.... neen, hij zingt niet; hij schreeuwt, hij bulkt, hij huilt, hij zet een akelig grooten mond op, hij hokt, hij vergist, hij verslikt zich; er trekt een gesmoorde lachstuip door 't kerkpubliek...., Op eenmaal kan een der ongelukkigen zich niet langer bedwingen; het helpt hem niet of hij zijn goedigen buik al vasthoudt; al ware het te doen geweest om zijn leven, dus heeft hij later bekend, hij zou tóch geschud hebben van lachen.... Wee hem, nu zijn de reglementen gehoond, de altaren ontwijd, het ware geloof is met voeten getreden!.... De ijzeren ketens rammelen, ze komen, ze knellen hem reeds.... Acht dagen lang zal hij, bij ‘water en brood,’ den ziekentrooster, de kerk, de reglementen en
<pb n="205"/>mogelijk de ‘baksgasten’ verwenschen, die al dien tijd aan zijn eigen ‘rantsoen mochten smullen.’ Wie zal zeggen of hij in een booze luim niet den wensch voedt dat de gëeerde, neen, in zijn oog schijnheilige, baksgasten zich een indigestie eten, of mogelijk wel dat zij stikken mogen in gemeld rantsoen? In ieder geval is 't niet waarschijnlijk dat de in ijzers gesloten martelaar onder deze omstandigheden bijzonder zal toenemen in eerbied voor de kerk aan boord, in liefde voor het evangelie van den ziekentrooster.</p>
<p>- ‘Maar dit alles is louter fantasie?....’</p>
<p>Zeer juist, maar daarom geen ongerijmdheid. Wie weet hoeveel brave, wakkere ziekentroosters er gewerkt, hoeveel stichtelijke morgen- en avonduren zij aan officieren en baksgasten bezorgd hebben, ik ding er niet op af. Doch stem mij toe dat gevallen als ik stelde niet tot de onmogelijkheid behooren en.... begrijp mijn deernis met wie er de slachtoffers van zijn geweest.</p>
<p>De godsdienstoefeningen aan boord zijn, gelijk wij thans weten, in den nieuweren tijd zoo gevaarlijk niet meer. Wel zegt artikel 6: ‘gedurende de godsdienstoefening is een ieder stil en eerbiedig en houdt tijdens het gebed het hoofd ongedekt;’ doch de goede, ordentelijke klank dezer raisonabele boodschap wordt door geen ketengerammel meer bedorven. Het kan niet missen of deze omstandigheid werkt gunstig op de stemming van het kerkpubliek.</p>
<p>Toch laat die stemming, naar men verneemt, nog altijd te wenschen over. Niet zelden, dus wordt er beweerd, is ‘het zacht luiden van de klok’ inderdaad het welluidendste en stichtelijkste van de heele plechtigheid op 't halfdek. Al de rest heeft, naar men zegt, niet veel te beduiden. Hoe of dit komen mag?....</p>
<pb n="206"/>
<p>Zou 't ook hieraan liggen dat het bijwonen der godsdienstoefening, al staan er op den verkeerden <hi rend="spat">modus quo</hi> geen kerker- en lijfstraffen meer, toch immer nog een gedwongen fraaiigheid blijft? Heeft wellicht ook de meest gedisciplineerde matroos of militair er een zeker besef van dat er in deze wereld sommige dingen zijn, waartoe geen volwassen mensch moest verplicht, gedwongen worden? Gevoelt hij mogelijk dat onder die dingen in de eerste plaats het bijwonen van een godsdienstoefening behoort? Zegt zijn verstand, zegt zijn gemoed hem dat men evenmin op commando zich kan laten stichten, op commando den Allerhoogste aanbidden, als op commando liefde bewijzen, braaf zijn en dergelijke? En indien de eenvoudige zeerob, de groene recruut, uit zichzelven zulk een wijsheid niet hebben mocht, zou hij ook mogelijk op 't idee kunnen komen door hetgeen hem van elders wordt aangebracht? Lezen niet de eenvoudigste lieden heden ten dage hun courant? Heeft niet de primitiefste kameradenkring zijn meer ontwikkelden <hi rend="spat">leader</hi>, zijn philosoof? Is er in de laatste jaren niet wel eens wat voorgevallen ter zake van den verplichten kerkgang der militairen aan wal? Zou er met den landwind niets van 't geval naar boord zijn overgewaaid? Zou het de gemoederen niet in beweging, de denkkracht niet aan 't werk hebben gezet?....</p>
<p>- ‘Altemaal gekheid, dwaasheid, onzin!’ zegt iemand. ‘Wat ter wereld zou er kwaads in steken bij een godsdienstoefening tegenwoordig te zijn? Op andere punten zijn de kerels zoo scrupuleus niet. 't Wordt waarachtig hoe langer hoo mooier. Men zal er niets van zeggen dat matroos en marinier in allerlei holen van ontucht hun ziel en lichaam verderven. Men zal het daarentegen een ramp vinden dat ze tot godsdienst en deugd worden aangespoord. Men....’</p>
<pb n="207"/>
<p>Miskenning van het punt in quaestie! Ik wenschte dat ze er allen uitbleven, uit die holen; ik wenschte dat er geen holen van dien aard meer werden gevonden; ik wenschte dat ons leger, dat onze vloot, dat het heele menschdom zich bij godsdienst en deugd in zijn element voelde als een visch in 't water. Ja, dat wenschte en dat wensch ik en dat wenschen duizenden die vrij wat meer beteekenen, heel wat wijzer en beter zijn dan ik. Doch ziet ge, het tegendeel heb ik ook met den vinger niet aangeroerd. De vraag was niet, of de bemanning onzer vloot een kloeke, brave, nobele bemanning moet zijn; wis en zeker moet ze dat, als 't een weinig zal wezen gelijk 't behoort; de vraag was, of het verplichte bijwonen der godsdienstoefening al dan niet veredelend op het personeel (op eenig personeel) zal werken?</p>
<p>- ‘Er is ten minste kans op dat het veredelend werken zal. Als de godsdienstoefening <hi rend="spat">niet</hi> wordt bijgewoond, dan is er natuurlijk van haar veredelenden invloed in 't geheel geen sprake....’</p>
<p>Wacht even!.... Gij zegt: ‘<hi rend="spat">als</hi>’.... Maar weet gij dan zeker dat ze <hi rend="spat">niet</hi> zal worden bijgewoond ingeval de <hi rend="spat">verplichting</hi> wordt opgeheven? Dat weten anderen zoo stellig niet. Ik voor mij ben van het tegendeel zoogoed als overtuigd. Lieve vriend, hebben wij niet menigwerf reeds gezien dat de onwilligen van gisteren de ijveraars van heden werden, eenvoudig omdat het stelsel van dwang was afgeschaft? Ook à propos van 't ‘te preek gaan’ zou ik u daaromtrent verrassende zaken kunnen meedeelen. Doch indien het ook niet zoo ware, dan nog bleef de vraag, waartoe is in zake van 't intieme leven de gedwongen fraaiigheid nut? Waartoe anders, in verreweg de meeste gevallen, dan tot het kweeken van een misnoegdheid, een wrevel, die voor de goede
<pb n="208"/>aandoeningen van 't gemoed minstens even nadeelig werkt als damp en rook op de oogen, of nachtvorst en worm en gifdauw op de plant?.,.. Daar staat de bemanning op 't halfdek; de klok is geluid, de plechtigheid neemt een aanvang. Ieder is ‘stil’, en ‘houdt het hoofd tijdens 't gebed ongedekt.’ Maar is elkeen ook, gelijk het reglement voorschrijft, ‘eerbiedig’? Of staat een deel der equipage soms in stilte te ‘mopperen’?</p>
<p>- ‘Dat moeten de kerels zelf weten.’</p>
<p>Toegestemd! Doch ik meende dat het om ‘stichting’ te doen was, om het ‘opwekken en onderhouden van godsdienstige gevoelens bij de schepelingen,’ gelijk de instructie zegt.</p>
<p>- ‘Men kan de kerels niet dwingen....’</p>
<p>Dat is het juist wat ik vóór en na beweer en tracht te betoogen. Men kan niet dwingen, of liever, men <hi rend="spat">kan</hi> wel dwingen, doch alle dwang op 't gebied der zoogenoemde stichting doet kwaad en geen goed. Ik wenschte dat men 't eindelijk inzag, en ‘de kerels’ vrij liet.</p>
<p>- ‘Dus.... de heele godsdienstoefening aan boord maar opdoeken?’</p>
<p>De <hi rend="spat">gedwongen</hi> godsdienstoefening, ja!</p>
<p>- ‘Dan komt er van de heele zaak niets terecht.’</p>
<p>Ik ben, gelijk ge reeds gemerkt hebt, van een ander gevoelen; ik heb waarlijk nog eenig crediet in de godsdienstige natuur van den ‘Nederlandschen zeeman.’ Doch indien ik dwalen mocht en het gelijk aan uw kant is, dan zijt ge juist daarmee volkomen in 't ongelijk....</p>
<p>- ‘Met uw verlof, gij begrijpt van de positie aan boord al zeer weinig. Reeds dadelijk zou zich bij voorbeeld, onder een vrijheidsrégime als het uwe, 't geval kunnen voordoen dat er geen officier gevonden werd voor het lezen
<pb n="209"/>van de leerrede, voor het lezen of uitspreken van 't gebed.’</p>
<p>Hoe is het mogelijk!?....</p>
<p>- ‘'t Zou niet alleen mogelijk zijn, maar zeer waarschijnlijk. Ik heb 't u gezegd, gij kent den toestand niet, gij....’</p>
<p>Neen, dat wou ik niet zeggen. Ik bedoelde: hoe is het mogelijk dat ge mij zoo klakkeloos de wapens tegen uzelven in handen geeft. Ge roert een punt aan dat ik tot nog toe in reserve hield. Juist die mogelijke, die waarschijnlijke onwil bij de officieren is één der voornaamste ellenden van uw kerk aan boord.</p>
<p>- ‘'t Is eenmaal zoo.’</p>
<p>En 't is meer dan akelig. Kijk me daar zoo'n artikel eens als dat artikel 5 van 't reglement. Pas op:</p>
<p><table>
<row>
<cell>art. 5:</cell>
<cell>‘Mogt er geen officier zijn die bijzonderen lust heeft de dienst der godsdienstoefening op zich te nemen, dan wordt zulks den officier van piket opgedragen.’</cell>
</row>
</table></p>
<p>Stichtelijke onderstelling! Ik verbeeld me zoo'n ‘officier van piket;’ de man zet een gezicht als een oorworm. Éen voor éen hebben de collega's voor 't ‘baantje’ bedankt, vriendelijk bedankt, met de koddigste gezegden en mienes van de wereld bedankt. De zaak is ook zoo grappig. Nog gister avond werd er in 't <hi rend="spat">longroom</hi> onder 't whistspel over gesproken. Wie van de heeren ‘bijzonderen lust’ had ‘de dienst der godsdienstoefening op zich te nemen’? Oogenblik pauze! Bedenkelijk geval!.... De een voelde zich ‘gansch onwaardig,’ de ander zou ‘de zaak voor den Heere brengen;’ de rest meende dat het ‘volkomen gedemandeerd was aan den man van 't piket.’ De man van 't ‘piket’ had zijn bestemming eigenlijk gemist, dat had men al zoo dikwijls gedacht. Hij was voor profeet in de wieg gelegd, of minstens voor oefenaar; dat kon men hem aanzien. Niemand anders, dus werd met
<pb n="210"/>zalving betuigd, niemand anders dan de man van 't ‘piket’ mocht het doen. O, welk een schoone dag wachtte hen morgen! Of de broeder voorganger hun in zijn voorbede zou willen gedenken?... Mag ik vragen: wordt de ‘eerste pligt,’ de ‘betrachting en handhaving’ van den ‘godsdienst’ niet een enkele maal door officieren aldus opgevat?</p>
<p>- ‘Ga voort!....’</p>
<p>'k Zal voortgaan onder conditie dat ge mij van geen onredelijke antipathieën tegenover 't officierendom verdenkt. Op mijn woord, ik heb hier alleen het oog op mannen gelijk men in allerlei rangen en standen en betrekkingen vindt, gelijk men, o groote nood! zelfs vroeger en later onder geordende priesters en predikanten aantrof. Ik denk aan zoovelen als zich onmannelijk schaamden voor 't geen in de oogen van beteren dan zijzelven, ja, in de schatting van hun eigen beter gevoel, alleszins ernstig en goed was; aan mannen die zich honderdmaal als kwâjongens, tegen één keer als mannen, gedroegen; aan personen die te weinig geest hadden om geestig te zijn, te veel ijdelheid om niet bijwijlen zeer ruw en profaan en onuitsprekelijk laf en bot te worden.</p>
<p>Welnu, ik onderstel thans dat er kerk wordt gehouden nadat des avonds te voren een tooneeltje als 't beschrevene heeft plaats gehad. 't Is wel te denken dat de goede luim der officieren zich intusschen ook heeft meegedeeld aan de bewoners van het vóór-<hi rend="spat">longroom;</hi> aan heeren adelborsten, klerken en adjuncten der administratie. Niet onmogelijk vernamen zelfs de schipper, de schieman, de bootsman, de provoost en verdere familie iets van 't geval. Voor welk een dankbaar publiek de officier van piket straks optreedt is onder deze omstandigheden met weinig moeite en tamelijk veel juistheid uit te rekenen.</p>
<p>Een deel van dat publiek herinnert zich hoe dikwijls de
<pb n="211"/>‘voorganger’ van heden met de voorstelling van zijn eventueel optreden geplaagd is geworden, en hoe dapper ZWE. Gestr. dan bij hier en ginder me beweerd heeft dat j'er grappen van zoudt beleven....</p>
<p>Thans is het oogenblik daar. Het derde gelui heeft geklonken. Daar komt hij, de voorganger in den gebede!.... ‘Ieder’ is ‘stil en eerbiedig en houdt tijdens 't gebed het hoofd ongedekt....’</p>
<p>Ik wil de schets niet verder uitwerken.</p>
<p>Ik wensch u alleen te vragen of de donkere gloed op het gelaat van gindschen ‘raauwen varensgezel,’ die ‘niet spot’ en niet gespot wil hebben met ‘God Almagtig,’ of die gloed van nauw bedwongen minachting en diep gevoelde verontwaardiging niet mogelijk het éénig stichtelijke van de plechtigheid.. en nog te goeder ure inderdaad een verademing zal zijn?</p>
<p>&nbsp;</p>
<p>Omstandigheden als ik schetste behooren geenszins tot het rijk der droomen van een of anderen melancholicus. In het meergemelde ‘reglement’ is er klaarblijkelijk op gerekend; de opsteller heeft er een benauwend - of eenvoudig, zonder meer, - een voorgevoel van gehad.</p>
<p>- ‘Mogt er geen officier zijn, die bijzonderen lust heeft de dienst der godsdienstoefening op zich te nemen, dan wordt zulks den officier van piket opgedragen.’</p>
<p>‘<hi rend="spat">Zulks!</hi>’.... Wat derhalve? - Het enkel leiden ‘der godsdienstoefening’? Of het leiden van deze met ‘bijzonderen lust’? 't Is niet duidelijk. Doch <hi rend="spat">zeer</hi> duidelijk is de reeks der onstichtelijke stichtelijkheden, waarop gemeld artikel een kijkje, en waartoe het de aanleiding geeft. <hi rend="spat">Zeer</hi> duidelijk is 't dat gezegd artikel niet al te kloek luidt in een militair reglement waarbij ‘de betrachting en handhaving’ van den gods-<pb n="212"/>dienst ‘als <hi rend="spat">eerste</hi> pligt den kommandant en officieren’ wordt ‘aanbevolen.’ <hi rend="spat">Zeer</hi> duidelijk is 't dat de wetgevende autoriteiten met de heele godsdienstoefening aan boord eigenlijk geen weg wisten en er dientengevolge een allerongelukkigsten weg mee zijn ingesukkeld. Wat is er nu namelijk geschied? Er is aangenomen dat de on waardigste het hoogwaardigste, nl. de godsdienstoefening die ‘de grondslag is van waren moed en zedelijke gedragingen’ (zie reglement, artikel één), ‘bedienen’ kan. Dit evenwel kan men in ernst aan boord niet volhouden. Geen maritieme autoriteit zou dulden dat een onbevoegde zich aan de tuigaadje van den grooten mast, of zelfs van bezaans- en fokkemast vergreep. Geen botteliersmaat zou ongekeurd worden toegelaten. Wat beduidt het alzoo dat men de leiding der godsdienstoefening opdraagt aan den officier van piket, omdat geen der anderen er ‘bijzonderen lust’ in heeft en terwijl de officier van piket er niet onwaarschijnlijk evenzoo over denkt als de anderen?.... Het beduidt een bedenkelijk gebrek aan intellectueele en zedelijke energie bij de autoriteiten door wie zulk een toestand in 't leven werd geroepen. Het beduidt eene betreurenswaardige gehechtheid aan formalisme, een droevig-kortzichtige welmeenendheid, hoedanig de wereld, vroeger en later, meer gezien, en waarvan zij 
niet minder onheil geoogst heeft dan van de ruwheid der ruwen - die, men weet het, bijwijlen zeer ruw en heilloos kon zijn.</p>
<p>&nbsp;</p>
<p>Ja!.... En toch (ik stel er prijs op 't hier open en rond te verklaren), toch heeft de afdeeling ‘godsdienst’ in het ‘reglement voor den inwendigen dienst aan boord van Zr. Majesteits schepen en vaartuigen van oorlog’ haar aangenamen, verblijdenden kant.</p>
<pb n="213"/>
<p>Men zie mij niet aan als haalde ik op eenmaal de pen door vroegere beweringen, als maakte ik mij plotseling aan de meest willekeurige frontsverandering schuldig. Ik weet wat ik zeg.</p>
<p>Al mocht het ook blijken dat de afdeeling ‘godsdienst,’ zooals ze daar ligt, kwalijk strookt met het geheel onzer Nederlandsche wetgeving; al kon men daarenboven bewijzen dat de godsdienst aan boord eenvoudig als een onmisbaar deel der krijgstoerusting, als een ander soort kanon of iets dergelijks wordt beschouwd (immers als ‘grondslag van waren moed’ in de eerste plaats); dan nog zou ik zeggen: er is in 't bestaan van zulk een afdeeling iets stichtelijks. Er schijnt hier te blijken (wat in deze wereld bij zoo menige gelegenheid blijkt), dat men wèl, in hooge en lage kringen, zeer dikwijls met vrij wat minachting over godsdienst spreken of ook zwijgen kan; maar tevens op de een of andere manier eenige hulde aan dienzelfden godsdienst niet kan weigeren. Uit dit oogpunt bezien is 't geval dat ons bezighoudt èn opmerkelijk èn de moeite dat we ons verblijden waard. - De groote vraag is nu maar verder, hoe het doel dat zich de wetgever voor oogen stelde het best kan bereikt worden.</p>
<p>In de eerste plaats, men begrijpt het lichtelijk, zou ik voor mij nu de meest mogelijke vrijheid, in het al- of niet bijwonen der godsdienstoefening, aan de equipage willen gegeven zien.</p>
<p>In de tweede plaats zou ik, vooral bij de onderstelling dat ‘godsdienst de bron is van waren moed en zedelijke gedragingen,’ meer werk willen gemaakt hebben van de godsdienstige ontwikkeling der adspirant-officieren. Indien er onder dezen soms jongeheeren gevonden worden, die minder sympathie hebben voor het woord van psalmisten en profeten dan voor
<pb n="214"/>het proza en de poëzie van menschen, wier namen men in fatsoenlijk gezelschap liefst niet noemt, dan zou ik die jongeheeren hun eigen weg laten gaan en in geen geval voor de vloot in aanmerking laten komen. De vloot zou er niet bij verliezen.</p>
<p>In de derde plaats zou men kunnen onderzoeken waarom de vroegere post van aalmoezenier vervallen is, en of het de moeite zou loonen hem weer op te richten, uit te zetten, of zooals 't heeten moet. Wellicht waren er mannen te vinden, die aan den ijver van een Joannes Snoupsius meer menschenkennis en algemeene ontwikkeling paarden; die minder bevreesd waren dan hij voor Lutheranen en Arminianen, meer tact hadden om met ‘libertijnen en atheïsten’ om te gaan.</p>
<p>In de vierde plaats zou men al het mogelijke behooren te doen om voor geschikte lectuur aan boord te zorgen; ook voor zoodanige lectuur als bij de godsdienstoefening 't doelmatigst kon worden geacht.</p>
<p>Het zij mij vergund over de laatste twee punten hier nog iets in 't midden te brengen, en, wat het eerste dier twee betreft, nog eens het woord te geven aan Nicolaas Beets.</p>
<p>‘De kapitein,’ zegt deze<note n="1)" place="foot">Zie ‘Ernst en Vrede,’ t.a.p.</note>, ‘is voor den matroos de beste evangelist, de uitnemendste zendeling; en dat te meer naarmate hy beter kapitein, volmaakter zeeman is, door kunde, cordaatheid, strikte rechtvaardigheid en nauwgezette zorg voor elks belangen meer vertrouwen inboezemt, en juist in dat karakter optreedt, waarin Janmaat hem met een mengsel van ontzach en hartelijkheid “den ouwe” noemt. De kapitein-oefenaar, wien hy alle reden heeft om eerder voor een mislukten
<pb n="215"/>predikant of ontijdig geboren catechizeermeester te houden dan voor een zeeman, die het is met hart en ziel; de stroeve en harde man, die voor den “bekeerden” matroos, of dien hij daarvoor eenmaal houden zal (“als aan hem door genade geschied zal wezen hetgeen vroeger aan hemzelf is te beurt gevallen”), de stroeve en harde man, die voor den zoodanige waarschijnlijk alles wezen zal, maar die, zoolang het daartoe nog niet gekomen is, ook uiterst weinig voor hem is, - - -,’ neen, natuurlijk, dat is de man niet, dien wij hebben moeten. Neen, in naam van al wat Janmaat heilig is, geen ‘kapitein-oefenaar.’ Maar.... toch wel bij voorkeur een kapitein of, want we zijn met de marine bezig, een kommandant, die de zaak van den godsdienst aan boord ter harte neemt. Ja, ieder voelt het, op den kommandant komt hier veel, zoo niet alles, aan.</p>
<p>Ik weet niet of er sinds de dagen van Cornelius ‘den hoofdman’ over ‘godzalige krijgslieden’ meer gelachen, dan door niet-godzalige, anders gezegd, goddelooze, meer bedorven is. Dit weet ik dat het lachen om zijne vroomheid den vrome wel weinig deert, maar de spot of de onverschilligheid van superieuren den onderhoorige allicht veel kwaad doet. Verbeeld u een kommandant die inderdaad ‘door kunde en cordaatheid, door strikte rechtvaardigheid en nauwgezette zorg voor elks’ (materieele) ‘belangen’ aan de manschap ‘vertrouwen inboezemt.’ Laat zulk een superieur in alles wat niet direct het zeemanschap en krijgswezen betreft zeer inferieur zijn, met name inferieur waar het de vraag naar karakteradel, naar gemoedsleven, naar zedelijkheid, naar godsdienst geldt. Verbeeld u dien man als een ruwen gast, ‘vloekende bij God en Jezus en al de sacramenten’ -, men gevoelt dat zijn invloed op de manschap noodlottig zal wezen. Geen aalmoezenier kan daar tegenop. Geen tegenwicht zal zwaar
<pb n="216"/>genoeg zijn om het heilloos gewicht van zulk een bevelhebber bij het volk te neutraliseeren.</p>
<p>Of spreek ik te sterk? Is het <hi rend="spat">niet</hi> aan te nemen dat de profaneerende en vloekende geestigheid der meerderen veel geest bij de minderen wondt en doodt? Zal de ergerlijke loszinnigheid der hoogeren geen pestwalm voor de lageren zijn? O, ik geloof met u dat er enkele malen een stroom van verwenschingen uit hoogen mond met een stil ‘leid ons niet in verzoeking!’ van den ‘gemeen soldaat’ of ‘gemeenen man’ is beantwoord geworden. Het is niet onwaarschijnlijk, dat een ‘onontwikkelde’ soms bij zichzelven gedacht heeft: ‘Rechtvaardige God, laat gij al dien hoon en die lastering toe?’ Ik heb recruten gekend die rilden en beefden op het exercitie-plein; niet omdat ze voor den ietwat hondschen superieur (van korporaals- of officiersrang) bang waren (‘in hun dorpje zouden ze zoo'n aap wel <hi rend="spat">mores</hi> geleerd hebben’); neen, maar ze rilden en beefden van ontzetting, van verontwaardiging bij zooveel tergende ruwheid, zooveel tartende profanie, waarvan ze de weerlooze getuigen en slachtoffers waren. Het zij dus toegestemd: niet op allen werkte het slechte voorbeeld slecht; soms werd een superieur te zeer verfoeid om aanstekelijk te kunnen worden. Maar toch..... de zucht tot navolging heeft in deze wereld veel kwaads gebrouwd, wie zou het niet weten? Al is onze ‘natuur’ niet zoo verdorven als de Heidelberger en de Mechelsche catechismus in gemoede gelooven en verzekeren, we zijn toch wel zwakke schepsels, met veel zonderlinge en treurige neigingen. Ook in een anderen zin dan door Schiller bedoeld werd, is het zeker dat ‘waar de koningen voorgaan, de karlieden volgen.’ Van koningen gesproken, zou het te berekenen zijn hoeveel gemeenheid er al werd uitgelokt, aangemoedigd, ver-<pb n="217"/>driedubbeld door het voorbeeld van een gemeenen koning of dito koningszoon? Welnu, wat een koning in de residentie is, dat is de kommandant aan 
boord: een goede of een booze demon bij uitnemendheid.</p>
<p>Neem voorts in aanmerking dat (ook op godsdienstig en zedelijk gebied) verlies aan kapitaal één ding is, en winstderving een ander. Laat een kommandant, laat het gansche <hi rend="spat">longroom</hi> geen direct kwaad doen, 't is wèl; maar laat hen goed doen, 't is beter. Bijaldien het waar is dat Janmaat den kloeken, kundigen, rechtvaardigen kapitein met een mengsel van ontzag en hartelijkheid ‘den Ouwe’ noemt, voor wien hij alles zou overhebben; indien het geen sprookje is dat de soldaat voor een dergelijk kommandant door het vuur zou loopen; dan moet het ook waarheid en geen sprookje zijn dat èn Janmaat èn de krijgsman voor God zich zullen buigen als hun overheid zich voor Hem buigt; dan moet de equipage gekend worden aan haar hoofd, gelijk het hoofd aan de equipage; dan zou men van blijde geestdrift kunnen sidderen bij den wensch dat alle bevelhebbers op onze vloot, niet alleen knappe, maar ook goede en vrome lieden waren. Lieve hemel, welk een vloot zou dát geven!</p>
<p>&nbsp;</p>
<p>Na dit woord over de autoriteiten in menschelijk vleesch, nog een woord over de boeken. Ik acht het, evenals gij, geen gewaagde stelling dat één godsdienstig officier aan boord, vooral wanneer deze de kommandant zelf is, meer kracht ten goede kan uitoefenen dan tien ‘stichtelijke’ boeken. Niettemin, zoowel voor de boeken als voor den officier is aan boord plaats te over, en het zou alleszins mogelijk zijn dat de macht van den laatstgenoemde door een verbond met papieren mogendheden beduidend versterkt werd.</p>
<pb n="218"/>
<p>‘'t Kan er naar wezen,’ meent ge, en zonder twijfel komt hier bijzonder veel op 't gehalte der boeken aan. Weet ge wat er tegenwoordig, op hoog bevel, aan boord van Zr. Ms. schepen en vaartuigen van oorlog aanwezig moet zijn? Ziehier:</p>
<list>
<item><hi rend="spat">Godsdienstige overdenkingen,</hi> van Johs. Dyserinck, 2 deelen.</item>
<item><hi rend="spat">Godsdienstig Handboek</hi> van C. Meeuse.</item>
<item><hi rend="spat">Leerredenen</hi> van G. C Van Balen Blanken.</item>
<item><hi rend="spat">Zedekundig Handboek voor den Zeemansstand</hi>.</item>
<item><hi rend="spat">Gëillustreerd Stuiversmagazijn</hi>.</item>
<item><hi rend="spat">De Pleegzoon,</hi> door Van Lennep, 2 deelen.</item>
<item><hi rend="spat">Maurits Lijnslager,</hi> 4 deelen.</item>
<item><hi rend="spat">Koetsveld</hi>, <hi rend="spat">Zedelijke Novellen</hi>.</item>
<item><hi rend="spat">Het Boek van den Zeeman,</hi> door Van Lennep.</item>
<item><hi rend="spat">Storm op Zee,</hi> door Sluiterman Van Loo.</item>
<item><hi rend="spat">Onze Voorouders,</hi> 5 deelen, Van Lennep.</item>
<item><hi rend="spat">Zeepreken,</hi> door Marks.</item>
<item><hi rend="spat">Bijbels</hi>.</item>
<item><hi rend="spat">Gezangboeken</hi>.</item>
</list>
<p>Terwijl tot amusement verstrekt worden: draaiorgels, lottoof kienspelen en domino-spellen.</p>
<p>Daar hebt ge den catalogus voor letteren en kunst, door een even bevoegde als vriendelijke hand mij toegezonden; gij kunt er op aan dat hij tamelijk volledig is. Wat leert ge er uit? Dat ons lieve geldje althans niet aan de bibliotheek voor Janmaat en het leger te zee wordt zoek gemaakt? Dat het gëillustreerde stuiversmagazijn op meer carrière kan bogen dan gij wel gedacht hadt? Wees niet kniesoorig, verheug u veeleer dat onze Van Lennep den weg naar boord heeft gevonden -, en blijven we voor 't overige bij ons chapiter! Wij had-<pb n="219"/>den 't voor 't oogenblik meer bepaald over de rubriek ‘stichtelijke lectuur.’ Misschien dat we in later tijd nog de rest eens behandelen.</p>
<p>Wat de ‘stichtelijke lectuur’ aangaat, zij heeft wel degelijk ook op de vloot een soort van geschiedenis. Of zij ‘gelijken tred met de beschaving van ons geslacht’ heeft gehouden, zou ik niet durven verzekeren. Zooveel is mij bekend dat sedert het jaar 1611 ‘de groote christelijke zeevaart’ van A. Westerman, predikant te Workum, aan boord gelezen werd. Tot in 't begin der 18<hi rend="sup">de</hi> eeuw hield dit boek, dat intusschen tot zevenmaal toe ‘verarbeid en vergroot’ was, zich staande. Van toen af werd het allengs meer vervangen door ‘de godvreezende zeeman’ van N.S. Van Leeuwaarden, ‘lidmaat der hervormde gemeente van Amsterdam.’ Op zijn beurt moest Van Leeuwaarden de vlag strijken voor C. Meeuse, meergemeld, die sedert 1820 of daaromtrent de officieele man is geworden, al heeft hij zijn oudere concurrenten nooit geheel van de baan gekregen en al vond hij sinds 1846 een nieuwen mededinger in den Wognumschen leeraar Van Balen Blanken, wiens ‘leerredenen’ zich vooral door de <hi rend="spat">keus</hi> der onderwerpen niet ongunstig onderscheiden.</p>
<p>Het was op den 14<hi rend="sup">den</hi> Maart 1867, in de 38<hi rend="sup">ste</hi> zitting der Staten-Generaal, dat zich een wolkje als eens mans hand vertoonde, met de vermoedelijke bestemming om, al grooter en grooter wordend, de heeren predikers die tot dusver aan boord den toon gaven, eerlang voor goed in de schaduw te plaatsen.</p>
<p>Op gemelden dag, namelijk, werd door 't ‘geachte lid’ Jhr. F. De Casembroot tegenover den Minister van Marine, den heer Pels Rijcken, het oordeel uitgesproken dat ‘de boeken, die aan de matrozen des Zondags gegeven worden, zoo
<pb n="220"/>weinig doelmatig zijn.’ Spreker uitte daarbij den wensch dat men een boek mocht krijgen ‘voor alle gezindheden geschikt’ en ‘voor den matroos verstaanbaar.’ In deze houding van Jhr. De Casembroot straalde ongetwijfeld een prijzenswaarde belangstelling in het lot van den zeeman door. Zeer waarschijnlijk was Z.H.W.G. daarbij in staat op staanden voet de juistheid van zijn oordeel te staven. Dit neemt niet weg dat het bedoelde optreden van den ‘geachten spreker’ een half weemoedigen, half ondeugenden glimlach op sommige lippen kon brengen. Waarom?...</p>
<p>Ach, hadden dan niet de schrijvers van die ‘zoo weinig doelmatige’ boeken indertijd hun uiterste best gedaan? Ligt er niet iets weemoedigs in dit aanhoudend gelui der doodsklok over de graven van zooveel welmeenende auteurs: ‘zij deden wat zij konden; maar wat zij deden heeft uitgediend’! Kom, toon dat ge een hart hebt en pleng een enkelen traan van weemoed voor de invaliden, bij al den jubel over ons voorwaarts gaan!</p>
<p>Hoor, onder anderen, weer vader Meeuse:</p>
<p>- ‘Zeeman! U alleen hield ik onder de aandacht; naar uwe behoeften heb ik mij trachten te schikken; gij moogt oordeelen.’</p>
<p>Daar komt, eenige jaren later, een zeeman als Jhr. De Casembroot, treedt voor het front der Tweede Kamer en spreekt, als ten aanhoore van gansch Nederland, zijn vonnis uit: ‘Ondoelmatig!’ Schuilt dáár niets weemoedigs in?</p>
<p>Ja, maar ook voor een min of meer schalken glimlach zij er plaats op uwe lippen.</p>
<p>- ‘Zeemans openhartigheid zult gij aantreffen,’ betuigt wederom de heer Meeuse; ‘ronde zeemanstaal heb ik gebruikt - -.’ Inderdaad, men heeft 's mans verhandelingen
<pb n="221"/>over het vloeken, over de ‘kijvagiën’, over de onkuischheid slechts op te slaan om van heeler harte te zeggen: recht duidelijk, mijnheer! Inderdaad, allerduidelijkst!</p>
<p>En evenwel nogtans geeft Jhr. De Casembroot, na betrekkelijk weinig tijds, zijn wensch te kennen dat er een boek moge komen ‘voor den matroos verstaanbaar,’ dus, een duidelijk boek!</p>
<p>Beviel hem wellicht de methode van den heer Meeuse niet? Ze had ongetwijfeld iets orgineels; men oordeele:</p>
<p>- ‘Ik heb,’ aldus genoemde auteur, ‘de drie standen van visschers, koopvaarders en oorlogvaarders onderscheiden, maar gij begrijpt ligt dat voor allerlei zeevarenden in iedere afdeeling lessen opgewonden zijn. Ten bewijze: sommige ondeugden, b.v. dronkenschap en ontucht, heb ik onder den 2<hi rend="sup">den</hi> stand, vloeken onder den 3<hi rend="sup">den</hi> gebracht, niet omdat ik de andere standen hiervan vrij rekende, maar om dusdoende meer afwisseling en leven aan het geheel bij te zetten....’</p>
<p>Alleraardigst gevonden, niet waar? Maar toch wel wat zonderling!... Ik voel mij verplicht met mijn verhaal voort te gaan.</p>
<p>Om welke redenen dan ook, de heer De Casembroot verlangde dus een boek ‘voor den matroos verstaanbaar’ en ‘voor alle gezindheden geschikt.’ Bij 't vernemen van dezen laatsten eisch heeft mogelijk de een of ander geglimlacht als wilde hij zeggen: ‘ge kunt evengoed naar de quadratuur van den cirkel vragen, of naar den steen der wijzen.’ - Intusschen, ziehier wat er sedert heeft plaats gehad.</p>
<p>Het was op den 17<hi rend="sup">den</hi> December des jaars 1869, in de 47<hi rend="sup">ste</hi> zitting der Tweede Kamer, bij de beraadslaging over hoofdst. VI der Staatsbegrooting, dat de ‘geachte spreker’ uit 's-Hage, Jhr. F. De Casembroot, zich aan het eind van
<pb n="222"/>een zijner redevoeringen aldus liet hooren: - ‘Eindelijk heb ik met groot genoegen gezien dat de Minister’ (destijds de heer L.G. Brocx, dezelfde van heden) ‘pogingen heeft aangewend om, zoo al niet het personeel te beschaven, dan toch een zedelijken invloed op de manschappen te doen uitoefenen. Hij heeft namelijk gevolg gegeven aan mijn wensch dat des Zondags op de schepen mocht worden voorgelezen uit een godsdienstig boek. Een zeer verdienstelijk leeraar heeft daarin volkomen voorzien en ik zeg daarvoor den Minister dank.’</p>
<p>Door den Minister werd vervolgens, met meer of minder aandoening, in dezer voege geantwoord: - ‘De geachte spreker heeft zijne instemming betuigd met de door mij ingevoerde verandering met betrekking tot een godsdienstig leesboek, dat verouderd was en thans is bewerkt voor elke godsdienstige gezindheid. Ik waardeer die instemming ten hoogste, vooral omdat de geachte spreker een woord van lof niet ontzegd heeft aan den bekwamen leeraar, die de bewerking op zich nam en zich van die zeker niet gemakkelijke taak, naar mijne opvatting, op eene uitstekende wijze heeft gekweten.’</p>
<p>Ziedaar wat in eene openbare Kamerzitting, door twee hoofdofficieren onzer Marine, werd in het midden gebracht over het boek van Joh. Dyserinck, welks titel aan het hoofd van dit opstel vermeld staat.</p>
<p>Ik geef hier (mijne vrienden gevoelen het) deze fragmenten geenszins als proeven van parlementaire welsprekendheid. Ook beweer ik niet dat de geachte sprekers een volkomen juiste voorstelling van de geschiedenis van het nieuwe boek hebben gegeven. Ik wil alleen doen uitkomen dat de heer Dyserinck over 't onthaal van zijn boek door
<pb n="223"/>twee mannen, die in <hi rend="spat">casu</hi> autoriteiten kunnen geacht worden, alleszins tevreden kan zijn.</p>
<p>Ja.... en dan vraag ik verder nog dit: Waar was, toen gemelde vereerende getuigschriften werden uitgereikt, wáár was in die oogenblikken de heer Saaymans Vader? Wáár de heer O. baron Van Wassenaer van Catwijck? Wáár de heer Van Nispen van Sevenaer? Wáár, in één woord, bevonden zich de christelijk-historische heeren en de ultramontaansche? En niet alleen dezen, maar al de tegenstanders van moderne godsdienst-leeraars, waar hielden zij zich in die merkwaardige ure schuil??</p>
<p>Het is, voor zoover ik weet, door geen sterveling in Nederland, door geen enkelen onzer helziende journalisten, door geen adept der ethisch-irenische richting, door geen profeet van de kerk der toekomst, door geen dichter of componist van vredes-cantaten, ja, mogelijk werd het zelfs door niemand onder de stenografen opgemerkt dat er op den 17<hi rend="sup">den</hi> December van het jaar 1869, in de 47<hi rend="sup">ste</hi> Kamerzitting, een eenstemmigheid van den zeldzaamsten aard heeft plaats gevonden; een harmonie, waarvan men in de jaarboeken onzer parlementaire existentie de weerga niet vindt.</p>
<p>Waaraan is dit toe te schrijven? Hebben werkelijk de verschillende partijen in ons Lagerhuis zich op zoo - wat zal ik zeggen? - teeder of netelig punt als dat van een ‘godsdienstig leesboek’ voor een oogenblik kunnen verstaan? Of hielden de onhandelbaarsten op dien winterdag zich soms met het ijsvermaak onledig? Of was er een zinsverrukking over de vergadering gekomen, waardoor het moderne boek van den modernen Dyserinck tot een fata morgana werd? Of wat was het? Ik verklaar eerlijk en gemeenzaam dat ik er niets van begrijp. Met een weinig meer bijgeloovigheid dan mij eigen
<pb n="224"/>is, zou ik in 't gemelde feit een bemoedigend voorteeken kunnen zien van toekomstige eendracht. Indien men mij verzekerde, dat al de heeren kamerleden aan den morgen van dien dag een hoofdstuk uit Dyserinck hadden gelezen, bij voorbeeld, (II, 22): ‘één geloof, één Heer’ -, wie weet tot wat liefelijke voorstellingen, blijde gevolgtrekkingen, ik nog komen kon?.... Inderdaad toch kan nauwelijks iemand met eerlijker ernst, dan Dyserinck 't beproefd heeft, door de macht der religie willen hereenigen wat door de macht der theologie en metaphysica gescheiden werd.... Doch we mogen ons op onzen ouden dag aan zulke illusies niet overgeven. Onze oogen zullen het eind des theologischen gekibbels, het afvloeien der hooggeklommen polemische wateren niet aanschouwen. Het boek ‘voor alle gezindheden,’ door Jhr. De Casembroot verlangd, is ook met het boek van Dyserinck niet geboren. Het was mogelijk niet te veel toen de Minister Brocx verklaarde, dat ‘de bekwame leeraar’ zich ‘op uitstekende wijze van zijn taak’ had ‘gekweten.’ Te veel was het daarentegen zeer bepaald toen de ander betuigde, dat de ‘zeer verdienstelijke leeraar’ in de behoefte aan een ‘boek voor alle gezindheden volkomen’ had ‘voorzien.’</p>
<p>Ja, dit was <hi rend="spat">te veel</hi>. Een lof, als zelfs de classieke bijbel niet heeft kunnen behalen, kan ook aan 's heeren Dyserinck's werk niet worden toegekend. De heer Dyserinck zelf weet dat zoogoed als iemand. Hij zal mij, ik ben er zeker van, niet tegenwerpen dat hij toch elks godsdienstige overtuiging zooveel mogelijk gespaard heeft. Hij weet te goed dat in 't ‘zooveel mogelijk’ de beperktheid van het menschelijk stichtingsvermogen reeds is aangeduid. Hij weet verder dat juist in 't bedoelde ‘sparen’ al dadelijk voor niet weinigen het onstichtelijke ligt. Een man van zijn ondervinding heeft
<pb n="225"/>genoeg ondervonden om te weten dat een prediker der godsdienst, heden gelijk vroeger, zoowel door 't geen hij verzwijgt als door hetgeen hij zegt, voor sommigen zijner medemenschen tot een aanstoot wordt.</p>
<p>Hier acht ik 't de plaats om er met sterker klem op aan te dringen, dat men het bijwonen der godsdienstoefening op onze vloot niet langer verplichtend stelle. Het duizendjarig rijk komt niet door eerste en tweede en derde gelui, dat onverbiddelijk naar het halfdek roept. De éénheid des geloofs wordt niet teweeggebracht door het vroomste ignoreeren der vele ‘gelooven,’ Of de ‘voorlezer’ uit een modern, dan of hij uit een antiek boek ‘alle gezindheden’ tracht te stichten, zijn pogen zal in beide gevallen ijdel zijn.</p>
<p>- ‘Maar aan boord zijn de menschen zoo kitteloorig niet....’</p>
<p>Ik verzeker u dat er aan boord tamelijk wel met de theologische disputanten aan wal geconcurreerd wordt, tegenwoordig zoowel als in de dagen van Snoupsius. Lieve vriend, een mensch blijft overal mensch. Dat hij op zijn religie wat vallen laat, het moet u niet verwonderen; maar als ge verlangt dat hij met zijn dogmatiek zal schipperen, dan vergt ge in de meeste gevallen wat al te veel. Zóó is het te land en zoo is het te water. Ook Janmaat heeft zijn ‘geloof, waar ge niet aan moet komen.’ Is hij ‘otterdox’? Goed, dan is hij ‘otterdox.’ Is hij bij geval ‘libberaal’? Best, dan is hij ‘libberaal;’ maar <hi rend="spat">iets</hi> moet hij toch wezen en <hi rend="spat">iets</hi> wil hij toch zijn. Een kerel, die hem dat verbiedt! Dacht-je hem soms onder het hoedje van dat nieuwe boek te vangen? Alsof hij niet wist dat het van een ‘modernen’ domine kwam!.... Vriendelijk bedankt!</p>
<p>En nu spreek ik nog niet eenmaal van de zonen der
<pb n="226"/>Moederkerk, der Roomsch-Katholieke! Niet eenmaal nog van de kinderen Israëls! Wat wilt ge toch? Dat de menschen op zee van geheel andere bewegingen zullen zijn dan te lande? Dat de laatste theologische beweging door al het loeven en brassen, door zwabberkoelten en passaten, door scheepsbeschuit en pekelspek zal zijn weggeloodst uit hun Nederlandsch bloed? Wees niet zoo kinderachtig, niet zoo onvoorzichtig dat te meenen, te willen.</p>
<p>Ja, ik wil gelooven, als er iets aan 't handje is geweest: een orkaan, een begin van schipbreuk; of op oudejaarsavond; of als er een doode kameraad over boord wordt gezet -; ja, ik wil gelooven, als dan ‘den ouwe’ een wakkere, brave kerel is, ‘voor wien ze door 't vuur zouden loopen,’ en als dan ‘den ouwe’ een hartelijk gebed tot ‘den Ouwe daarboven’ doet... dat ze dan voor een wijle hun ‘specifiek’ geloof zullen vergeten. - Ja, ja, dan zal onze Janmaat voor een poos kunnen meenen dat het zóó goed, en de rest toch eigenlijk maar d... deren is. Doch dat zijn feesturen gelijk de menschen maar zelden vieren, reken er op!.........................</p>
<p>'t Kan zijn dat een verstandig en braaf pastoor tot den heer Dyserinck zegt: ‘waarde heer, er komt in uw boek niet veel, eigenlijk niets, van Onze Lieve Vrouw en van den heiligen Januarius en van... heel wat personen en dingen waarvan ge ook, onder ons gezegd, niet veel weten kunt. Nogtans, laat Janmaat uw boek maar lezen; hij wordt er in gewaarschuwd tegen Wijntje en Trijntje, tegen vloeken en zweren; hij leert er het Onze Vader uit; 't is wel het Vader Onzer niet; maar hij kan er licht wat uit meedragen, God zegene u!’</p>
<p>'t Kan zijn dat een rechtschapen Rabbi verklaart: de groote
<pb n="227"/>zaak van Wet en Profeten wordt in dit boek goed behandeld, al komt er te weinig van Hillel in -, te veel van Jezus.’</p>
<p>'t Kan zijn dat...., ja, dat er onder die van Utrecht en van Groningen en van oud-Dordrecht enkelen zeggen: ‘Uw bedoeling is goed, waarde heer, och ja, laat ons zien op hetgeen we te zamen heilig en dierbaar achten; wellicht dat we elkaar op den duur meer tot zegen zijn, ziedaar onze hand!’</p>
<p>Zonder twijfel, er is reeds heden, bij alle verdeeldheid, een gemeente, een broederschap uit allerlei genootschappen en partijen, uit allerlei natiën en tongen, allerlei rangen en standen, die waarlijk gelooft en gevoelt dat ‘de liefde de meeste,’ dat ware godsdienst liefde is. Ook zal zij toenemen, zoo zeker als het goede sterker is dan het kwaad. Groot blijft intusschen tot nog toe het aantal dergenen, die de gave der waardeering missen waar 't de godsdienstige overtuiging van andersdenkenden betreft. Er is geen geldige reden om te zeggen dat dit geslacht aan boord niet wordt gevonden. -</p>
<p>‘Mijnheer, uw boek is van 't begin tot den einde niets anders dan het loochenen of voorbijgaan van al de dierbare grondwaarheden der heilige schrift. Het is een verwateren, een verbeuzelen, een verkleinen, een verdraaien, een verminken van - - -’, mij dunkt, zoo hoor ik den beproefden officier van rechtzinnigen huize tot Ds. Dyserinck zeggen, de eerste de beste keer dat hij dezen ontmoeten mocht. 't Zal misschien uitkomen dat de schrijver nog meer ontvankelijkheid bij katholieken en joden vindt, dan bij de aanhangers der ‘positief-christelijke’ beginselen. Het zij zoo! Maar men leere er uit dat het boek ‘voor alle gezindheden’ nog steeds niet gevonden is; dat de strijd der meeningen te dieper zal invreten naarmate men dien te meer maskeeren of neutraliseeren wil; dat de kerk aan boord te onstichtelijker dreigt te wor-<pb n="228"/>den naarmate men te stelliger verlangt dat alle manschappen, van wat richting ook, zich door één man <hi rend="spat">laten</hi> stichten. Moet één boek het doen, moeten allen naar dat ééne luisteren, het zij er dan een dat zich volstrekt ‘als stichtelijk’ niet komt ‘aanmelden;’ het zij dan het boek van Loosjes, of een van Van Lennep, of zelfs het stuiversmagazijn, of welk ander ook van de ‘wereldsche’ boeken, die op den scheepscatalogus voorkomen. Wie weet of een gelukkige bladzijde, op een mooien Zondagmorgen als ‘de natuur wat meewerkt,’ wie weet of ze niet meer en beter stichting gaf dan - - dan zelfs, voor zooveel verschillende theoloogjes, een bladzijde uit den ouden bijbel!.... De wereld is eenmaal zoo!</p>
<p>&nbsp;</p>
<p>De ‘godsdienstige overdenkingen’ door Joh. Dyserinck ten behoeve van Janmaat gegeven, lijden geenszins aan het euvel eener ‘valschelijk genaamde’ populariteit. De schrijver, of prediker, heeft zijn invloed op den schepeling niet gezocht in de aanwending van allerlei scheepstermen; niet in de keus van piquante teksten en bijster toepasselijke onderwerpen, waarbij de zeeman zoo recht onder 't schot is. De heer Dyserinck heeft ingezien dat, om met Beets te spreken, ‘een deugdelijke zeemanspreek, waarin storm en stijve koelte niet van de lucht zijn, en brassen en reeven, en loef en lij, te pas of te onpas, met kennelijk welbehagen zijn aangebracht, zeer aardig is, en ook stichtelijk wezen kan - voor de passagiers.’ Van dien kant dus geen bezwaar.</p>
<p>De afwezigheid van bedoeld gebrek bewijst evenwel, men gevoelt het, nog volstrekt niet dat Dyserinck's geschrift als stichtelijk boek voor de vloot doelmatig is. Indien men mij zeide: ja, daarvoor leent het zich uitstekend; indien het
<pb n="229"/>oordeel van de heeren Brocx en De Casembroot ook maar voor de helft mag worden aangenomen; dan.... ja, dan zon ik zeggen dat er in Janmaat, in den schepeling, den zeesoldaat, zoogoed als niets bijzonders is wat hen van andere menschen onderscheidt. Immers, men vindt in Dyserinck's boek geen bladzijde, die op een of andere wijze verraadt dat zij tot andere dan gewone burgerlui wil spreken. Zoomin aan de keus als aan de behandeling der onderwerpen is, meen ik, te bespeuren dat het boek in quaestie een boek voor den zeeman verbeeldt.</p>
<p>Aangezien ik nu van oordeel ben dat er toch wel degelijk iets en zelfs veel eigenaardigs in het karakter en het leven van den Nederlandschen zeeman steekt; dat men dientengevolge wat men te zeggen heeft bij Janmaat wel op een anderen boeg mag gooien dan bij een Noord-Hollandschen kaasboer, een Amsterdamschen kleermaker, een Leidschen professor, enz. enz. - -, zoo kan ik niet gelooven dat Dyserinck's boek, als boek voor de marine, niet à <hi rend="spat">refaire</hi> zou wezen.</p>
<p>Laat de schrijver te eeniger tijd zijn boek uitgeven ‘voor het huisgezin,’ het zal daar zeer mogelijk hoogst welkom zijn. Dyserinck's boek is een stichtelijk boek; het spreekt tot verstand en hart en geweten; tot den mensch, die met God en met eere den naam van mensch wil leeren dragen. Het is een goed Hollandsch boek; practisch en bezadigd, helder en gemoedelijk. Vooral onze middelstand zal er zich best in kunnen vinden en er veel goeds uit halen ook.</p>
<p>‘Meer innigheid dan verheffing, meer juistheid van blik dan.... stoutheid en kracht,’ welzeker, dus heeft een vaderlandsch schrijver dit boek vrij juist gekarakteriseerd. Geen Beets, geen Monod, geen Robertson, geen Parker is de auteur, welneen! Maar hij is Dyserinck en wil kennelijk geen ander
<pb n="230"/>dan Dyserinck zijn. Dit is geen geringe aanbeveling, dit maakt den auteur tot iemand die stijl en karakter heeft. A!s Janmaat dat merkt, zal hij toch mogelijk wel met eerbied luisteren.... vooral als ‘den ouwe’ er uit voorleest. Ik hoop er het beste van.</p>
<p>&nbsp;</p>
<p>Hebt gij de taptoe aan boord wel eens bijgewoond? Twee trommen en een fluit! Daarbij het volgende avondlied, voorgedragen door den provoost:</p>
<lg type="poem">
<l rend="; 3tab">Hoort, mannen, hoort!</l>
<l rend="; 1tab">Van de eene zij tot de andere voort.</l>
<l rend="; 2tab">Van de wacht tot naar de kooi,</l>
<l rend="; 2tab">Om daar te rusten mooi.</l>
<l>Al wie de wacht niet heeft, vertrekt van hier,</l>
<l rend="; 1tab">Het is van avond stuurboordskwartier.</l>
<l rend="; 1tab">Stuurboordskwartier heeft de eerste wacht,</l>
<l rend="; 2tab">God verleen' ze een goede wacht,</l>
<l rend="; 2tab">Goede wacht en goede vrêe,</l>
<l rend="; 2tab">Geluk en behouden reis er mee!</l>
<l rend="; 2tab">Behouden reis verleen je God!</l>
<l>&nbsp;</l>
<l rend="; 2tab">Keer het glas en lui de klok</l>
<l rend="; 1tab">Wachtsvolk naar boven! De rest naar kooi!</l>
<l rend="; 2tab">Vuur, licht en pijpjes uit!</l>
<l rend="; 1tab">Rollezer! wachtsvolk, luistert naar je namen!</l>
</lg>
<p>Aardig volk, dat zeevolk! Goed volk! God zegen je, ouwe jongens!....</p>
<p>Zoolang jullie bij de taptoe met een weinig avonddevotie toeluistert, is er toch altijd een kerk aan boord, waarop Gods zegen zal rusten. Salut! Na de taptoe geen praatjes verder!....</p>
</div>
<div type="chapter">
<pb n="231"/>
<head rend="h3">Twee advertenties waarbij een mensch de tranen in de oogen schieten.</head>
<head rend="h4">Huwelijken.
<lb/>
Heeren en Dames.</head>
<q rend="bq"><p>Zij, die door tusschenkomst van een derden persoon tot een Huwelijk wenschen te geraken, vervoegen zich ter informatie van Conditie, per <hi rend="spat">franco</hi> brief, met bijvoeging van een postzegeltje voor het antwoord, onder het woord <hi rend="spat">Zamen</hi> aan den Boekhandelaar B.W. Colenbrander te Zutphen. Reflecterenden kunnen op de stipste geheimhouding staat maken (Opr. Haarl. Courant).</p></q>
<p>&nbsp;</p>
<p>Ik zou die luî, ‘die door tusschenkomst van een derden persoon tot een Huwelijk wenschen te geraken’ wel eens willen zien. Mij dunkt, die species moet èn uit een physiek èn uit een moreel oogpunt meer dan een gewone curiositeit zijn. Reeds op de gis af kunnen wij enkele eigenschappen met vrij groote zekerheid bepalen.</p>
<p>De <hi rend="spat">Hij</hi> 's zijn zonder twijfel allervervelendste jongelingen of verloopen coelibatairs, die van het leven dat zij tot nog toe
<pb n="232"/>leidden eindelijk genoeg hebben, en die de vrouw, wie zij nooit de minste achting hebben toegedragen, nu ook eens in de qualiteit van huishoudster zonder tractement aan 't werk zouden willen zien. Naar zij voorgeven hebben ze geen tijd om te midden van hunne drukke ambtbezigheden eene geschikte huisvrouw te zoeken, of geen tijd om zich aangenaam te maken bij de dames. Ook ontbreekt hun de lust om den natuurlijken schroom tegenover de schoone sekse in rekening te brengen en wenschen zij dat de dames, wie zij den schat van hun naam en hart zullen gunnen, over de eerste pruderie heen zijn. Als de gunstige gelegenheid niet had gewild dat een onbekende, door tusschenkomst van den boekhandelaar Colenbrander, zijn huis als een soort van fatsoenlijk punt van samenkomst had aangeboden, dan zouden zij vermoedelijk zelf het initatief genomen hebben en, na een min of meer belangelooze advertentie in de oprechte Haarlemmer, op zekeren mooien lentemorgen, met een oranjekleurige das, een paar paille handschoenen en een witten zakdoek als herkenningsteeken, op het stationsplein te Utrecht of Arnhem te vinden zijn.</p>
<p>Daarentegen moeten wij de vertegenwoordigsters der tengere sekse, die de annonce met belangstelling in handen nemen, meer onder de werkelijk beschroomden en stillen in den lande zoeken. 't Zijn gewezen huishoudsters die haar zijden netten al bij vier of vijf weduwnaars hebben uitgezet, maar er zich voor haar kiesch geweten op durven verheffen dat ze nooit in de verte aan zoo iets hebben gedacht. Of 't zijn dochters uit een groote en niet al te onfortuinige familie, die de jongere zusters hebben zien voorgaan en door de zwagers wat al te in 't oog loopend met een eerbied en consideratie worden behandeld, als waarmee hun eigen papa's in vroeger tijd zekere erftante plachten aan te zien. Voorts zijn het arme
<pb n="233"/>zenuwachtige nichten van zoogenoemd geestige ooms, die haar altijd plagen dat ze nog geen man hebben gekregen en met een boosaardigen lach elken morgen aan 't ontbijt zweren dat zij zelf er op uit zullen gaan om er een voor haar te zoeken. De arme schepsels zijn daardoor zoo beschroomd geworden dat ze de kamer uitvluchten als er een vreemd heer binnenkomt; maar niettemin droomen ze, nacht op nacht, als ware 't uit weerwraak der natuur, van bruiloften en huwelijksreisjes. 't Zijn eindelijk, als 't mij vergund is ook deze uit te teekenen, bleekzuchtige maagden tusschen de dertig en veertig jaar, die, toen 't haar tijd was, geen <hi rend="spat">ja</hi> durfden zeggen en telkens spijt hadden als ze haar <hi rend="spat">neen</hi> hadden uitgesproken; die ten laatste een air van <hi rend="spat">savante</hi> hebben aangenomen toen zij zich zuchtend in het onvermijdelijke hadden leeren schikken; maar die nog altijd uren in den omtrek bekend zijn om haar voorkeur voor kleine kinderen en haar zorg voor zieken en kraamvrouwen.</p>
<p>En wie is de ongepatenteerde makelaar die zijne diensten aan bedoelde Don Juans in kantoorjasjes komt aanbieden en de zooeven geteekende Julia's in zijn booze speculatiën poogt te wikkelen? Kan hij iets anders wezen dan een vent met vischachtige handen, twee vette, platgedraaide krullen op de slapen en een gezicht zonder karakter en beteekenis? Neen, hij kan zonder twijfel niets anders zijn. Als hij aan 't einde van zijne ongelukkige kruistochten door het leven niet toevallig naar dezen hoek was geslingerd, dan zou hij hoogstvermoedelijk een wijnhuis houden, of mogelijk wel aan het hoofd van een bierhalle in een provinciestadje staan, hoewel ik gaarne erken dat er leden van dat gild kunnen wezen die zich door zoo'n collega gecompromitteerd achten. Een man die de rol van <hi rend="spat">fâcheux troisième</hi> zoo openlijk en met het oog op
<pb n="234"/>gewin durft aanvaarden, heeft ongetwijfeld zijn hart en zijn eergevoel reeds lang verspeeld. Als hij nog iets anders dan een wandelende driegulden is, dan is hij 't bij vergissing.</p>
<p>Stel u de houding van zoo'n man maar eens voor, als hij de jongelui hij elkaar gebracht heeft en zijn profanie op het sacrament des huwelijks uitkraamt! Denk u dien zielverkooper als hij, na volbrachte dagtaak, bij zijn eigen vrouw en kinderen nederzit en zijne dochters demoraliseert door de mededeeling van de fortuintjes die hem, ten koste van eer en mannenwaarde, in den mond zijn gevlogen! Verbeeld u wat er in die ziel moet omgaan als hij zijn rekening opmaakt en voor geen halven stuiver aan waarborg kan noteeren, dat hij niet twee menschenharten tegelijk vergiftigd heeft; dat niet nog in dien eigen nacht de schim van een arme cliente om zijn leger zal spoken, rekenschap vragende van haar levenslust en hem vloekende als den roover van haar eer! Bij den hemel! ik was nog liever een gepensioneerd blankofficier dan in de schoenen van dien man te staan.</p>
<p>Och, ik weet wel dat er sinds eeuwen vaders en moeders zijn geweest, die ook hunne dochters verkocht hebben; en desgelijks jonge dochters van meerder of minderen leeftijd die zichzelven zonder nadenken of schaamte in de armen van een ellendigen echtgenoot wierpen; maar ik houd staande dat die gruwelen niet zoo diep in den goeden naam van onze christelijke maatschappij ingrepen als deze nieuwbakken makelaar in huwelijkszaken doet.</p>
<p>Ik zie geen enkel punt van verschil tusschen den sluikhandel van dien man en de misdadige practijken der slavenhaalders of de brutaliteit van de gewetenlooze kooplui, die de harems in Constantinopel voorzien. Als 't met onze wetten te rijmen was, zou ik den patroon en al de klerken van dit duivelsch kan-<pb n="235"/>toor in de boeien sluiten. Als ik Censor in Nederland was, zou ik al degenen, die er gebruik van maken, met naam en toenaam in de courant zetten. Want als de eerbied voor het huwelijk bij een volk kwijnt en wegsterft, dan is zijn ondergang nabij. Als men met de reinste bewegingen van het hart den spot durft drijven, dan is 't de plicht van alle weldenkenden te protesteeren terwijl 't nog tijd is.</p>
<p>Al worden er vele huwelijken zonder wederzijdsche liefde en andere uit hebzucht en nog andere met schromelijke lichtzinnigheid gesloten -, toch is het niet te dulden dat een onbeschaamde speculant daarop rekent en dat de Haarlemmer Courant gebruikt wordt om alle ordentelijkheid en betamelijkheid met voeten te treden.</p>
<p>Laat ons elkaar beloven dat wij de trouwlustige lafbekken, ‘die door tusschenkomst van een derden persoon tot een huwelijk wenschen te geraken,’ zullen aanhouden en dat hun portret algemeen verkrijgbaar zal worden gesteld, evenals indertijd dat van Tropmann en van andere monsters in de zedelijke schepping. We zullen dan wellicht menigen schreeuwer uit het bierhuis ontmaskeren en menigen bluffer den mond snoeren. Wat is dat voor een held, die niet eenmaal zelf er op uit durft gaan en bij jonge meisjes met zijn mond vol tanden staat? Wat heeft de wereld aan een man, die zijn levensgeluk aan een derden toevertrouwt, die niet uit eigen oogen kan zien, als 't er op aankomt eene vrouw te zoeken!</p>
<p>Laat ons ten slotte de advertentie bij haar waren naam noemen. 't Is de verachtelijkste aller speculaties, die ooit op de hartstochten van koudbloedige wezens werd gebouwd.</p>
<pb n="236"/>
<p>Numero twee is nog verschrikkelijker!</p>
<p>‘Een jong kind van het mannelijk geslacht wordt gevraagd bij fatsoenlijke Protestantsche echtelieden, die de geheele opvoeding en toekomst er van zouden wenschen op zich te nemen, liefst ook uit een goeden stand, ware het ook van onwettige geboorte. Men wordt verzocht zich met vrijmoedigheid te adresseeren, franco brieven, letter H. bij den Kantoor-Boekhandelaar H.T. Hendriksen, Hoogstraat Rotterdam, terwijl men van de grootste bescheidenheid kan verzekerd zijn en des verkiezende het schrijven kan terug ontvangen.’</p>
<p>Hadden wij in numero één de aanbieding van een fatsoenlijk <hi rend="spat">rendez-vous</hi>, hier wordt ons de opening van een fatsoenlijke <hi rend="spat">crèche</hi> geannonceerd. Hier zijn twee Protestantsche echtelieden van goeden stand, die een premie stellen op de ordentelijke prostitutie.</p>
<p>Jongeheeren en jongedames, die een zoogenoemd ‘ongelukje’ gehad hebben (wij zijn tot onzen spijt wel genoodzaakt om der duidelijkheids wille minder kiesch dan gewoonlijk te zijn), worden verzocht zich ‘met vrijmoedigheid te adresseeren’. De Protestantsche echtelieden, die hun domicilie bij den Kantoor-Boekhandelaar Hendriksen gekozen hebben, geven vooraf de plechtige verzekering dat zij er niets in vinden of men een onecht kindje heeft, als men maar van goeden stand is. Zij willen (misschien wel om de eer van den stand te redden) gaarne hun eigen eerlijken naam aan deze vrucht der ontuchtigheid geven, en de al te vrijmoedige liefde der jongeluî met den mantel van hun huwelijkscontract dekken. Zelfs nemen zij de kosten der opvoeding, en wat er verder noodig mocht zijn, geheel belangeloos op zich. Vermoedelijk zullen zij hun aangenomen kind niet meedeelen hoe 't in de wereld kwam, voordat zij ook gezorgd hebben dat het over
<pb n="237"/>de fatsoenlijke prostitutie, ik zeg over de fatsoenlijke, even liberaal leerde denken als zijzelven.</p>
<p>Waarlijk, dat is voor onze lichtzinnigen en onvoorzichtigen een fortuintje. Nog een vijfentwintigtal van zulke voorbeelden, en de ambtenaren voor den Burgerlijken Stand (afdeeling huwelijk) zullen op hunne zetels kunnen inslapen.</p>
<p>Alleen zou ik, ten einde de aanbieding in haar geheel te kunnen overzien, een paar vragen wenschen te doen:</p>
<p>1<hi rend="sup">o</hi>: Is 't voldoende als éen van de partijen in quaestie <hi rend="spat">fatsoenlijk</hi> is, of moeten beiden, jonkman en jongedochter, van goeden huize zijn? Als het eerste 't geval is, zal de toeloop naar den heer Hendriksen zeker al dadelijk buitengewoon groot zijn geweest. Fatsoenlijke vaders van onechte kinderen vindt men in ons land bij menigte. Ook zou 't dan kunnen gebeuren, dat het Protestantsche echtpaar met de beschroomdheid der moeders niet zooveel moeite had als in het andere geval.</p>
<p>2<hi rend="sup">o</hi>: Is 't voldoende als alleen de naam der moeder wordt opgegeven, en zullen de nieuwbakken philanthropen in quaestie de wet eerbiedigen, die het onderzoek naar 't vaderschap verbiedt? Ook dit zou aanmerkelijk bijdragen tot vermeerdering van het aantal sollicitanten en derhalve de keus vergrooten.</p>
<p>Evenwel, hoe dat ook wezen mag, bij den toestand onzer maatschappij, bij de ruimte der aanbieding, zal deze advertentie haar doel toch niet hebben gemist. Het Protestantsche echtpaar is zeker reeds lang voorzien van een onecht kindje van fatsoenlijke geboorte dat hun binnenkort den naam van papa en mama zal geven, om op te wassen in het geloof dat zij ook zijn vader en moeder zijn.</p>
<p>Nog ééne vraag slechts. Moet dat onechte kind ook van
<pb n="238"/>Protestantsche ouders zijn? Of is 't voldoende wanneer slechts een der leden van het gemengde.. (ik had bijna geschreven: het gemengde huwelijk), waaruit het gesproten is, tot bedoeld kerkgenootschap behoort?</p>
<p>O, indien er iets vermakelijks uit deze naargeestige advertentie kan worden opgediept, dan is 't dat epitheton Protestantsch bij onze philanthropische echtelieden.</p>
<p>Zou 't niet nog beter zijn geweest wanneer het kerkgenootschap waartoe zij behooren iets nader omschreven en de volle kracht van het christelijk element naar de leere Luthers of Calvijns al dadelijk op den voorgrond getreden ware? Dat zou waarschijnlijk een kleine glorie aan 't bedoelde genootschap hebben toegevoegd. 't Lijdt immers geen twijfel of deze echtelieden, die zoo toegevend zijn voor de fatsoenlijke prostitutie, zullen zich ook hoogst fatsoenlijk betoonen als er sprake is van de waarneming hunner ‘godsdienst’. Het geloof, waaraan zij zich verbonden gevoelen, is zonder twijfel niet dat van Jan Rap en zijn maat, maar rijdt des Zondags in een vigilante naar de kerk, waar zij ieder een eigen vaste plaats hebben en meer dan een cent in 't zakje gooien. 't Laat zich met vrij groote zekerheid vermoeden, dat zij, ofschoon niet al te streng in de leer, toch prijs zullen stellen op een fluweelen kerkboek met gouden slot en dat ze een hekel hebben aan een kiescollegie. Daarbij verzuimen zij zeker nooit des morgens aan 't ontbijt voor hunne fatsoenlijke medechristenen te bidden en, als 't pas geeft, het hoofd te schudden over de verdorvenheid van zeden bij de mindere standen.</p>
<p>&nbsp;</p>
<p>Is er nu soms de een of ander, die iets tot verontschuldiging van de advertentie heeft in te brengen?</p>
<p>Zonder eenigen twijfel. Als men in ons land met een belan-<pb n="239"/>geloos aanbod voor den dag komt, zijn er altijd minstens honderd menschen die de lading met de vlag der goede bedoeling dekken, en nog honderd anderen die ridderlijk de partij der belangeloosheid opnemen, terwijl zij ieder, die niet in de handen klapt, een muggenzifter en een spijkerzoeker noemen.</p>
<p>Laat mij tot bevrediging van de eerstgenoemden zeggen, dat die goede bedoelingen ons hier evenmin als hun zijn ontsnapt; maar dat de beste bedoelingen der wereld geene onhandigheden en geen gebrek aan hooger zedelijk bewustzijn kunnen dekken. Laat mij er tot opheldering en verklaring het volgende bijvoegen:</p>
<p>De grondfout der advertentie zit, naar ons inzicht, in het feit der adverteering zelf en in de schromelijke voorkeur die aan het fatsoenlijke boven het onfatsoenlijke bloed wordt gegeven. Tegen het eerste hebben wij een ernstig bezwaar; tegen het tweede een grief.</p>
<p>Er is een grens voor advertentiën gelijk voor alle dingen. Het zoeken van een kind waaraan men al de liefde van zijn hart zou wenschen te wijden, behoort niet tot de onderwerpen die in de courant behandeld mogen worden. Of roept de advertentie niet vanzelf een oneerlijke en hoogst-onzedelijke speculatie in het leven, bij welke slechts zóóveel licht over de waarachtige daadzaken zal verspreid worden, als de kans van slagen niet benadeelen en het onverschoonlijke verschoonbaar maken kan?</p>
<p>Zijn er geen andere, even doeltreffende en tevens minder ergerlijke, middelen waardoor een echtpaar van goeden naam, en van welke geloofsbelijdenis ook, zich een kind ter verzorging kan zien toevertrouwen? Zijn er geen dokters, pastoors of domine's! en weten deze niet beter dan de belang-<pb n="240"/>hebbenden zelven tusschen de jeugdige onbezonnenheid, die met tranen geboet werd, en de verstokte lichtzinnigheid te onderscheiden? Behoeft men, om een op zich zelf misschien zeer lofwaardig plan te verwezenlijken, het gansche krantenlezende Nederland te ergeren of te doen glimlachen? Toen in den jongsten bloedigen oorlog tal van weezen in het groote Duitschland de kleine handjes uitstrekten om brood en kleeding, toen was 't een hartverheffend schouwspel dat er menschen gevonden werden, die zich aanboden om hen in hun huis op te nemen en aan hun hart te verwarmen. Maar toen vroeg men kinderen van broeders, die in den vreeselijksten strijd gevallen waren, in den strijd voor de Eenheid van het Duitsche vaderland. Hier vraagt men, hoe dan ook, bevrediging van het vader- en moederlijk gevoel, of wellicht aanvulling van den ledigen tijd, of misschien een kleine speelpop voor den naderenden winteravond des levens, waarin 't zal beginnen te spoken door het groote, eenzame huis. Wat hier het luidst spreekt is niet de philanthropie, maar het eigenbelang. Wat men vraagt is een surrogaat voor de edelste en reinste weelde, waarvan deze echtelieden verstoken bleven. En om dat surrogaat te vinden, wenden onze philanthropen zich zelfs tot de prostitutie!</p>
<p>O, wij zullen de laatsten zijn om een steen op den bastaard te werpen of 't te prijzen dat de burgerlijke wet nog immer onderscheid maakt tusschen het kind van echte en dat van onechte geboorte. Als wij 't voor 't zeggen hadden, zou bijvoorbeeld de bepaling waardoor het laatstgenoemde, ondanks den schoonsten aanleg en de schitterendste talenten, nog altijd van de hoogere militaire rangen blijft uitgesloten, geen minuut langer bestaan, ja, zou een scherp anathema gaan over alle vooroordeelen der samenleving, die den vloek der ontucht verder
<pb n="241"/>dan tot de feitelijk misdadigen uitstrekken. Dit evenwel is geheel iets anders dan dat de prostitutie openlijk wordt aangemoedigd. Geheel iets anders dan dat ze wordt uitgenoodigd alle beschroomdheid af te leggen, mits ze maar bewijzen kan dat ze in een heerenhuis en niet in een arbeiderswoning te huis behoort.</p>
<p>De maatschappij heeft in het ongelukkige kind van lichtzinnige ouders niets anders dan een burger te zien, maar Protestantsche en niet-Protestantsche echtelieden mogen den onwettigen omgang tusschen man en vrouw nooit iets anders dan een vergrijp tegen de orde en de zedelijkheid noemen.</p>
<p>Laat ons 't hier duidelijk en kort verklaren: ons hoofdbezwaar valt telkens weer met een mokerslag op het onderscheid tusschen de fatsoenlijke en de onfatsoenlijke onechtheid van geboorte neder. Te dien aanzien is de advertentie niet alleen onrechtvaardig maar zelfs onnoozel.</p>
<p>'t Is <hi rend="spat">niet</hi> waar, dat een onecht kind van goede huize iets in zijn bloed heeft wat de algemeen maatschappelijke fatsoenlijkheid ten bate kan komen. Als wij kiezen moesten, zouden we den bastaard uit de achterbuurt boven dien van de Heeren- of Keizersgracht verkiezen, want, ronduit gezegd, er zijn tien kansen tegen een, dat de vader van het eerste geval veel fatsoenlijker is dan die van het tweede. De eerste <hi rend="spat">kan</hi> een eerlijk ambachtsman wezen, die werkelijk niet trouwen kon; de andere is bijna altijd een liederlijke kwa-jongen, die zijn hoofd vol dwaze theorieën gepakt heeft naarmate zijn hart lediger werd en zijn bloed door overdaad en zwelgerij meer vergiftigd. In de achterbuurten kan de zonde feitelijk met heete tranen beweend worden, ook door den vader. In de fatsoenlijke kringen, waar ellendige vrienden hem met zijne overwinning gelukwenschen, schopt deze, door de wet beschermd
<pb n="242"/>en door zijn stand tegen de verachting der wereld gewaarborgd, veelal moeder en kind beiden met een grijnslach van zich af.</p>
<p>O, zegt en schrijft dan niet dat er fatsoenlijke en onfatsoenlijke bastaarden zijn. Of zoo gij die onderscheiding wilt maken, legt dan een anderen maatstaf aan dan titel en geld, dan den familienaam, dien 't kind, indien het echt was, zou dragen.</p>
<p>Nog eens, er is ook op het gebied der ontucht plaats, ja ruime plaats, voor innig medelijden en heete tranen, als men een menschelijk hart in zijn boezem omdraagt..... Maar de ruimte van goedwilligheid en verschooning, waarmee over dit onderwerp, vooral met het oog op de hoogere standen, gesproken en nu zelfs in de Oprechte Haarlemsche Courant geschreven wordt, noopt ons <hi rend="spat">halt</hi> te roepen.... gelijk wij doen bij dezen.</p>
<p>Ten slotte, nogmaals een woord van verontschuldiging dat wij dit onderwerp ter sprake hebben gebracht in een boekje, 't welk wij zoo gaarne ook in de handen onzer jonge dames zien.... Men moet nu en dan zijns ondanks ook het minder reine bij den naam noemen. Nog altijd wordt immers het onreine <hi rend="spat">rein</hi>, of ten minste <hi rend="spat">niet zoo heel erg</hi> genoemd?....</p>
</div>
<div type="chapter">
<interpGrp>
<interp type="secundair" value="rhij006"/>
</interpGrp>
<pb n="243"/>
<head rend="h3">Ds. Van Rhijn en de tijdgeest.</head>
<q rend="bq">Wenken en opmerkingen afgeleid uit de jongste wereldgebeurtenissen, ten opzichte van den volksgeest en de volksschool in Nederland.
<lb/>
Toespraak in de vergadering voor christelijk-nationaal schoolonderwijs, te Amsterdam, 17 Maart 1871, door L.I. van Rhijn, herder en leeraar te Wassenaar.</q>
<p>.... Ik geloof wezenlijk niet, dat het met die twee ooit gaan zal. Ds. Van Rhijn schijnt een <hi rend="spat">parti pris</hi> tegen den tijdgeest te hebben en de tijdgeest kan, dunkt mij (of ik zou mij al zeer moeten vergissen), de tijdgeest <hi rend="spat">kan</hi> niet bijzonder ingenomen wezen met dezen herder en leeraar van Wassenaar. 't Ligt ons allen nog versch in het geheugen, hoe zij met elkaar aan 't haspelen geweest zijn bij gelegenheid van de afschaffing der doodstraf, en nu is 't waarlijk alweer zoo.</p>
<p>Eerlijk gezegd geloof ik niet, dat ze bij elkaar behooren. Zoo dikwijls ik iets van Ds. Van Rhijn lees, komt het mij voor, dat hij zich in een andere eeuw dan de onze beter thuis zou gevoelen, ofschoon ik met het mes op de keel niet in staat zou zijn te zeggen in welke. De man spreekt een taal, die soms iets van een orakel en zeer dikwijls een zweem van die
<pb n="244"/>der Dordsche Synode heeft. Hij bouwt zijne volzinnen precies zooals de pelgrims van Noord-Amerika hunne blokhuizen bouwden en galmt er dan doorheen of 't cathedralen waren. Hij spreekt over alle takken van wetenschap mee, nu eens als een weetgierige knaap, dan weder alsof Nederland hem onrecht gedaan heeft door den catheder voor dogmatiek te Utrecht met een ander te bezetten. Ook haalt hij hier en daar, als 't pas geeft of niet, de meest heterogene dingen zóó door elkaar, dat de toehoorders niet weten of 't een geestelijk <hi rend="spat">hocus pocus</hi> is, dan wel de vrucht van een encyclopaedische studie, waarvoor de schim van Clarisse vol schaamte wegkruipt....</p>
<p>Nu, de tijdgeest, die zich nog al heel wat op zijn streven naar klaarheid en logica laat voorstaan, kijkt (en wie zal hem daarvan een verwijt maken?) ook niet heel vriendelijk op dezen bastaardzoon neer. Hij meent dat iemand, die in zulk een mate het orgaan der waardeering mist, maar liever eenvoudig had moeten wegblijven en stopt zich de ooren dicht voor 't geen den naam van brallende phrases verdient.</p>
<p>Toch lijdt het geen twijfel dat noch de een, noch de ander bepaald hatelijk of knorrig is. Ds. Van Rhijn ten minste is van nature een goedig man. Zijn donderen tegen de wederpartij doet ons onwillekeurig aan het kunstmatig rommelen op het tooneel denken, waarbij de houten ballen van het kegelspel een hoofdrol vervullen. Als hij recht op zijn dreef is, heeft iemand, die een beetje luim bezit, meer dan genoeg om een effen gezicht te blijven zetten. Wederom van zijnen kant is de tegenwoordige tijdgeest tegenover menschen als de heer V. Rhijn in werkelijkheid lang niet meer zóó boos als zijne voorgangers waren. In het bewustzijn van zijn macht en gesteund door zijn goede voornemens en bedoelingen, beschouwt hij bestrij-<pb n="245"/>ders van dit gehalte meer als curiositeiten dan als gevaarlijke leiders der schare. ‘Het tijdperk der bewijsvoering met machtspreuken is sedert lang voorbij,’ zegt de tijdgeest. ‘Wij willen leven en laten leven. Zet die boekjes en brochures van Ds. V. Rhijn maar op de plank der onschadelijken - - - als die niet reeds al te vol is.’</p>
<p>Vraagt ge mij nu waaruit, naar ik vermoed, deze wederzijdsche wanverhouding is voortgekomen, dan geef ik u gaarne de volgende conjectuur ten beste.</p>
<p>De tijdgeest deugt niet voor iemand als Ds V. Rhijn, omdat het huidige geslacht democratisch van aanleg en neiging is. Ds. V. Rhijn daarentegen is een geboren hofkapelaan en (ik haast mij dit er bij te voegen), hij is dat zonder eenige gemaaktheid, als met de onschuld van een kind, 't welk door princessen ten doop gehouden werd en naar den een of anderen koning ‘vernoemd.’ Hij is 't zoo gemakkelijk alsof hij nooit anders dan van vorstelijke tafels gegeten heeft. Geldt bij hem (wij zagen 't reeds op meer dan ééne plaats van zijn philippica tegen de doodstraf), geldt bij hem niet het onbeduidendste woord van een gekroond of aan een kroon verwant personage evenveel als een logisch bewijs? Een mondgesprek met iemand van naam maakt in zijne oogen alles uit. Al was de minister, die hem particulier dit of dat verzekerd heeft, ook een erkende stoffel, ik geloof niet dat Ds. V. Rhijn aan de verzoeking van Zijner Excellentie's ridderordes of passement weerstand zou. kunnen bieden. Daarom is hij nergens minder op zijn plaats dan in de gehoorzalen van den tijdgeest, want, of hij 't gelooven wil of niet de menschen worden meer en meer getaxeerd niet naar 't geen ze zich verbeelden, doch naar hetgeen ze zijn. De tijdgeest, 't mag dan recht zijn of niet, rekent met argumenten en geenszins met
<pb n="246"/>strijkages en hooggewaardeerde mondgesprekken. Als wij <hi rend="spat">ja</hi> moeten zeggen, dan heeft hij niet graag dat wij er <hi rend="spat">als</hi> 't <hi rend="spat">je blieft</hi> voor in de plaats stellen; en als 't <hi rend="spat">neen</hi> moet zijn, dan bevalt hem het beleefde <hi rend="spat">neem mij niet kwalijk</hi> maar half.</p>
<p><hi rend="spat">En ziedaar dan waarom de tijdgeest</hi> en Ds. <hi rend="spat">Van Rhijn elkander wederkeerig niet kunnen uitstaan</hi>.</p>
<p>&nbsp;</p>
<p>Ik heb op mij genomen uit de brochure, die hier voor mij ligt, te bewijzen wat ik zooëven in 't midden heb gebracht. Als ik die taak vervullen ga, is het eigenlijk om in den persoon van Ds. V. Rhijn met onderscheiden anderen af te rekenen, dat is, om met feiten aan te toonen, hoe oppervlakkig en onbekookt dit soort van bestrijders der verderfelijke leerstellingen en beginselen onzer eeuw veelal te werk gaat. Ofschoon ik nauwelijks durf hopen, dat het iets helpen zal, mag ik mij daaraan toch niet onttrekken. Ook wil ik wel bekennen dat 't als eene studie op zichzelve mij niet onwelkom was. Zelden gebeurt het ons figuren van zulk een eenvoud en argelooze openhartigheid op het gebied der letteren te ontmoeten. Ds. V. Rhijn stapt voor zijn pastorie heen en weer, trekt zijn zwaard, slaat links en rechts in de lucht, galmt zijn anathema's uit en werpt den tijdgeest zijn zwart-garen handschoenen voor de voeten - - -, alles zóó echt dramatisch, zóó plastisch, zóó middeleeuwsch en grappig, dat 't een lust is om te zien. - - - De dames behoeven ook niet bang te wezen, dat er bloed zal gestort worden.</p>
<pb n="247"/>
<p>‘<hi rend="spat">Wenken en opmerkingen afgeleid uit de jongste wereldgebeurtenissen</hi>’.... Gij ziet, Ds. Van Rhijn doet het niet minder. Wat hij te zeggen heeft, is niet alleen ontstaan <hi rend="spat">naar aanleiding</hi> van de gewichtige gebeurtenissen van den jongsten tijd, maar rechtstreeks daaruit <hi rend="spat">afgeleid</hi>. En toch zijn 't maar <hi rend="spat">wenken en opmerkingen!</hi></p>
<p>Maar 't zijn wenken en opmerkingen <hi rend="spat">ten opzichte van den volksgeest en de volksschool in Nederland</hi> - (zooals ieder weet, geen dingen om mee te gekken, in den laatsten tijd zelfs meer dan misschien noodig en nuttig was door een iegelijk besproken en beschreven). Kortheidshalve nemen we thans geen notitie van de ontaalkundige manier waarop hier <hi rend="spat">volksgeest</hi> en <hi rend="spat">volksschool</hi> in ééne lijn gezet en gekoppeld worden.</p>
<p>Naar den titel oordeelende hebben wij recht iets niet alledaagsch te verwachten, ofschoon de heer Van Rhijn ons met prijzenswaardige bescheidenheid aanstonds meedeelt, dat zijne wenken eigenlijk slechts, ‘eenige zich aan hem opdringende gevolgtrekkingen zijn uit de verbazende wereldgebeurtenissen, die ons allen in de laatste maanden bezig hielden,’ er tevens de vriendelijke terechtwijzing bijvoegende ‘dat wij daarbij uit het gebied der geheele en halve bespiegeling tot dat der tastbare werkelijkheid zullen overgaan.’</p>
<p>Ten aanzien van dit laatste zij 't mij vergund, eer wij verder gaan, even de bescheiden vraag te doen of een mijner lezers ook in staat is zich zoodanige verhuizing behoorlijk voor te stellen. Ik voor mij voel me er te eenenmaal ongeschikt voor. Niet dat ik bezwaar heb tegen die zoogenoemd tastbare werkelijkheid, of met laakbare kleingeestigheid een aanmerking zou willen maken op de mededeeling van den heer Van Rhijn, dat hij en zijne geestver-<pb n="248"/>wanten van het christelijk-nationaal schoolonderwijs zich in den regel binnen den kring der bespiegeling bewegen. Ik aanvaard haar veeleer als de gereede verklaring van zoo menigen onpractischen maatregel, waardoor zich die richting onderscheidt. - Maar wat er bij mij niet in wil, is die <hi rend="spat">halve</hi> bespiegeling. Hoe ik ook peins en mij zelven geweld aan doe, moet ik als eerlijk man verklaren mij nog beter een half ei als een natuurproduct te kunnen denken, dan een teekening te kunnen ontwerpen van die <hi rend="spat">halve bespiegeling,</hi> waarop Ds. Van Rhijn zich den 17<hi rend="sup">den</hi> Maart jl. heeft te broeien gezet.</p>
<p>De zes gevolgtrekkingen, die tegen den aard van gewone conclusies niet <hi rend="spat">getrokken</hi> werden, maar zich hebben <hi rend="spat">opgedrongen,</hi> zijn evenwel alles behalve leeg maar <hi rend="spat">inhaltsschwer</hi> en bovenmate opzienbarend. Als uitingen van ‘dien hartstocht der werkelijkheid waardoor Dr. Pierson’ (hoe drommel komt die er zoo op eens bij?) ‘waardoor Dr. Pierson’, zegt de schrijver ‘zich voelde gedreven’, verkondigen zij ons dingen ‘waarmee wij ons nut kunnen doen en die wij kunnen toepassen’ op den volksgeest en de volksschool in Nederland.</p>
<p>Als zij geen indruk mochten maken, ligt dat dus in geen geval aan de gevolgtrekkingen zelve. Ze zijn overwaard, dat wij ze stuk voor stuk nagaan.</p>
<p>&nbsp;</p>
<p>De eerste gevolgtrekking ‘uit de verbazende wereldgebeurtenissen’, die ons allen in de laatste maanden bezig hielden is, dat God <hi rend="spat">regeert</hi>. De tweede, dat niemand had kunnen vermoeden, dat de Franschen zoo duchtig slaag zouden krij-<pb n="249"/>gen. De derde, dat <hi rend="spat">de mensch in Frankrijk</hi> een monster van ongerechtigheid en leugen is. De vierde, dat <hi rend="spat">de mensch in Duitschland</hi> meer dan burgerlijk braaf en godsdienstig mag geroemd worden. De vijfde, dat de bijbel op school 't eenige middel is om goede soldaten te kweeken. De zesde, dat onze volksschool in een allermiserabelsten toestand verkeert en dat de volksgeest eigenlijk nog slechter en miserabeler is dan deze, Na deze zesde of laatste worden er geene gevolgtrekkingen meer gemaakt en kunnen wij 't er dus veilig voor houden, dat het oordeel over ons land en ons volk voltrokken is. De heer Van Rhijn, die waarschijnlijk van hetzelfde gevoelen was, heeft zich vergenoegd zijn betoog te besluiten met deze merkwaardige woorden, welke mij een halven dag hoofdbrekens gekost hebben, eer ik den zin ook maar half geraden had: ‘Geen gezonde volksgeest zonder goede volksschool. Geen Nederlandsche school zonder onverminkte volkshistorie. Geen Protestantsche school zonder oordeelkundig bijbelgebruik. “Eene school zonder bijbel is als een mensch zonder hoofd”, zeide Pressensé hier in 1867. Die bijbel is als geschreven met het bloed van dien heiligen Lijder, onder wiens kruis wij dezer dagen staan’, ('t was de 17<hi rend="sup">de</hi> Maart) ‘en die wil, dat wij en onze kinderen mede behooren tot het loon Zijner smarten.’</p>
<p>'t Is mij ook nu nog een raadsel, wat wij door het loon van Jezus' smarten te verstaan hebben en hoe Ds. V. Rhijn en zijne kinderen tot ‘dat loon Zijner smarten’ behooren kunnen; maar voor de rest ben ik door lezen en herlezen tot de zekerheid gekomen, dat wij hier met niet meer of minder dan de bekende Wassenaarsche aphorismen te doen hebben -, monsterlijke waarheden waaraan door middel van verzachtende bijvoegelijke naamwoorden alle geur en frischheid ont-<pb n="250"/>nomen is en die, ja, niemand ergeren kunnen, maar ook geen sterveling overtuigen of bezielen. Indien de redevoering, die hier als brochure verscheen, geschreven is met het uitsluitend doel om deze en dergelijke ontwijfelbaarheden in het licht te stellen, dan zijn inkt en papier zoogoed als verloren, dan mag 't zelfs bejammerd worden dat Ds. V. Rhijn er zijn adem aan te koste heeft gelegd.</p>
<p>‘Geen gezonde volksgeest zonder goede volksschool’.... neen waarlijk, daarin heeft UE. wel gelijk. Alle geleerden en ongeleerden zijn 't daarover al lang eens. Sedert het jaar 1806 zijn we evenwel, met uw welnemen, aan een geheel andere quaestie. 't Betreft tegenwoordig meer de vraag wat de goede volksschool <hi rend="spat">is</hi>, weet u? Datzelfde geldt van de ‘onverminkte volkshistorie’ en van het ‘oordeelkundig bijbelgebruik.’ Gij zoudt inderdaad het arme volk van het Christelijk-Nationaal schoolonderwijs een beteren dienst gedaan hebben als gij de moeite genomen hadt hun <hi rend="spat">dat</hi> eventjes te zeggen. Zelfs kan ik u in 't voorbijgaan wel verzekeren dat de partij, waartoe gij gerekend wordt, te dien aanzien heel wat anders te doen heeft dan aphorismen dichten. Er heerscht in Nederland feitelijk veel twijfel juist aan het gezonde van haar streven en nog meer aan hare zorg om de volkshistorie precies te geven zooals wij haar noodig hebben. Er zijn velen, die u en uwe vrienden te dien aanzien van bekrompenheid en <hi rend="spat">parti pris</hi> verdenken. Juist waar de <hi rend="spat">volks</hi>historie begint, meenen dezen dat gijlieden ophoudt naar objectiviteit en onpartijdigheid te streven; juist waar de volksschool volksschool wordt, verkoelt naar hunne meening uwe liefde voor het onderwijs. Aristocraten noemen zij u en alle antirevolutionairen. Voor het arme volk deedt gij, naar hun zeggen, niets wat in eenig handboek der hygiene zou kunnen worden opgenomen. Indien gij eenig begrip van de
<pb n="251"/>hangende quaesties hadt, zoudt gij, zeggen zij, al uwe krachten op dat punt geconcentreerd hebben.</p>
<p>Nu blijkt het, dat gij er niets van begrijpt en uwe toehoorders met holle phrases hebt trachten te voeden. De heer De Pressensé heeft het vraagstuk flinker en ronder gesteld door de school zonder bijbel kortaf een mensch zonder hoofd te noemen. Gij maakt er de conditie bij dat het bijbelgebruik ‘oordeelkundig’ moet wezen, Indien ik tot uwe partij behoorde, ik zou u waarlijk niet tot de uitgave van uwe redevoering verleid hebben.... Zij draagt op elke bladzijde de onmiskenbare blijken, dat ze (zooals het hoofd der aanteekeningen ons zegt) ‘zonder de minste gedachte aan uitgave werd opgesteld’.... ja, wel zonder de minste gedachte!!....</p>
<p>&nbsp;</p>
<p>Doch keeren wij tot Van Rhijn's gevolgtrekkingen uit de jongste wereldgebeurtenissen terug en laat ons ze stuk voor stuk in oogenschouw nemen.</p>
<p>‘1<hi rend="sup">o</hi>. Eerste gevolgtrekking.’ De oorlog tusschen Frankrijk en Duitschland, de inbezitneming van Rome door het koninkrijk Italië, leeren ons op indrukkende wijs, dat <hi rend="spat">God regeert</hi>.’</p>
<p>Ziedaar een gevolgtrekking, die bij mij geen bezwaar kan opleveren. <hi rend="spat">God regeert</hi>. Ook zonder de vreeselijke gebeurtenissen van de jongste maanden gelooven wij dat. Ook in de kalme zomerdagen der wereld-historie, als de zon warm op onze velden schijnt en de koeien tot den buik in de klaver zakken, houden wij daaraan vast. De Heer der Heirscharen behoeft zijne donderslagen niet te doen ratelen om ons te overtuigen, dat hij er nog is. Hij heeft niet noodig lijken op lijken te stapelen om
<pb n="252"/>ons te doen weten dat Hij over leven en dood gebiedt, dat bij Hem de macht en de sterkte wonen.</p>
<p>De Heer V. Rhijn heeft daarvan zeker iets gevoeld toen hij op dit geloofsgetuigenis onmiddellijk liet volgen: ‘Deze stelling, zóo eenvoudig, klinkt op het eerste aanhooren al te eenvoudig, om in eene Christelijke vergadering te worden geuit. Toch’.... zoo vervolgt hij.... ‘toch M.H. bid ik u, verstaat mij wel. Deze eenvoudige stelling, in den waarachtigen bijbelschen zin opgevat, werpt de grondgedachte der geheele <hi rend="spat">moderne wereldbeschouwing</hi> omver’.... Ziezoo, nu zijn. wij er. De geheele stelling, die eigenlijk geen stelling maar een axioma is, heeft louter moeten dienen om de moderne wereldbeschouwing omver te werpen. Nu, als de moderne wereldbeschouwing werkelijk een zóódanige is, dat zij de regeering Gods loochent en in feiten als de jongste Europeesche oorlog Zijne hand niet wil zien, dan hebben wij voor ons met die omverwerping vollen vrede. Toch twijfelen wij of het daarmee ook in dit geval, wel zóo gemakkelijk zal gaan als de heer Van Rhijn schijnt te vermoeden. Immers, om nog eens terug te komen op 't geen wij zoo even aanstipten, spreekt het feit van Gods majesteit voor den waarachtig geloovige en desgelijks, naar wij meenen, voor den ongeloovige, geen halven graad sterker uit de jongste gebeurtenissen dan uit den rustiger loop der wereldgeschiedenis. Profeten vernemen Zijne stem bij voorkeur in het suizen der zachte koelte en kussen liefst in vollen vrede den zoom van Zijn koninklijk kleed. Zelfs is 't een treurige maar onloochenbare waarheid dat wij menschen zeer spoedig aan het akelige wennen, dat wij met name in het laatste jaar mooi op weg geweest zijn om schik te krijgen in het bijzonder verschrikkelijke. Er is een dorst naar het afschuwelijke, die ons kwelt als wij reeds dronken
<pb n="253"/>zijn van bloed. Er is een steeds klimmende begeerte naar de nieuwste gruwelen, zoodra die van gisteren door de telegrammen van heden morgen verdrongen zijn. Menschenkenners hebben juist daarom gemeend, dat men de gelegenheden om akelige dingen te zien niet moet opzoeken, maar bij een behoorlijk opvoedingssysteem alle bloedige executiën met voordacht in het geheim moet doen plaats hebben.... 't Is niet te ontkennen dat de jongste wereldgebeurtenissen, die de heer V. Rhijn voor zijn bloedtheorie zoo graag zou willen exploiteeren, deze menschenkenners op meer dan éen punt in 't gelijk hebben gesteld.</p>
<p>Toen wij eenmaal aan de slachting van Wörth gewoon waren en in alle illustraties de bekende lawine van de Spicherer hoogten bewonderd hadden, toen viel (laat ons eerlijk zijn) de flauwe ontknooping bij Sédan ons al niet mee en vonden wij 't nauwelijks de moeite waard over de ramp van Laon te zuchten. Als de dood (om het oude beeld nog weer te gebruiken), met zijn onverbiddelijken sikkel door de graanvelden stapt, komt het op een honderd of wat halmen meer of minder niet aan. Als de wereld in brand staat, is 't bijna een teleurstelling wanneer de wolken haar regen uitgieten op de hutten en paleizen, die door een toeval 't laatst aan de beurt kwamen en aan de algemeene ellende dreigden te ontsnappen. Ik constateer deze feiten, zonder ook maar een poging te doen om ze te verklaren.</p>
<p>Alleen de mannen des bloeds tot wie, zooals wij vroeger hebben kunnen opmerken, ook Ds. V. Rhijn behoort, denken er anders over en schijnen blind te wezen voor deze les der historie. ‘God regeert,’ zeggen zij slechts dan wanneer de aarde voor Hem ‘wegkrimpt van vreeze’.... en ze zoeken in het Oude Testament melodieën en woorden, die aan deze hunne gemoedsstemming beantwoorden.</p>
<pb n="254"/>
<p>Toen de oorlog tusschen Frankrijk en Duitschland uitbrak heeft Ds. V. Rhijn met zijne gemeente ‘tot hartsterking’ den 97<hi rend="sup">sten</hi> Psalm overdacht: ‘De Heere regeert (staat Zijne regeering kond te doen), de aarde verheuge zich. Rondom Hem zijn wolken en donkerheid, maar gerechtigheid en gericht zijn de vastigheid Zijns troons. De hemelen verkondigen Zijne gerechtigheid en alle volken zien Zijne eer!’</p>
<p>Voorwaar, dat is op zichzelf een voortreffelijk lied. Alleen rijst onwillekeurig de vraag, of er nu juist zoo'n ontzettend oorlogsgevaar noodig was om 't onder de aandacht der Wassenaarsche gemeenteleden te brengen. De natuur om het huis de Paauw en om Bakkershagen is zoo mooi, de weg naar het vriendelijke dorp is zoo hartverheffend, dat ik voor mij niet begrijp waarom de kudde van Ds. V. Rhijn juist bij het uitbreken van den Fransch-Duitschen oorlog die <hi rend="spat">hartsterking</hi> noodig had. Ons Evangelie des vredes, dat heerlijker dingen te vertellen heeft dan al de koningen van Juda en Israël te samen, deelt het geloof aan de regeering Gods liefst in den vorm van een frissche teug waters uit en noemt <hi rend="spat">dat</hi> voor den christen een dagelijksche hartsterking.</p>
<p>&nbsp;</p>
<p>Doch broeder V. Rhijn laat zich met zulke algemeenheden, als wij daar behandelden, niet afschepen. 't Is hem niet te doen om de handhaving van het leerstuk der Godsregeering op zichzelf, maar om de toepassing er van op de moderne wereldbeschouwing. Deze is, naar zijne voorstelling, buiten eenigen twijfel uit den duivel, want zij ‘wordt beheerscht door de natuurwetenschap....’ en daar dit voor eene wereldbeschouwing, die aanspraak op den naam van fatsoenlijk en ordentelijk maakt, een schande is, hebben de feiten van den
<pb n="255"/>jongsten oorlog haar eenvoudig 't onderste boven gegooid. Ik vraag: wat is er rechtvaardiger en natuurlijker dan dat?</p>
<p>‘In de natuur,’ zegt broeder V. Rhijn, ‘gaat alles naar vastgestelde, onverbrekelijke wetten, zooals de wisseling der jaargetijden, het vroeger en later opkomen van zon en maan, het vallen van een steen. Ik erken ten volle de waardij der natuurwetenschap. Maar let wel! alleen op eigen gebied. De geschiedenis der wereld betreft menschen, die tot een hoogere orde behooren dan de natuur, ja, die door den Schepper zijn bestemd om de natuur te beheerschen. Wij menschen behooren tot het gebied der <hi rend="spat">zedelijke vrijheid en verantwoordelijkheid</hi>, en daarin gelden gansch andere wetten dan in de natuur....’</p>
<p>Ziezoo, dat is kort en goed gezegd waar 't op staat. De orde der zedelijke wereld is een geheel andere dan die der natuurlijke. Heerschen in laatstgenoemde wet en regel, wij menschen behooren tot het gebied der zedelijke vrijheid en verantwoordelijkheid. Ik moet zeggen, als de moderne wereldbeschouwing 't anders mocht leeren, dan heeft de moderne wereldbeschouwing 't mis. Indien deze namelijk uitgaat van de leer dat er bij ons geen vrijheid en verantwoordelijkheid bestaat, dan is de heer V. Rhijn in zijn recht om ernstig tegen haar te waarschuwen; want eene wereldbeschouwing, die in allen deele door de natuurwetenschap beheerscht wordt, is feitelijk een allermiserabelst product van kranke of krankzinnige hersenen.</p>
<p>Ik zou mij grootelijks verheugen wanneer deze phrases in de handen van den een of anderen godloochenaar mochten komen, of de aandacht trekken van een paar materialisten, die misschien juist bezig zijn hunne tanden stomp te bijten op de ijzeren noodzakelijkheid, welke mogelijk eerlang Attila
<pb n="256"/>van een geesel Gods tot een product van Sprudel-wasser zal maken en de menschlievende pogingen van een Karel den Groote in een geologische formatie van zeer jonge dagteekening veranderen. Of 't evenwel de moeite beloonen zal, durf ik op grond van droeve ervaringen betwijfelen. Ik vrees, dat de herder van Wassenaar ook hier weer ruiterlijk de kluts is kwijtgeraakt.</p>
<p>Of wie is 't op wien hij bij den strijd tegen de booze geesten in de lucht zijne mitrailleuses richt? Waar moeten wij de vijandelijke bende, die hij uittart, zoeken?</p>
<p>De begaafde woordvoerder der geïncrimineerde wereldbeschouwing, op wien V. Rhijn het oog heeft, is niemand anders dan onze bekende, bezadigde en smaakvolle historicus Fruin te Leiden. Deze, ‘eene veelzins achtingswaardige persoonlijkheid’ ('t is V.R. zelf, die dit complimentje ten beste geeft) heeft in ‘een volksboekje, de Nuts-Almanak van 1867, de nieuwe historiographie, de moderne geschiedbeschrijving aldus beschreven: De nieuwe natuurkunde gaat uit van de onderstelling en vindt die meer en meer bevestigd, dat er in de natuur geen toeval, geen willekeur, maar eeuwige wetten heerschen, dat dezelfde verschijnselen steeds dezelfde gevolgen na zich slepen; dat derhalve uit hetgeen op het oogenblik plaats heeft, met volkomen zekerheid opgemaakt kan worden wat voorafgegaan is en voorzegd, wat volgen zal. Deze onderstelling neemt de nieuwe historische school over, dat even als in de natuur zoo ook in de maatschappij vaste wetten heerschen, waarop nooit door toeval of willekeurige tusschenkomst der Godheid inbreuk wordt gemaakt....’</p>
<p>Ziedaar de ontzettende beschuldiging. Wat rest ons hier anders dan professor Fruin aan zijn lot over te laten?.... Indien broeder Van Rhijn nog Hollandsch lezen kan en Hollandsch lezen wil,
<pb n="257"/>blijft ons <hi rend="spat">dit</hi> middel ter redding over, dat wij de methode der wiskunstigen van gisteren volgen en zijn eigen redeneering van straks op die van den Leidschen professor leggen, om hem te laten kijken, dat ze niet op elkaar passen, dus niet gelijk en gelijkvormig zijn. Professor Fruin verklaart van de nieuwe historische school dat zij evenals in de natuur zoo ook in de maatschappij vaste wetten erkent. En de heer Van Rhijn zegt dat de moderne wereldbeschouwing door de natuurwetenschap beheerscht wordt. Hij bazelt daarbij het een en ander van het vroeger en later opkomen van zon en maan en het vallen van een steen, ofschoon dit, gelijk ieder kind begrijpen kan, tot de zaak in quaestie niets afdoet. Of zijn de vaste regels der maatschappij, waarop Fruin wijst, natuurwetten? Behooren de zedelijke vrijheid en de verantwoordelijkheid der menschen niet mede in het kader der machten, die daar de gebeurtenissen bepalen en helpen voorspellen? Indien 't niet al te dwaas en al te vermoeiend was om hier nogmaals te herhalen wat reeds honderdmalen gezegd is en beter gezegd is dan ik 't kan,... ik zou den heer V. Rhijn op het onderscheid tusschen de wetten der natuur en de methode der natuurwetenschappen wijzen. Nu vergenoegen wij ons met de schouders op te halen en ZEd. er mee geluk te wenschen dat prof. Opzoomer eerlang in zijne nabijheid komt. Ook willen wij even luisteren naar de argumenten waarmee hij zijne stelling poogt te bewijzen. Volgens het opgegeven bestek moeten de jongste wereldgebeurtenissen dienen om de moderne wereldbeschouwing van Fruin en consorten in eens omver te gooien. Laat ons zien hoe broeder Van Rhijn dat aanlegt.</p>
<pb n="258"/>
<p>De heer Van Rhijn proponeert de proef op de som te nemen. Met de stukken zal hij bewijzen dat ‘alle professoren en geleerden der wereld te zaam’ prullen zijn als 't op berekening van de toekomst en dus op beheersching van de wereldgebeurtenissen door de natuurwetenschap aankomt. Te dien einde verzoekt hij zijne hoorders hun herinneringsvermogen bijeen te verzamelen en zich in het tijdperk vóor den jongsten oorlog te verplaatsen. ‘Herinnert u,’ dus roept hij. ‘Het is volle vrede in Europa. Een keizer regeert in Frankrijk, wiens regeeringsprogramma luidde: mijn rijk is <hi rend="spat">de vrede</hi>. Zijn eerste minister Ollivier verklaart plechtig in 's lands vergaderzaal, dat de wereldvrede nooit meer verzekerd is dan thans. Onder bescherming van 's keizers soldaten heeft de kerkvoogd van Rome juist het toppunt van zijn streven bereikt. Het door hem uit alle oorden der wereld saamgeroepen concilie heeft hem officieel voor <hi rend="spat">onfeilbaar</hi> verklaard in alle geestelijke en kerkelijke zaken. Wat gebeurt?... Weinige dagen later is de vreeselijkste en bloedigste oorlog ontbrand, dien wij hebben beleefd en dat tusschen de beschaafdste en machtigste natiën van ons werelddeel. Juist was men hier te lande bezig, om op grond van een eenzijdig humanisme, zonder diviniteit, volgens hetwelk het menschelijk leven onschendbaar is, de wettige doodstraf af te schaffen, ook voor den gruwelijksten moordenaar. Zie, daar worden duizende, tienduizende, honderdduizende menschen, daaronder de edelste, beste zonen des lands, door menschenhanden met vuur en zwaard verminkt, gedood, verbrijzeld. De wederzijdsche slachterij houdt aan, zelfs toen de felste wintervorst is ingevallen. Getuigt het velden en omstreken van Wörth, van Metz, van Sedan, van Orleans, van Belfort, van Amiens, van Parijs! - En te gelijkertijd is de paus van Rome van land
<pb n="259"/>en stad beroofd en wordt hem alleen nog maar zijn groot paleis in eigendom gelaten. Ik bid u, wie had dat in de verste verte verwacht, vermoed - of ooit kunnen voorzeggen?....’</p>
<p>Wie dat had kunnen voorzeggen? Wel, mij dunkt, iedereen, dominé Van Rhijn! Zelfs geloof ik dat iedereen 't sinds jaar en dag feitelijk gedaan heeft. Er waren er niet weinigen bij wie 't reeds lang vaststond, dat het lichtvaardige spel van den Franschen keizer op iets dergelijks moest uitloopen. Daar was er om zoo te zeggen niet éen, die er ook maar een oogenblik aan getwijfeld heeft, of 't moest en zou na Sadowa te avond of morgen tusschen het gloriezieke Frankrijk en 't fortuinige Pruisen tot een bloedige botsing komen. Ik ken er voorts minstens honderd, en ik weet dat er buiten die honderd nog duizenden zijn, die al lang een zwaar hoofd in de Romeinsche quaestie hadden, voor wie 't alleen nog maar de vraag was of paus Pius 't tot aan zijn dood toe zou uithouden, dan of reeds <hi rend="spat">hij</hi> als wereldlijk vorst zou worden weggejaagd. 't Eenige wat de politieke wijsgeeren niet wisten was het jaartal en de dagteekening der toekomende dingen, maar, eerlijk gezegd, geloof ik niet dat men dit een gebrek in hun profetisme kan noemen of aan de goddeloosheid van hun hart en aan de verharding van hun conscientie wijten mag.</p>
<p>'t Zegt daarom bitter weinig of broeder Van Rhijn met het eigenaardige pathos van zijne richting uitroept: ‘O, hoe falen alle berekeningen der staatsmannen, der humanistische philosofen en der moderne historiografen!’ Welk een effect deze woorden ook hoogstwaarschijnlijk op eenigen zijner toehoorders hebben teweeggebracht, 't zegt bitter weinig, want de kennis van de chronologie der toekomst is aan geen sterveling gegeven.
<pb n="260"/>Verstandige menschen houden zich daarom liefst buiten de bepaling van dag en uur der toekomstige dingen; niet ‘omdat zij den levenden God, den Vader van onzen Heer Jezus Christus, Hem, die het lot van staten en volken, van grooten en kleinen, vrijmachtig als Souverein bestuurt, in hunne berekeningen hadden voorbijgezien of niet behoorlijk geteld’ - - maar... omdat de verstandige mensch als zoodanig niets gemeen heeft met die voorspellingen, waaraan wichelaars en kwakzalvers zooveel geld verdiend hebben. Al wat de vrome er van weten kon (van de toekomst), dat hebben onze moderne historiografen er ook van geweten en meer dan dat. Al wat deze niet wisten, dat wisten Ds. Van Rhijn en zijn vrienden evenmin. De oude Israëlietische psalm, waaraan hij en zijn gemeente zich bij wijze van ‘hartsterking’ hebben te goed gedaan, bevat, hoe zielverheffend ook op zichzelf, geen aasje meer levenswijsheid dan de natuurwetenschap aan de hand geeft, zoodra hij moet strekken om jaartallen en feiten te groepeeren. Alleen Napoleon III had er waarschijnlijk meer van kunnen zeggen, indien hij gewild had; terwijl de slimme Von Bismarck en Von Moltke onder sterke verdenking liggen er ook wel 't een en ander van te hebben vermoed.</p>
<p>Er is dus, wèl beschouwd, geen enkele reden waarom wij den heer V. Rhijn c.s. de eer zouden gunnen, dat zij beter in de toekomst kunnen lezen dan wij. Stellen <hi rend="spat">wij</hi> even hoogen prijs op het geloofsartikel der regeering Gods als de besten onder hen, zij zijn in den regel veel te onkundig aangaande de wijze waarop die regeering zich openbaart, om van den tijd waarin wij leven en dus veel minder van de naaste toekomst iets te begrijpen. De beteren niet te na gesproken, zijn de geestverwanten van den predikant van Wassenaar in dat opzicht ál te kortzichtig en eenzij-<pb n="261"/>dig. Of meenen zij niet, dat het leven van menschen en volken uitsluitend door vrome verzuchtingen en boete beheerscht wordt? Indien zij dit niet meenen, waarom zeggen zij 't dan? De God, dien zij aanbidden, is ondanks hun protest tegen de constitutioneele formule <hi rend="spat">que le roi règne mais ne gouverne pas</hi>, niets meer dan de Mikado voor wiens paleis zij nederknielen om lof te zingen en te smeeken, dat hij uit zijn tente trede ten einde alle ongeloovigen en vreemdelingen te vernietigen. Van zijne regeering door andere middelen dan hun gebed kunnen zij zich, zoo 't schijnt, geen rechte voorstelling maken. Ook valt het hun moeilijk op te merken, hoe rijke en welgezeten schavuiten, die dagelijks den naam des Heeren aanroepen, toch niets meer dan gewone schavuiten zijn. De heer V. Rhijn ten minste zou nooit den onzin, waarop hij ons in zijn 2<hi rend="sup">de</hi> gevolgtrekking onthaalt, hebben bijeengezameld, wanneer hij behoorlijk geleerd had ook in de eindige middelen de hand des Oneindigen te zien.</p>
<p>‘Toen eenmaal de oorlog was verklaard,’ zoo schrijft hij, ‘heeft niemand ter wereld, ook de kundigste krijgsoverste niet, zulk een uitkomst verwacht, ja zelfs als mogelijk gedacht. Napoleon met zijn geduchte legermacht in weinige weken krijgsgevangen en door geheel Frankrijk, dat pas zijne heerschappij had bevestigd, uitgeworpen. Frankrijk in 17 veldslagen en 156 gevechten overwonnen. Frankrijk geen enkele overwinning van beslissend gewicht behaald. Zijne sterkste nooit veroverde vestingen met legers van keurbenden, meer dan 100,000 man sterk, geven zich over. En dat in weerwil van zijne vreeselijke vuurwapenen, zijne mitrailleuses en chassepots, in weerwil zijner geoefende, vroeger steeds zegevierende legerhoofden, zijn roem weleer en des vijands schrik!
<pb n="262"/>Frankrijk, de toongevende wereldnatie, inzonderheid bij de kinderen der wereld, is eindelijk totaal machteloos, ten diepste vernederd, bloedende uit duizend wonden, genoodzaakt vredesvoorwaarden te onderteekenen, waarvan het noemen alleen zijn toorn, zijn fiere, prikkelbare verontwaardiging had gaande gemaakt. O, wij beklagen dat Frankrijk met menschelijk, met christelijk medegevoel -, maar wij zien op naar boven en herhalen met Davids heilige harp: ‘de Heere regeert.’</p>
<p>Mij dunkt, 't is duidelijk dat de schrijver met deze laatste woorden op de rechte plaats is aangeland, Hij begrijpt van de jongste wereldgebeurtenissen niets meer dan de heilige harp van David, die vermoedelijk uit cederhout en snaren bestaan heeft.</p>
<p>Als koning David, de man naar Gods hart, nog leefde, <hi rend="spat">hij</hi> zou stellig beter dan de heer V. Rhijn op de hoogte van zijn tijd zijn, meer geprofiteerd hebben van de lessen der moderne wetenschappen, die den Israëlieten natuurlijk onbekend waren, maar sedert lang voor de oogen van hemel en aarde een hooge plaats bekleeden.</p>
<p>Koning David toch begreep den gewichtigen invloed van de statistiek, toen hij zijn volk liet tellen. Als de onnoozele natie bij die gelegenheid geen brand geroepen en een uitgebroken pestziekte niet als een straf voor des konings hoogmoed had aangezien, dan zouden de belastingschuldigen en de opkomende nijverheid daarvan hoogstvermoedelijk veel hebben geprofiteerd. Ik betwijfel zelfs of de finantiën van den Staat dan in zoo'n deerniswaardigen toestand zouden verkeerd hebben, toen later Salomo bij zijnen vader verzameld was.</p>
<p>Koning David had verder reeds als kroonpretendent het belang eener goede legerorganisatie bestudeerd. Ook versmaadde hij, eenmaal op den hoogen zetel verheven, de practische resulta-<pb n="263"/>ten van het zwaard in geenen deele. Het tijdvak zijner regeering doet ons denken aan dat van onzen grooten Stadhouder, den vader des vaderlands, die dit volk den koning van Spanje uit de handen wrong, niet alleen door bidden en psalmzingen, maar ook door zijn tafelzilver te veilen voor soldaten. De God, wiens plaatsbekleeder David was, werd er ook niet minder om geëerd en gediend, toen de tweede koning van Israël zich op zijn sterfbed bezighield met de erfopvolgings-quaestie. En is 't wonder dat deze dingen alzoo geweest zijn? Behoeft er strijd te wezen tusschen vroomheid en practischen zin?</p>
<p>Mij dunkt, in geenen deele. Overleggingen, die zonder het geloof in Gods oppermajesteit flauw en smakeloos zijn, worden heilige uitingen van den geest die alle dingen draagt door zijne kracht en heerlijkheid, zoodra de mensch in de mogendheid Gods tot zijn arbeid gaat en biddende niets verzuimt van wat de kinderen dezer wereld reeds zoolang tot hun voordeel in het werk gesteld hebben. Zelfs zij, die, als de heer Van Rhijn, alles in een duët met de heilige harp willen oplossen, toonen bij menige gelegenheid dat heel goed te weten of te begrijpen. In den regel zijn ze zoo onpractisch niet als zij 't willen doen voorkomen. Uit de notulen van vroegere en latere vergaderingen der vrienden van het christelijk-nationaal schoolonderwijs had V. Rhijn kunnen leeren, hoe het volk des Heeren sinds David is vooruitgegaan. De kinderen des lichts zijn waarachtig dikwijls nog de slimsten, als 't er op aan komt!</p>
<p>Laat ons dan ook maar liever de dingen bij den naam noemen en openhartig verklaren, dat we meer dan genoeg hebben van redeneeringen als waarmede broeder Van Rhijn zijne geestverwanten op den 17<hi rend="sup">den</hi> Maart heeft trachten te
<pb n="264"/>stichten. Slechts dat wat waar is, is stichtelijk. Een wereldbeschouwing die alleen door den priesterlijken bril kijkt, raakt gedecideerd van den goeden weg af. De rampen van Frankrijk mogen voor drie kwart een straf voor de zonden des volks zijn; ook het laatste kwart moet bij zijn echten naam genoemd worden. 't Was onkunde en verzuim in alle hoeken en gaten. 't Waren de noodzakelijke gevolgen van een onhoudbaren toestand, die Frankrijk ten val gebracht hebben. Die toestand zelf was het gevolg van een onbegrensde begeerte naar vrede en rust. Door die begeerte had het volk zich in de armen van een Napoleon geworpen en heeft het twintig jaar lang geduld, dat de neef van den kornak der revolutie met de glorie en het geld des lands speelde naar luim en welgevallen. Tot elken prijs wilde men den vrede koopen, desnoods door oorlog en onrecht. Niets was in staat te doen inzien dat zij zich vergisten en met elken dag meer van hun doel verwijderd raakten. Terwijl de keizer op alle velden van Europa den krijg zaaide, juichten de Franschen hem toe als hij zijn rijk den vrede noemde. Voorwaar, voor deze domheid is Frankrijk even zwaar gestraft als voor de zonde zijner weelde en ontucht. Al de herinneringen van een roemvol verleden zag 't ondergaan in de schande van dieper dan eenige natie gezonken te zijn. De kroon der intelligentie, die 't jarenlang droeg, is in het slijk gevallen. 't Is gebleken, dat zij die den toon gaven in Europa, zelf onkundiger waren dan hunne leerlingen en naäpers. De kleermakers en banketbakkers van Berlijn hebben hun meesters een lesje gegeven, 't welk deze nooit weer zullen vergeten en, eerlijk gezegd, al sedert lang hadden verdiend.</p>
<pb n="265"/>
<p>Wat wij daareven gezegd hebben is zoo evident, dat zelfs de heer Van Rhijn 't zijns ondanks moet erkennen.</p>
<p>Nadat hij de moderne wereldbeschouwing en historiographie aan de kaak gesteld heeft, komt hij in zijn derde gevolgtrekking tot de overtuiging, dat er in hare methode toch wel iets aanbevelenswaardigs moet gelegen zijn. Immers hij neemt haar, zonder met een woord te waarschuwen, eenvoudig over.</p>
<p>‘De wereldgeschiedenis is het product van <hi rend="spat">twee</hi> factoren,’ zegt hij, met dat vertoon van geleerdheid en deftigheid, waarop wij hem reeds een paar malen betrapt hebben. ‘De eerste factor is <hi rend="spat">God,</hi> de tweede is <hi rend="spat">de mensch</hi>....’ (Ei zoo, en straks beweerdet gij dat er maar één factor was en noemdet allen, die er anders over denken, godloochenaars!) ‘Slaan wij eerst den blik op den mensch in Frankrijk.’</p>
<p>Wij behoeven na al het gesprokene niet breedvoerig meetedeelen wat de schrijver van den mensch in Frankrijk zegt De mensch in Frankrijk heet natuurlijk alleen uit christelijke wellevendheid aldus. Eigenlijk verdient hij niet tot hetzelfde genus als broeder Van Rhijn gerekend te worden. Dat evenwel is 't curieuse niet. Sinds de nederlaag bij Sedan en de valsche legerberichten, waaraan onze brave lui zich zoo vreeselijk ergerden, is 't mode geworden al den zwavel en salpeter, die wij eerlijk gewonnen, gesmokkeld of gestolen hebben, over het moderne Babel uit te storten. Zelfs dreigt dit een gemeenplaats te worden en klopt reeds bij vele weldenkenden de reactie aan de deur. 't Curieuse is de eigenaardige manier waarop Ds. Van Rhijn zijne grieven tegen het volk van Hendrik IV staaft; de ernst waarmee hij halve en kwart autoriteiten ten tooneele voert, om ons als uit hun eigen mond te doen hooren <hi rend="spat">hoe</hi> verdorven en diepgezonken de Fransche natie was.</p>
<pb n="266"/>
<p>Het eerste en zeker niet het minst krachtige argument is ontleend aan een personeele ontmoeting van den schrijver. Voor eenige jaren was deze met zijne familie op de Rhijnboot van Coblentz naar Keulen en maakte bij die gelegenheid kennis met ‘een beschaafd, zeer bereisd Fransch heer.’ Die merkwaardige ontmoeting bracht hem tot de overtuiging dat het huwelijksleven in Frankrijk zoogoed als dood is. De ongenoemde, maar beschaafde en zeer bereisde heer kon name lijk, nadat hij ‘eenige uren’ Dr. Van Rhijn en de zijnen had gadegeslagen niet nalaten uit te roepen: ‘dat is voor mij een bijzonder en toch verkwikkelijk gezicht, een huisvader met al de zijnen zoo reizende en omgaande - helaas, dat ziet men bij ons in Frankrijk niet meer.’ Volgt uit deze opmerking van den Franschen heer niet rechtstreeks dat de natie, waartoe hij behoorde, reeds toen op den rand van den afgrond was? Wat hebben wij nog andere getuigen van noode om de guillotine voor den dag te doen halen en de Godsregeering in te wijden met eene vervloeking over het ras, waartoe die beschaafde en bereisde heer behoorde? Bij ons gaat nooit een huisvader uit zonder al de zijnen achter zich aan te slepen. Kan hij dit niet, dan versmaadt hij 't bier en het bierhuis en blijft avond aan avond bij moeder de vrouw thuis.....</p>
<p>Een tweede bewijsplaats voor de Fransche verdorvenheid leverde een christelijk oud-officier. Verbeeld u, toen deze eenige krijgsgevangenen bezocht en met ernst en liefde tot hen van den Heer sprak, toen bleek het dat ze hem niet begrepen, maar aan Seigneur Napoleon dachten. Dat was het toppunt van gemeenheid en slechtheid. De natie die zoo dom is, dat zij een oud-officier niet begrijpt als hij van den Heer spreekt, is rijp voor de hel. De man had toch met ‘ernst en liefde’ gesproken, zegt de heer Van Rhijn.</p>
<pb n="267"/>
<p>Hierop volgt een ontmoeting van Ds. Cohen Stuart op zijn menschlievenden tocht naar Sedan en Straatsburg, met het doel om hulp en troost te brengen aan de gewonden en stervenden. Dewijl deze geachte ambtgenoot zeer dikwijls gevangenen ontmoet heeft die zijn voorstel om voor hen aan hunne familie te schrijven met onbegrijpelijke koelheid beantwoordden, is 't ontwijfelbaar dat de geheele Fransche natie verdoemlijk is voor God, daar zij zelfs de eenvoudigste natuurlijke liefde heeft uitgeschud. Om het argument te dien aanzien geheel aan te vullen wordt ten slotte een lang citaat uit Leon Pilatte's <hi rend="spat">Confession de la France</hi> voorgelezen, waarin o.a. deze sterksprekende volzinnen voorkomen: ‘In alle rangen onzer maatschappij zat de ondeugd op den troon, uitstallende zonder schaamte voor aller oogen, wat wij niet eens mogen noemen. Toen, o Heere! is uw toorn ontstoken en over dit Sodom en dit Gomorra, dat wij waren geworden, hebt Gij vuur en zwavel doen regenen. Gij zijt rechtvaardig, Heere! en onze misdaad heeft zulke tuchtiging verdiend.’</p>
<p>Men versta ons wel. De gedachte om voor de verdediging van Frankrijk in de bres te springen als 't van lichtzinnigheid en losbandigheid beschuldigd wordt, komt niet bij ons op; maar ook zonder dat kan men de argumenten van den heer V. Rhijn c.s. zeer gevoeglijk phraseologie noemen. In dezen vorm zijn ze niets anders. De heer V. Rhijn, in plaats van een grondige studie van het onderwerp te maken, bauwt de publieke opinie eenvoudig na en laat zich in zijn oordeel, evenals de groote hoop, uitsluitend door het succes regeeren. 't Is waar, Frankrijk is reeds al te lang het vaderland van de lichtzinnigheid en het vernis, maar Frankrijk is ook meer dan dat. Er zijn op denzelfden bodem, waar de demi-monde haar wufte kleurenpracht ten toon spreidt, ook
<pb n="268"/>andere planten opgeschoten. Er bloeien ook andere bloemen Omdat honderd, ja, al waren 't tienduizend soldaten de natuurlijke liefde voor ouders en vrienden verloochenden, is, hoe bedroevend dit feit op zichzelf ook zij, een geheel land nog niet in den poel der ongerechtigheid verzonken We hebben van de oppervlakkigheid, die bij zoo'n oordeel voorzit, in de laatste maanden waarlijk al genoeg gehad. Ook is in 't oog van onpartijdige historici een <hi rend="spat">confession de péchés</hi> juist niet de beste bron voor het oordeel over den zedelijken toestand eener natie. Omdat de groote massa, die ook te dezen aanzien maar al te geneigd is 't zich gemakkelijk te maken, daarover anders denkt, ja, omdat in hare oogen elke godsdienstige uitstorting van het gevoel meer dan een gewone bron is, mogen de leiders der schare zich wel wachten lichtvaardig met haar mee te doen. De hoogmoed en ijdelheid der Franschen zijn reeds te zeer tot een spreekwoord geworden. 't Is of het voldoende moet geacht worden te Parijs of Versailles geboren te zijn, om tot een waarschuwend voorbeeld voor de geheele wereld te strekken. Of mannen van meer bezadigdheid en doorzicht daarover het hoofd schudden, zal in den regel niet baten. Op den toon van ‘zielverbrijzeling’, gelijk Ds. V. Rhijn 't noemt, jammert de een den ander na. Als broeder Pilatte den Almachtige bidt ‘om de verblinding weg te nemen, die helaas! zijn ongelukkig volk bedwelmt en om genade smeekt in het bloed des Middelaars,’ dan geldt dit als een hoofdbewijs voor de diepe verdorvenheid der Fransche natie! Waarlijk, 't zou er met de wereldgeschiedenis treurig uitzien, indien de Schlosser's en Ranke's! desgelijks hadden geoordeeld. Zelfs al is 't onfeilbaar zeker, dat hij tot hetzelfde resultaat zal komen waarheen de groote massa door haar instinct reeds gedreven werd, dan nog past het den man van wetenschap en smaak geens-<pb n="269"/>zins, als die menigte te argumenteeren. 
Voorts is 't van nabij bekeken een lastering van de eeuwige liefde Gods, Zijn ongenoegen of tevredenheid aftemeten naar den loop der wereldsche dingen.</p>
<p>Broeder Van Rhijn redeneert blijkbaar aldus: omdat Frankrijk in den jongsten oorlog ongelukkig was, is 't duidelijk dat God dit volk verlaten heeft. De ellende, die over hen gekomen is, strekt ten bewijs van den toorn des Almachtigen.</p>
<p>Mij dunkt, ieder gevoelt de consequentie a contrario die hier te trekken valt. Was Frankrijk dan godsdienstiger, waren de zeden in Parijs beter, vragen we, toen het zegevierde onder zijn eersten Napoleon? En legde de Heer der Heirscharen het getuigenis van zijn welbehagen neer in de zegepralen bij Solferino en Magenta? Zien de heer Van Rhijn en zijne geestverwanten niet, dat zij een gevaarlijk spel spelen met diezelfde Godsregeering, aan wier verheerlijking zij meenen te arbeiden? dat zij den spotters de wapenen in handen geven? Indien wij de geschiedenis van den <hi rend="spat">mensch</hi> in Frankrijk willen schrijven, moeten wij onze eigen theologische voorstellingen er buiten laten en voorzichtig zijn met onze consequenties. De meer wetenschappelijk gevormden onder de antirevolutionairen nemen dezen regel streng in acht. Doch menschen als Van Rhijn kennen van de tactiek hunner partij alleen de handgrepen.</p>
<p>&nbsp;</p>
<p>De zwakheid van het betoog ten nadeele van den mensch in Frankrijk komt nog sterker uit als de schrijver tot den mensch in Duitschland overgaat. Alles keert nu als een blad aan den boom om. In een ommezien worden de ondeugden van
<pb n="270"/>den Gal in Germaansche deugden omgezet. 't Is of de begrippen van zedelijkheid veranderen, zoodra wij den Rhijn maar zijn overgestoken. Luistert slechts. 't Zou mij verwonderen als ge u niet ergerdet over zooveel gebrek aan onpartijdigheid en historische trouw.</p>
<p>‘En nu zien wij den tweeden factor der wereldgeschiedenis, den mensch in Duitschland. Zekerlijk, ook dáar veel zonde en ongeloof, veel Fransche goddeloosheid en zedeloosheid, vooral in sommige hoofdsteden. Daarvan hebben Duitsche mannen vóor en na dezen oorlog treffend gebiecht. Maar juist die biecht is een klaar bewijs, dat duizende der invloedrijksten dat bederf diep betreurden en er het bederfwerend zout des goddelijken woords tegen aanwendden.’</p>
<p>Zou men in een gewoon geval niet zeggen, dat dit meer dan valsch is? Het ongelukkige Frankrijk, over 't welk God al de fiolen van Zijnen toorn heeft uitgegoten, krijgt hier behalve zijn eigen zonden ook nog de misstappen van het heilige Duitsche rijk op zijn rekening. De zedeloosheid die hier en daar, vooral in <hi rend="spat">sommige</hi> hoofdsteden van Germanje gevonden wordt, is eenvoudig Fransche goddeloosheid. En deze is ten overvloede voor en na den oorlog behoorlijk geboet. Duizenden van de invloedrijksten hebben daar het hunne aan gedaan. Zij hebben over dien verkeerden smaak van hun volk geweend en er het bederfwerend zout des goddelijken woords tegen aangewend - -, ik bid u, let wel op deze bijzonderheden.</p>
<p>In Frankrijk hebben de fatsoenlijke lui, want deze bedoelt V.R. met die invloedrijken.... in Frankrijk hebben de fatsoenlijke lui den verkeerden toon mee aangeslagen. Zij hebben zich in de armen van de demi-monde geworpen en zijn de eerste oorzaak van Gods toorn en van den val huns volks
<pb n="271"/>geworden. In Duitschland daarentegen hebben hunne standgenooten het bederf betreurd en het hunne gedaan om het te weren.</p>
<p>Daarom vooral en daarom misschien alleen heeft de Heer zich over Duitschland ontfermd en de Franschen in handen van Pruisen en zijne bondgenooten gesteld.</p>
<p>Vraagt ge nu of er dan ook in Frankrijk niet meer mannen van den geest van Leon Pilatte geweest zijn, die tegelijk fatsoenlijk en voornaam genoeg waren om Gods ongenoegen van hun rampzalig vaderland af te wenden, ik antwoord u, met de brochure van V. Rhijn in handen, dat er hoogst waarschijnlijk in Frankrijk ook wel enkele fatsoenlijke en voorname heeren en dames gevonden werden van wie men dit zou kunnen getuigen -, maar dat die toch niet zóo fatsoenlijk en niet zóo voornaam waren als hunne geestverwanten aan de overzijde van Europa's grootvorstelijke rivier.</p>
<p>In Duitschland doet V. Rhijn 't niet minder dan met den keizer zelven en de naaste omgeving van den keizer. Daarmee is, zooals gij begrijpt, zijn kreupele theologie de slotpoort binnengestrompeld en zijn ziel tot volledige rust gekomen. ‘Er was in Duitschlands volk, in de volkschool, in de nationale instellingen des lands’ - - - nu, dat alles is nog niets,... maar er was ‘in het edele geslacht der Hohenzollerns, in Pruisens Koning, Duitschlands Keizer, een echte gezonde kern overgebleven, en aan dien kern richtte het geheele volk in den ernstigen tijd van dreigenden nood aanvankelijk zich weder op.’ - - - Vraagt, bid ik u, niet, hoe een geheel volk zich aan een kern kan oprichten. Als ik u herinner dat die kern in den keizer zat, zult ge weten dat gij hier met een toast aan een vorstelijke tafel te doen hebt en.... gij verstaat deze orakeltaal.</p>
<pb n="272"/>
<p>Voorts willen wij ook hier het oordeel over den beteren zin van het Duitsche volk niet betwisten. Wat de heer V. Rhijn dienaangaande zegt is een axioma, ofschoon het tafereel van die Pruisen, die zonder ijdelen woordenpraal uittrokken, mij wel wat te kras dunkt. Ik denk daaabij aan de brallende opschriften der waggons die de Berlijners <hi rend="spat">nach Paris</hi> dirigeerden toen half Europa nog in twijfel stond of de Franschen niet veeleer <hi rend="spat">nach Berlin</hi> zouden trekken. Doch ook hier moet ik weer voornamelijk opkomen tegen de consequentie. God nam het offer van Pruisen aan, maar verachtte den wierook van het wufte Frankrijk, <hi rend="spat">dat</hi> is en blijft de grondtoon, waardoor de schrijver zich tot bepaalde onwaarheden laat vervoeren.</p>
<p>‘Alle officieele legerberichten,’ schrijft hij, ‘zijn volstrekt zonder ophef, eenvoudig, zelfs sober, doch <hi rend="spat">waar</hi> en meer dan men in onze dagen gewoon is, en velen hier te lande kunnen goed vinden, Gode alle eer gevende. Hij, die daarvoor den grijzen, ridderlijken helden-Koning, binnen een halve week 74 jaren oud, van gemaakte, niet diep en ernstig-gemeende vroomheid verdenkt, verraadt niet alleen zijne eigene ongodsdienstigheid, maar ook eene betwetende oppervlakkigheid en groot gebrek aan menschenkennis. Gansch in denzelfden toon waren de legerberichten van Gustaaf Adolf en van onzen De Ruiter. Gansch in denzelfden geest viel onze Prins Maurits na den slag bij Nieuwpoort ten aanschouwe zijner manschappen op de knieën, Gode luide de eere gevende.’ - - - Ik zou zeggen, dat het nog al verschil maakt of wij met een legerhoofd uit de 16<hi rend="sup">de</hi> en 17<hi rend="sup">de</hi>, dan wel met een dito uit de 19<hi rend="sup">de</hi> te doen hebben; niet wijl de laatste minder vroom of de uiting zijner vroomheid meer verdacht behoeft te wezen, maar wijl we over 't algemeen beschei-<pb n="273"/>dener en minder luidruchtig zijn met onze godsdienstigheid dan onze vaderen. Ook heeft in de telegrammen aan koningin Augusta niet de toon van dankbaarheid ons geërgerd, maar iets anders..... De heer V. Rhijn, die beter op de hoogte is, stelt ons evenwel gerust door de verzekering dat hier geen sprake geweest is van 't geen men in het dagelijksch leven vroom geteem of geestelijken hoogmoed pleegt te noemen. ‘Wie koning Wilhelm kent,’ zegt hij op den toon van een Amsterdamschen boekhouder, die voortdurend van <hi rend="spat">ons</hi> kantoor en <hi rend="spat">onze</hi> firma praat, ‘wie koning Wilhelm kent, weet ook, dat niemand verder dan hij verwijderd is van veinzerij of ijdel godsdienstvertoon. Wie hem kent heeft hem lief en eert hem hoog’.... Dat zegt Ds. V. Rhijn, want 
<hi rend="spat">hij</hi> kent den nieuwen Duitschen keizer. Hij kent hem zooals hij meer groote lui kent en zooals hij alles gelooft en weet, namelijk door middel van een mondgesprek met een anderen grooten Seigneur, ditmaal met den prins <hi rend="spat">zu Wied</hi>, die, gelijk wij gereedelijk kunnen begrijpen, zijne bruidegomsweken bij voorkeur zal gebruikt hebben om den herder van Wassenaar in te lichten omtrent den hofkring te Berlijn en den grooten staf van het leger te Versailles. ‘Hij was in een mondgesprek met mij vol van den lof diens konings en had geen woorden genoeg om zijne onveranderlijke plichtstrouw, wakkerheid en goedaardigheid te roemen’.... Ge ziet dus dat <hi rend="spat">de mensch</hi> in Duitschland, vertegenwoordigd door den oppermachtigen keizer, rechtens vrij wat beter bij den Opperbestuurder behoort aangeschreven te staan dan de mensch in Frankrijk! De Franschen zijn, om een bijbelsche vergelijking te maken, niet veel beter dan de oude Sadduceërs. Zij eten en drinken en bekommeren zich om hemel noch hel. In Duitschland, en voornamelijk in Pruisen, is dat heel anders. Als ze daar landen veroveren, dan is
<pb n="274"/>het naar den stijl der oude Israëlieten, met den naam des Heeren op de lippen en misschien wel in den naam van God. Zelfs lijdt het geen twijfel of de groote krijgsmanstalenten, waardoor de aanvoerders in den jongsten oorlog zich onderscheiden hebben, staan in nauw verband met die van Mozes den man Gods, die de vijanden voor zijn opgeheven arm vluchten deed. ‘De minister Von Roon,’ schrijft de herder en leeraar van Wassenaar, ‘de minister Von Roon, de man der bewonderingswaardige legerorganisatie, is een oprecht christenbelijder in huis en in het oorlogsveld. De zeventigjarige Von Moltke, de man die alle draden van het ontzachelijk weefsel bestuurt, dwingt hoogachting en liefde af.’</p>
<p>De heer Van Rhijn heeft zonder twijfel alweer gelijk - wij willen van de vroomheid van Von Roon en Von Moltke niets afdoen -, maar hij blijft zich verwarren in zijn eigen redeneeringen en laat zich weer door zijn voorliefde voor de groote lui foppen. De <hi rend="spat">bewonderenswaardige legerorganisatie</hi> van Von Roon en de <hi rend="spat">tactiek</hi> van Von Moltke staan geen van beide in een boek over godsdienst of zedeleer. Indien de eene of de andere heer minder vroom ware geweest, zou waarschijnlijk de uitslag van den strijd tusschen Frankrijk en Duitschland toch dezelfde zijn gebleven. Ik sta er zelfs voor in, dat er meermalen knappe legerhoofden geweest zijn, die, uit een moreel oogpunt beschouwd, groote schobbejakken waren. De heer V. Rhijn kan in ieder handboek over de geschiedenis nakijken of <hi rend="spat">dat</hi> niet waar is. Ook spreken de annalen der wereld van meer dan één imperator, die op zeer hoogen leeftijd nog schitterende overwinningen behaald heeft, waarmee ook alweer vervalt wat de heer V. Rhijn laat volgen: ‘Over het geheel’, schrijft hij, ‘is het niet opmerkelijk, mogen wij het niet als een zegen des Allerhoogsten beschouwen? Grijs-<pb n="275"/>aards zijn de meeste hoofdaanvoerders, en ziet, die grijsaards zijn jongelingen geworden in wakkerheid en frischheid van geest, gelijk duizende jongelingen mannen in kracht en volharding.’</p>
<p>Neen, broeder Van Rhijn! <hi rend="spat">dat</hi> en al wat op dergelijke verschijnselen gelijkt mogen wij niet als een bepaalden zegen des Allerhoogsten beschouwen, tenzij wij er bij willen opmerken hoe de oudachtige heer, die nu in Chislehurst troont, en de hoogbejaarde heer Thiers minder gelukkig geweest zijn, ofschoon wij van den laatsten toch zeker ook wel mogen getuigen dat hij in wakkerheid en frischheid vele jongelingen de loef afsteekt.</p>
<p>Och, 't is bijna jammer dit en al wat hiernaar zweemt nog eens weer te zeggen, maar de heer V. Rhijn en zijne geestverwanten moeten weten dat de tijdgeest in zijn goddeloosheid veel billijker en onpartijdiger is dan zij. Als 't op de eigenschappen van den geschiedschrijver aankomt, moet V.R. 't zeer bepaald tegen hem afleggen. De tijdgeest laat de eindige en oneindige oorzaken ieder haar recht, en oordeelt naar de feiten. Ofschoon hij den diepsten eerbied koestert voor vroomheid en deugd en haar invloed op den loop der wereldsche dingen niet voorbijziet, bevindt de tijdgeest zich, wanneer 't op historie aankomt, vrij wat beter bij <hi rend="spat">die</hi> methode, dan bij de oude die alles uitsluitend van haar kansel bekeek.</p>
<p>Ds. V. Rhijn heeft een brief van een jong officier gelezen. Deze jonge officier werd bij St. Privat gewond. De brief ademt een geest van geloof en een diepte van gevoel, die ons weldadig aandoen. Wederom schetst V.R. met sprekende kleuren hoe na den slag bij Gravelotte het slagveld met zijne dooden en stervenden door een evangelisch kerklied als 't ware tot een tempel werd gewijd. Den volgenden dag wijst hij ons op denzelfden akker des bloeds een jong Prui-<pb n="276"/>sisch soldaat, die met zijn gebedenboek in de hand den laatsten adem uitblies. Ook las hij met eigen oogen een eigenhandig schrijven van eene moeder uit Weissenburg, die zich verheugde dat sinds de komst der Pruisen de kerkdienst weer geregeld gehouden werd. Eindelijk kreeg hij zelf een brief uit Wurtemberg, geschreven door zekeren Pastor Blumhardt, die van de treurige gebeurtenissen van het laatste jaar zeer schoone verwachtingen koestert. Met al deze bewijsstukken in handen juicht hij dat Duitschland een heerlijke toekomst te gemoet gaat, dat God de goede dagen van Luther weer zal doen rijzen. Hij ziet het programma van Frederik den Groote ten aanzien van de school en de school-regulatie reeds ten uitvoer gelegd. Als hij een Pruis was, zou hij niet meer schik in de dingen kunnen hebben en niet lichtgelooviger kunnen wezen in zijne verwachtingen.</p>
<p>De zaak is dat broeder V. Rhijn geen andere historie kent dan die aan zijn eigen ijdelheid geadresseerd wordt. Wat een groote meneer hem vertelt, dat is waar. Al wat eene moeder aan hare dochter schrijft is in zijn oog diepe wijsheid, zoodra die dochter maar te Wassenaar gelogeerd is. Noodig den heer V. Rhijn aan uwen disch en laat een generaal of desnoods een kolonel of, als 't niet anders kan, een majoor een toast op hem uitbrengen. Deze man zal hem daarna kunnen wijsmaken wat hij maar wil. De post, waarmee een brief van een minister of een Oberconsistorialrath arriveert, is voor hem de officieele telegraaf. Alleen omdat Duitschland vele Herrn <hi rend="spat">Von</hi> bezit en Pruisen een heirleger van hoogklinkende ambtenaarstitels gebruikt, neigt de sympathie van den heer V.R. naar onze oostelijke naburen en gelooft hij alles wat vandaar naar Wassenaar overwoei. Is 't niet verloren moeite <hi rend="spat">een mensch in Nederland,</hi> die op deze wijze oordeelt, te willen overtuigen dat zijn aanval tegen
<pb n="277"/>Prof. Fruin en den tijdgeest alleen als een vermakelijke proeve van historiographie in aanmerking kan komen?</p>
<p>Wat baat het onderzoek naar de echtheid der diamanten, die hij ons onder de oogen brengt? Hij tooit er zichzelf maar wat mee op. Hij hangt ze om zijn hals en wandelt er zijn dorp mee rond. Wie zal hem dat misgunnen? 't Is waarschijnlijk dat er, zelfs onder de vrienden van het Chr. Nat. schoolonderwijs, geweest zullen zijn, die zijne lofzangen op den mensch in Duitschland hoofdschuddend hebben aangehoord en in de stilte van hun hart gevraagd of een minder lichtgeloovig man de zaken niet precies van den anderen kant zou kunnen bekijken; maar wie zal aan menschen als V.R. zijn beter inzicht in den aard en den loop der dingen willen opdringen zoolang zij onze wijsheid dwaasheid achten voor God en hun gezond verstand gevangen geven in de vrees dat wij met den boozen tijdgeest heulen.</p>
<p>Nog eens, mijne vrienden! die tijdgeest is zoo kwaad niet! Hij sluit geenszins het oog voor de fouten en gebreken van het Fransche volk, maar hij laat zich niet alles in de handen stoppen wat een fabriekmerk van den overkant van den Rijn draagt. Zonder dit à priori vast te stellen houdt hij ook de mogelijkheid van farizeïsme voor oogen en weegt hij de vroomheid, zoowel van generaals als van korporaals, zoowel van den keizer als van den telegrafist die de keizerlijke depèches heeft afgezonden. Doch zelfs indien ook het goud bevonden werd klatergoud te wezen en al de schoonklinkende psalmen en vaderlandsche liederen in den mond van de grooten der aarde niets anders dan onzalige politiek die met het heilige speelt alsof er geen historie en geen oordeel over de huichelaars bestond -, zelf dán zou de tijdgeest dat toch nog niet op rekening van het gansche Duitsche volk of van den geheelen Germaanschen stam zetten. De mensch
<pb n="278"/>in Duitschland is niet de keizer en ook niet de eerste herbergier de beste, die broeder V. Rhijn welkom heet en een frisch glas bier uit den kelder haalt om met hem op het eenige Duitsche volk en op het Protestantisme te drinken. De mensch in Duitschland is, evenals de mensch in Frankrijk, een zeer samengesteld product. Dat weet de tijdgeest en daarnaar richt hij zich in. 't Is dan voorwaar geen wonder dat Ds. V.R. het hoe langer hoe minder met den tijdgeest vinden kan.</p>
<p>&nbsp;</p>
<p>De heer V. Rhijn komt nu waar hij van den beginne af geweest en gebleven moest zijn: ‘tot het doel onzer samenkomst.’ De brochure is hiermee reeds tot bladzijde 17 genaderd en 't geheel is 20 pagina's groot. Als zijne redevoering dus, toen zij uitgesproken werd, een uur gevorderd heeft, dan restten zijn toehoorders nog ongeveer 10 minuten toen hun op deze wijze werd aangekondigd dat het nu eigenlijk pas begon. ‘Ik kom nader tot het doel onzer samenkomst.’ Al wat tot nog toe gezegd was, vormde dus maar een soort van inleiding. 't Ging nu met den stormpas op de quaestie los. De leden der vergadering voor Christelijk Nationaal schoolonderwijs mochten hunne ooren spitsen. ‘'t Is een beroemd woord van den grooten strategicus Von Moltke: “De schoolmeesters hebben ons de overwinning bij Sadowa verschaft.” Door een deskundig landgenoot werd onlangs in het tijdschrift de Gids een werk beoordeeld van Prof. G.; deze had de Pruisische volksschool in de Rijnstreken, het Bergland en elders opgenomen. Hij vond er, zegt hij, veel goeds en voortreffelijks in, maar ook éene bedenkelijke zaak: de kinderen moesten er
<pb n="279"/>naar zijn oordeel te veel bijbelspreuken en godsdienstige liederen van buiten leeren. Ik zou veel over die voorgewende fout kunnen zeggen, maar ik moet mij bekorten. Eene kleine historische anecdote tot antwoord en wederlegging tevens.’</p>
<p>Ziet ge wel dat de heer Van Rhijn handig is? Ondanks zijn afkeer van den mensch in Frankrijk slaat hij er zich met den Franschen slag doorheen. Het beroemde woord van Von Moltke wordt eenvoudig als een spreuk, een orakel, een tekst aangehaald. 't Schijnt dat het niet voor wederlegging vatbaar wordt gehouden, dat het in de oogen van V.R. behoort tot die waarheden, welke men slechts behoeft te vermelden om gelijk te krijgen.</p>
<p>'t Is waar, Von Moltke de groote strategicus heeft met die woorden de waarde van het onderwijs in Duitschland ook uit een militair oogpunt gehuldigd. Hij zag wat de groote Frits niet gezien had en zonder hem de koning van Pruisen wellicht hardnekkig zou geweigerd hebben te erkennen: dat een leger van ontwikkelde en beschaafde mannen de best gedrilde legioenen van marionnetten overtreft. Hij gaf daarom de eer van de overwinning aan de Duitsche schoolmeesters, maar daarmee is volstrekt niet bewezen dat de confessionneele school een grein meer aandeel aan de lauweren van Sadowa heeft dan de niet-confessionneele - - - en daarop kwam hier toch alles aan. Dat was ‘het doel onzer samenkomst.’</p>
<p>Toch weet de schrijver 't met een weinig edele manoeuvre behendig daarheen te draaien. Von Moltke heeft gezegd dat de schoolmeesters aan Pruisen de eer van Sadowa bezorgd hebben. Welnu, de schoolmeesters aan de overzij van den Rijn laten de kinderen bijbelspreuken en godsdienstige liederen van buiten leeren - - -, zooveel zelfs dat Prof. Grothe zich er aan geërgerd heeft - - - -; dus hebben eigenlijk die
<pb n="280"/>bijbelspreuken en die godsdienstige liederen de eer van de zaak - - -. En als dat waar is, dan is het goed recht van de voorstanders van het Christelijk Nationaal onderwijs ook bewezen; dan is de eenige weg tot vorming van goede soldaat de confessionneele school.</p>
<p>Broeder Van Rhijn is hier weer niet strikt eerlijk of, laat ons liever het gebrek in zijn logica zoeken, hij is hier, evenals wij dit op meer punten opmerkten, schromelijk in de war.</p>
<p>De autoriteit van ‘den grooten strategicus’ zit hem weer in den weg. Als Von Moltke niet een van de populairste mannen van Europa was en, wat meer zegt, een graaf, dan zou de domine van Wassenaar hem hoogstwaarschijnlijk hebben laten loopen. Nu is 't: mijn vriend de strategicus, mijn vriend de christen-krijgsman, voor en na, alsof, om 't voor de duizendste maal nog weer te herinneren - - -, alsof strategie en christelijkheid woorden van een en dezelfde beteekenis waren.</p>
<p>Wat daarentegen de bedenkingen van Prof. G. betreft, deze schijnen geen ernstige wederlegging waard. De heer V. Rhijn overmoedig door zijn omgang met al die groote lui, zal hem met een enkele kleine historische anecdote even beantwoorden en wederleggen, als de vrienden maar gelieven op te letten.</p>
<p>‘De hier te Amsterdam zeker niet vergeten volksman en kinderschrijver Ds. De Liefde’, zoo luidt de anecdote, ‘heeft mij verhaald’ (ook al weer in een mondgesprek zeker) ‘dat hij eens te Crefeld, waar zijn schoonvader Isaäk Molenaar geacht Doopsgezind leeraar was geweest, in een gezelschap den lof des ontslapenen in dezer voege hoorde verkondigen: ‘Ja, uw schoonvader was waarlijk een goed man, een beminnelijk man, een vroom man, jammer maar dat éene, hij was ietwat mystiek.’ Daarop hervatte terstond de schoonzoon naar de hem eigenaardige
<pb n="281"/>snedigheid: ‘mijn waarde heer, dat is nu juist hetzelfde alsof gij zeidet: deze beek geeft goed water, verkwikkelijk water, gezond water, jammer maar dit éene, die beek heeft een bron!’</p>
<p>Gevoelt gij niet welke toepassing wij hier moeten maken? Professor Grothe, die zeer ingenomen was met de Pruisische volksscholen, had 't betreurd dat daar zooveel kostelijke tijd aan 't van buiten leeren van bijbelspreuken en godsdienstige liederen besteed wordt; en Van Rhijn wederlegt al die bedenkingen door de opmerking dat juist daarin de levenskracht van het Pruisische opvoedingssysteem gelegen is. Daarmee vormt men - - - goede soldaten.</p>
<p>In hoever dit nu waar is, laat ik in 't midden. Het memoriseeren van een bijbelspreuk en de lading in vier of twaalf tempo's hebben zoo op het oog niets met elkaar gemeen. Zeker niet door al de godsdienstige liederen die zij desgevorderd konden zingen, is het leger der Pruisen van overwinning tot overwinning gevoerd. De troepen, die Parijs als in een ijzeren vuist omsloten hielden, hebben wel wat anders te doen gehad dan de Levieten bij Jericho nabootsen. Ze hebben hun drilmeesters uit het leger nog meer eer aangedaan dan hun onderwijzers uit de stads- of dorpsschool. Ze hebben hoogstvermoedelijk minder met geestelijke spijs dan met de kippen van de Fransche boeren en de kleine voetjes van de meisjes in het land der elegantie en der dartelheid hun hoofd gebroken. Kutschke, de geheimzinnige zanger der Napoleonide, maakte meer opgang onder hen dan ooit aan Paul Gerhard of Spener van Dresden ten deele viel. Dat was zoo en dat was hun ook waarlijk wel te voorzien geweest. Alleen een man als broeder Van Rhijn die hemelsche en aardsche dingen door elkaar hutselt, alsof hij dagelijks met profeten omging en mondgesprekken hield met de Engelen,
<pb n="282"/>kan zich dienaangaande illusies maken. In de volheid zijner verontwaardiging roept hij uit: ‘O wijsheid der verstandsmenschen, hoe blijkt gij overal en ten allen tijde dwaasheid te zijn bij God!’</p>
<p>En daarmee is 't uit. De hooge voortreffelijkheid van de Christelijk Nationale school is schitterend bewezen. De verstandsmensch professor Grothe is door de dwaasheid Gods verslagen. De beek heeft een bron en de mystiek is 't zelfde als vroomheid!</p>
<p>Lieve vrienden! laten wij den herder en leeraar van Wassenaar deze illusie, maar laat ons even noteeren dat Ds. De Liefde een gansch ander man was dan hij. Ook Isaäk Molenaar, de doopsgezinde leeraar te Crefeld, steekt met beide schouders boven hem uit. De geestigheid van Ds. De Liefde overtrof verre de halfbakken theologie waarop de heer V.R. het Nederlandsche volk nu reeds meer dan twintig jaar onthaalt. Al zijne vrome verzuchtingen over een tijdgeest waarvan hij nooit iets begrepen heeft en naar te vreezen staat, nooit iets begrijpen zal, zijn laffe en, kinderachtige pogingen om toch ook een woordje mee te spreken, als wij ze vergelijken bij den Mennisten-eenvoud van dien schoonvader. Eerlijk gezegd is 't meer dan tijd dat men mannen als V. Rhijn voorgoed het zwijgen oplegge, dat, in het belang der partij die zij voorstaan, de vrienden der confessioneele richting hem dringend maar ernstig verzoeken hun zaak niet langer door zijn zinledig geblaas tegenover al wat verstandig en gezond denkt te compromitteren.</p>
<p>Professor Grothe meende een dienst aan het onderwijs te onzent te bewijzen, toen hij zijne bevindingen in de Rijnstreken en in 't Bergsland mededeelde. In gemoede overtuigd dat de opvoeding niet aan den eisch voldoet als het kinderlijk
<pb n="283"/>geheugen te veel met bijbelspreuken en geestelijke liederen bezwaard wordt, kon hij niet rekenen en heeft hij zeker ook niet gerekend op de mogelijkheid dat een anecdote tegen hem als argument zou worden te velde gebracht en zijn zuiver paedagogische opmerking met de quasi-theologische spitsvondigheid van een voorvechter der mystiek zou te worstelen hebben. De schoolquaestie is toch waarlijk geen zaak om mee te spelen. Een ernstig man kan met grond verwachten en eischen dat zij niet op den achtergrond geschoven worde door het gebabbel van menschen, die er nooit over nagedacht hebben.</p>
<p>Laat het vraagstuk der confessioneele en niet-confessioneele scholen de gemoederen der menigte bewegen zooveel gij wilt; als verstandige en bezadigde menschen zich er mee inlaten, zal en moet er sprake zijn van gansch andere dingen dan van het al of niet zingen van godsdienstige liederen en 't van buiten leeren van bijbelspreuken. Hij, die dat niet begrijpt, behoort te zwijgen; hij sta in den strijd dan aan den rechter- of aan den linkerkant. Groen van Prinsterer en de besten van de partij, die wij gewoon zijn de anti-revolutionairen te noemen, zoeken de kracht hunner argumenten wel elders. Deze Von Moltke in den kamp tegen de liberale school zou verstandig handelen, indien hij den heer Van Rhijn bij de ambulance of bij de menage plaatste!</p>
<p>&nbsp;</p>
<p>‘Eindelijk uit al de aangevoerde feiten, uit de werkelijk tastbare gebeurtenissen trek ik deze les voor land en volk, volksgeest en volksschool, die ik niet beter dan met de woorden van den wijzen koning weet uit te drukken: Gerechtig-<pb n="284"/>heid verhoogt een volk, maar de zonde is een schandvlek der natiën.’</p>
<p>Dus is 't daghelder dat de Pruisen het volk der rechtvaardigen, de kinderen Gods in de nieuwere historie zijn, en de kinderen der menschen vertegenwoordigd worden door de diepverdorven Franschen. Als wij dat willen onthouden, zullen we spoedig weten naar welk model wij onze volksscholen moeten inrichten. ‘Het blijkt meer en meer eenzijdige verstandsontwikkeling, zonder waarachtige <hi rend="spat">opvoeding,</hi> zonder vorming van den geheelen mensch is haar hoofdkenmerk.’</p>
<p>Ziedaar weer een kolossale dwaasheid. Tot nog toe meenden wij dat 't de groote fout der Franschen was dat zij te weinig voor de verstandelijke ontwikkeling der menigte gedaan hebben; nu blijkt het, dat zij eenzijdige opvoeding hebben voorgestaan en zich niet genoegzaam bekommerd om de vorming van den geheelen mensch.</p>
<p>De geheele mensch zal hier zeker wel de mensch naar verstand en hart moeten zijn; de mensch met zijne dubbele behoefte aan kennis en gemoedsveredeling. Welnu, tot op den huidigen dag meenden wij, wat honderdmaal gezegd en met de stukken bewezen is, dat het in Frankrijk juist 't meest aan kennis ontbroken had. Nog onlangs hebben Erkmann-Chatrian in hun Histoire d'un sous-maitre in overeenstemming met zoovele anderen den volke verkondigd dat niets dan de eenzijdig godsdienstig-zedelijke, de mystieke richting die men onder de leiding van domme priesters aan het onderwijs heeft laten geven, het ongeluk van Frankrijk heeft ten gevolge gehad. De priesters hebben den staf in de school gezwaaid; zij hebben de jeugdige gemoederen reeds van de vroegste jaren af geplooid en gebogen tot de dienst der mystiek, en tot blinde gehoorzaamheid waaruit geen menschen
<pb n="285"/>maar marionnetten gemaakt worden. Het arme Frankrijk zal zich niet opheffen uit zijn ellende, de zon van welvaart en geluk zal niet opgaan over het zwaargeteisterde land, tenzij de kennis van de eenvoudigste dingen dezer wereld de plaats van kerklied en bijbelspreuk inneme, tenzij men den kleinen de dingen die voor oogen zijn leere kennen, in stede van ze te laten grijpen naar de schimmen aan den kerkmuur.</p>
<p>En of 't nu Roomsch-Catholieke of Oud-Gereformeerde mystiek is - - -, dat zal wel zoo ongeveer 't zelfde zijn!</p>
<p>De heer Van Rhijn blijft dan ook bij dit onderwerp, gelijk bij de vroegere, exclamaties boven argumenten verkiezen. ‘O volk van Nederland,’ roept hij uit, ‘meent gij waarlijk dat door zulk een eenzijdige verstandsontwikkeling uwe toekomst zal worden gewaarborgd; meent gij daardoor te worden behoed tegen de socialistische wereldrepubliek, het roode spook, dien daemon uit den afgrond, welks klapwieken gij reeds van zeer nabij verneemt - denk aan de Internationale arbeidersvereeniging - voorwaar zeg ik u, gij bedriegt u schromelijk.’</p>
<p>Ha! daar hebben wij 't. De meesten onzer lezers hebben zeker reeds lang uitgezien naar den rooden haan, die over de verdorvenheid dezer eeuw koning moet kraaien. Zonder overdrijving kan men zeggen dat het beest onnatuurlijk lang uitgebleven is.</p>
<p>'t Lijdt toch geen twijfel of iemand die zoo getrouw alles nabauwt wat de groote hoop zich in zijn kortzichtigheid in 't hoofd haalt, heeft deze gemeenplaats reeds sinds lang op de lippen gehad. Dat hij ze tot nog toe teruggehouden heeft, was meer dan gewone welwillendheid. 't Is toch aan geen redelijken twijfel onderworpen dat er een rechtstreeksch verband bestaat tusschen de gemengde school en de woeling der commune-mannen in Parijs. Daaromtrent zijn de
<pb n="286"/>heeren eonfessioneelen 't sedert lang eens. Of ze daarbij de maatschappij aan werkelijke gevaren bloot stellen, door de aangewezen bondgenooten van alle confessioneele en niet-confessionneele vrienden der orde van zich af te stooten, doet niets ter zake. Zij kennen niets anders dan haat voor al wat niet van het hunne is; zij willen zelfs niet uit zelfbehoud zich geweld aandoen om rechtvaardig te wezen.</p>
<p>In vollen ernst lasteren ze daarmeê den Heiligen Geest der vredelievendheid en maken ruim baan voor de dwazen, die in hun zinnelijk streven naar een toekomst van weelde en overdaad geen onderscheid maken tusschen menschen als Van Rhijn en ons. Lieve deugd! als deze bij hun ijveren voor de waarheid Gods, die wij naar hun meening niet begrijpen, ook nog een weinigje moeite wilden doen om de waarheden der menschen iets beter te verstaan en te waardeeren, de Internationale en de Commune zouden geen macht over ons hebben. Gezamenlijk zouden wij dan de naakten kleeden en de onwetenden onderwijzen: zij in de leer der dingen die uit God zijn en wij in datgene wat dan nu eenmaal ‘wereldsche wijsheid’ moet heeten, doch wat we voor 't maatschappelijk leven niettemin noodig hebben als dagelijksch brood. Doch om die overeenkomst te sluiten moet de tegenpartij ons andere parlementairen dan den domine van Wassenaar zenden, moet er ten minste eenig bewijs zijn dat men ons wil verstaan en begrijpen. Bij menschen als de heer Van Rhijn is al wat naar waardeering zweemt uit den booze. Zijne onverdraagzaamheid jegens andersdenkenden gaat alle grenzen te buiten.</p>
<p>‘Onlangs’, zoo vertelt hij, ten betooge dat onze staatsschool de kweekplaats van ongeloof is en in verband met zijn bewondering voor de tactiek van Von Moltke en de Pruisische dres -
<pb n="287"/>suur, ‘onlangs hadden wij te Wassenaar eene volksvergadering ter oprichting eener afdeeling van den Nederlandschen vredebond. Onder de ernstige bedenkingen, die er tegen werden geopperd, was ook deze of zulk een vredebond niet een stilzwijgende verloochening insloot van onze schoone volkshistorie? Ons zelfstandig Nederlandsch volksbestaan was immers begonnen met een 80jarigen oorlog? - - - O, werd er geantwoord, men moest deze snaar in een gemengde vergadering van Roomsche en Protestantsche Christenen niet aanroeren (wij hebben 2300 Roomsch-Katholieken op ruim 700 Gereformeerden). Zoo iets werkte het doel tegen. Helaas! dat is de geest van onze staatsschool. Om een bedriegelijken, eudaemonistischen schijnvrede na te jagen, offert men de waarheid, offert men zijne landshistorie, offert men Gods waarachtigen vrede op.’</p>
<p>Mij dunkt, met deze regels voor oogen moeten zelfs de vrienden der Christelijk Nationale school er genoeg van hebben gehad. Te midden van het roepen om vrede klinkt zoo'n bekrompen Protestantisme als een moordkreet, walgt het hart van ieder, die iets meer dan lezen, schrijven en rekenen geleerd heeft, van de schromelijke partijdigheid waarmee onze schoone historie ten behoeve van een kerkelijke richting geweld wordt aangedaan. Men moet in een gemengde vergadering van Roomsche en Protestantsche christenen, die bijeengekomen waren om een vredeverbond te stichten, werkelijk meer gezond verstand aan den dag leggen dan de heer Van Rhijn met de eischen van zijn christendom schijnt te kunnen overeenbrengen. 't Staat onder mannen van bezadigden ernst en practischen zin sedert lang vast dat men de goede zaak daardoor meer bevoordeelt dan door honderdmaal Wilhelmus van Nassouwe te zingen dat de ruiten
<pb n="288"/>van alle Roomsch-Catholieke kerken er van daveren. De vraag toch is bij het stichten van een vredebond eenvoudig deze, of men het ernstige plan heeft zulk een bond te doen slagen of niet. Leidt het nu zonder eenigen twijfel niet tot vrede als de een zijn synode van Dord en de ander zijn kerkvergadering van Trenthe voortdurend onder de oogen der tegenpartij schuift, evenmin wordt dat plan bevorderd als ieder van ons zijn eigenaardige opvatting van de vaderlandsche historie door dik en dun heen wil doen gelden. De staatsschool, die uit vrees voor den eudaemonistischen schijnvrede, waarmee Van Rhijn zijne toehoorders overbluft, de oude veeten gedurig weer oprakelt en de wonden weer openrijt, zal 't waarlijk niet verder brengen dan de vredelievende Roomschen en Protestanten die onnoozel genoeg zijn elkander in het belang der orde de hand te reiken. Mannen van het gehalte des heeren Van Rhijn zijn de ergste rustverstoorders. Zij misleiden de schare door hun trompetgeschal zoodra de 80jarige oorlog maar even wordt vermeld. In plaats van een vaderlandsliefde die zich openbaart in de bewaring en veredeling van het werk door de vaderen begonnen, verkiezen zij toasten waarvan menschen van smaak en doorzicht reeds lang genoeg hebben. Maar de schare, die naar hen luistert en in de handen klapt is er helaas de dupe van.</p>
<p>De heer Van Rhijn vervalt, eenmaal op dezen weg, gansch en al in den toon der ongepatenteerde boetgezanten waarvan Lodensteyn éen en Abraham Van de Velde een tweede exemplaar was. Daarbij komt zijn Franzosenvrees weer met alle kracht naar boven.</p>
<p>‘O volk van Nederland!’ declameert hij, ‘Volk van Nederland! wat was de oorzaak van uwen val, van uwen ondergang, van uwe ellende van het einde der vorige eeuw tot aan
<pb n="289"/>1813? Zoozeer dat gij opgehouden waart een eigen volk te heeten en officieël voor een klein aanhangsel van het Fransche volk doorgingt?.... Ik zal 't u zeggen: Fransche frivoliteit, ongeloovigheid, onzedelijkheid; de Fransche school van Voltaire en Rousseau, de Fransche vrijheid, gelijkheid en broederschap. Deze hadden eerst oud-Holland's godsvrucht, eerbaarheid, huiselijke deugden en eenvoud ondermijnd. Toen hebben wij de Fransche sansculottes ingehaald en met hen als zinneloozen om den demonischen vrijheidsboom gedanst. Frankrijks tegenwoordige ellende zij ons tot vernieuwde ernstige waarschuwing’ enz. enz. Wij hebben reeds meer dan genoeg gehoord om te weten waar dat heen moet. Als wij de brochure niet op 't oogenblik konden dichtdoen en voorgoed afscheid nemen van den schrijver, dan zouden wij ons misschien nog eenmaal in vollen ernst boos maken over zooveel oppervlakkigheid. De man mocht zooeven nog wel klagen dat de jeugd onze historie niet kent! Hijzelf heeft blijkbaar gezworen er nooit iets anders van te leeren dan wat in alle tractaatjes en feestliederen te vinden is.</p>
<p>Het voortreffelijke boek van den heer Groen van Prinsterer had hem kunnen leeren dat de Sansculottes niet met een lading Fransche onzedelijkheid zouden zijn binnengeloopen en dat de school van Voltaire en Rousseau hier geen adepten gevonden had indien de weelde en de kleingeestigheid, welke de vaderen er zelven op nahielden, den weg niet gebaand hadden. Daarenboven valt er voor het dankbare nageslacht ook niet zoo bijzonder te roemen op den invloed dien de Engelsche vrienden op ons hebben uitgeoefend. Nog veel minder op den stijl volgens welken de hertog van Brunswijk Wolfenbuttel en zijn aanhang hier te lande huisgehouden hebben. Zelfs de Pruisische invasie van '87 heeft niet die gezegende
<pb n="290"/>gevolgen voor onze zedelijkheid gehad, welke wij van de tegenwoordigheid van een twintigduizendtal van zulke brave en edele menschen mochten verwachten. Onze historiebladen vertoonen geen spoor meer van de dankbaarheid welke ongetwijfeld destijds gezaaid is in de harten van hen, die het voorrecht hadden met deze kinderen des lichts in aanraking te komen. Eindelijk is 't voor ieder die wil opmerken nog maar al te duidelijk dat de Duitschers die zich hier te lande gevestigd hebben, hoe respectabel ook als individuën misschien, om der wille van hun landaard niet juist zooveel hooger staan aangeschreven dan de Franschen.</p>
<p>Indien wij den heer Van Rhijn gelooven willen, zou 't voor de zuivering van ons Neerlandsch bloed genoeg zijn als wij al wat uit Frankrijk gekomen is weder uitwierpen. We zouden dan weer in de eeuw van Saturnus leven, het gulden tijdperk onzer vroomheid en godzaligheid. Zelfs zijne vrienden onder de Walen zou hij er desnoods aan opofferen!</p>
<p>&nbsp;</p>
<p>De toespraak van den heer Van Rhijn in de vergadering der vrienden van het Christelijk Nationaal schoolonderwijs is, zooals ieder heeft kunnen opmerken, in den grond der zaak een politiek vertoog. Onder den dekmantel der stichtelijke opwekking is zij niets meer of minder dan een pleidooi voor de Pruisen en een oordeel over het goddelooze Gallië. Hoe men van den kant der Vereeniging heeft kunnen verlangen dat zij in wijder kring verspreid mocht worden, kan ik mij dus niet anders verklaren dan als een onwillekeurige openbaring van dien woelzieken geest, welken wij bij de vrienden wel eens meer mochten opmerken. Vandaar dat de
<pb n="291"/>mannen van bezadigdheid en verdraagzamen zin 't in dien kring op den duur niet kunnen uithouden.</p>
<p>Bepaald omdat deze eigenaardige lichtstraal er op valt hebben wij bij het vlugschrift langer stil gestaan dan 't om vorm of inhoud verdiende. De ijver der agitateurs tegen de neutrale volksschool doet hen geen bondgenoot versmaden.</p>
<p>Voor ons staat het reeds lang vast dat wij in zekeren zin noch met Frankrijk, noch met Duitschland iets te maken hebben; dat wij van beiden kunnen leeren, maar verstandig zullen handelen indien wij niet uitsluitend bij een van beiden ter schole gaan.</p>
<p>De vrijheden die wij binnen onze eigen landpalen genieten zijn ons meer dan voldoende, en de liefde voor die vrijheden is de beste waarborg voor onze zelfstandigheid. Dat wij zooveel goddeloozer zouden zijn dan de burgers van Berlijn of Keulen houd ik, totdat ik beter ingelicht ben, eenvoudig voor een onwaarheid. Dat ‘'t zelfde wat Frankrijk ongelukkig gemaakt heeft ook bij ons zeer, zeer gevonden wordt in alle standen,’ zooals de heer Van Rhijn beweert, zij tot nader orde aan de overdrijving en de zwartgalligheid van dezen censor zelven toegeschreven. Vooral kan ik niet beslissen of dit meer bepaald in de hoogere standen 't geval is, gelijk de predikant van Wassenaar er bijvoegt. Dienaangaande, ik erken 't, zal hij vermoedelijk beter ingelicht zijn dan wij. Men dient wel dagelijks ‘mondgesprekken’ met baronnen en graven te houden om achter die chronique scandaleuse te komen. Wij burgermenschen zijn er nog al trotsch op dat wij Nederlanders zijn en houden bij al onze hartelijke bewondering voor de Pruissische legervoering, zoodra 't op de moreele taxatie aankomt, uit voorzichtigheid liefst een slag om den arm.</p>
<p>Men kan nooit weten. 't Mocht eens blijken dat er te veel tactiek en politiek achter die vroomheid verborgen zat - - -;
<pb n="292"/>dat wij, na Voltaire en Rousseau te hebben buitengeworpen, niet enkel met heiligen aan tafel hebben gezeten. 't Woord van Da Costa tot zijne leerlingen: <hi rend="spat">Weest waar!</hi> door V.R. aangehaald om ons tegen de Fransche luchthartigheid te waarschuwen, zou dan immers ook tegen onze stamgenooten ten Oosten te pas komen.</p>
<p>'t Verstandigst van alles zou wel zijn dat mannen als de heer V.R., die geroepen zijn het Evangelie des vredes en der gerechtigheid te prediken, zich geweld aandeden om tot een voorbeeld te worden van die gulden onpartijdigheid welke vooral bij historiestudie zulke goede diensten kan bewijzen. 't Ware te wenschen dat Ds. Van Rhijn als hij, naar wij hopen, eerstdaags de colleges in dc logica van prof. Opzoomer gaat bijwonen, met het oog daarop 't zoo wist in te richten dat hij nu en dan ook een lesje kon nemen bij prof. Fruin. Men is immers nooit te oud om te leeren?....</p>
</div>
<div type="chapter">
<interpGrp>
<interp type="primair" value="gork001"/>
<interp type="secundair" value="kuyp002"/>
</interpGrp>
<pb n="293"/>
<head rend="h3">Dr. A. Kuyper en het modernisme.</head>
<p>'t Is niet te voorzien wat er vroeger of later nog aan de orthodoxie van onzen tijd kan worden ten laste gelegd; doch nooit of nimmer zal men haar met eenigen zweem van billijkheid verwijten dat zij tegenover de moderne richting het stilzwijgen bewaard heeft.</p>
<p>De waarheid is immers dat alle fractiën der orthodoxie of (nauwkeuriger gezegd) van het supranaturalisme sinds vele jaren haar kwijnend leven niet beter wisten te verfrisschen dan juist door polemiek tegen dat nieuwe waarin zij, en terecht, haar gemeenschappelijken vijand erkenden. O, ik verzeker u, er heeft op alle verdiepingen van het oude huis een ongewone drukte geheerscht. Aan boord zou men geroepen hebben: <hi rend="spat">alle hen's</hi><note n="1)" place="foot">All hands.</note> boven! Niet alleen dat de meest bekende predikanten en hoogleeraren van meerder of minder rechtzinnigheid hunne krachten beproefden tegen den modernen tegenstander -, en dit op kansel en catheder, in preek en lezing en openingsrede, in tijdschrift en brochure, in
<pb n="294"/>dag- en weekblad, in proza en poëzie of rijmpjes.... Neen, ook de onbekende groot- en kleinheden achtten het van hun gading in den strijd tegen dat nieuwe een paar riddersporen te verdienen. Zoo de moderne richting nog altijd leeft, zelfs in toenemende welvaart zich mag verheugen, het ware de onedelmoedigheid zelve er den tegenstanders een verwijt van te maken; want, inderdaad, zij hebben gedaan wat zij konden om de richting in quaestie te begraven, hetzij dan levend of dood.</p>
<p>- ‘Als ik dát zoo eens naga,’ placht mijn oudoom te zeggen wanneer hem de verschillende regeeringsvormen te binnen kwamen die hij beleefd had. Hij was van anno 89 en had dus werkelijk al heel wat beleefd.</p>
<p>- ‘Als ik dát zoo eens naga,’ zeg ik hem onwillekeurig na zoo dikwerf mij de anti-modeme polemiek der laatste twaalf à vijftien jaren voor den geest komt. Ik ben nog betrekkelijk jong, maar wezenlijk, bij bedoelde herinnering wil het mij voorkomen, dat ook mijn moderne tijdgenooten en ik al aardig wat achter den rug hebben.</p>
<p>&nbsp;</p>
<p>Daar hadt ge, vooreerst, de ‘wenken opzigtelijk moderne theologie,’ die indertijd bij vriend en vijand sensatie maakten. Dit boekje was het eerste strijdschrift van eenig belang dat tegen de moderne richting - toen pas even onder dien naam bekend - in het licht verscheen. Het was een ondeugend boekje en, van een bepaald standpunt bezien, lang niet ongelukkig; in ieder geval gelukkiger dan de wel wat opzichtelijke titel.</p>
<p>De nieuwe leer, dus werd er te kennen gegeven, was op de keper beschouwd niets dan een slordig samenraap-<pb n="295"/>sel van allerlei oude, reeds lang veroordeelde wanbegrippen; voor de onkundige menigte nogtans gevaarlijk wijl ze niet roiaal voor den dag kwam, veeleer zich schuilhield achter het mom der godsdienst. De moderne leeraar, dus heette het in substantie, was een geduchter vijand voor 't waar geloof en de goede zeden, dan de felste apostel van atheïsme en materialisme ooit geweest was of worden kon: juist wijl hij zich voordeed als een geloovige. Dies moest der gemeente een wenk gegeven worden, en nog een wenk, en wederom een wenk, totdat zij wenken genoeg ontvangen had om de moderne leer voorgoed aan den Satan over te laten bij wien ze, naar het zeggen was, dan ook eigenlijk thuis behoorde.</p>
<p>Het boekje van den emeritus-predikant (emeritus-theoloog, zeiden de spotters) bleef niet zonder uitwerking. Vooreerst hoorde men sedert den dag zijner verschijning meer dan vroeger van menschen wie 't eenigszins verbaasde dat er geen nieuwe zondvloed kwam, of dat er voor 't minst nog geen kerkdak boven een moderne vergadering was ingestort. In de tweede plaats vond de methode van den auteur veel sympathie bij de latere bestrijders der gevreesde ketterij. Voor drievierden sloegen dezen op hetzelfde aanbeeld. Het is niet te berekenen hoe dikwijls en op hoevelerlei wijze de moderne richting als iets recht oudbakkens werd uitgeteekend. De een verklaarde dat ze in Duitschland al een eeuw geleden was ter aarde besteld. Een tweede had er in Frankrijk de doodklok over hooren luiden. Een ander meende dat haar voorvaders reeds in het oude Hellas, in de adepten der Eleatische school, geëxecuteerd waren. Anderen kwamen met nog andere geruststellingen voor den dag. In dit alles had de emeritus-predikant eenige satisfactie van zijn werk. Voor het overige....,
<pb n="296"/>ja, voor het overige werden veler oogen geopend voor.... ja, voor de onhoudbaarheid van het standpunt des schrijvers en mitsdien voor de onwaarheid der rationalistisch-supranaturalistische theologie (ik kan het niet helpen dat die woorden zoo lang en langwijlig zijn). Tegelijkertijd ontwaakte op vele plaatsen de zucht om beter te worden ingelicht omtrent het wezen, de methode en het doel der moderne richting. En het geschiedde alzoo dat in die dagen (almede door den invloed van gemelde ‘wenken’, o wondere loop der dingen hier beneên!), het geschiedde alzoo, zeg ik, dat in die dagen zeer velen werden toegebracht tot de gemeente dergenen die modern waren.</p>
<p>'t Moet, dunkt me, omstreeks dienzelfden tijd zijn geweest dat een Groninger proponent, met name Leonard, de bekende, moderne Machteld wilde bekeeren.... of wat was het? Recht duidelijk is des jonkmans bedoeling nooit geworden en wel waarschijnlijk zou deze historie mij, gelijk menig andere, reeds voorlang door het hoofd zijn gegaan, bijaldien het onzen De Genestet niet op zekeren achtermiddag behaagd had er een vrij onderhoudende romance van te maken, die ik gewoon ben op sommige gedenkdagen te herlezen.</p>
<p>Wie kan de heugenis bewaren van al de <hi rend="spat">Dii minores</hi> die vóor en na in het strijdperk verschenen om even te verzekeren dat ze volstrekt niet bang waren voor die verouderde moderne theologie, en dan weer te verdwijnen als hadden ze hun plicht jegens de menschheid volbracht!.... Door elkander genomen was hun gehalte, dit moet ik tot eer des Groninger proponenten zeggen, veel minder dan dat van Leonard. Ook vonden ze niet allen een dichter die hun naam aan de vergetelheid, gelijk men dat noemt, ontrukken zou.</p>
<p>Mettertijd kwamen de meer geoefende strijders in het veld.
<pb n="297"/>Te goeder ure werd, om met dezen te beginnen, de Rotterdammer predikant J.I. Doedes als professor theologiae naar 't rechtzinnig Utrecht beroepen. 't Zal altijd merkwaardig blijven zooals dezen man, sinds de ure zijner professorale wording, wonderbaarlijk de kracht werd vermenigvuldigd.</p>
<p>Wel is waar, reeds als herder en leeraar had hij zich, waar 't de bestrijding der modernen gold, niet onbetuigd gelaten; doch dit mocht weinig beteekenen bij hetgeen volgen zou. De predikant J.I. Doedes moge sterk zijn geweest; veel sterker voelde zich van meet af de hoogleeraar van dien naam. 't Goedgeloovig volk kreeg bij zijn eerste optreden reeds dadelijk den indruk dat een hooggeleerde <hi rend="spat">per se</hi> meer weet dan een zeergeleerde. Ook heeft men in later tijd uit professor's eigen mond of pen vernomen dat ZHGl. private bezoeken van <hi rend="spat">de wetenschap</hi> ontving. Sedert ging hij bij vriend en geestverwant voor onoverwinnelijk en onfeilbaar door. Hij verwierf zich voorgoed den bij- en eernaam ‘de scherpzinnige,’ en toen het hem vervolgens lustte van de moderne theologie te verklaren dat zij in de eerste en laatste plaats onwetenschappelijk was -, toen <hi rend="spat">was</hi> zij onwetenschappelijk bij een iegelijk, die het wilde gelooven. Eenmaal intusschen, ik moet er dit bijvoegen om bij alle heknoptheid zoo volledig mogelijk te zijn, eenmaal heeft Prof. Doedes openhartig beleden dat de modernen ‘door hunne nasporingen ten aanzien van sommige bijzonderheden de noodzakelijkheid van een nieuw onderzoek hebben in het licht gesteld.’ 't Was bijkans meer dan zijne vrienden verdroegen en stellig iets minder dan de tegenstanders konden verwacht hebben; doch 't was in ieder geval iets opmerkelijks en een Anastasio zou tot zulk een belijdenis niet in staat zijn geweest.</p>
<p>Wie was Anastasio? - Wie hij was?... Hij was de man, die
<pb n="298"/>het praatje in omloop bracht, dat de modernen er geen bezwaar in zien den bijbel hunner moeder te verscheuren. Hij was de man.... Maar 't is, vertrouw ik, geen farizeesche hoogmoed, wanneer ik verklaar van dien Anastasio liever niet te spreken.</p>
<p>In hoever de Haagsche predikant J.H. Gunning aan gemeld praatje eenige waarde kon hechten, is nog altijd niet uitgemaakt. Zooveel staat vast dat die geleerde er zich toen en later meer bepaaldelijk op heeft toegelegd om (wat hij noemt) ‘de volstrekte gemeenheid’ der moderne richting in het licht te stellen; altijd (naar den hem eigen hoffelijken trant) met huldiging van de persoonlijke verdiensten harer leiders. Aan hem ook heeft men zeer speciaal de ontdekking te danken, dat de moderne theologie de theologie is ‘van het onwedergeboren hart.’ Voor het overige zij hier nog opgemerkt dat genoemde heer Gunning voor diepzinnig wordt gehouden in dezelfde kringen waar aan Prof. Doedes 't brevet van scherpzinnigheid werd toegekend.</p>
<p>&nbsp;</p>
<p>Trots al die geruchten van diep- en scherpzinnigheid werd het intusschen, men gevoelt het, niet vroolijker in den lande. Een mensch blijft mensch, en zelfs een Nederlandsch mensch kan zich in zekere soort van polemiek op den duur niet vinden. Aan hoeveel akeligheid, uit kracht van zijn volksaard en geschiedenis, te dien opzichte ook gewoon, toch beseft ook hij dat er voor alles een grens is. Klaarblijkelijk drong zulk een besef niet lang na Anastasio's optreden met nieuwe kracht in verschillende kringen van ons vaderland door, en 't werd verlevendigd door de naargeestige manifesten van den heer Gunning. Indien, dit begrepen sommige aanhangers van het supranaturalisme zeer goed, indien de anti-moderne beweging nog lang op den ingeslagen weg mocht voortsukkelen, dan
<pb n="299"/>zou eerlang geen moderne van eenig aanzien den mond meer opendoen voor repliek; of zoo ook anders, toch zou al 't aantrekkelijke er afgaan; van de polemiek wel te weten.</p>
<p>Het is voor een deel aan dergelijke overleggingen en consideratiën dat wij, naar ik meen, de nieuwe tactiek moeten toeschrijven, die omstreeks gemelden tijd door eenige vrienden van het oude werd ingevoerd. Met een soort van hal luimige, half verstoorde goedhartigheid, als aan enkele kindervrienden pleegt eigen te zijn wanneer zij het tijdstip gekomen achten om bij de vechtende jeugd tusschen beide te treden, met iets half ernstigs, half grappigs van dien aard kwamen zij op eenmaal te voorschijn. 't Was geen manier van doen, dus meenden zij, de zaken zoo schrikkelijk hoog op te nemen en zoo akelig boos op die modernen te zijn Kom, kom, 't zou alles wel terecht komen; die modernen meenden 't niet zoo kwaad of, indien ook wel, het was geen zaak om zich zoo over te agiteeren.</p>
<p>- ‘Niet waar’, dus ongeveer sprak een even beminnelijke als talentvolle vrouw, wier naam als auteur te onzent gevestigd is, ‘niet waar, gij modernen zijt niet zoo boos als gij 't wilt laten voorkomen; ge wilt slechts de eentonigheid van het oogenblik een weinig breken; 't is enkel uwe bedoeling de gemeente of het volk voor een poosje wat in beweging, <hi rend="spat">en emoi</hi> te brengen, is het niet zoo?....’</p>
<p>- ‘Gij weet zelven zeer wel, mijne heeren modernen,’ dus klonk het van een anderen kant, ‘gij weet zelven zeer wel dat gij uw rol niet lang kunt volhouden. Wie toch zijt gij, of wie zijn uwe adepten? Uwe adepten..... dat zijn, ten eerste, kleine burgermenschen, ten tweede, wereldsche vrouwen, ten derde, jonge studentjes, ten vierde.....’ Ook zonder het te weten had een beschaafd mensch allicht begrepen dat
<pb n="300"/>het ditmaal geen vrouw kon zijn die sprak; dat de scherts op hetzelfde oogenblik te grof en te bot was om..... Doch wat zal men zeggen? Het is niet ieder gegeven, bij gelegenheid maat te houden. De man, die zich gemelde apostrophe veroorloofde, was in den grond een even bezadigd als goedhartig man. Daarenboven had hij te veel (en waarlijk ook veel te goed) in Duitsche philosofen gestudeerd om op staanden voet klaar te zijn met een gelukkige aardigheid, wanneer de tijdsomstandigheden die schenen te verlangen.</p>
<p>Veel luchtiger was de tooverspreuk waarmee een ander geleerd en zwaarwichtig persoon het keerpunt der polemiek kwam aankondigen.</p>
<p>Die andere was niemand anders dan Prof. Van Oosterzee. Er is een tijd geweest toen het kon schijnen dat Van Oosterzee de man was om in en door zijn persoon de Semietische en Arische elementen van den nieuweren tijd met elkaar te verzoenen; de man om die beide door zijn rijken, schoonen aanleg te wijden, te heiligen. Doch in de dagen waarvan ik nu spreek, was die gedachte reeds lang als een droom voorbijgegaan bij wie ze eenmaal gekoesterd hadden.... Ik moet er niet te veel aan denken wil ik de noodige opgewektheid behouden voor mijn tegenwoordige taak.</p>
<p>'t Was dan Van Oosterzee, die met een Latijnsche spreuk tot de christen-krijgslieden kwam om hen kalmer te stemmen.</p>
<p>- ‘<hi rend="spat">Nubecula est et transibit!</hi>’<note n="1)" place="foot">Het is een wolkje en zal voorbijdrijven.</note> dus sprak hij half profetisch, half rhetorisch (gelijk zijn gewoonte 't meebrengt) tot het al te kribbig en onrustig geworden volk. In de eerste plaats, 't is waar, tot zijn eigen volkje uit de colle-<pb n="301"/>gezaal dat met de beweeglijkheid van 't jonge leven zich even ras laat geruststellen als ontrusten, en bovendien nog uiterst gevoelig is voor de macht van 't classiek citaat. Niet lang evenwel of ook bij degenen die buiten waren ging het woord des meesters van mond tot mond. Het miste zijn doel aanvankelijk niet, het gaf ontspanning, verademing. Het ruischte als een soort van Joëlsbelofte over ‘alle vleesch’ van rechtzinnigen huize. De ‘ouden,’ die voor een poos uit den dommel waren opgeschrikt, begonnen weer hun droomen te droomen van vrede, vrede en geen gevaar! ‘Dienstknechten en dienstmaagden’ profeteerden eerlang dat het rijk der modernen was gewogen en te licht bevonden. En de ‘jongelingen’?.... Werd over hen ook mogelijk de geest weer uitgestort, die lust heeft aan declameeren en iets minder aan studie?....</p>
<p>Wat hiervan zij, 't ‘<hi rend="spat">nubecula est et transibit!</hi>’ heeft ruim het zijne bijgedragen om een blijgeestiger toon en kleur te geven aan de anti-moderne polemiek. Het heeft voor een tijd de polemische in- en uitvallen der A.B. en tutti quanti-naturen min of meer leesbaar gemaakt. Het heeft voor een oogenblik sommiger geweeklaag en anderer grimmigheid tot bedaren gebracht.</p>
<p>Ik laat aan grooter wijsheid dan de mijne ter beslissing over, in hoever nog ten jare 1867 een man als Dr. J. Cramer onder den indruk van V. Oosterzee's orakelspreuk kan verkeerd hebben. Dit evenwel is van algemeene bekendheid, dat in het te dien jare verschenen boekje ‘de illusie der moderne richting’ weinig meer stabiliteit aan gezegde richting werd toegekend, dan men gewoonlijk aan een wolkje pleegt toe te schrijven. De heer Cramer is geen sanguinische natuur. De overtuiging dat een door hem noodlottig gekeurde
<pb n="302"/>richting aan illusies laboreerde, was voor een man van <hi rend="spat">zijn</hi> aanleg nog geen reden om bepaald vroolijk te zijn. Het ‘wolkje’ bij welks aanblik 't gelaat der Van Oosterzee's kon stralen van blijmoedig vertrouwen, 't bleef zijn schaduw werpen op het peinzend voorhoofd der Cramers. Doch ten slotte is het vrij wel hetzelfde of men van illusies dan wel van wolkjes spreekt, ter kenschetsing van een of andere richting onder de menschen. De man van het ‘wolkje’ en de man der ‘illusie’ kunnen elkaar op het punt der waardeering van hun tegenpartij vrij gerust de hand geven. Dat de een door zijn ontdekking wat opgewondener werd dan de ander, 't was een quaestie van temperament.</p>
<p>‘<hi rend="spat">Nubecula est!</hi>’ had alzoo een mensch geörakeld.</p>
<p>'t Is een ‘illusie’, had een tweede gezegd.</p>
<p>Daar komt zeer onlangs een derde en zegt: 't is een ‘<hi rend="spat">fata morgana</hi>,’ die moderne richting!... Ik vergis mij: ‘Het Modernisme een Fata Morgana op Christelijk gebied,’ dus zijn 's mans eigen en eigenlijke woorden; dus is gesproken en geschreven door Dr. Abraham Kuyper, wiens ‘lezing’ met gemelden titel ter nalezing vóor mij ligt.</p>
<p>&nbsp;</p>
<p>Uit de omstandigheid dat ik als in éen adem van Dr. V. Oosterzee, Dr. Cramer en Dr. Kuyper gewaag, make niemand de gevolgtrekking dat ik gezegde drie doctoren op éene lijn stel. Nooit kon eenige zaak meer tegen mijn bedoeling zijn.</p>
<p>Hierin, 't is waar, komen de drie heeren overeen dat zij, elk voor zich, onwillekeurig aan het rijk der lucht of dat der droomen denken, zoodra ze bepaald worden bij het moderne voorwerp hunner antipathie; doch voor de rest zijn de drie heeren drie en niet éen.</p>
<pb n="303"/>
<p>Van Dr. Kuyper in 't bijzonder geldt bovendien dat hij, als woordvoerder der orthodoxie te onzent, een zeer geïsoleerde positie inneemt. Met beslisten afkeer van alle fusie der verschillende fracties is hij vooralsnog, om zoo te zeggen, een fractie op zichzelf, en wel zulk eene die er prijs op stelt, en ook slag van heeft, haar <hi rend="spat">quant-à-moi</hi> met bijkans pieuse zorvuldigheid te bewaren. In het algemeen verbond der supranaturalisten tegen den gemeenschappelijken vijand heeft hij, meer dan éen der geällieerden, zijn bepaalde reserves, zoozeer zelfs dat hij in het oog van dezen gedurig een soort van spelbreker dreigt te worden, of, om bij het beeld te blijven, een bondgenoot aan wien men eigenlijk meer last beleeft dan genoegen. Inderdaad zoekt de heer Kuyper, op nagenoeg dezelfde eigenaardige manier als Groen van Prinsterer, zijn kracht in zeker isolement, en ik houd het er voor dat deze bijzonderheid niet weinig heeft meegewerkt om binnen luttel tijds zijn naam op veler tong te brengen.</p>
<p>Ook in de lezing over (of tegen) ‘het modernisme’ komt gezegde eigenaardigheid van den heer Kuyper niet onduidelijk aan den dag. Immers, hoewel die lezing, gelijk ons nader blijken zal, zeer weinig of niets tegen de bestreden richting aanvoert wat niet al minstens honderdmaal was gezegd -, geeft toch de auteur schier doorloopend den indruk als ware er in den lande, om zoo te spreken, van de moderne theologie nog niet gekikt en als achtte hij 't hoog tijd dat eindelijk met haar werd afgegerekend. Zulk een houding is, zoo gij wilt, de schaduwzij van zeker isolement. Ook zou zij al te naïef zijn bijaldien ze niet wat anders ware. Doch ze geeft niettemin een prestige van oorspronkelijke kracht, een voorkomen van zelfstandigheid en zelfvertrouwen, waardoor aan sommige volksleiders in sommige kringen reeds dadelijk geen klein succès wordt verzekerd. Hiermee wil ik
<pb n="304"/>geenszins ontkend hebben dat er wezenlijke kracht en zelfvertrouwen in den auteur der ‘fata morgana’ zouden schuilen. Ik geloof aan zijn kracht en ben ten volle verzekerd van zijn vrijmoedigheid. Wat de laatste betreft, zoo iemand mij kwam zeggen dat Dr. Kuyper's vrijmoedigheid alleen geëvenaard wordt door 's mans belezenheid, ik zou het wel niet toestemmen, doch verbaasd worden door zulk eene verklaring zou ik evenmin. De zaak is dat wie zich in onzen tijd met schijnbaar semietische onverzettelijkheid van het grooter deel der menschen, zelfs van zijn naastbestaanden in de geestelijke maagschap, isoleert, dus doende ook onwillekeurig <hi rend="spat">poseert</hi> en daardoor alleen reeds bij menigeen <hi rend="spat">imponeert</hi>.</p>
<p>Doch het zal goed zijn voorshands den persoon van Dr. A. Kuyper buiten discussie te laten en zoo onverdeeld mogelijk de aandacht te wijden aan het voor ons liggend boekje. Zoo waar het zij dat ter juister waardeering van een geschrift in de meeste gevallen eenige bekendheid met den auteur zeer wenschelijk schijnt, zoo waar is 't natuurlijk ook dat, omgekeerd, een auteur van eenig karakter uit ieder nieuw geschrift dat van hem uitgaat alweer beter kan gekend worden.</p>
<p>&nbsp;</p>
<p>‘Het Modernisme een Fata Morgana op Christelijk gebied,’ zoo luidt dus de titel.</p>
<p>Waarom ‘modernisme?’ Waarom niet ‘moderne richting’ of ‘moderne theologie’? En waarom ‘fata morgana’? - Zegniet dat deze vraag naar vitzucht riekt, dat ‘de titel er minder toe doet;’ gij kunt beter weten en in ieder geval weten de auteurs en uitgevers dat wel beter. O, het is ver van onverschillig hoe een boek in de courant wordt geannonceerd. Hebt gij dat nooit
<pb n="305"/>van een uitgever vernomen? ‘Niet dat het debiet op zichzelf de hoofdzaak wezen zou,’ zegt de man. ‘Neen mijnheer, maar om lezers te vinden moet een werk toch gedebiteerd worden en het debiet staat in zeer teeder verband met den titel.’</p>
<p>De titel van Dr. Kuyper's geschrift zou dan zijn: ‘het modernisme een fata morgana op christelijk gebied.’ Met het oog op de bekoring der nieuwheid was er zeker iets voor te zeggen. ‘Modernisme’ is minder versleten dan elk andere benaming van dezelfde zaak. Daarbij trekken de isme's bij ons te lande in den regel een meer dan gewone opmerkzaamheid. Eindelijk is het eenigszins vreemde woord ‘modernisme’ geen al te onwaardig gezelschap voor het nog vreemder ‘fata morgana.’ Alles wel! Maar deed zich desniettemin voor 't gebruik van den titel en van de heele vergelijking geen wezenlijk bezwaar op?</p>
<p>De heer Kuyper beweert het tegendeel.</p>
<p>‘Èn wat ik in het modernisme <hi rend="spat">waardeer,</hi>’ dus schrijft hij, ‘èn wat ik in die geestesrichting <hi rend="spat">bestrijd,</hi> wist ik u niet korter en niet beter weer te geven dan door het modernisme u voor te stellen als Fata Morgana op christelijk gebied.’</p>
<p>Het zou zonder twijfel niet bijzonder vriendelijk zijn deze verklaring van den auteur kortweg een verzinsel, een looze uitvlucht te noemen. Daarentegen is het, naar ik vertrouw, nog altijd geen doodzonde eens te glimlachen als de heer Kuyper, zij het ook met kalmte en plechtigheid, eene verzekering doet, die er bij ons niet in wil. Welnu, dat hij zijne gevoelens over het modernisme ‘niet korter en niet beter’ wist weer te geven dan door een vergelijking met de ‘fata morgana,’ dat wil er bij mij niet in en ik ga zeggen waarom niet.</p>
<pb n="306"/>
<p>Tot heden placht men in deze wereld een vergelijking te bezigen om het onbekende met het welbekende op te helderen. Tot heden kreeg een onderwijzer van eenigen tact het niet in den zin een duistere zaak door een andere van ongeveer dezelfde duisterheid toe te lichten. 't Is niet aannemelijk dat een verstandig mensch in heldere oogenblikken bijvoorbeeld aldus redeneeren zou: ‘mijne hoorders weten eigenlijk niet wat zij van het modernisme te denken hebben; ook is hun misverstand omtrent het wezen der fata morgana ongelooflijk groot; derhalve kan ik mijnen hoorders niet korter en beter het modernisme expliceeren dan door het met gezegde fata morgana te vergelijken.’</p>
<p>Zeer zeker ware een redeneering van dien aard allerzonderlingst. Welnu, het is de redeneering van Dr. A. Kuyper.</p>
<p>Het is toch Dr. Kuyper en niemand anders, die ons meedeelt dat het ‘misverstand over de fata morgana ongelooflijk groot’ is; zoo groot zelfs dat het (<hi rend="spat">nota bene!</hi>) ‘moest worden weggenomen om de strekking van’ zijn ‘betoog te doen verstaan’ (van 't betoog, wel te weten, dat het modernisme een fata morgana is). Zelfs ‘dichters,’ gelijk zijn ‘vrienden broeder Huet,’ waren naar Kuyper's ondervinding allergekst met de fata morgana aan 't haspelen. Zij verwarden die, alsof 't zoo niets was, doodrustig met ‘den Säber.’ Ik bid u, indien dit van de ‘dichters’ moest worden beleefd, wat kon men van de minder ontwikkelde schare verwachten?</p>
<p>De heer Kuyper <hi rend="spat">zelf</hi> heeft niet weinig moeten doorworstelen voor en aleer hij eenigszins het rechte van de fata morgana wist.</p>
<p>Ik behoef er niet eenmaal de geleerde navorschingen bij te rekenen, tot welker prijs hij de etymologie der vreemde woorden (mogelijk wel, en mogelijk ook niet) heeft opgediept.</p>
<pb n="307"/>
<p>Ik kan volstaan met op de studie te wijzen die de auteur zich getroost heeft ter nadere kennismaking met den aard van 't natuurverschijnsel zelf. Het is zoo, thans smaakt hij waarschijnlijk de voldoening van beter dan iemand in Nederland op de hoogte der fata morgana te zijn, voor zoover deze door dilettant-natuurkundigen en dan nog alleen uit boeken te begrijpen en te waardeeren is. Doch, goede hemel, welk een inspanning moest daaraan voorafgaan! Ik overdrijf niet. De auteur zelf verwijst ons naar hetgeen hij doorlezen heeft. Ziehier het lijstje:</p>
<list>
<item><hi rend="spat">Facilius,</hi> de rebus Siculis. Dec. 1 Lit. 2.</item>
<item><hi rend="spat">Athanasius Kircherus,</hi> de arte magna lucis, p. 11, c. 1<note n="1)" place="foot">Hierbij (ter voorkoming van noodlottig misverstand?) deze mededeeling: ‘die de rapporten van den Paus in het Italiaansch heeft afgedrukt. Ze waren van <hi rend="spat">Ignatius Angelucci</hi>.’</note>.</item>
<item><hi rend="spat">Minasi,</hi> Dissertazione sopra un fenomeno volgarmente detto Fata Morgana A sua Eminenza il Signor Cardinale di Zelado 1773.</item>
<item><hi rend="spat">Pilati,</hi> Voyages en différents pays de l'Europe, 1777, p. 220.</item>
<item><hi rend="spat">Brydone,</hi> Reise durch Sicilien, 1781, s. 220.</item>
<item><hi rend="spat">Brandes,</hi> in <hi rend="spat">Gilbert's</hi> Annalen der Physik, XVII, 198.</item>
<item><hi rend="spat">Buchan,</hi> in <hi rend="spat">Nicholson's</hi> Journal, XIV, p. 340; zie <hi rend="spat">in voce Strahlenbrechung</hi> het Physikalische Wörterbuch van Gehler, door Brandes, Gmelin, Horner, Littrow, Munche en Pfaff in 1825-45 uitgegeven.</item>
</list>
<p>Ten slotte wijst Dr. Kuyper nog op hetgeen ‘meer onder elks bereik’ ligt; nl. op</p>
<list>
<item><hi rend="spat">Uilkens,</hi> De Volmaaktheden van den Schepper, II, 446 v.v., en op</item>
<pb n="308"/>
<item>Dr. <hi rend="spat">Böhner,</hi> Kosmos, naar het Hoogduitsch door A. Winkler Prins, Amsterdam 1868, I, p. 226 v.v.</item>
</list>
<p>Nu vraag ik met eenigen nadruk hoe een man, die bij zooveel natiën en eeuwen heeft moeten aankloppen ten einde ook maar eenigermate achter 't geheim der fata morgana te komen -, nu vraag ik hoe zulk een man in ernst kan beweren dat hij ‘niet korter en niet beter’ zijn indrukken van het modernisme wist weer te geven dan door de voorstelling van dit laatste ‘als Fata Morgana op Christelijk gebied’?</p>
<p>‘Niet korter en niet beter’?</p>
<p>Maar, bij alle kortheid en goedheid! Was de gansche omhaal van die fata morgana-beschrijving geen volmaakt overbodig tijdverlies?</p>
<p>Was de uitpak van al die geleerdheid over het bedoelde natuurverschijnsel geen noodelooze vermoeiing voor spreker en hoorders, voor schrijver en lezers, waar het de vraag gold naar de beteekenis van 't ‘Modernisme’?</p>
<p>Indien Dr. Kuyper eenvoudig van het ‘Modernisme’ alleen had aangetoond (wat hij nu van ‘Modernisme en Morgana beiden’ heeft trachten in het licht te stellen), dat het, ten eerste, <hi rend="spat">boeiend schoon</hi> is, ten tweede, <hi rend="spat">naar vaste wet verschenen,</hi> ten derde, <hi rend="spat">van werkelijkheid ontbloot</hi> -, zijn uiteenzetting van hetgeen hij in het modernisme <hi rend="spat">waardeert</hi> en <hi rend="spat">bestrijdt</hi> zou <hi rend="spat">niets</hi> wezenlijks verloren, zou integendeel gewonnen hebben. Zijn betoog ware dan niet, gelijk nu het geval is, door de beeldspraak en de wijdloopige verklaring van die onnoodig belemmerd, gerekt en verzwakt geworden. Dat betoog ware èn ‘korter’ èn ‘beter’ geweest; mij dunkt, de beer Kuyper moet het bij eenig nadenken zelf inzien. De methode om een zaak te verklaren door een andere die zelf heel wat toelichting behoeft, kan door een
<pb n="309"/>man van <hi rend="spat">zijn</hi> doorzicht bezwaarlijk voor de <hi rend="spat">kortste</hi> en <hi rend="spat">beste</hi> methode gehouden worden.</p>
<p>Zou het ook mogelijk zijn dat de auteur van den aanvang af zichzelven onwillekeurig iets opgedrongen heeft? Ik stel mij de zaak een oogenblik aldus voor: Dr. Kuyper heeft de vergelijking van het modernisme met de fata morgana voor zichzelven subliem gevonden. Hij heeft verder gedacht dat het eenigszins verdienstelijk kon zijn, van die benaming een <hi rend="spat">Stichwort</hi> te maken. Als er eens keer op keer met groote letters in de courant werd gelezen: ‘het modernisme een fata morgana op christelijk gebied’, dan kon dat een zaak van eenig effect worden.</p>
<p>Ondanks het meergemelde ‘ongelooflijk misverstand’ zou op den duur ook in Nederland de minst ontwikkelde courantenlezer wel zóóveel begrijpen dat de ‘fata morgana’ geen ding is om er huizen, veel min om er kerken op te bouwen. ‘Het modernisme een fata morgana op christelijk gebied,’ zulk een annonce alleen reeds kon zendelingsarbeid verrichten. Van haar verzekering, nu en dan in 't openbaar herhaald, kon, naar het spreekwoord zegt, allicht ‘iets blijven hangen.’ Inderdaad, het idee was vernuftig en de verzoeking groot.</p>
<p>Langs dien weg kan Dr. Kuyper tot de verklaring zijn gekomen dat hij ‘niet korter en niet beter’ dan op de bekende manier het modernisme teekenen kon. Die verklaring stond hem natuurlijk vrij. Haar aan een critiek te onderwerpen was onzerzijds plicht. En hiermee heb ik over de vergelijking van het modernisme met de fata morgana ongeveer op éen na mijn laatste woord gesproken.</p>
<p>Dr. Kuyper's beschouwing van het modernisme zal er ons geen zier minder duidelijk om worden.</p>
<pb n="310"/>
<p>Het modernisme</p>
<q rend="bq"><hi rend="spat">boeiend schoon,
<lb/>
naar vaste wet verschenen,</hi>
<lb/>
edoch, <hi rend="spat">van werkelijkheid ontbloot,</hi></q>
<p>dus luidt de schets der lezing, met wier inhoud we ons nu gaan bezighouden.</p>
<p>&nbsp;</p>
<p>Vooreerst dan is het modernisme <hi rend="spat">boeiend schoon;</hi> de auteur zegt het en geeft tevens zijne hoop te kennen dat men ‘de oprechtheid van dit eerbetoon’ op <hi rend="spat">zijne</hi> lippen niet zal ‘verdenken.’ Ten einde vervolgens zijn oordeel (of eerbetoon) te motiveeren, beroept hij zich op ‘een korte historische herinnering,’ ongeveer aldus:</p>
<p>Nu vijftien jaren ‘terug,’ toen het modernisme nog nauwlijks met dien naam genoemd werd, heeft zich ‘in menig vlek’ het allerzonderlingst verschijnsel voorgedaan, dat de strengst-gereformeerden van den ouden stempel in den prediker van dat modernisme hun man meenden gevonden te hebben. Reeds voorlang hadden ‘die steden in den lande’ de kerk gemeden. ‘Ach, ze konden die oppervlakkige, die zoetvoerige prediking niet verduwen. Daartoe had hun gereformeerde levensopvatting hen te zeer aan het wonen in de diepte en aan het snijden van den ernst gewend. Noch Oudliberaal, noch Groninger, noch half-Confessioneel kon hen voldoen.’ Bij zulke spijs kon hun ziel niet leven. ‘In stille eenzaamheid of in een kring met gelijkgezinden’ zochten ze ‘teerkost voor het hart in die oude, stugge boeken, die de kerk nog in haar bloeitijd met beteren geest had gevuld.’</p>
<p>Maar zie, wat gebeurt daar op eens?</p>
<p>Er wordt een nieuwe leeraar naar het ‘vlek’ beroepen. Hij komt, hij predikt, en ‘nu laat die ongezeggelijke, die
<pb n="311"/>onverbeterlijke woordenzifter’ zich weer zondag op zondag in het kerkje der gemeente zien.</p>
<p>Dit niet alleen.</p>
<p>Diezelfde woordenzifter droomt onder 't gehoor van den nieuwen leeraar den zoeten droom, ‘dat de waarheid Gods weer in der vaderen kerk zal doorbreken.’ Wel is het een feit dat de prediker hem beurtelings boeit en afstoot: wel begrijpt hij dat raadsel niet. Maar toch, ‘hij heeft ze weer zien schitteren, die diepgegraven lijnen van een heiliger levensernst.’ Dies hoopt hij en droomt den zoeten droom..... ‘totdat hij het dan nu toch zóó kras en zóó ergerlijk gehoord heeft, dat hij het zijn wijzer vrienden wel moet gewonnen geven: ‘Gij hadt recht, ik ben misleid geworden,’ en door nieuwe teleurstelling verbitterd, sluit hij zich enghartiger dan vroeger nog in zijne oude kwartijnen op.’</p>
<p>Ziedaar het eerste bewijs van Dr. A. Kuyper voor de ‘boeiende schoonheid’ van het modernisme. Het valt mij eerlijk gezegd niet mee, of liever, 'k weet waarlijk niet of we 't wel als een bewijs mogen aannemen.</p>
<p>Hoe? Het feit dat een troepje menschen ergens in het Gooi of op de Veluwe, of waar ook, zich bitter teleurgesteld vinden in ‘den nieuwen domine;’ dat zij door hem ‘misleid’ zijn geworden; dat zij zich vervolgens ‘in oude kwartijnen’ gaan ‘opsluiten’ -; dat feit, of die feiten zullen voor de ‘boeiende schoonheid’ van het modernisme iets bewijzen?... Ziedaar inderdaad een recht zonderlinge bewijsvoering. Eer zou ik nog kans zien mijzelven optesluiten in zoo'n ouden kwartijn, dan mij te laten afschepen met een dergelijke argumentatie.</p>
<p>'t Is duidelijk dat de auteur iets anders gezegd heeft dan hij bedoelde. De heer Kuyper zal de bewijskracht van zijn
<pb n="312"/>‘historische herinnering’ wel niet gezocht hebben in het afmarcheeren der ‘misleide’ dorpers, maar, omgekeerd, in den ijver waarmee ze weer voor een poos vrij geregeld hun kerkgang hadden gedaan. Nu, ook aan die manier heb ik, gul gesproken, weinig lust.</p>
<p>Het zou mij leed doen als iemand in betamelijken eerbied voor de bevolking onzer ‘vlekken’ en dorpen ooit mocht tekortschieten en bepaaldelijk op den boerenstand met eenige minachting ging nederzien. Doch zoo verkeerd ik dat zou vinden, zoo ongepast en ongelukkig vind ik ook de methode om, waar 't er op aankomt van eenige richting de waarde voor den denkenden geest te bepalen, allereerst bij de boeren navraag te doen, alsof er in dat bijzonder geval aan hun gevoelen heel wat gelegen ware.</p>
<p>Men werpe mij niet tegen dat Dr. Kuyper zich aan zulk een misslag niet schuldig maakt; dat hij eenvoudig door het <hi rend="spat">godsdienstig hart</hi> der eenvoudige landbewoners de <hi rend="spat">godsdienstige</hi> beteekenis eener richting waardeeren laat. De zaak is anders gelegen. ‘Wilt gij het ongeloof’ (hier = modernisme) ‘in zijn onwezenlijkheid <hi rend="spat">niet voor het hart, maar voor den denkenden geest</hi> teekenen, <hi rend="spat">gelijk thans</hi> op <hi rend="spat">mijn weg lag,</hi> kies dan de morgana;’ ziedaar de eigen woorden van Dr. Kuyper (noot 4 achter de lezing), waarin hij zoo duidelijk mogelijk het doel zijner gehouden voordracht omschrijft. 't Wijsgeerig gehalte van het modernisme te wegen, dat had hij in de eerste en laatste plaats zich voorgesteld. Onder zulke omstandigheden kon men verwacht hebben dat hij den modernen leeraar niet voor de boerenvierschaar zou dagen. De luidjes, dus verhaalt Dr. Kuyper zelf ten overvloede, zagen het determinisme van den modernen prediker voor een oud-gereformeerd leerstuk
<pb n="313"/>aan; ze waren met zijn gansche theologische standpunt een paar honderd jaar in de war -, al erkenden ze 't ook later, zonder blikken of blozen, dat ze ‘misleid’ waren geworden.</p>
<p>Ondersteld evenwel, de auteur is zonder zich dès bewust te zijn van 't programma afgeweken. Ondersteld zelfs, dat program is hem nooit recht ernst geweest; er was hem veeleer aan gelegen de ‘onwezenlijkheid’ van het ‘ongeloof’ (modernisme) voor het hart in 't licht te stellen; ook in dát geval is zijn methode om ‘het modernisme’ allereerst door de boeren te laten veroordeelen en daarop mede zijn eigen vonnis te gronden, een rechte boerenmethode, ik kan 't niet anders zeggen.</p>
<p>Ik bid u, waarop komt de ‘historische herinnering’ nu toch eigenlijk neer? Hierop dat ‘nu vijftien jaren terug’ sommige plattelandbewoners de prediking van een modern predikant ‘boeiend schoon vonden’ omdat.... omdat ze daarin hun eigen dierbare gevoelens vonden uitgedrukt. Wat bewijst dit, ik vraag het in ernst, voor de boeiende schoonheid der moderne richting? Het bewijst er evenmin iets voor als straks de omkeer in de stemming der provincialen iets <hi rend="spat">tegen</hi> haar kan bewijzen.</p>
<p>De heer Kuyper evenwel is van geheel andere meening.</p>
<p>Waarom?</p>
<p>Omdat bij hem nu eenmaal vaststaat, dat de dorpers voormeld bij uitstek godsdienstige lieden waren, van de zalving des geestes voorzien, en alzoo volkomen en alleen competent om <hi rend="spat">in casu</hi> een oordeel te vellen.</p>
<p>Waarom staat dit bij den heer Kuyper vast?</p>
<p>Wel, gezegde lieden, dus verzekert hij, ‘waren door hun gereformeerde levensopvatting te zeer aan het wonen in de
<pb n="314"/>diepte en aan het snijden van den ernst gewend. Noch Oudliberaal, noch Groninger, noch half-confessioneel kon hen voldoen.’</p>
<p>De auteur verklaart verder in een noot dat hij desgevorderd de dorpen en de leeken zou kunnen noemen, ‘die hij op het oog had.’ Nu, als het dáárheen moet, zou ik ook zelf, desgevorderd, nog een woordje kunnen meespreken. Ook mij was het weggelegd een tijdlang te wonen in het midden eens volks, dat op het punt der kerkelijke predikatie zeer moeielijk ‘te voldoen’ viel. Ze geleken, nu ik mij goed bedenk, vrij nauwkeurig op het volkje van Kuyper's beschrijving. Evenals de lieden die <hi rend="spat">hij</hi> ‘op het oog’ heeft, hadden ook zij zich uren in den omtrek de reputatie van ‘woordenzifters,’ van ‘steile, ongezeggelijke’ schepsels verworven. Ook van hen was bekend dat ze sinds jaar en dag geen kerk of kluis hadden bezocht, maar ‘in een kring van gelijkgezinden’ met oude kwartijnen zich pleegden ‘op te sluiten’ als de ‘dag des Heeren’ daar was. Ook van hen ging 't gerucht dat ze zich de echt ‘gereformeerden’ noemden en als zoodanig erkend wilden zijn.</p>
<p>Over 't algemeen had men in het dorp, dit moet ik er bijvoegen, niet bijzonder met deze menschen op. Eigenlijk al heel weinig. In de eerste plaats vond men ze, in weerwil van hunne liefde voor 't isolement, nog al praat- en twistziek, ten tweede zeer eigenwijs en hoogmoedig, ten derde niet zeer meedoogend omtrent hun medemensch, hoewel ze hem in negen van de tien gevallen ‘in zijn eigengerechtigheid verloren’ achtten.</p>
<p>Het ergste evenwel was (van gerechtigheid gesproken) dat aan de eerlijkheid, de matigheid, de kuischheid, in één woord, aan de goede zeden van sommigen dezer menschen meer
<pb n="315"/>haperde dan men bij zoo ‘echt-gereformeerde levensopvatting’ zou gezocht hebben. Ja, ook dezen woonden ‘in de diepte,’ maar in een diepte van onzedelijkheid en van ellendige zelfmisleiding, voor zoover 't geen opzettelijke misleiding van anderen was.</p>
<p>Ik voel dat we hier op een even gevaarlijk als onaangenaam terrein komen. Een mensch wordt licht onbillijk jegens een partij, onder wier vlag hij zeer leelijke dingen zag gebeuren. Ik wensch inderdaad aan allen die er ‘vijftien jaren terug’ op de dorpen en in onze vlekken als oprechte en oprecht-gereformeerden ‘aan het snijden van den ernst gewoon’ waren, ik wensch hun de eere te laten, die hun van Godswege toekomt. Doch ik wensch ook dat niemand het monopolie van den ernst uitsluitend aan ‘de gereformeerde levensopvatting’ toekenne. Ik wensch verder te doen gevoelen dat de ‘historische herinnering’ van Dr. Kuyper niet onbeneveld, zijn schets daarentegen wèl à <hi rend="spat">refaire</hi> is.</p>
<p>Waarlijk, het gaat niet aan, bij een tafereel als door Kuyper gegeven werd, met geen enkel woord te gewagen van al de betweterij, al de kitteloorigheid, al de zinledige diepzinnigheden, die onder den naam van ‘gereformeerde levensopvatting’ vroeger en later de gemeenten in ons vaderland beroerd, het leven van zeer achtenswaarde christenpredikers bezwaard hebben. Het heeft geen houding, op alle lieden die door geen ‘oudliberaal, noch Groninger, noch half-confessioneel,’ noch moderne ‘te voldoen’ waren, alleen daarom reeds het merk van den alleen zaligmakenden levensernst te drukken. Wil men geschiedenis schrijven, men schrijve geschiedenis! Men late den ernst der onpartijdigheid door de ziel snijden, men dale in de diepte der beweegredenen af en blijve niet op de oppervlakte der verschijnselen; men neme nooit als bewezen
<pb n="316"/>aan wat juist bewezen moet worden; men stelle niet het ‘gereformeerde’ tot criterium of maatstaf van beoordeeling bij alle dingen van 't godsdienstig leven! Indien anders, men deed beter zich voor sprookjesschrijver te bekwamen (hoewel ook dit niet elkeen gegeven is).</p>
<p>‘Maar houden we ons bij hen niet langer op,’ met dit woord maakt de auteur zich eindelijk van de boeren af, om zijn betoog voor de boeiende schoonheid, naar het schijnt, in vollen ernst te beginnen.</p>
<p>‘Immers,’ dus schrijft hij, ‘dat het modernisme werkelijk boeiend schoon is voor den geest, zal wel het best daaruit blijken, dat het de élite onzer keurgeesten, mannen van denkkracht en van levensernst werkelijk geboeid heeft. Denk u slechts - de dichters alleen uitgezonderd - de mannen van naam op elk gebied van ons vaderlandsch leven, die, wijl ze het grootste zijn, u van zelf het eerst in de gedachte komen, en ge gevoelt immers, uws ondanks<note n="1)" place="foot">De redenaar scheen te vermoeden dat zijn auditorium uitsluitend uit niet-modernen bestond.</note>, dat schier aller sympathie voor het modernisme was.’</p>
<p>Men bemerkt, de heer Kuyper wil de dingen nu in het aangezicht zien en bij den naam noemen. Wel verre van de glorie der tegenpartij uitsluitend in haar kortstondigen opgang bij het boerenvolk te zoeken, erkent hij ruiterlijk dat het modernisme ‘de élite onzer keurgeesten, mannen van denkkracht en van levensernst werkelijk geboeid heeft.’ Alleen ‘de dichters’ worden door hem uitgezonderd. Mogelijk dacht hij zoo dadelijk niet aan De Génestet. Mogelijk heeft hij dien edele niet gelezen of niet begrepen.... In ieder geval, de élite onzer keurgeesten werd dus werkelijk door het moder-<pb n="317"/>nisme <hi rend="spat">geboeid;</hi> de concessie is groot. Zou Dr. Kuyper's aanhang die kunnen dragen? Is er krachtiger aanbeveling van een richting denkbaar, dan dat ze de sympathie wekt der ‘mannen van denkkracht en van levensernst?’ Gaat Dr. Kuyper's waardeering niet te ver? Vergeet hij niet, door al te groote edelmoedigheid jegens zijn tegenstander, den eerbied dien hij der orthodoxie en zijn orthodoxen vrienden verschuldigd is?....</p>
<p>Laat de orthodoxie voorshands nog gerust zijn en laat de vrienden luisteren!</p>
<p>‘Vraagt ge ook hier van waar dit komt, M.H.?’ Aldus de redenaar. En dan volgt de geruststelling. De concessie blijkt tot meerder verheerlijking van het echt-gereformeerde christendom te zijn geweest. Aldus:</p>
<p>- ‘Vergeten we toch niet dat de denkende wereld de orthodoxie niet heeft opgezocht in haar eigen legertente, maar ze alleen kent uit de gestalte waarmee ze zich op het netvlies der publieke opinie teekent. En hoe vertoonde zich daar het positieve Christendom? Vergelijk de vraagboekjens onzer eeuw eens hij den Heidelbergschen Catechismus, die wortellooze schimmelplantjens bij dien statigen eik, en het antwoord op die vraag is immers gevonden.’ Welnu, de ‘denkende wereld’ was ‘reeds voorlang aan dat vrageboekjens-Christendom gestorven. En toen nu het Modernisme kwam, dat weer den gloed deed blinken van het ideaal, weer ons menschenhart ontleedde, weer naar oorzaak, naar beginsel en naar samenhang vroeg - - - -, toen moest het wel boeien, toen moest het wel winnen.’</p>
<p>'t Is niet onaardig bedacht. Ook zal het orthodoxe auditorium van Dr. Kuyper bij deze explicatie weer ruimer adem hebben gehaald. Niet onmogelijk hadden er zelfs tranen geblonken van schier namelooze ontroering,
<pb n="318"/>toen de redenaar een oogenblik vroeger uitriep: - ‘Ik ben er zeker van: als men Athanaas of Augustijn<note n="1)" place="foot">Het is mij een raadsel hoe de schrijver er toe komen kon om de namen der twee doorluchtige kerkvaders aldus van hun plechtigen tooi te ontdoen. Bijaldien een moderne zich iets dergelijks verstout had, zijn daad ware wellicht als kerkroof uitgekreten, of voor het minst als een nieuwe poging om de grens tusschen gewijd en ongewijd voorgoed ‘uit te wisschen.’
<lb/>
Zoo onbegrijpelijk mij de inval toeschijnt om van Athanasius Athanaas, van Augustinus Augustijn te maken, zoo gevaarlijk vind ik hem tevens. Waar moet het heen, als men eenmaal den voet heeft gezet op dien weg?
<lb/>
Waar zal het einde zijn, vraag ik? Zegt de een Augustijn in plaats van Augustinus, wie verzekert ons dat er morgen niet een voor den dag komt met August en overmorgen een ander met het monosylbig en nog familiaarder Gus? - Inderdaad, de gevolgen van het door Kuyper gegeven voorbeeld zijn niet te berekenen. Er is geen enkele waarborg dat men straks niet met de aartsvaders zich dezelfde vrijheid zal veroorloven. De heer K. make van zijn gemeenzamen omgeng met geleerde en gewijde kerkvaders geen nieuwe bron van jammeren. Men kan, waar 't de handhaving der oude kerkheiligen geldt, niet te voorzichtig zijn.</note>, Calvijn of Luther, à Marck of à Brakel gezegd had: Kies dat Christendom of berust in het Modernisme, - dat ze het Modernisme gekozen hadden, zoo Gods genade hun niet de ontzetting van dit bang dilemma had gespaard.’</p>
<p>En toch..... ja, en toch, in weerwil van al de stichtelijke indrukken, die des sprekers explicatie wel denkelijk heeft teweeg gebracht, toch zou ik die explicatie, met overname van het beeld uit de plantenwereld, wel een ‘wortelloos schimmelplantje’ willen noemen, zoo ik die vergelijking in dit geval niet te vereerend, het daarin opgesloten oordeel hier niet te verschoonend vond.</p>
<p>De auteur der ‘fata morgana’, die zooeven door zijn concessie een blijk van ridderlijkheid scheen te geven, neemt
<pb n="319"/>onmiddellijk daarna (is 't naïeveteit of berekening?) een loopje met zijn publiek, terwijl hij een caricatuur maakt van de ‘denkende wereld.’</p>
<p>Immers, wat voor <hi rend="spat">denkende</hi> wereld is dát, die zich door de <hi rend="spat">onnadenkende</hi> wereld, door de aanhangers eener valsche traditie, omtrent ‘het positieve Christendom’ laat inlichten, neen, verschalken? Welk een <hi rend="spat">denkende</hi> wereld is dát, die nooit gevraagd heeft of er buiten en benevens en boven ‘het vrageboekjens-Christendom’ niet nog een ander Christendom bestond, waaruit zich de kracht en de onmiskenbare invloed van vele christenhelden lieten verklaren? Welk een <hi rend="spat">denkende</hi> wereld is dát, die van de ‘orthodoxie’ zich had afgewend zonder ze ooit te hebben ‘opgezocht in haar eigen legertente,’ zonder bijvoorbeeld ooit, hoewel in Nederland levend, den ‘Heidelbergschen Catechismus’ te hebben ondervraagd?</p>
<p>Meent Dr. Kuyper inderdaad door zulk een woordenspel de glorie zijner ‘gereformeerde levensopvatting’ te handhaven? Door zulk een onwaarheid? Door zulk een tweeslachtige voorstelling, die èn met zichzelve èn met de werkelijkheid in strijd is?.... O, voor de ‘denkende wereld’ heeft hij zijn eigen zaak reeds meer afbreuk gedaan dan eenig tegenstander ooit doen kon.</p>
<p>De <hi rend="spat">denkende</hi> wereld, hem lezende, zal vermoeden dat de heer Kuyper haar om geen andere reden van oppervlakkigheid beschuldigt, dan om zijn pleidooi recht gemakkelijk, immers de verlatenheid der aloude orthodoxie minder bedenkelijk te maken. De <hi rend="spat">denkende</hi> wereld zal verder van oordeel zijn dat gezegde beschuldiging even onbeleefd is als ongegrond. De <hi rend="spat">denkende</hi> wereld zal na deze proeve van behandeling voor 't vervolg wel denkelijk van Dr. Kuypers particuliere attenties wenschen verschoond te blijven.</p>
<pb n="320"/>
<p>Sinds de dagen van Lessing had de <hi rend="spat">denkende</hi> wereld zich, naar ze meende, nog al moeite getroost om de orthodoxie ‘in haar legertente’ op te zoeken. Ze had bij monde van Lessing zelven het oppervlakkig oordeel der ‘publieke opinie’ afgewezen, die in genoemde orthodoxie niet anders dan een lamzalig lapwerk kon zien. Ze had keer op keer aan de consequentie en betrekkelijke schoonheid van het oude leerstelsel hulde gedaan. In ons vaderland had een voortreffelijk denker daartoe het loffelijk voorbeeld gegeven. Met al de kracht en loyauteit van zijn koninklijken geest had de hoogleeraar Scholten de coryphaeën der oud-gereformeerde rechtzinnigheid, om zoo te zeggen, in titels en waardigheden hersteld voor een menigte die op weg was hen te miskennen. Een schare van wakkere leerlingen verbreidde daarna zijn woord en bevestigde zijn werk. Juist door <hi rend="spat">hun</hi> toedoen was de caricatuur-‘gestalte’ op ‘het netvlies der publieke opinie’ nu reeds ‘vijftien jaren terug’ voor een goed deel verbleekt of weggevaagd, om voor de echte ‘gestalte’ plaats te maken.</p>
<p>Dit alles was er gebeurd. Het is waarlijk een te groote vrijmoedigheid, neen, het moet iets anders dan vrijmoedigheid zijn dit thans te durven ontkennen. De heer Kuyper kan beter weten. Hij <hi rend="spat">weet</hi> dat de strijd der <hi rend="spat">denkende</hi> wereld niet alleen tegen een vermeende, maar ook tegen de <hi rend="spat">wezenlijke</hi> orthodoxie was gericht. Tegen de orthodoxie van den Heidelberger Catechismus<note n="1)" place="foot">‘Het spijt mij voor de tallooze opstellers, maar ik ben geen vriend van vrageboekjens,’ zegt de heer Kuyper in een noot.
<lb/>
‘Het spijt mij voor de tallooze opstellers,’ zegt hij. Laat de tallooze opstellers daar toch dankbaar voor zijn!.... Laat hen niet zeggen: ‘het spijt ons voor den heer Kuyper dat hij geen vriend van onze vrageboekjens is.’ Laat hen dat toch niet zeggen; het mocht eens als verwaandheid worden opgenomen.
<lb/>
‘De kerk heeft een <hi rend="spat">Catechismus,</hi> een vrij wat zinrijker en schooner woord dän ‘vrageboekje’, vervolgt de heer Kuyper.
<lb/>
Dat is wel mogelijk, zeggen wij.
<lb/>
‘De Echo waarvan dit woord is afgeleid,’ dus gaat de auteur verder, ‘wijst op het testimonium spiritus sancti in zijn samenhang met het genadeverbond.’
<lb/>
Dat is <hi rend="spat">niet</hi> mogelijk, zeggen wij; dat is een kabbalistisch verzinsel. Elk gymnasiast die het werkwoord <hi rend="i">ϰατηχέω</hi> en zijn derivata in het lexicon opslaat, kan zich op staanden voet daarvan overtuigen.</note>. Tegen datgene wat te
<pb n="321"/>sallen tijde ‘door de kerk was beleden’ aangaande de ‘vol trekte verdorvenheid’ der menschelijke natuur met al denaankleve van die. Tegen de gansche Christologie der kerk met al wat daartoe behoort. Doorloopend toont de heer Kuyper dan ook zeer goed te weten, dat de kinderen des nieuweren tijds zich niet meer vergenoegen met de veroordeeling van een halve of kwart-orthodoxie, maar de orthodoxie zelve ‘in hare legertent’ bestoken, in de hartader aantasten, in haar geliefdste en meest kenmerkende grondstellingen bestrijden als nadeelig, als verderfelijk voor een hooger ontwikkeling der maatschappij. Juist in <hi rend="spat">deze</hi> feiten, juist <hi rend="spat">hierin</hi> dat de modernen met volkomen bewustheid van hetgeen zij doen de orthodoxie verwerpen, acht Dr. Kuyper de ontzettende beteekenis dezer tijden gelegen. Wat beduidt het dan nu, dat hij op eenmaal een anderen toon aanslaat en met <hi rend="spat">zijn</hi> woorden in substantie tot de ‘denkende wereld’ zegt: ‘Gijlieden verwerpt wat gij niet weet, bestrijdt wat gij niet kent?’ Hetzij de kampvechter tegen het modernisme zich er al of niet van bewust is, in ieder geval mag zulk een houding een onbeta-<pb n="322"/>melijke kunstgreep heeten, die mogelijk meer dan iets anders zijn eigen zwakheid verraadt.</p>
<p>Der onbetamelijkheden in 't gedrag des auteurs is echter nog geen einde.</p>
<p>Bij hetgeen hij tot nog toe gezegd heeft ter verklaring (?) van de ‘boeiende schoonheid’ meergemeld, voegt hij nu het volgende:</p>
<p>- ‘Daar kwam bij dat het Modernisme van meet af beschenen werd door den zachten glans van het tragisch-weemoedige. Wel zouden ze liever in de oude legertent gebleven zijn, maar ge moest het hooren. Gemeente! dat dit niet mocht. Immers de waarheid ging bovenal en die waarheid was hen te machtig, en zoo gaven ze er de voorkeur aan, om met de waarheid in een woestijn, dan om met verguizing der waarheid in een Eden te vernachten. Natuurlijk. Dit gaf aan geheel hun optreden iets eerbiedwekkends. Iets van een martelaarskroon zweefde daarbij om hun slapen. Er lag daardoor een waas van weemoed over geheel hun optreden, en het moest wel den indruk van een zeer krachtig geloof maken, dat ze ook bij zulk een schipbreuk toch aan redding geloofden en uit de diepten van zulk een weemoed nog jubelden van de liefde Gods - - - -. Door hun tragisch optreden wonnen ze de teederen van hart, door hun weemoed voelde het vrouwenhart zich, zijns ondanks, meeslepen, en als ook hun prediking naar den maatstaf zal gekeurd worden: ‘que tout genre est bon, hormis le genre ennuyeux,’ dan was de aanvankelijke toeloop bij hun prediking zeker alleszins verklaarbaar.’</p>
<p>De heer Kuyper, men gevoelt het, wordt zeer ironisch.</p>
<p>Doch het zal voor sommigen een ironie zijn om stil en bedroefd bij te worden.</p>
<pb n="323"/>
<p>Wat had de auteur in den aanvang zijner lezing (bl. 8) beloofd? Dat hij ‘om den ernst’ van den ‘strijd’ geenszins in ‘minachting’ zijn ‘kracht’ zou ‘zoeken.’ ‘Wie zijn vijand niet waardeert,’ dus schreef hij verder, ‘bestrijdt niet hem, maar het schrikbeeld zijner eigen gedachte. Van die strijdwijs wensch ik mij dus te onthouden.’</p>
<p>Welnu, is het niet om stil en treurig bij te worden als een man die wellicht meer dan iemand in Nederland op ernst en waarheid aandringt, die zich in zijn geïsoleerde positie het voorkomen van censor der natie geeft, die met schijnbaar onverbiddelijke gestrengheid de leugen geeselt waar hij die meent te ontdekken -, is het niet jammerlijk dat zulk een man tot de meest onwaarachtige ‘strijdwijs’ vervalt? Ja, voor hen die de ostentatie niet wisten te onderscheiden, moet de teleurstelling smartelijk zijn. Hun moet het hard vallen ook van dien éenling onder de strijders te ontwaren dat hij een zondaar is, een mensch die niet weet te waardeeren, die zich niet ontziet op menigen bangen strijd, voor God gestreden, den blaam te werpen van de onheiligste affectatie. Op mijn woord, de lichtzinnigheid der ordinaire wereldkinderen is zwaar om te dragen zoo dikwerf zij veroordeelen wat hun dwaasheid schijnt. Maar de spot der profanen van beroep is niet zoo akelig als de hartelooze ironie van een mensch die zich op het voetstuk des profeten had geplaatst, zich gewikkeld had in den mantel der gerechtigheid als in het kleed der uitverkorenen Gods.</p>
<p>Wat alzoo is er van het betoog voor de ‘boeiende schoonheid’ geworden? De auteur begon, wel is waar, zijne taak met de plechtige verklaring, dat hij niet was en niet zijn zou als die anderen..... die hun vijand niet waardeeren, en ‘in minachting kracht zoeken;’ doch 't is gebleken dat
<pb n="324"/>hij zich van die anderen alleen onderscheidt door een grooter mate van zelfwaardeering en zelfbedrog. Vast besloten om vóór en na niet het minste geloof te slaan aan al wat er, door wie ook, ten nadeele van zekere ‘steilen in den lande’, van sommige ‘ongezeggelijke, onverbeterlijke woordenzifters’ was gezegd en zou gezegd worden; volkomen bereid zelfs om op dezen het woord toe te passen: ‘in de wereld zult gij verdrukking hebben,’ zoo het maar bleek dat ze door geen andere dan ‘echt-gereformeerde’ predikanten ‘te voldoen’ waren -; aldus besloten en aldus bereid waar het de zijnen gold, zag de auteur er daarentegen geen bezwaar in om even onvoorwaardelijk <hi rend="spat">en bagatelle</hi> te behandelen en zelfs als een nare vertooning te beschouwen wat er van moderne zijde ooit als christenprediking, als waarheidsliefde, als ‘weemoed,’ als ‘krachtig geloof,’ als ‘jubelen van de liefde Gods’ had uitgezien. Zóó was des schrijvers onpartijdigheid!</p>
<p>Met volkomen miskenning, al verder, van de waarheid, ‘<hi rend="spat">que rien n'est beau que le vrai,</hi>’ veeleer den onwaren maatstaf bezigend, ‘<hi rend="spat">que tout genre est bon, hormis le genre ennuyeux</hi>,’ heeft de auteur den moed gehad om als ‘boeiend schoon’ te ‘waardeeren’ wat hij tegelijkertijd als ‘misleiding,’ als ‘verkleeding<note n="1)" place="foot">Bl. 13 van Kuyper's lezing.</note>’ zocht voor te stellen. Met des schrijvers aesthetische ontwikkeling is het derhalve niet beter gesteld dan met zijn onpartijdigheid, en dienvolgens besluiten wij dat, bijaldien het eerste deel zijner lezing een proseliet heeft gemaakt, het laatste dien mensch wel erger zal zijn geworden dan het eerste.</p>
<p>Wij gaan thans het tweede deel van naderbij bezien. Ge-<pb n="325"/>lijk ons bericht werd, zal de auteur daarin aantoonen dat ‘het Modernisme <hi rend="spat">naar vaste wet is verschenen</hi>.’</p>
<p>&nbsp;</p>
<p>Ik moet al dadelijk met de opmerking beginnen dat in dit tweede deel èn meer èn minder gevonden wordt dan men recht had te verwachten. Ter eener zij toch anticipeert de schrijver hier vrij sterk op het derde deel zijner lezing waarin de ‘onwezenlijkheid’ van het moderne streven zal betoogd worden; aan den anderen kant is de vraag waarom het modernisme logisch noodzakelijk verschijnen moest, slechts gebrekkig en onbevredigend beantwoord.</p>
<p>In hoofdzaak komen gang en inhoud van het tweede deel hierop neer:</p>
<p>‘Alleen de argelooze eenvoud, die alle geschiedenis in een lotspel versmelt, kan nog meenen dat slechts gril of moedwil het Modernisme zijn geboorte gaf.’ Reeds de omstandigheid ‘dat het in Noord en Zuid, hier en in gindsche werelddeelen zich schier gelijktijdig vertoonde, maakt zulk een meening volstrekt onhoudbaar.’ De ‘<hi rend="spat">ketterij</hi> van het Modernisme’ <hi rend="spat">moest</hi> komen. Immers, ‘is, na een eeuw van geestelijke nacht, het licht der kennis nog slechts halverwege opgegaan, valt het Christendom als object onder de beschijning van dit halve licht, en verkeert de geestelijke dampkring in de vereischte gisting, dan <hi rend="spat">moet</hi> de ketterij zich vertoonen en kán ze niet uitblijven in den boezem van Jezus' kerk.’ Nu kan worden aangetoond dat ‘het Modernisme aan de drie eischen van elke ketterij voldoet’ (de uitdrukking is onnauwkeurig, doch men zal de bedoeling vatten).</p>
<p>Vooreerst; ‘Ook met deze’ (de 19<hi rend="sup">de</hi>) ‘eeuw is weer een nieuwe dag over ons werelddeel aangebroken. Het licht der
<pb n="326"/>kennis is weer opgegaan. Maar toch, het klom nog slechts ter halver hoogte - - -. De zon onzer eeuw schoof nog niet in het centrum der waarheid - - -.’</p>
<p>Dat de eerste voorwaarde voor 't ontstaan der ketterij hiermee aanwezig is, zal met het oog op de ‘straks gestelde eischen’ wel worden ingezien.</p>
<p>Ten tweede: ‘Het Modernisme zou zijn beelden nooit getooverd hebben, zoo er geen christelijke kerk op het terrein onzer eeuw ware geweest.’ Ook in ‘<hi rend="spat">zijn</hi> lichtbeeld vindt ge alle lijnen van het Christendom, zij het ook als zwakke schaduwlijnen terug.’ Wel is waar, ‘het bouwt met het Paganisme alleen uit den mensch de waarheid op, maar toch, het heeft, bij het licht van den Christus, diepten in dien mensch ontdekt, die nooit het heidendom begluurd had.’</p>
<p>Alzoo is ook de tweede voorwaarde aanwezig. Het Christendom namelijk ‘valt als object onder de beschijning van het halve licht onzer eeuw,’ straks vermeld.</p>
<p>Ten derde: ‘de geestelijke dampkring’ onzer eeuw ‘verkeert in zoodanige “gisting” dat, in verband met de twee genoemde omstandigheden, geen andere dan de ketterij van het modernisme “zich vertoonen” kon. “De grondtrek,” immers, “van het karakter onzer eeuw is het <hi rend="spat">realisme,</hi> haar dorst naar werkelijkheid.” In dat “realistisch spoor” werd ze door “vier drijfveeren gedrongen,” te weten: het bankroet der <hi rend="spat">Philosophie</hi> en de onmacht der <hi rend="spat">Revolutie,</hi> de hooge vlucht der <hi rend="spat">Natuurstudie</hi> en de doodslaap der <hi rend="spat">Kerk</hi>.’</p>
<p>‘Zoo werkten,’ volgens den auteur, ‘vier factoren saam om op het leven onzer eeuw een zeer realistisch stempel te drukken.’ Dit ‘realisme bedreigt ons met een zeer ernstig gevaar. Immers, van zijn tente tot aan den heilloozen afgrond
<pb n="327"/>van het <hi rend="spat">materialisme</hi> is de afstand ligt gemeten, en reeds zijn we daarheen op weg.’</p>
<p>‘Welnu,’ aldus vervolgt Dr. Kuyper, ‘welnu, <hi rend="spat">reactie</hi> daartegen poogde het Modernisme te zijn.’ Hij beweert (en laat die bewering drukken met gespatieerde letters), ‘dat het <hi rend="spat">verzoenend poogde op te treden tusschen de dingen die boven zijn en het realisme, dat onze eeuw kenmerkt</hi>.’</p>
<p>Helaas, de auteur moet tot zijn leedwezen er bijvoegen, dat het Modernisme van meet af een verkeerden weg insloeg. ‘In stede toch van fier en moedig, gelijk het bij ernstig pogen voegt, onze schuldige eeuw in het aangezicht te striemen om zich een zedelijk overwicht te verzekeren over haar zondig streven, boog het Modernisme veeleer de knie voor hare hoogheid en zocht in vergelijk heil.’ Hoe deed het dit? Wel, ‘het gaf toe, dat men niet te veel voor den hemel, maar allereerst voor deze aarde moest leven. Toe, dat de studie der natuur leidsvrouw zijn moest ook bij de studie van het Koninkrijk des Geestes.’ (Het gaf nog meer toe wat ik thans niet noemen zal om het geen tweemaal te noemen. Later komt het aan de orde.)</p>
<p>Door zulk een manier van handelen, zulk een ‘toegeven,’ zulk een ‘vergelijk’, geraakte dan het modernisme ‘op het meest valsche standpunt.’ Het slot was een totaal bankroet. ‘Alras bleek het, dat met de prachtigste becijfering zelfs de bodem van onze geestelijke schatkist niet ter helfte kon worden gedekt.’ De grondfout van het heele modernisme, als men dat nu ten overvloede nog eens hooren wil, de grondfout was dat het ‘slechts de <hi rend="spat">oplossing</hi> van een kunstig probleem’ zocht, en niet als de ‘Hervorming,’ waarmee het zich zoo gaarne gelijkstelt, ‘de <hi rend="spat">Verlossing</hi> van het beklemde hart.’
<pb n="328"/>Anders gezegd: ‘Het sprak alsof we nog in Eden waren, van een <hi rend="spat">natuurlijken</hi> band, die wat zichtbaar en onzienlijk is vereenigt, en begreep niet, dat, zoo we nog in Eden waren, er nooit een feit der Verlossing, nooit een Christendom zou zijn geweest.’ Nog anders: het modernisme ‘poogde de <hi rend="spat">edele</hi> natuur van het heilige, door menging en versmelting, uit den <hi rend="spat">onedelen</hi> aard van het zondige te bereiden.’ Het vindt zijn beeld in de figuur van den middeleeuwschen ‘Alchymist.’</p>
<p>Ziedaar in hoofdsom den inhoud van Kuyper's tweede deel weergegeven. Het maakt op mij geen gunstiger indruk dan het eerste.</p>
<p>&nbsp;</p>
<p>Aan <hi rend="spat">waardeering</hi> van de tegenpartij schijnt 't ook in dit tweede deel niet te ontbreken; ook ditmaal is 't enkel schijn.</p>
<p>Vooreerst toch is de erkenning dat het modernisme met uit ‘gril of moedwil’ ontstond al een van de minste eerbewijzen, waarmee men voor den dag kan komen. Dr. Kuyper zelf stemt toe dat de hypothese van ‘gril en moedwil’ totaal versleten, of ‘volstrekt onhoudbaar’ is. Doch zie, het weinigje eerbetoon dat in de erkenning van het logisch noodzakelijk ontstaan der nieuwe richting nog gelegen was, 't wordt door den heer Kuyper, op het oogenblik zelf dat hij er mee aankomt, voorgoed bedorven door de verzekering dat ‘het modernisme’ als ‘ketterij’ moest komen.</p>
<p>Als <hi rend="spat">ketterij!</hi>....</p>
<p>Voor de rechtzinnige hoorders, in Odéon of elders, zal die betuiging een welkome geruststelling zijn geweest. Wie ketterij zegt, zoo zullen ze gedacht hebben, zegt zonde, en waar
<pb n="329"/>de zonde is kunnen de ‘gril’ en de ‘moedwil’ niet verre zijn. Straks had spreker de vrienden, door van ‘argeloozen eenvoud’ te gewagen, bijkans als door een personeel feit ontstemd. Thans wordt hij op eenmaal weer de trouwe bondgenoot, die 't in den grond met hen eens is. Zoo spoedig en goedig laat zich onder geloovigen de eenigheid des geestes herstellen!</p>
<p><hi rend="spat">Ketterij</hi> alzoo is het modernisme! Ga voort, doctor! Wij hebben weer het oud vertrouwen in u, zegt het stralend aangezicht der vrienden.</p>
<p>Maar Dr. Kuyper in zijn studeervertrek gaat niet aanstonds voort. Hij hokt een oogenblik bij dat woord van <hi rend="spat">ketterij</hi>. Hij heeft genoeg aan kerkhistorie gedaan om een oogenblik te hokken. Daarbij, 't is toch mogelijk dat zich een moderne onder zijn gehoor bevond. Zoo die ook eens aan kerkhistorie gedaan had!.... Zoo die hem eens aankeek alsof er een nare brandlucht in de zaal kwam!.... Dr. Kuyper is op alles gewapend en de man niet om van zijn stuk te raken. Hij vraagt eenvoudig: ‘Of dunkt het u wat kras, riekt het u te veel naar den mutserd, dat ik dat woord van ‘ketterij’ zoo stoutweg bezigen dorst?’</p>
<p>Ik denk dat Dr. Kuyper aldus vraagt om iemand buiten en iemand binnen te overstemmen..... Beiden hebben ze aan kerkhistorie gedaan. Beiden weten ze nog al 't een en ander van ‘<hi rend="spat">ketterij</hi>’ en van ‘<hi rend="spat">mutserd</hi>....’ Ga voort, doctor!</p>
<p>Op eenmaal gaat Dr. Kuyper voort, neen, hij <hi rend="spat">holt</hi> voort! Alsof hij iemand buiten zich (die een brandlucht speurde) niet zien, iemand binnen zich (die iets dergelijks merkt) niet hooren wil, dus holt hij voort. In één adem rept hij van Schleiermacher, van ‘de Schrift,’ van ‘zeer humane en hoogst fatsoenlijke philosophen in Italië en in Griekenlands
<pb n="330"/>hoofdstad.’ Die allen spreken van ‘<hi rend="spat">ketterij</hi>.’ Die allen zeggen dat er wel degelijk van ketterij moet gesproken worden. ‘Men vergist zich’ derhalve; ‘niet dat woord is hatelijk, maar gehaat de kwade reuk waarin Rome het bracht - -, Rome, dat naar ketterbloed dorstte, al bad het nog schijnheilig om het leven van zijn slachtoffer - - -.’</p>
<p>Rome krijgt dus de schuld. Het zij o! Maar de gereformeerden dan? Maar vader Calvyn bijvoorbeeld?</p>
<p>'t Is waar, de ‘mutserd’ van Servetus dreigt te zeer een gemeenplaats te worden.....</p>
<p>Maar onze Nederlandsch-gereformeerden dan?.... Hebben ook zij geen schuld?</p>
<p>- ‘Neen, niet onze gereformeerde vaderen, die den ketter niet dood<hi rend="spat">branden</hi> maar dood<hi rend="spat">preeken</hi> wilden - - -.’</p>
<p>Ik moet zeggen, des schrijvers bedoeling is hier even stout als de inkleeding behendig.</p>
<p>‘Onze gereformeerde vaderen <hi rend="spat">wilden</hi> den ketter niet dood<hi rend="spat">branden</hi>.....’ Dus, als het dan <hi rend="spat">toch</hi> gebeurde, dan was het tegen hun intentie?.... Dus was het bijvoorbeeld een vergissing, een ongeluk, toen op den 20<hi rend="sup">sten</hi> van Wijnmaand, anno 1619, een samenkomst van remonstranten buiten Rotterdam te vuur en te zwaard verstoord werd, terwijl de gereformeerde wethouders en predikanten dier stad op den toren, door de pas uitgevonden verrekijkers, naar 't geval stonden te kijken?....</p>
<p>Onze gereformeerde vaderen wilden den ketter niet dood<hi rend="spat">branden</hi>..... 't Is waar, aan het eigenlijk <hi rend="spat">branden</hi> hebben ze weinig gedaan; doch niet onmogelijk is hij die zijn naaste dood<hi rend="spat">jagen,</hi> dood<hi rend="spat">kwellen,</hi> dood<hi rend="spat">bannen</hi> wil, niet boven hem verheven, die de voorkeur aan <hi rend="spat">branden</hi> geeft. Waren de gereformeerden ook van het eerstgenoemde afkeerig?</p>
<pb n="331"/>
<p>Het zou een akelig en zondig genoegen zijn de zonden der vaderen uit enkel liefhebberij voor het akelige nog eens te willen uitmeten; ik heb er geen lust in. Doch het mag niet gezegd worden dat zij den ketter slechts wilden dood<hi rend="spat">preeken</hi>. Bij de asch der gejaagde, gebannen, gemartelde remonstranten, neen, dat mag niet! De historie is ons niet gegeven om niets te leeren en veel te vergeten! Daarvoor hebben de tranen en het bloed der remonstrantsche martelaren, al waren het ketters, niet gevloeid<note n="1)" place="foot">Evenmin is de historie ons gegeven om haar naar eigen partijdigen zin te reconstrueeren. Een stelling gelijk de heer Kuyper in een noot (n<hi rend="sup">o</hi>. 7) aldus heeft neergelegd: ‘onze gereformeerden wonnen het in verdraagzaamheid zeer verre van de remonstranten,’ zulk een stelling zonder deugdelijke bewijzen is volstrekt ongeoorloofd. Laat het waar zijn dat de eene partij aan de andere in verdraagzaamheid niet bijster veel toegaf, het is lang niet zeker dat de gereformeerden iets noemenswaards gedaan hebben om den lof van ‘zeer verre’ uitnemender verdraagzaamheid te verdienen. Dr. Kuyper schrijft wel: ‘Toen de Remonstranten meester waren, weigerden zij den Gereformeerden zelfs een kerkgebouw. Toen de Gereformeerden weer in rustigen staat kwamen, werd de remonstrantsche prediking geduld;’ ja, zoo schrijft hij. Doch dit schrijven bewijst alleen dat de geschiedenis hem zeggen moet wat zijn gereformeerd oog er in lezen wil. Anders zou hij vermeld hebben dat ‘het dulden der remonstrantsche prediking’ voorwaar uit andere redenen moet worden verklaard dan der gereformeerde vaderen verdraagzaamheid. Ook had hij er dan aan gedacht dat tot in het laatst der vorige eeuw een intrekking van het duldingsedict zeer naar het hart der strengst-gereformeerden zou zijn geweest. Om nu niet eenmaal te gewagen van de vele echt-gereformeerden dezes tijds die, in weerwil van hun geroep 
om een vrije kerk, niets liever zouden zien dan dat er van Oranje's wege een einde gemaakt werd aan al die grondwettige en kerkelijke vrijheid om een ketter te zijn.</note>.</p>
<p>'t Is jammer dat onze auteur de benaming ketterij op het door hem te <hi rend="spat">waardeeren</hi> en te <hi rend="spat">bestrijden</hi>
<pb n="332"/>modernisme heeft toegepast. Al zegt hij duizendmaal: ‘men vergist zich, niet dat woord is hatelijk,’ toch vergist men zich <hi rend="spat">niet; verba valent usu</hi> en sinds eeuwen wordt dat woord in zeer hatelijken zin gebruikt. Het beroep op Schleiermacher als op een, die het ‘woord weer in eere bracht,’ na het te hebben ‘schoongewasschen van zijn bloedvlekken,’ is onontvankelijk. Vooreerst zijn er ‘bloedvlekken’ waartegen geen wasschen helpt. Ten tweede weet de heer Kuyper zeer goed dat hij onder ketterij iets gansch anders verstaat dan Schleiermacher en dat Schleiermacher zelf, naar Kuyper's maatstaf gemeten, een ketter bij uitnemendheid is. De verwijzing naar Schleiermacher is dus een mystificatie. Daarentegen, het beroep op ‘de Schrift’ laat ik gelden. Onder één voorwaarde nogtans: dat het zonder benefice van inventaris worde aanvaard. Wie met het ketterijbegrip naar ‘de Schrift’ instemt, die valle Rome niet hard! Die stemme toe dat de inquisitie in zekere bladzijden van Deuterononium en van de Apocalypse heel wat aanmoediging kan hebben gevonden. De heer Kuyper verontwaardige zich hier niet! Hij gelooft immers wat ‘geschreven’ staat? En er staan immers de schrikkelijkste straffen tegen de ketters ‘geschreven’, voorgeschreven, als van Godswege verordineerde tuchtmiddelen op aarde? (Ik laat er den eeuwigen ‘mutserd,’ den ‘poel van sulfer’ die den ketter ‘hiernamaals’ wacht, nog buiten). Inderdaad, de heer Kuyper had zich niet zoo echt-gereformeerd behooren te vergrimmen tegen Rome. Allerminst had hij met zijn waardeering van het Modernisme voor den dag moeten komen, toen het toch in zijn bestek lag het modernisme als ‘ketterij’ te brandmerken, met bijvoeging nog wel der memorie van toelichting (noot 8), dat het doel van alle ketterij is ‘de macht over de 
conscientiën den Chris-<pb n="333"/>tus te ontwringen,’ d.w.z., het werk van den ‘Antichrist’ te doen. Onder zulke omstandigheden is het, meen ik, een al te onbeholpen kunstgreep, met beroep op Schleiermacher, op ‘de Schrift’, mitsgaders op eenige ‘humane en hoogst fatsoenlijke philosophen in Italië en in Griekenlands hoofdstad’, het vertelsel te willen slijten dat het woord ‘ketterij’ <hi rend="spat">niet hatelijk</hi> is. Het is en blijft <hi rend="spat">hatelijk;</hi> iets hatelijker nog dan Kuyper's methode, hoewel ook deze voor een eenigszins cholerieken tegenstander vrij zwaar om te dragen moet zijn en in de eeuwen der inquisitie niets anders zou zijn geweest dan de methode der heeren van ‘den mutserd.’</p>
<p>&nbsp;</p>
<p>Tot dusver ons oordeel over de qualificatie van ketterij. We willen thans nagaan of 't <hi rend="spat">ontstaan</hi> van het modernisme door den schrijver genoegzaam verklaard is. Om die verklaring toch, men zal 't zich herinneren, was 't in het tweede deel eigenlijk te doen.</p>
<p>Welnu, hoe meer ik er over nadenk, te duidelijker wordt het mij dat de auteur <hi rend="spat">geen</hi> verklaring gegeven heeft en ze ook niet geven kon wijl hij van ‘het modernisme’, om de waarheid te zeggen, niet zooveel weet als van de ‘fata morgana.’</p>
<p>Zonder eenig onrecht te plegen aan Dr. Kuyper's wijdloopig betoog, kan ik als ‘<hi rend="spat">der langen Rede kurzen Sinn</hi>’ eenvoudig weergeven dat het modernisme volgens hem optrad om ‘reactie’ tegen het ‘realistisch’, tot materialisme neigend streven onzer eeuw te zijn.<note n="1)" place="foot">De begeerte om het modernisme met de fata morgana te vergelijken heeft inderdaad weinig meer ten gevolge gehad dan een omhaal van allerlei wat niet alleen ter zake niets afdeed, maar ook de voorstelling en bewijsvoering van den auteur in meer dan gewone nevelen hulde.
<lb/>
‘Is, na een eeuw van geestelijke nacht, het licht der kennis nog slechts halverwege opgegaan, valt het christendom als object onder de beschijning van dit halve licht, en verkeert de geestelijke dampkring in de vereischte gisting, dan <hi rend="spat">moet</hi> de ketterij zich vertoonen - - -,’ aldus, wij herinneren het ons, de auteur. Aan de zóo gestelde voorwaarden wordt vervolgens de ketterij van het modernisme met zekeren triumf getoetst Wij vragen:
<lb/>
<hi rend="spat">Welk</hi> ‘licht der kennis,’ (ook aangeduid als ‘half licht’) wordt hier bedoeld? Het licht der zoogenoemde wereldwetenschap, of een christelijkgodsdienstig licht? Indien het eerste, dan zou daaruit, met toepassing op het aanhangig betoog, vooreerst volgen, dat de 18<hi rend="sup">de</hi> eeuw voor een eeuw van onwetenschappelijkheid moet worden aangezien, wat eenvoudig absurd zou wezen; ten tweede zouden dan het ‘licht der kennis’ en de ‘geestelijke dampkring’ zoo ongeveer (van beeldspraak ontdaan) op hetzelfde neerkomen; wat almede vrij dwaas zou zijn.
<lb/>
Wordt daarentegen met dat ‘licht’ of ‘half licht’ een straal van christelijk-godsdienstige kennis bedoeld, dan komen wij tot de fraaie voorstelling van een ‘christendom’ dat ‘als object onder de beschijning’ van zijn eigen licht valt. Ook moet in dat geval de vraag rijzen, <hi rend="spat">welk</hi> bijzonder christelijk licht er dan toch aan de ketterij van het modernisme is voorafgegaan? (Toch niet iets soortgelijks als in de 9<hi rend="sup">de</hi> eeuw?.... Met die eeuw zat de auteur, blijkens noot elf, wel een weinig in de klem). De schrijver is op dit punt zeer geheimzinnig.... Ach, die hartstocht voor parabel en beeldspraak als 't om een betoog te doen is!....</note> Hiermee, de naden-<pb n="334"/>kende beseft het, is intusschen nog niets hoegenaamd verklaard van hetgeen verklaard moest worden. De <hi rend="spat">genesis</hi> der nieuwere richting wordt alzoo zelfs met den vinger niet aangeroerd.</p>
<p>- ‘<hi rend="spat">Reactie</hi> daartegen’ (tegen het veldwinnend materialisme nl.) ‘poogde het Modernisme te zijn,’ aldus de auteur.</p>
<p>Verklaring van 't <hi rend="spat">ontstaan</hi> der nieuwere richting mag dit niet heeten. Althans niet zoolang het nog waar is dat
<pb n="335"/>een richting eerst <hi rend="spat">bestaan</hi> moet, zal zij iets kunnen <hi rend="spat">pogen,</hi> en eerst <hi rend="spat">ontstaan</hi> moet, zal zij <hi rend="spat">bestaan</hi>.</p>
<p>- ‘Het dankte,’ dus vervolgt Dr. Kuyper, ‘het dankte zijn geboorte aan het hoogst ernstig streven om het geloof aan de ideale wereld tegen de ruwheid van het materialisme te verdedigen.’</p>
<p>Wederom, dit is natuurlijk geen verklaring; het is eenvoudig een ondoordachte phrase. Een richting toch kan niet <hi rend="spat">geboren worden omdat</hi> zij naar iets <hi rend="spat">streeft</hi>. Zij kan eerst <hi rend="spat">streven nadat</hi> zij <hi rend="spat">geboren is</hi>.</p>
<p>Niemand meene dat ik hier een onedelmoedig gebruik maak van een paar ongelukkige redacties die zelfs een stylist als Dr. Kuyper kunnen ontsnappen. In waarheid is het gehalte der gansche bewijsvoering van geen beter allooi dan dat der aangehaalde (resumeerende) volzinnen. Dr. Kuyper heeft wel veel woorden gebruikt, zelfs een even kinderachtig als pompeus vertoon van geleerdheid niet versmaad<note n="1)" place="foot">Bijvoorbeeld: - ‘Men had zich star getuurd op de hieroglyphen van Kant's orakeltaal, zich gebaad in Jacobi's gevoelsstroomen, een tijd lang met Fichte's Idealisme van het Ik- en Niet-Ik gedweept, men meende een oogenblik in Schelling's gnosticisme vaster bodem te vinden, en had ten laatste zich vergaapt aan de duizelingwekkende denkgymnastiek, waarbij Hegel als athleet bewonderd werd - - -.’
<lb/>
Wel verbazend!.... denkt het goedgeloovig publiek, en het vindt zulk een geleerdheid ‘duizelingwekkend,’ zulk een redenaar een ‘athleet.’
<lb/>
Maar de lieden die indertijd hun propaedeutisch deden, ze herinneren zich al die phrasen uit het eerste het beste dictaat of compendium voor geschiedenis der philosophie. Ze zien den redenaar nog eens aan, en.... als hij dan toch geen kleur krijgt, dan doen ze er evenals ik het zwijgen toe.</note>, maar voor het overige 't door hem gestelde vraagstuk onbeantwoord gelaten.</p>
<pb n="336"/>
<p><hi rend="spat">Zijn</hi> modernisme hangt werkelijk in de lucht, al is 't ook geen fata morgana.</p>
<p><hi rend="spat">Zijn</hi> modernisme is een onmogelijkheid.</p>
<p>Het komt om te reageeren, doch <hi rend="spat">vanwaar</hi> het komt weet niemand, ook de schrijver niet; althans hij geeft zich de moeite niet het te zeggen, schoon hij juist dat en niets anders zeggen moest.</p>
<p>Tegen het ‘<hi rend="spat">realisme</hi>’ onzer eeuw kwam Dr. Kuypers's modernisme reageeren, wij hoorden het, en ons werd meteen te kennen gegeven dat gezegd realisme uit vier factoren was ontstaan. Hoe is het mogelijk dat dezelfde man die in het eene geval zooveel vaardigheid toonde om een geboorteceel te lichten en over te leggen, in het andere zooveel tekortschoot? Hoe is het mogelijk dat iemand vrij nauwkeurig met de factoren van zeker realisme bekend kan zijn en (ondanks zijn doctoraat in de theologie) niet schijnt te vermoeden dat de nieuwere richting op godsdienstig en godgeleerd terrein voor een deel onder den invloed van dezelfde factoren geworden is? In 't geval dat ons bezighoudt kan dit vreemd verschijnsel wellicht alleen verklaard worden uit de omstandigheid dat er voor Dr. Kuyper eenvoudig geen geschiedenis der theologie bestaat. En waarlijk, het schijnt wel dat de groote ontwikkeling in het theologisch denken, die sedert de 16<hi rend="sup">de</hi> eeuw allengs heeft plaats gegrepen, voor Dr. Kuyper geen ontwikkeling is in het theologisch denken, geen regelmatig proces, maar eenvoudig een ‘ketterij’, waarbij een denkenden geest als den zijne 't eenvoudig denken vergaan moest.</p>
<p>Dat ook in 't godsdienstig, theologisch en kerkelijk leven de golven, die thans op het strand breken, niet afgescheiden zijn van den vloed die ze voortstuwt en sinds eeuwen aanhoudend wast, het is dus voor Dr. Kuyper een verborgenheid.
<pb n="337"/>Dat zeer bepaaldelijk in de laatste honderd jaren een strijd tusschen kerkelijke orthodoxie en ‘wereldsche’ wetenschap werd gestreden, die met den dag meer de onmacht en onhoudbaarheid van eerstgenoemde in het licht stelde, Dr. Kuyper weet er niet van. Dat met name het supranaturalisme, de gemeenschappelijke basis van alle zich noemende orthodoxe stelsels, door wetenschap en godsdienstzin beide werd aangevochten; dat dit supranaturalisme steeds verder achteruit gedrongen en door zijn eigen voorstanders in steeds grooter getale verlaten is; dat bedoelde desertie niet heeft plaats gehad dan na de wanhopigste en welmeenendste pogingen om de supranaturalistische elementen van het bijbel- en kerkgeloof met sommige grondstellingen der wetenschap te verzoenen; van dat alles weet Dr. Kuyper niet. Dat onder den invloed der natuurwetenschap, en naar het voorbeeld der uitstekendste geschiedschrijvers op dusgenoemd ongewijd gebied, ook in het kamp der theologen ten leste een beschouwing van de geschiedenis ontstaan is die men gewoonlijk de <hi rend="spat">organische</hi> noemt, in tegenstelling van de vroegere-<hi rend="spat">mechanische;</hi> dat er alzoo ook op de boeken van Oud- en Nieuw-Testament een <hi rend="spat">historische critiek</hi> is toegepast waardoor de synagogale en kerkelijke traditiën ten aanzien van den oorsprong en de volstrekte geloofwaardigheid dier boeken voorgoed als onontvankelijk zijn gewezen van de hand; van al deze dingen, die elk candidaat in de theologie moest weten, weet Dr. Kuyper dus niet. Maar indien hij in zulk een onwetendheid verkeerde, was immers de verklaring van 't ontstaan der moderne richting geen taak voor <hi rend="spat">hem?</hi></p>
<p>Neen, dat laat zich begrijpen.</p>
<p>'k Heb, meen ik, bewezen dat Dr. Kuyper inderdaad
<pb n="338"/>niets verklaard heeft van hetgeen hij beloofd had te verklaren.</p>
<p>Ik voeg er thans bij dat de teleurstelling voor mij persoonlijk niet groot is. In de laatste jaren was er zoo 't een en ander omtrent den oorsprong der moderne richting gezegd, waarmee een niet al te maltentig mensch, ter bevrediging der eerste weetgierigheid, volstaan kon.</p>
<p>Gul gesproken, men moest zelfs de vrijmoedigheid hebben van den heer Kuyper, met andere woorden, men moest zoo geïsoleerd en dienvolgens aangaande sommige gewichtige zaken zoo onkundig zijn als genoemde doctor, om met een program als het zijne voor den dag te komen. Het is mijn vaste overtuiging dat het meerendeel mijner tijdgenooten er niet anders over oordeelt.</p>
<p>Intusschen, hoewel dezen zoomin als ik speciale behoefte hadden aan een nieuwe verklaring van den oorsprong der nieuwere richting; hoewel noch zij, noch ik van des heeren Kuyper's <hi rend="spat">niet</hi>-verklaring de dupe zijn geworden -, toch vinden wij 't jammer dat hij een zeker aantal onzer medemenschen weer voor een poos van de wijs heeft geholpen waar 't hun waardeering van ‘het modernisme’ betreft.</p>
<p>Zooals thans de zaken door den auteur zijn voorgesteld, kan 't niet missen of de volgzame hoorders en lezers zullen in die moderne theologen niets anders zien dan een corps onmogelijke vrijbuiters; wel is waar, als de Melchizedek der Schrift ‘zonder vader, zonder moeder, zonder geslachtrekening, zonder beginsel der dagen<note n="1)" place="foot">Hebr. VII, 3.</note>,’ doch daarom toch even fantastisch en machteloos als genoemde koning van Salem reëel en machtig moet zijn geweest. Indien de moderne theologen op eenmaal uit de lucht waren gevallen, ze konden
<pb n="339"/>voor de lieden, wier zegsman de heer Kuyper is, geen onmogelijker figuren of figuranten zijn. Ik bid u, wat zijn dat voor wezens die op 't onverwachtst, zonder propaedeuse, zonder geboorte-acte, zelfs zonder geboren te zijn, ter bekeering van een materialistische eeuw komen opdagen? Heeft men ooit van dolzinniger dingen gehoord? Wie onderwees deze ridders van de droevige figuur in de Schriften? Wie gaf hun verlof om te bestaan? Heeft de nevel hen gebaard? Riep de wervelwind hen te voorschijn? Deze bloedelooze schimmen, zullen <hi rend="spat">zij</hi> het dolend geslacht der eeuw den weg des behouds wijzen?</p>
<p>Ja, ‘zoo toog het modernisme aan zijn reuzentaak,’ zegt de heer Kuyper.</p>
<p>Het spreekt als vanzelf, op den weg van dezen auteur moest het tot zulk een caricatuur komen. Het lijdt geen twijfel: wanneer men den samenhang van de moderne theologie met de theologie die voorafging ignoreert; wanneer men geen acht slaat op den gang dien het denken in de achttiende eeuw had genomen, geen notitie neemt van den invloed dien in onze eeuw door natuurwetenschap, historiestudie, psychologie enz. op de aanhangers der kerkleer werd uitgeoefend; wanneer men eenvoudig al de feiten buiten rekening laat waardoor ten leste een richting als de moderne werd in het leven gedrongen -, dan kan het bij deze fouten alleen niet blijven; dan vervalt men van de eene ongerijmdheid tot de andere; dan <hi rend="spat">moet</hi> men wel allerlei dwaze pretensies, en wat er der dwaasheden meer zij, aan bedoelde richting gaan toeschrijven. Ook in het rijk der dwaasheid heerscht zekere logica en Don Quichot had de zijne. Doch de Nemesis blijft in deze wereld en de mensch die bijvoorbeeld ‘<hi rend="spat">auf eigner Hand</hi>’ de historie wil construeeren, wijst, eer hij 't vermoedt, met eigen hand
<pb n="340"/>voor wie scherper ziet dan de onnadenkende menigte zijn eigen dwaasheid aan. Zoo doet ook de heer Kuyper. Hijzelf zegge het ons!</p>
<p>- ‘O! hoe heerlijk had dat pogen’ (van het modernisme) ‘gekroond kunnen worden, zoo men zich, al was het slechts aan Baader's hand, naar het realisme der Schrift had laten leiden, de levensspreuk weer gegrepen had, ‘<hi rend="spat">dass Leiblichkeit das Ende der Wege Gottes ist,</hi>’ en onze matte wereld weer verfrischt en verkwikt ware met dat goddelijk realisme, dat in de vleeschwording des Woords ligt uitgesproken, juist in het Wonder zijn levensader trillen doet, en zijn luister zoo volheerlijk ontplooit in het lichamelijk verrijzen van den Christus uit het graf! Maar helaas, van meet af brak men dát realisme juist weg, en geraakte daardoor zijns ondanks op het meest valsche standpunt.’</p>
<p>Niet waar, het kan toch wezenlijk - wat zal ik zeggen? - niet zotter, of niet treuriger? Heeft Dr. Kuyper eens willen toonen hoe men een geestesrichting eigenlijk ‘opzoekt in haar legertent’? Zooveel staat vast dat zijn redeneering niet vreemder klinkt dan een uitroep als deze: ‘O, hoe heerlijk had het pogen van de hervormers der 16<hi rend="sup">de</hi> eeuw gekroond kunnen worden, zoo men niet van meet af met de Roomsche dwaling had gebroken, zoo men zich, al ware het slechts aan de hand van Dr. Eck (of aan die van een ander), naar het hart der moederkerk had laten leiden!’</p>
<p>Heb ik u niet gezegd dat Dr. Kuyper van 't modernisme het rechte niet weet?</p>
<p>Sinds Reimarus' dagen was in de (christen)wereld <hi rend="spat">het wonder</hi> steeds scherper aangevochten. Onder den invloed van Lessing en Goethe, van Hegel en Schleiermacher, (en van wie al niet?) was het geloof aan een bovennatuur-<pb n="341"/>lijke openbaring, met al den aankleve van die, bij duizenden en nogmaals duizenden onder de zonen en dochteren der eeuw tot op zijn grondvesten geschokt. Bij monde van David Friedrich Strauss had de tijdgeest voorgoed en zoo ernstig mogelijk met dát ‘realisme’ afgerekend, dat ‘in het Wonder zijn levensader trillen doet.’ Door de school van Ferdinand Christiaan Baur was het nieuwe, welaangename jaar der echt-historische interpretatie van Schrift en kerkleer uitgeroepen. Steeds machtiger verhief zich de richting die eenmaal de moderne zou worden genoemd wijl ze, in naam van haar wetenschap en haar godsdienstzin beide, den scheidbrief reikte aan 't wondergeloof. Eerlang vernam de christenheid haar stem op den kansel en gaf ‘getuigenis aan de aangenaamheid’ van haar woord, gelijk aan haar waarheid en kracht. Zij voelde dat dit woord onder 't hart was gedragen. Zij voelde dat den predikers ‘de nood was opgelegd;’ dat zij spraken, ‘omdat zij geloofden;’ <hi rend="spat">dat de gansche</hi> en <hi rend="spat">eenige reden van hun bestaan en optreden in dat geloof gelegen was</hi>.</p>
<p>Bij alle historische waarheid, wat beteekent dan nu die klacht van den heer Kuyper? Wat is dat voor een ‘modernisme,’ dat geslaagd zou zijn bijaldien het ‘in 't lichamelijk verrijzen van den Christus uit het graf,’ als bij de ‘volheerlijke ontplooiing’ van het ‘realisme der Schrift’ zijn kracht had gezocht? Wat is dat, met andere woorden, voor een modernisme, dat geslaagd zou zijn bijaldien het juist het tegendeel van het modernisme ware geweest?</p>
<p>Moet men hier lachen of schreien?</p>
<p>O, dat onverstandig en ongeloovig modernisme welks groote fout was dat het met alle geweld modernisme wilde zijn!</p>
<p>- ‘Het gaf toe,’ vervolgt de heer Kuyper, ‘dat men niet
<pb n="342"/>te veel voor den hemel, maar allereerst voor deze aarde moest leven.’</p>
<p>Ach ja, het meende in zijn eenvoudigheid dat elk ‘te veel’ een vergrijp tegen de wet en den plicht der matigheid was. Ook meende het dat er eenige christendeugd in stak als een mensch ‘allereerst voor deze aarde’ zocht te leven waar God hem zijn huis en maagschap en werkkring gaf; voor die aarde, waarmee we van 's morgens tot 's avonds te doen hebben; voor die aarde waar zoo eindeloos veel te doen is op wegen van kloeken, edelen arbeid; voor die aarde, waar het hemel wordt als men te midden van al het aardsche gevoelen gaat dat het aardrijk des Heeren is en niet des Satans, niet der ijdelheid.</p>
<p>- ‘Het gaf toe,’ (altijd het modernisme) ‘dat de studie der natuur leidsvrouw zijn moest ook bij de studie van het Koninkrijk des Geestes.’</p>
<p>Ach ja, dat deed het. De vroegere verwaarloozing van de studie der natuur had zooveel menschentranen en menschenbloed gekost; er waren zooveel heksen verbrand, zooveel onnoozelen vermoord <hi rend="spat">in maiorem Dei gloriam</hi> omdat men de natuur niet kende; de godsdienst was onder die omstandigheden zoo onnatuurlijk wreed, zoo tegennatuurlijk conventioneel geworden; in den bloeitijd der dogmatiek was er zoo wonderlijk over den mensch gepraat, zoo tegen de natuurlijke ontwikkeling des menschen in.... dat het modernisme met onweerstaanbare kracht weer getrokken werd en trekken wilde tot hem, die de ‘natuur’ had liefgehad als de leidsvrouw tot den Vader der geesten en tot de dingen des geestes. Ja, het modernisme ‘gaf toe’ dat geen mensch het ‘Koninkrijk des Geestes’ verstaat zoolang hij de parabelen niet verstaat van dien vrome, die keer op keer dat koninkrijk vergeleek met het zaad 't welk ‘een mensch nam en
<pb n="343"/>strooide in zijn akker.’ Ja, ja, dat gaf het toe met geheel zijn verstand, met geheel zijn hart, met al zijn krachten.</p>
<p>- ‘Het gaf toe,’ (nog altijd de heer Kuyper), ‘dat bij strijd tusschen deze en die andere wereld, deze nooit wijken mocht, en er dus geen wonder kon zijn.’</p>
<p>‘En er dus geen wonder kon zijn,’ dat begrijp ik; de rest van den volzin is mij duister, maar dat hindert hier mogelijk niet.... Het modernisme gaf dan toe dat er geen wonder kon zijn; of eigenlijk, dat niemand ooit een wonder gezien had. Welnu, tot heden is niet gebleken dat het modernisme zichzelf of anderen daarmee bedroog.</p>
<p>- ‘Het gaf toe, dat nog van supranaturalisme te spreken.....’</p>
<p>Dit is hetzelfde van zooeven; dus, we gaan voort.</p>
<p>‘Ja, het gaf eindelijk toe’ (de heer Kuyper wil er nu een eind aan maken, aan 't zondenregister van het modernisme), ‘dat, zou er Godskennis zijn, ze uit den mensch, gelijk hij is, verklaard moest worden, en, zou er nog een Christendom gelden, dit zijn absoluten titel van ‘eenig ware godsdienst’ moest afleggen, om voortaan gelijkvloers te wonen met die andere godsdiensten, die het dusver als afgoderij had geschuwd.’</p>
<p>Inderdaad, ook in deze teekening is waarheid. Het modernisme gaf namelijk met psalmisten en profeten toe, dat de mensch er op aangelegd is om uit de heerlijkheid van den sterrenhemel, uit de volheid van het aardrijk en zijne goederen, uit de geschiedenis der volken, uit de onafwijsbare eischen der conscientie, eenige ‘Godskennis’ te verkrijgen. Het gaf dit toe gelijk Paulus, de Apostel van Jezus. Het gaf dit toe gelijk Jezus zelf. Het gaf dit toe gelijk vele uitnemende natuur- en menschkundigen van vroeger en later tijd. Het geeft dit nog dagelijks toe en tracht die meening zelfs ingang te doen vinden waar ze nog niet wordt toegegeven. Ook geeft het mo-<pb n="344"/>dernisme toe dat ‘<hi rend="spat">het</hi> christendom’ allereerst zijn absoluten titel van ‘eenig ware godsdienst’ moet afleggen, zal het in de wereld onzes tijds nog harten winnen voor den godsdienst van Jezus. Van dien Jezus die nederig was en geen farizëer, geloovig en geen dogmatist. Van dien Jezus die ook onder de heidenen ‘een groot geloof’ heeft gevonden en die ‘<hi rend="spat">het</hi> christendom’ van Dr. Kuyper en van ‘de kerk der achttien eeuwen’ niet gekend heeft en, zoo hij het al gekend had, zeer zeker niet voor den ‘eenig waren godsdienst’ zou hebben gehouden. Zonder twijfel, het modernisme gaf toe en geeft toe dat ‘<hi rend="spat">het</hi> christendom,’ 't welk de zoogenaamd heidensche godsdiensten tot ‘dusver’ kortweg als ‘afgoderij geschuwd’ heeft, liever geen christendom maar veeleer christen<hi rend="spat">domheid</hi> moest heeten, dewijl het in de meeste gevallen geoordeeld heeft wat het niet kende en verzekerd wat het niet wist.</p>
<p>Ziedaar, de heer Kuyper wist toch iets meer van ‘het modernisme’ dan men aanvankelijk zou gezegd hebben. Hij wist wat het modernisme zoo al toegaf. Dat het niet anders kon dan al die zaken toegeven, wilde het zijn liefde voor Jezus, zijn liefde voor waarheid, zijn wezen en oorsprong niet verloochenen, dat wist en weet de heer Kuyper weer niet. Hem hoorend zou een onkundige op 't vermoeden komen dat ‘het modernisme’ al deze dingen toegaf uit laakbare toegeeflijkheid, uit transactie-zucht, uit begeerte om 't met zeker bedenkelijk realisme op een accoordje te gooien. De heer Kuyper zelf is werkelijk, gelijk wij gezien hebben, van die meening en ziedaar de afdoende reden waarom aan zijn vertoog over de <hi rend="spat">genesis</hi> der moderne richting alle waarheid en mitsdien alle waarde behoort te worden ontzegd.</p>
<pb n="345"/>
<p>‘Het Modernisme ontbloot van werkelijkheid,’ dus luidt de stelling die in het derde (en laatste) deel der lezing zal worden bewezen. Dit derde deel is het langste van de drie en wordt door den auteur ook het belangrijkst geacht. Wij willen hem, nu we er eenmaal voor zitten, ten einde toe hooren en zooveel mogelijk op den voet volgen. Wellicht valt onze toestand bij nader onderzoek nog mee.</p>
<p>De heer Kuyper komt in dit bijzonder geval niet op eenmaal met zijn gansche macht aanzetten. Is dit zijn methode als strategicus? Mogelijk is 't hier een bewijs voor zijn goed vertrouwen. Hij voelt zich zeker van zijne zaak. Hij zou de zware batterijen voor ditmaal wel kunnen missen. Een enkele goed uitgevoerde manoeuvre met lichte troepen zou kunnen volstaan. Men oordeele!</p>
<p>- ‘Mij dunkt, reeds het snel verloop, dat het (modernisme) in zoo korte jaren nam, schijnt het oordeel te wettigen,’ volgens welk ‘het modernisme ontbloot is van werkelijkheid.’</p>
<p>Volgt alsnu een korte toelichting waarbij we het modernisme als in één adem zien vergelijken met een rivier, die in snelle ‘vaart door al de bochten van’ haar ‘stroombed heenschiet;’ met de dooden uit Burger's Eleonore die, gelijk bekend is, zoo snel rijden; met ‘den bouwmeester van Crystall-Palace; met Erwin Von Steinbach, den ontwerper van de Straatsburger cathedraal; met den ‘wilden wingert<note n="1)" place="foot">‘Ik zou toch zeggen,’ aldus Kuyper: ‘dat is niet de groei van den eik, maar doet eer aan den wilden wingert denken! Zoo snel gaat de vaart des levens niet, zoolang men op den werkelijken levensbodem blijft.’ - Blijft de wilde wingert dan <hi rend="spat">niet</hi> op dien levensbodem?.... ‘Ik zou toch zeggen’ dat een mensch, ook in zijn blijmoedigste oogenblikken, voorzichtig met de beeldspraak moet zijn.</note> enz. Alles op weinig meer dan één bladzijde.
<pb n="346"/>Alles met noten verrijkt of versierd, mitsgaders met citaten uit Schiller en anderen. Alles goed en wel gestaafd met korte herinneringen als deze: ‘Scholten is onherroepelijk geantikeerd. Opzoomer heeft met zijn werk over godsdienst als “godgeleerde onder de leeken” naar vrijen wil geabdiceerd. De Busken Huet-phase zag het scherm al voor jaren vallen. Thans wordt het modernisme reeds weer kerkelijk-conservatief.’ Alles dus goed en wel en volmaakt in orde, bijaldien dit alles niet een mengsel is van wansmaak en sophismen, van oppervlakkigheid en onbeschaamdheid Doch mogelijk is het dit wel. Mogelijk is Scholten nog <hi rend="spat">niet</hi> ‘geantikeerd’ al <hi rend="spat">zegt</hi> Dr. Kuyper dat en al voegt hij er een noot bij, die het wezenlijk <hi rend="spat">ook</hi> zegt. Mogelijk weet Opzoomer, als 't er op aankomt, nog wel evenveel van de godgeleerdheid als Dr. Kuyper, zelfs al heeft deze naar waarheid verteld (wat nog bevestigd moet worden ‘van goederhand’ en in zekeren zin door prof. Loman in ‘de Gids’ al weersproken is) dat die hoogleeraar ‘geabdiceerd heeft’ als boven werd gemeld. Mogelijk ook is er van de ‘Busken-Huet-phase’ nog zoo 't een en ander in de lucht blijven zitten wat Dr. Kuyper er niet weer uitkrijgen zal. Mogelijk ook is het ‘kerkelijk conservatief’ worden van 't modernisme niets meer dan een bedenksel van Dr. Kuyper die, blijkens een zijner noten, een paar artikelen uit het Nieuw Kerkelijk Weekblad niet best begrepen heeft.</p>
<p>Doch laat ons alles zeggen Niet alleen mogelijk, maar <hi rend="spat">bepaald zeker</hi> is het dat de heer Kuyper zijn publiek (en zichzelven) een rad voor de oogen heeft gedraaid.</p>
<p>- ‘Den bouwmeester van Crystall-Palace, ja, een Erwin Von Steinbach verre achter zich latend, hebben onze modernen als in een oogwenk des tijds een heerlijken tempel opge-<pb n="347"/>trokken, waartoe nog wel de grondstof eerst bereid moest en die, elk terrein des levens met zijn gewelven dekkend, ruimte voor alle volkeren bieden zou. Zie, vijftien jaren, langer is het nog niet, dat het zijn anoniem karakter varen liet, en toch....’</p>
<p>Halt!.... Dat gaat zoo niet, doctor! Neen, bij al wat eerlijk en rechtvaardig is, dat <hi rend="spat">mag</hi> zoo niet! Gevoelt gij er dan <hi rend="spat">niets, niets</hi> van dat het zóo niet mag?</p>
<p>Als het modernisme vóor vijftien jaren ‘zijn anoniem karakter varen liet’, dan bestond het derhalve reeds vóor dien tijd, niet waar? Dan laat zich dus vermoeden dat men, vijftien jaar geleden, niet aan een tempel begon, ‘<hi rend="spat">waartoe nog wel de grondstof eerst bereid moest,</hi>’ niet waar? Maar dan hadt gij u ook van zulke onwaarheden niet moeten bedienen. Dan hadt gij zelfs den schijn van kwakzalverij moeten vermijden. Dan hadt gij niet moeten goochelen met die vijftien jaar, als ware in dat tijdsbestek gansch de geschiedenis van het modernisme begrepen. Het is zoo, in dat geval zou er van uw schitterend betoog, van die geestige bladzij niets zijn terechtgekomen; er ware niets overgebleven van al de ironie die ge thans hebt ten koste gelegd. Het is zoo! Doch, geloof mij, doctor, daarvan blijft <hi rend="spat">toch</hi> niets over tenzij - - -, tenzij mettertijd voor uzelven een smartelijke herinnering.</p>
<p>- ‘Evenmin maakt het een indruk van innerlijk bestand,’ vervolgt Dr. Kuyper, ‘zoo we nu reeds in de eerste jaren, hen die eens het vaandel droegen, zelven de banier verlaten zien. Bij de bakermat eener diepe levensovertuiging die zedelijke kracht bezit, is zulk een renegaatschap ondenkbaar. Judas droeg niet de banier maar de beurs - - - -.’</p>
<p>'t Is waar, dit laatste; en toch vinden we Judas, zou ik
<pb n="348"/>zeggen, wel degelijk ‘bij de bakermat eener diepe levensovertuiging die zedelijke kracht’ bezat. In ieder geval bewijst juist een geschiedenis als die van Judas dat een richting zeer wel ‘innerlijk bestand’ kan hebben ook al wordt ze, kort na haar optreden, door personen verzaakt die naar allen schijn tot haar uitverkoren predikers behoorden.</p>
<p>Voor het overige stem ik 't den auteur van harte toe als hij in een noot verzekert dat ‘de uittreding der modernen met de meeste kieschheid moet worden besproken, wijl hierbij teedere belangen in het spel zijn en de beoordeeling van motieven vaak buiten ons bereik ligt.’ Doch juist wijl ik 't hem toestem moet ik hier bijvoegen dat het geen ‘bijzondere kieschheid’ verraadt, à propos van de ‘uittreding der modernen’ met Judas voor den dag te komen. Ook komt het mij niet consequent en niet bijster loyaal voor, bedoelde ‘uittreding’ ten nadeele van het ‘modernisme’ in rekening te brengen als men van meening is dat ‘de beoordeeling van motieven vaak buiten ons bereik ligt.’ Over 't geheel valt aan des schrijvers ‘bespreking’ van meergemeld ‘uittreden’ niet te merken dat er ‘teedere belangen in het spel zijn.’ De heer Kuyper vloeit bij deze gelegenheid weer over van zeer bedenkelijke grappigheid. De hoog ernstige man die zijn ‘tegenstander’ zou ‘waardeeren,’ toont hier gelijk vóor en na dat hij geen oog heeft voor den strijd dien de tegenstander te strijden, voor de bezwaren van allerlei aard waarmee deze te worstelen had. De gereformeerde man die ‘aan het wonen in de diepte’ gewend scheen, doet mee met de oppervlakkige schare. Hij beseft niet, toont althans niet te beseffen, dat waarlijk niet altijd die richting de minst edele is, wier arbeid en strijd een mensch het spoedigst te veel worden. Hij spreekt in Odéon en elders met even plompen
<pb n="349"/>als harteloozen spot over ‘de uittreding der modernen’ en eerst vele maanden later stelt hij zijn eigen onrecht (zonder het te vermoeden) in een soort van gemoedelijke noot ten toon. In dit alles speur ik niets van dat ‘snijden van den ernst,’ waaraan de ‘gereformeerde levensopvatting’ hem, naar zijn eigen zeggen, moest gewend hebben.</p>
<p>In hetgeen volgt is die ernst, zoo mogelijk, nog verder zoek.</p>
<p>- ‘Ook met het succes moeten wij rekenen,’ dus vervolgt de heer Kuyper, en hij verklaart met ‘succes’ hier geen ‘goedkoop applaus,’ maar iets edelers te bedoelen. De modernen wilden, dus zegt hij, ‘een dam opwerpen tegen het materialisme.’ Het was hun doel, ‘hun pretentie’ (zegt hij) ‘die zinlijke, die moedwillige, die altijd schertsende menigte weer te winnen voor het ideaal.’ En nu vraagt hij of ze dat doel ‘ook maar van verre bereikt hebben.’ Wat antwoordt hij zelf daarop?</p>
<p>Als bij voorbaat hadden we een deel van het antwoord reeds even te voren gehoord, in dezer voege:</p>
<p>- ‘Zeer zeker, aan toejuiching heeft het ons Modernisme niet ontbroken, ten minste zoolang het afbrak en den zinnelijken spotter, hoe ten onrechte ook,’ eenig genoegen gaf.</p>
<p>Staat er dat werkelijk????</p>
<p>Ja, dát staat te lezen in een opstel welks eerste deel de ‘boeiende schoonheid’ van ‘het Modernisme’ bewijzen moest. Ja, dat het Modernisme ‘toejuiching heeft’ behaald ‘<hi rend="spat">ten minste zoolang het afbrak</hi>’ en ‘<hi rend="spat">den zinnelijken spotter</hi>’ ter wille scheen, dat wordt ons nu verzekerd door denzelfden auteur die iets vroeger betuigde, dat het modernisme ‘<hi rend="spat">de élite onzer keurgeesten</hi>, <hi rend="spat">mannen van denkkracht en van levensernst werkelijk geboeid heeft</hi>.’</p>
<pb n="350"/>
<p>Mijnheer Kuyper, waar was <hi rend="spat">uw</hi> ‘levensernst’ toen ge schreeft?....</p>
<p>- ‘De opgang van hun prediking daalt nu reeds,’ lees ik verder. ‘Bij de kerkelijke stemming bleek het wel te over, hoe weinig het Modernisme, nog zelfs in het eerste vuur van den partijstrijd, vermag.’</p>
<p>Als dat ‘dalen’ van den ‘opgang’ der moderne ‘prediking’ in 't verband van den tekst <hi rend="spat">iets</hi> bewijzen zal, dan bewijst het dat de ‘zinnelijke spotter’ bij nader inzien die prediking toch <hi rend="spat">te ernstig</hi> vond; dat is dan althans weer <hi rend="spat">iets</hi> goeds en kan <hi rend="spat">niet tegen</hi> het modernisme bewijzen. Wat voorts ‘de kerkelijke stemming’ betreft, ik meen dat het oordeel daarover aan de nakomelingschap moet worden overgelaten en dat de moderne in dien dag des oordeels tegenover de anderen zal kunnen bestaan. Voorshands zij opgemerkt dat de uitdrukking ‘nog zelfs in het eerste vuur van den partijstrijd’ wel een meer dan gewonen aanleg voor het sophistisch <hi rend="spat">genre</hi> verraadt, maar ook niets hoogers. Een ieder die te onzent slechts eenigszins de kaart van het land kent, begrijpt lichtelijk dat er <hi rend="spat">juist</hi> in het <hi rend="spat">eerste</hi> vuur van den partijstrijd, dat er dus <hi rend="spat">vooralsnog</hi>, bij een kerkelijke stemming als de bedoelde, voor een bij <hi rend="spat">het volk</hi> nog zoo weinig bekende en zooveel geïncrimineerde richting als de moderne, niet veel succes te verwachten was De uitdrukking ‘<hi rend="spat">nog zelfs</hi>’ is karakteristiek voor de heele manier en tactiek van den heer Kuyper.</p>
<p>Eindelijk ten opzichte van 't ‘succes’ in quaestie nog dit:</p>
<p>- ‘En als ge in de kringen onzer schouwburggangers en societeitsbezoekers en straatslijpers u mengt, zult ge geen ander verschil bij vroeger bespeuren, dan dat men nog even wars van ernst als weleer is, maar thans ook uit het Moder-<pb n="351"/>nisme zich een wapen smeedt, om met te geruster conscientie den ernst des levens te bannen. Versta mij wel. Ik zeg niet dat de modernen dit verschoonen, veelmin dat ze dit beoogden. Ik begrijp zelfs dat het hun’ (lees: hen) ‘grieven moet. Ik wees er alleen op als maatstaf voor de realiteit van hun kracht.’</p>
<p>Van den schouwburg gesproken, het is de vraag of zelfs een comedieschrijver als de talentvolle Sardou in staat zou zijn een onaardiger mengsel van malice en zuurzoet medelijden, van insinuatie en quasi-waardeering door een zijner sujetten te laten debiteeren, dan de heer Kuyper ons hier ten beste geeft. ‘Versta mij wel. Ik zeg niet dat de modernen dit verschoonen, veelmin dat ze dit beoogden. Ik begrijp zelfs dat het hun grieven moet - - -.’ Precies, doctor! Ja, ja, wij ‘verstaan.... u.... wel....’ Doch wat ik zeggen wilde, u schijnt nog al bekend te zijn met ‘de kringen onzer schouwburggangers en societeitloopers en straatslijpers.’ U weet zoo nauwkeurig dat ze nog even lichtzinnig (‘wars van ernst’) zijn als vroeger. U weet zelfs dat ze door ‘het Modernisme’ nog gewetenloozer zijn geworden. Wat ik zeggen wilde, <hi rend="spat">hoe</hi> weet u dat zoo precies? Heeft u met die menschen gemeenzamen omgang? - Niet? - Gaan uw vertrouwde vrienden en zegslui dan met hen om? - Ook niet? - Komen die menschen dan wellicht zelf bij u biechten? - Ook al niet? - Mag ik vragen, hoe is u dan zoo op de hoogte van hun zedelijk verval? - Of is u misschien <hi rend="spat">niet</hi> op de hoogte? Of praat u er maar wat op los? Of dankt u den Heere God slechts uit kracht van <hi rend="spat">uw</hi> ‘gereformeerde levensopvatting’ dat u niet zijt als die anderen.... ‘schouwburggangers, societeitbezoekers, straatslijpers enz’? Indien ja, is dat ordentelijk, is dat braaf, is dat christelijk?
<pb n="352"/>En dan nóg iets, doctor! Als u gelijk heeft; als ‘het modernisme’ aan die slechte menschen niets noemenswaards heeft kunnen doen, dan is dit wel jammer, ik stem 't u toe.<note n="1)" place="foot">Zelfs een Luther klaagt gedurig over ‘die ergerlijke zaak, dat de wereld hoe langer hoe slechter geworden is, nadat de ware en zuivere leer des evangelies aan het licht was gebracht. De geschiedenis leert ons dat er in den regel ‘niet aanstonds een hoogere zedelijke ontwikkeling zichtbaar is waar een hooger beginsel aanvangt te heerschen,’ er zijn genoegzame redenen om dit verschijnsel te verklaren. Men vergelijke hierover o.[...]. Dr. L.W.E. Rauwenhoff, ‘Geschiedenis van het Protestantisme’ dl. II bl. 150 v.v.</note> Doch <hi rend="spat">uw</hi> ‘gereformeerde levensopvatting’ wat heeft die er aan gedaan? Ook al niet veel om op te roemen. ‘Versta mij wel.’ Ik zeg niet dat uw gereformeerden dit niet akelig vinden. ‘Ik begrijp zelfs dat het hen grieven moet.’ Maar met dat al, het <hi rend="spat">is</hi> toch niet anders. Zou het niet wenschelijk zijn dat u daar wat meer notitie van nam? Ziet u, we hebben nu al <hi rend="spat">langer</hi> dan 15 jaren een gereformeerde kerk in ons midden gehad. De Dordsche <hi rend="spat">canones,</hi> u weet het, zijn ouder dan 200 jaar; er zijn kerkleeraars bij menigte geweest van uw rechtzinnig gehalte. Bij de ‘kerkelijke stemming’ is de macht van uw gereformeerde vrienden gebleken.... En dan toch nog zooveel gemeene lieden, zooveel ‘schouwburggangers’ enz., enz.!! Is dát niet bedenkelijk? Pleit dat voor ‘het innerlijk bestand’ <hi rend="spat">uwer</hi> richting? Niet waar, ‘ook met het succes moeten we’ immers ‘rekenen’? Denk er eens over na bij gelegenheid. Intusschen willen we hooren wat gij, al verder, voor 't onwezenlijke van het modernisme hebt 
aangevoerd.</p>
<p>‘Al even weinig,’ dus de auteur, ‘pleit voor zijn innerlijk bestand de armoe aan vormingsvermogen die het Moder-<pb n="353"/>nisme verried. - - Een levensvorm, waarin het op kon treden, zou voor het Modernisme (op practisch-godsdienstig gebied) geen weelde zijn. En toch, wat zagen we dusver? Immers dat het de oude kleederen dragen bleef, hoe moeilijk die ook plooiden om de leden, en wel de oude kerk bleef afkeuren, maar zelf nog niets beters vond.’</p>
<p>Ach ja, mijnheer Kuyper, daar zouden we nu weer een langen winteravond voor dienen te hebben; voor een eenigszins grondige discussie over 't geen gij daar aanroert, weet u? - U heeft zoo'n vreemde manier, als ik 't zeggen mag, om met een paar pennekrassen een quaestie <hi rend="spat">af te maken.</hi></p>
<p>Zie eens, vooreerst vergeet u alweer dat ook de ‘echt-gereformeerde’ richting niet zoo bijzonder rijk is gebleken op het punt van kerkelijk ‘vormingsvermogen.’ Mijn waarde heer, waar is bij uw gereformeerde vrienden op het punt van kerkelijke inrichting een ‘kwistigheid van scheppend vermogen’ gelijk door u als hewijs van ‘innerlijk bestand’ wordt gevorderd? Ja, waar is ze? Is de Heidelberger catechismus zooveel genialer dan die van Mechelen bijvoorbeeld? Is het gereformeerde kerkbestuur zooveel krachtiger dan dat van Rome? Is de gereformeerde liturgie soms een monumenteel getuigenis van bijzonder scheppend vermogen? Ik kon meer vragen doen van dien aard, doch laat mij iets anders vragen: Moogt gij aan 't modernisme <hi rend="spat">uw</hi> verwijten doen en daarbij vergeten hoeveel gij en de uwen van moderne kerkleeraars reeds geleerd hebt en overgenomen, hoeveel meer gij hadt kunnen overnemen? Moogt gij uw verwijten doen en voorbijzien hoe onbegrijpelijk log en taai de oud-gereformeerde kerkelijkheid is? Hebt gij, om iets te noemen, van 't Datheensche psalmgezang nooit gehoord? Van de vele moeiten, die men zich jarenlang getroost heeft om dat afschuwelijk
<pb n="354"/>gezang door iets beters te doen vervangen? Weet gij dan wezenlijk niet hoe de kerkelijke onbeweeglijkheid sinds lang tot een spreekwoord werd? Kunnen de modernen het gebeteren dat er met de kerkelijke besturen van den ouden stijl haast niet te eggen of te ploegen valt? Wilt gij dat ze in de 15 jaren levens, die ge hun toekent, aan vooroordeelen van eeuwenheugenden ouderdom een einde maken? Wees billijk, vraag van gewone menschen het bovenmenschelijke niet.</p>
<p>Het is zoo, waarde heer, wij ‘keuren de oude kerk af’ en hebben nog geen betere. We nemen voorloopig met de onzen voor lief wat er in die oude kerk van onze gading is en laten ons door het andere zoomin mogelijk van de wijs brengen. We doen dat, hoop ik, <hi rend="spat">niet</hi> omdat er voor onszelven eenige eer of andere wereldsche kleinigheid mee te verdienen zou zijn. We doen het omdat we een kerk, die uit het protestantisme der 16<hi rend="sup">de</hi> eeuw is voortgekomen, zoo hartelijk gaarne van alles wat ons het Roomsche kerkbegrip nog herinnert zouden zuiveren. We doen het omdat het protestantisme als geestesrichting zoo groot is en onze gereformeerde kerk nog zoo bitter klein. We doen het om een betere toekomst te bereiden voor wie na ons zullen komen. Zoo gij meent dat wij het enkele malen zuchtend doen, dan hebt gij gelijk. God alleen weet hoe zwaar ons <hi rend="spat">uw</hi> kerkelijkheid en die der uwen te dragen valt. Haast zou ik zeggen, de synagoge van Jerusalem kan voor den profeet uit Nazareth niet duffer en drukkender zijn geweest dan <hi rend="spat">uw</hi> kerkelijke scholastiek en hierarchie voor ons. Doch nog altijd blijven wij en hopen. Wij voelen dat er geestverwantschap is tusschen ons en <hi rend="spat">het evangelie</hi> waarvan <hi rend="spat">uw</hi> kerk steeds gesproken, waaraan zij zich, helaas, niet of weinig gehouden heeft. O, als de men-<pb n="355"/>schen nog eens wijzer werden! Als zij nog eens naar de stembus leerden gaan, met prijzenswaardiger doel dan om te repristineeren wat zijn tijd gehad heeft! Welk een dag, o welk een dag zou het wezen als de kerk der wedergeboorte nog eens zelve werd wedergeboren, als zij ophield een andere soort van synagoge te zijn! Wij zullen 't waarschijnlijk niet beleven, doch nog altijd blijven wij en werken en hopen. Toorn niet te zeer en glimlach nog minder! Misschien dwalen wij als we, gelijk Jezus weleer, ons liever uit tempel en synagoge laten bannen dan ze uit eigen 
beweging aan hun lot over te laten. Misschien komen wij vroeger of later nog tot het laatste (we zijn maar zwakke menschen!); misschien houden we 't op den duur in <hi rend="spat">uw</hi> ‘echtgereformeerden’ dampkring niet uit. Doch wát ook met ons gebeure, ons overtuigen van <hi rend="spat">uw</hi> kerkelijke heerlijkheid en zedelijke meerderheid, dat zult ge nimmer. ‘De wereld overwinnen’ met <hi rend="spat">uw</hi> kerk, dat zult ge evenmin. Onthoud wat ik u zeg: <hi rend="spat">uw</hi> volledige kerkelijke triumf zal meteen de volledige openbaring van <hi rend="spat">uw</hi> ‘armoe aan scheppend vermogen’ worden. Wordt ulieder streven gekroond als dat der consequente leerdrijvers die aan Pio Nono de onfeilbaarheid en oppermajesteit verzekerden -, van dienzelfden dag afaan zal uw breuk met al wat beschaving is volkomen zijn.</p>
<p>En intusschen blijkt <hi rend="spat">onze</hi> armoe, al verder, uit onze navolging van <hi rend="spat">uw</hi> ‘tractaatjens’ en ‘Zondagsscholen’ en ‘Jongelingsvereenigingen;’ dus meent ge. Maar hebben <hi rend="spat">onze</hi> ‘tractaatjens’ enz. enz. dan iets met <hi rend="spat">uwe</hi> kerkelijkheid uit te staan? Gij weet beter. Onze ‘tractaatjens’ vreest gij, bestrijdt gij op <hi rend="spat">uw</hi> manier. Onze ‘Zondagsscholen’ en ‘jongelingsvereenigingen’ zijn van ander allooi dan de uwe. Kom eens kijken en overtuig u!</p>
<pb n="356"/>
<p>‘Welnu, M.H., dat snel verloop, die vroege vlucht, die kleine kracht en die beleden armoe aan scheppend vermogen, geven op zich zelf reeds een kleinen dunk van de <hi rend="spat">realiteit,</hi> waarover het Modernisme kan beschikken;’ met die verzekering gaat de auteur ‘thans eene schrede verder.’ De eigenlijke bewijsvoering dat het modernisme ‘van alle werkelijkheid ontbloot’ is, komt nu. Dr. A. Kuyper gaat nog een woord spreken over der modernen <hi rend="spat">godsdienst</hi> en <hi rend="spat">zedelijkheid, godgeleerdheid</hi> en <hi rend="spat">kerk</hi>. Wij volharden tot den einde en luisteren.</p>
<p>&nbsp;</p>
<p>‘Tegen het <hi rend="spat">godsdienstig</hi><note n="1)" place="foot">Dr. Kuyper herinnert dat de modernen eigenlijk van hun ‘<hi rend="spat">religieus</hi>’ standpuut spreken. Men moet, zegt hij, ‘het gezet gebruik van dit barbarisme’ niet ‘te licht’ tellen. ‘Wat in ons leeft,’ zegt hij, ‘en ons diep uit de ziel komt weet van geen wisselkleed en vloeit ons slechts in de heilige toonen onzer moedertaal van de lippen.’ Van deze mededeeling houd ik aanteekening wijl ze niet onbelangrijk is in den mond van iemaud die meer dan een onzer hedendaagsche schrijvers met zijn moedertaal solt en schier geen bladzij schrijft zonder barbarismen. Voor het overige zullen wij als de vaderen van ‘religie’ en ‘religieus’ blijven spreken zonder daarin met Dr. K. 't bewijs te zien dat wij ‘aan de eeuw onze ziel verkochten.’</note> standpunt’ der modernen brengt de auteur ‘dit driedubbel bezwaar in, dat hun God een abstractie is, aan hun gebed de bede ontbreekt en het Godsbestuur, zoo ze consequent zijn, door hen zelf moet worden geloochend.’</p>
<p>Wat het eerste betreft: ‘de modernen vereeren, aanbidden, beminnen, bezingen een iets dat ze niet zelden God noemen. Door persoonsverbeelding leenen ze aan dat iets wezenheid en
<pb n="357"/>persoonlijk bestaan - - - - -. Maar volgt hier nu uit dat aan de Godsidé die ze zich schiepen, werkelijk een <hi rend="spat">levend</hi> God beantwoordt?’ Niets zoo onhoudbaar als deze meening, volgens den auteur. Wil men bewijs? Ziehier! Er zijn dichters geweest die ‘de heerlijkste hymnen op hun Beatrice of Laura, hun Molly of Adelaide zongen.’ - Wat zou dat? vraagt ge. - Wel, meent de heer Kuyper, het zotte en tegelijk leerzame van 't geval was dat die meisjes nooit anders bestaan hadden of ook bestaan zouden dan in dier dichters verbeelding. - Nu maar, dat wisten de heeren zelf wel, denkt ge. - Pardon, antwoordt u de heer Kuyper, pardon, dan begrijpt u het fijne niet van de zaak. Daar hebt ge bijvoorbeeld Schiller: ‘hij schiep zijn Laura, en als ge Schiller van zijn Laura hoort zingen, dan gevoelt ge dat geen zweem zelfs in hem op kan komen van twijfel aan haar werkelijk bestaan.’ - Pardon, zeg ik op <hi rend="spat">mijn</hi> beurt, daar gevoel ik <hi rend="spat">niets</hi> van. Op straffe van in Dr. Kuyper's oog zeer vrijpostig te worden, verklaar ik andermaal dat ik <hi rend="spat">niets</hi> ‘gevoel’ van hetgeen wij, naar zijn bestel, gevoelen moeten. Ik heb geen reden om Schiller voor een gek te houden; geen reden om aan te nemen dat Duitschland's geliefde dichter een gefantaseerde Laura voor iets anders dan een gefantaseerde Laura heeft aangezien. Ik houd het voor veel waarschijnlijker dat Dr. Kuyper zich te diep in de ‘gereformeerde levensopvatting’ heeft ingewerkt om de rechte tolk van een Schiller te kunnen zijn. Er zijn tolken die ik liever volg, meer vertrouw.</p>
<p>Het is om gemelde redenen dat 's heeren Kuyper's toepassing mij koud laat: ‘Zij dat’ (te weten, zoo'n Laura-fantasietje) ‘u dan het beeld van der Modernen Godsidé!’ 'k Moet andere argumenten hooren, wil ik inzien dat aan ‘der Modernen Godsidé’ inderdaad geen ‘<hi rend="spat">levend</hi> God beant-<pb n="358"/>woordt.’ Heeft de auteur zulke argumenten? Hij laat althans zijn Schiller en Burger, zijn Dante en Matthison varen en komt met Shakespere aan. Hij herinnert ons 't bekende tooneel waar Hamlet een antwoord van den geest verlangt. De geest blijft stom, als we weten, en Hamlet besluit alsnu dat de verschijning (om een woord van Dr. Kuyper te bezigen) geen ‘wezenheid’ heeft. Vervolgens gaat onze auteur vol ijver en verzekerdheid aldus voort:</p>
<p>- ‘Alleen die toets geldt ook hier. ‘Spreek, o mijn God! zoo gij er zijt!’ is de diepe klacht, die uit het menschenhart naar den hooge opklimt, en dán eerst komt er vrede, zoo de beklemmende stilte om ons heen wordt afgebroken, en het levend woord ons toeroept, van een God, die tot zijn menschenkinderen door de profeten en door den Zoon gesproken heeft.’</p>
<p><hi rend="spat">Wáarom</hi> is dus nu ‘der modernen God een abstractie?’ Omdat ‘de beklemmende stilte’ niet ‘wordt afgebroken?’ Doch zoo zeker het is (altijd in Kuyper's beeldspraak gesproken) dat ‘de stilte’ vaak ‘beklemmend’ kan zijn, zoo waar is het ook dat ze vaak wordt ‘afgebroken’; voor de modernen van heden niet minder dan eertijds voor de vromen van Israël.</p>
<p><hi rend="spat">Wáarom</hi> ‘der modernen God’ dan ‘een abstractie’? Wijl ‘het levend woord’ (dat kan hier niet anders dan de bijbel zijn) ‘ons’ niet ‘toeroept van een God die tot zijn menschenkinderen door de profeten en door den Zoon gesproken heeft?’ Maar ‘daarvan roept’ ons dat woord wel degelijk ‘toe.’ Wij kennen Hebreën I vs. 1 zoogoed als de niet-modernen. - ‘Doch gijlieden schenkt geen geloof aan dat woord,’ bedoelt de heer Kuyper. - Zoo?! Gelooven wij daaraan niet? Ik geef de verzekering dat velen er met mij aan gelooven.
<pb n="359"/>Ja waarlijk, wij gelooven dat God tot ons gesproken heeft in menig woord van de oude profeten Israëls en van Jezus, even stellig als b.v. in de natuurwet (ook wet van Mozes genoemd): ‘gij zult niet dooden’ enz., enz. - ‘Doch gij houdt de Schrift niet voor een bovennatuurlijke openbaring Gods, onder wonderen en teekenen tot ons gekomen,’ bedoelt Dr. Kuyper. - <hi rend="spat">Dáarin</hi> heeft hij gelijk. Maar eilieve, wat zou dit? Spreekt God dan alleen in wonderen en teekenen? Ach, hoe ‘beklemmend’ moet dan heden ‘de stilte’ wel zijn! Ach, dan begrijp ik den angst waarmee nog voor weinige jaren door den niet-modernen De Liefde werd uitgeroepen: ‘Sedert bijna 1900 jaar heeft de Heer zich niet meer laten hooren of zien.’</p>
<p><hi rend="spat">Wáarom</hi> dan is ‘der modernen God een abstractie?’ Omdat (hierop komt het eigenlijk neer), omdat ze van de wording en beteekenis ‘der Schrift’ een andere voorstelling hebben dan de aanhangers der orthodoxe kerkleer.</p>
<p>Neen, laat mij 't goed zeggen: een andere voorstelling dan de heer Kuyper.</p>
<p>Onze kerkleer heeft ten minste nog met Paulus aangenomen dat ‘van de schepping der wereld aan beide, Gods eeuwige kracht en goddelijkheid, uit de schepselen verstaan en doorzien’ werden, opdat ‘de mensch niet te verontschuldigen zou zijn,’ en niet al te zeer over ‘beklemmende stilte’ zou klagen. De kerkleer heeft altijd nog gemeend dat er een ‘levend woord Gods’ was vóor er een zweem van ‘den bijbel’ bestond. Daarmee heeft de kerkleer getoond dat ze den mensch niet voor een idioot en niet voor een gewetenlooze hield, al kan ze in andere opzichten den schijn van het tegendeel niet ontgaan. De kerkleer was alzoo rationeeler en vromer dan de heer Kuyper; en de beschuldiging van dezen auteur is even onbillijk als ondoordacht. Wat zou de heer
<pb n="360"/>Kuyper wel zeggen als ik om deze zijn beschuldiging met tal van schriftuurplaatsen bewees dat hij ‘de natuurlijke mensch’ is, die de dingen des geestes niet verstaat; een lid van dat ‘boos geslacht’ dat niet gelooven kan tenzij het wonderen en teekenen ziet? De heer Kuyper behoort te weten dat zulk een bewijsvoering niet willekeurig zou zijn. Ook behoorde hij zich te schamen over de slordigheid, 't gebrek aan ernst, waarmee hij den strijd aanroert die in alle eeuwen, bij alle volken, in den boezem der vroomsten gestreden is tegen den opkomenden twijfel of werkelijk aan de idee die ze omtrent het Hoogste Wezen zich gevormd hadden, een ‘levend God beantwoordde.’ Weet hij soms niet dat zelfs een Luther dien strijd gekend en daaronder geleden heeft? Weet hij óok niet dat er tegen zijn eigen schriftgeloof het een en ander is aangevoerd, meer afdoende dan 't geen bij zelf den modernen toeroept? Hij wete dan voor 't minst dat een volledige discussie met hem, onder zulke omstandigheden, een al te onvruchbaar werk zou wezen. Inmiddels zal het den nadenkenden onder mijne lezers recht duidelijk zijn geworden dat de beschuldiging van Dr. Kuyper zeer onwaarachtig is.</p>
<p>&nbsp;</p>
<p>Wij zijn tot het tweede bewijs tegen der modernen godsdienst genaderd.</p>
<p>- ‘Ziet het aan het <hi rend="spat">gebed</hi> of niet juist in die hoogste levensuiting de onwerkelijkheid van der modernen Godsidé wordt gestaafd. Dusver bad men aan alle plaatse der aarde, bad men door alle eeuw, bad men bij alle volk, in het stil en kinderlijk geloof, dat het biddend hart door luisterende ooren daarboven ontmoet werd, en het meest juist in gebeds-<pb n="361"/>verhooring de waarheid van den Eeuwige werd getoond. -’</p>
<p>Een oogenblikje! 't Is toch een zonderling iets, die polemiek! Doen we nu wezenlijk elk op zijn beurt zoo?.... Ziehier een strijder voor de ‘echt-gereformeerde levensopvatting,’ althans een man die de wereld behoorlijk en wel, naar den ouden trant, in twee helften verdeelt; in onbekeerde en bekeerde menschen; anders gezegd, in kinderen der wereld en kinderen des lichts; nog anders, in kinderen Belials en kinderen Gods. Die man weet geen krasser middel om den treurigen toestand der modernen te schetsen, dan de aanwijzing dat hun streven ‘paganistisch,’ (‘zonder wisselkleed,’ in onze ‘moedertaal’) heidensch is. En zie nu, diezelfde man ziet er geen bezwaar in, als 't hem te pas kan komen, die heidenen voor een oogenblik te laten meepraten en wel als getuigen tegen ‘het modernisme,’ en wel als vertegenwoordigers van ‘het stil en kinderlijk geloof’ dat in de mysteriën van het wezen der godsdienst, immers in de mysteriën van 't ‘gebed’ is ingewijd. ‘Alle eeuw’ en ‘alle volk’ wordt als getuige tegen 't modernisme opgeroepen. Daar moeten dus de heidenen bij zijn.</p>
<p>‘Bij alle eeuw en bij alle volk’ had men gemeend dat ‘het biddend hart door luisterende ooren daarboven ontmoet werd.’</p>
<p>‘Maar zie, tegen alle eeuw en alle volk in, komt thans het Modernisme u zeggen - - -’ wat?.... Dat in een wetenschappelijke polemiek die ‘luisterende ooren’ wat al te anthropomorphistisch zijn? Dat het ‘daarboven’ te weinig rekent met een wèlgestaafde cosmologie? - Neen, dat juist niet. Het modernisme kan zich ook in beeldspraak wel vinden, zoolang ze althans de bewijsvoering niet hindert. Neen, het modernisme komt ‘thans’ alleen
<pb n="362"/>zeggen ‘dat niemand dusver ooit het echt gebed begrepen heeft, want dat bidden niet is een vragen om gehoord te worden, maar slechts een uitstorting der ziel.’</p>
<p>Aldus Dr. Kuyper; ik kan weer niet aannemen dat hij gelijk heeft.</p>
<p>‘<hi rend="spat">Slechts</hi> een uitstorting der ziel!’ Het modernisme spreekt, meen ik, niet met zulk een soort van minachting of van mindere achting over de ‘uitstortingen’ der ‘ziel.’</p>
<p>‘Dat niemand tot dusver ooit het echt gebed begrepen heeft?’ Het modernisme kan dat niet zeggen want het heeft ook van vromen uit den voortijd, bovenal van Jezus, geleerd wat bidden beteekent.</p>
<p>‘Dat bidden niet is een vragen om gehoord te worden!’ Het modernisme heeft ook dat nooit beweerd. Alpha en Omega van der modernen gebed is de vraag, de bede: ‘Uw wil geschiede!’ Ik denk dat geen hunner zoo bidden zou bijaldien 't geen ‘vragen’ was ‘om gehoord te worden.’</p>
<p>Doch de heer Kuyper wil de zaak kort afdoen. Hij is op antwoorden als ik daar gaf min of meer gewapend. Hij heeft reeds aan moderne menschen <hi rend="spat">deze</hi> vraag gesteld: - ‘Zoo hier een moeder woont, wier zoon, naar overzee getogen, ginds zedelijk schier verloren ging, of dan, zoo zij hier op de kniën valt en God om redding voor haar kind smeekt, die moederlijke bede, die <hi rend="spat">hier</hi> naar den Hooge opklimt, uit dien Hooge een zegen <hi rend="spat">daar ginder</hi> kan brengen aan haar kind dat eenzaam doolt.’ - ‘Natuurlijk neen,’ hadden daarop die modernen geantwoord. ‘Daarmee,’ zegt de heer Kuyper, ‘was de breuk tusschen het modern gebed en het godsdienstig bewustzijn voor mijn hart beslist.’</p>
<p>En daarmee zal nu bewezen zijn dat der modernen gebed
<pb n="363"/>voor de ‘onwezenlijkheid’ van hun ‘godsdienst’ getuigt?</p>
<p>Maar mijnheer Kuyper, dat kan immers niet. Neen, wezenlijk, dat kan niet! Of is ‘<hi rend="spat">uw</hi> hart’ dan nu de maatstaf der heiligste dingen hier beneên? Moet aller menschen godsdienst nu gewaardeerd worden naar de beteekenis die ze heeft voor <hi rend="spat">uw</hi> hart?? Maar gaat dat toch wezenlijk niet wat heel, heel ver? Dat een mensch zichzelven niet weggooit, dat vind ik kostelijk. Doch tusschen dit en uw.... hoe zal ik 't noemen?.... is nog een middelweg, hoop ik?</p>
<p>Hebt ge u misschien in zekere volheid des harten verschreven? Word dan wat kalmer, bezin u en zeg niet langer dat het bijzonder vroom is de ‘redding’ van een ‘zedelijk schier verlorene’ aan 't gebed eener moeder toe te schrijven. Geloof veeleer, met de modernen, aan een God die het menschenkind liefheeft meer dan een moeder haar zuigeling; aan een God die ‘niet van noode heeft’ dat een moeder Hem inlichte, nog minder dat ze Hem tot reddende hulp bewege; aan een God wiens Alomtegenwoordigheid en Liefde <hi rend="spat">altijd</hi> verhoeden dat eenig kind, welk ook, in den vreemde ‘eenzaam dolen’ en ‘verloren gaan’ zou.</p>
<p>&nbsp;</p>
<p>- ‘Eindelijk,’ dus gaat de auteur verder, ‘hun Godsbestuur moet, willen ze consequent zijn, door henzelven’ (de modernen) ‘worden geloochend. Ook uit de natuur, ook uit de geschiedenis, immers, zeggen ze de kennis te putten van een Eeuwige Liefde, terwijl een vloek, op beiden rustend, hun slechts ingebeelde waarzin schijnt. Dit nu weerspreekt zichzelf. Want voorzeker, er ruischt in de <hi rend="spat">natuur</hi> een sprake van Liefde, maar er klimt ook uit haar diepten een stemme des toorns,
<pb n="364"/>die in nog machtiger toon van wreedheid, doodsangst en vernieling spreekt. Niet slechts de hen met hare kiekens, ook de vlieg in het spinneweb vertolkt u haar ontzettend geheimenis. Zóo in de natuur en niet anders in de geschiedenis - - -. Wil het Modernisme doordenken, dan kan het die feiten niet blijven miskennen en moet het dus ten leste van beiden éen doen, òf de Liefde in God, òf het Godsbestuur in natuur en geschiedenis prijs geven - - - -.’</p>
<p>Oppervlakkiger en onbillijker kan het niet. De heer Kuyper mocht inderdaad wel zwijgen van een redeneering die ‘zichzelf weerspreekt.’ Hij stemt toe dat er ‘in de natuur een sprake van Liefde ruischt;’ hij verzekert dat het ‘niet anders’ is ‘in de geschiedenis.’ En hij ontzegt den modernen het recht om ‘ook uit de natuur, ook uit de geschiedenis de kennis te putten van een Eeuwige Liefde.’ Ik bid u, welk een onzin en willekeur is dit? Mag dan alleen het modernisme de dingen niet zien gelijk ze zijn? Mag het die niet noemen bij den naam die hun toekomt? Indien er in de wereld ‘een sprake van Liefde ruischt,’ mag alleen het modernisme die sprake niet hooren?</p>
<p>Neen, meent onze bestrijder, neen, want natuur en geschiedenis geven ook andere dingen te hooren en te zien; dingen die niet van liefde getuigen, maar van wreedheid en toorn en vloek. ‘Wil het Modernisme doordenken, dan kan het die feiten niet miskennen.’</p>
<p>Mag ik vragen: <hi rend="spat">miskent</hi> het dan die feiten? Bestaat De Génestet's ‘Peinzensmoede’ dan niet? Heeft Busken Huet in zijn ‘Kanselredenen,’ heeft Allard Pierson in zijn ‘Rigting en Leven’ niet op die feiten gewezen met een juistheid die huiveren deed? Zijn het niet juist de moderne predikers wien keer op keer verweten werd dat ze in natuur en geschiedenis
<pb n="365"/>zooveel raadsels zagen, zooveel vraagteekenen? Wat praat de heer Kuyper dan nu van ‘miskennen?’ Hij weet beter. Hijzelf wijst ons als in éen adem op ‘Dr. Hooykaas, éen der uitnemendste woordvoerders’ van 't modernisme, die <hi rend="spat">juist</hi> door <hi rend="spat">erkenning</hi> van zooveel treurigs als de wereld te aanschouwen geeft, reeds tot de ‘ontzettende erkentenis’ gedrongen is ‘dat we niets in 's menschen uiterlijk lotgeval van een Godsbestuur zien.’ De heer Kuyper weet dus zeer goed dat ‘het Modernisme’ de nachtzijde van 't leven <hi rend="spat">niet miskent</hi>. Doch er zijn andere dingen die hij <hi rend="spat">niet</hi> schijnt te weten. Zoo schijnt hij <hi rend="spat">niet</hi> te weten dat er van moderne zijde met nadruk en, naar mijn bescheiden meening, op goede gronden geprotesteerd is tegen de beschouwing van Dr. Hooykaas (onder anderen, in het ‘Theol. Tijdschrift’ en in ‘de Gids’). Zoo schijnt hij <hi rend="spat">niet</hi> te weten dat het dilemma, door hem, Dr. Kuyper, gesteld, reeds meermalen gesteld en even dikwerf, om afdoende redenen, van moderne zijde verworpen werd. Nog ten vorigen jare gaf de Gentsche hoogleeraar F. Laurent in een lijvig boekdeel zijn ‘<hi rend="spat">Philosophie de l'histoire</hi>’, waaruit de heer Kuyper het een en ander zou kunnen leeren om, bij het stellen van dilemma's aan moderne historici, in 't vervolg wat omzichtiger te zijn. Doch ik vrees dat laatstgenoemde vooralsnog in geen toestand verkeert om veel te leeren. In zijn tegenwoordige periode behoort hij tot die menschen van wie Dr. A. Pierson 't voor eenige jaren opmerkelijk vond dat zij zoo heel veel weten, nadat zij eenmaal verklaard hebben niets te weten dan dat ze arme zondaars zijn. Dr. Kuyper is in zekeren zin ‘uitgeleerd.’ De raadselen in natuur en geschiedenis zijn hem geen raadselen meer sinds hem 
geopenbaard werd dat het menschdom in Adam gevallen en deswege, evenals
<pb n="366"/>de natuur, door den vloek des Allerhoogsten getroffen is. Sinds die ure heet de ‘vlieg in het spinneweb’ geen ‘ontzettend geheimenis’ meer voor Dr. Kuyper. De ‘wreedheid’ in de natuur is langer voor hem geen ‘wreedheid,’ veeleer de schitterende openbaring van den ‘toorn’ Gods over de zonde, een klaar bewijs van Gods rechtvaardigheid en trouw. Van al de ellende in de menschenwereld geldt hetzelfde. In het</p>
<lg type="poem">
<l rend="; 1tab">‘- - - bleek en scheel gezicht</l>
<l>Van een zieklijk, jankend wicht,</l>
<l>Op een orgel vastgebonden,</l>
<l>Lijdend voor zijn moeders zonden,</l>
<l rend="; 1tab">Reeds tot beedlen afgericht,<note n="1)" place="foot">De Génestet.</note></l>
</lg>
<p>ziet de heer Kuyper geen raadsel hoegenaamd. In Adam gevallen, ziedaar de sleutel op alle raadselen! Ziedaar de vrijbrief om in alles Gods liefde te zien! Is het niet, trots al de akeligheid, de eenvoudigheid zelve? Is het niet zoo klaar als de dag dat het modernisme van geen liefde Gods mag spreken, de catechismus daarentegen wel?</p>
<p>Verblinde modernen! - dus meent de heer Kuyper - gij spreekt van Gods liefde en miskent de smarten, het onrecht, de gruwelen in natuur en menschenwereld.</p>
<p>Wij hebben herinnerd dat de redenaar zich vergist.</p>
<p>Verblinde modernen! - dus meent de heer Kuyper - leer von Dr. Hooykaas, éen uwer uitnemendste woordvoerders, dat gij van God in (de natuur en) de geschiedenis niet spreken moogt, zoo ge aan Gods liefde wilt blijven gelooven.</p>
<p>We hebben herinnerd dat Dr. Hooykaas ons niet heeft overtuigd.</p>
<pb n="367"/>
<p>Verblinde modernen! - dus meent de heer Kuyper - leert van mij en de mijnen dat het aardrijk om de zonde van het eerste menschenpaar vervloekt is, en verbaast of ontzet u niet langer bij “de vlieg in het spinneweb,” bij al de wreedheid, al het onrecht, al de smart in natuur en menschenwereld! Zalft uwe oogen met de zalve van mijn catechismus. Wordt ziende en aanbidt de liefde Gods! - - - - - - - - - - - - - - - - - - - - - - - - -</p>
<p><hi rend="spat">Non possumus</hi>!</p>
<p>&nbsp;</p>
<p>De donkerste raadselen in natuur en menschenwereld zijn licht als de heldere zomerdag bij een oplossing dezer raadsels gelijk door den catechismus van Dr. Kuyper aan de hand wordt gedaan.</p>
<p>De vreeselijkste gruwelen in natuur en menschenwereld zijn als een lied der minne bij de ontzettende voorstelling van een God die, om den eersten misstap van een onervaren menschenkind, heel een menschenwereld vervloekt en heel het aardrijk daarnevens.</p>
<p>Indien eenig ding ter wereld ons zou kunnen doen gelooven aan de “volstrekte verdorvenheid” van het menschelijk geslacht, dan zou het de leer zijn die den Allerhoogste meent te verheerlijken door Hem tot het inbegrip van volstrekte wreedheid, ja, tot erger dan een duivel te maken! - - - - - - - - - - - - - - - - - - - -</p>
<p>Indien wij modernen aan een God der liefde gelooven, het is allereerst wijl wij de Godsidee der oude kerkleer voor eeuwig hebben vaarwelgezegd. Indien wij in den God der liefde gelooven, 't is niet omdat we met “vlinderoppervlakkigheid” (een woord van Dr. Kuyper) het oog hebben gesloten voor al wat tegen die liefde schijnt te getuigen; “niet <hi rend="spat">omdat</hi> alles
<pb n="368"/>Gods liefde ontdekt; maar <hi rend="spat">ondanks</hi> alles, wat twijfel wekt.”</p>
<p>Is dit ongerijmd? Is het ongeoorloofd?</p>
<p>Wij meenen het tegendeel.</p>
<p>“God is groot en wij begrijpen het niet,” zeggen wij met de ouden. “Wij kennen ten deele,” zeggen we met Paulus. Doch let wel, bij al wat we “niet begrijpen” en “niet kennen,” begrijpen we toch zóóveel dat God <hi rend="spat">bestaat</hi>, dat de <hi rend="spat">Allerhoogste bestaat</hi> en dat Hij <hi rend="spat">groot</hi> is. <hi rend="spat">Groot</hi> en niet klein, niet kleinzielig, niet onrechtvaardig, niet geneigd tot vervloeken. <hi rend="spat">Groot</hi> en dus <hi rend="spat">Liefde</hi>. Of <hi rend="spat">geen</hi> God, òf een God die <hi rend="spat">Liefde</hi> is, zoo zegt ons verstand, zóó ons hart, zóó al wat in ons is.</p>
<p>Zien wij die Liefde overal?</p>
<p>Tot heden, neen!</p>
<p>Zien wij haar ergens?</p>
<p>Ja, zoo waarachtig wij leven, we zagen, we ontmoetten haar veelmalen en op velerlei wijs, gisteren en heden. Ja. we hebben haar gespeurd; in ons, buiten ons. Bleef er veel te vragen, we hebben toch genoten het bescheiden deel van ons dagelijksch brood. Bleef er veel verborgen, we hebben toch, gelijk de profeet van weleer het uitdrukt, den zoom van des Eeuwigen gewaad mogen zien. Ging het niet alles gelijk wij wel zouden gedacht en gewenscht hebben, we hebben toch verleerd te zeggen, gelijk de drenzende en ondankbare kinderen: alles of niets! - Wij kennen ten deele,’ doch naarmate we ouder en wijzer worden, dunkt ons het woord waarachtiger dat ‘de liefde de meeste is.’ Daarom <hi rend="spat">gelooven</hi> we in den God der <hi rend="spat">Liefde</hi>. ‘Wat niemand <hi rend="spat">weet</hi>, dat kunnen ook <hi rend="spat">wij</hi> niet <hi rend="spat">weten</hi>. Maar zoo de oude kerkleer kon <hi rend="spat">gelooven</hi> aan een eeuwige Liefde, hoeveel te meer kunnen <hi rend="spat">wij</hi> het, die van de poëzie in Genesis geen dog-<pb n="369"/>matiek, van Jezus' evangelie geen <hi rend="spat">decretum horribile</hi> hebben gemaakt!</p>
<p>&nbsp;</p>
<p>- ‘Wij komen,’ zegt Dr. Kuyper, ‘tot het <hi rend="spat">zedelijk</hi> gebied, en ook daar willen we onderzoeken, of althans de <hi rend="spat">mensch</hi>, dien ons het Modernisme teekent, de <hi rend="spat">zonde</hi> die het bestrijdt en het zedelijk <hi rend="spat">ideaal</hi>, dat het nastreeft, de proef der werkelijkheid kan doorstaan.’</p>
<p>‘We vragen eerst naar den <hi rend="spat">mensch</hi>, want hij is <hi rend="spat">het zedelijk</hi> wezen. Maar blijft hij dat voor het Modernisme evenzeer?’</p>
<p>Men mag hier al aanstonds met de wedervraag antwoorden of <hi rend="spat">de mensch</hi> van Kuyper's catechismus wel in ernst een <hi rend="spat">zedelijk wezen</hi> is. <hi rend="spat">De mensch</hi> van Dr. Kuyper is ‘ganschelijk onbekwaam tot eenig goed, en geneigd tot alle kwaad,’ <hi rend="spat">De mensch</hi> van het modernisme niet alzoo. In der modernen bestrijding van ‘de kerkleer’ omtrent ‘'s menschen volstrekte verdorvenheid’ ziet Dr. Kuyper ‘de laatste anti-christelijke phase’ van ‘het modern fanatisme’ (noot 8). Onder deze omstandigheden kan de vraag niet uitblijven aan welke zijde de erkenning gevonden wordt van <hi rend="spat">den mensch</hi> als <hi rend="spat">zedelijk wezen</hi>. Wat is dat voor een <hi rend="spat">zedelijk wezen</hi>, dat, om in de volkstaal te spreken, geen goed haar aan zich heeft?</p>
<p>Doch ik zie onzen bestrijder de wenkbrauw fronsen. Wij begrijpen de quaestie niet.... De quaestie is of Genesis gelijk heeft dan wel Darwin, waar 't de wording, 't ontstaan van <hi rend="spat">den mensch</hi> betreft. ‘Het Modernisme,’ immers, ‘volgt de nieuwere zoölogen na’ en dus.... Hier laat de auteur eenige aphorismen volgen om weer te besluiten met een akelig dilemma.</p>
<pb n="370"/>
<p>Wij hebben ons, geloof ik, over die aphorismen en dat dilemma voorloopig niet te ontrusten. We behooren veeleer den heer Kuyper onder 't oog te brengen dat het Darwinisme niet met een beroep op Genesis wordt weerlegd en evenmin met abstracte redeneeringen buiten 't natuuronderzoek om.</p>
<p>Het Darwinisme is heden in de wetenschappelijke wereld aan de orde en de goede oude tijd, toen het theologenheir met een handvol teksten en scholastieke formules de natuurwetenschap in den ban deed, is, meen ik, voorbij. Kan de heer Kuyper op natuurwetenschappelijke gronden het Darwinisme wederleggen, de wereld zal 't hooren en hem vroeger of later gelijk geven. (Zoo heeft de wereld reeds lang de geologen en astronomen tegenover de bijbelsche cosmogonie in 't gelijk gesteld. De wereld is zoo onleerzaam en onhandelbaar niet als sommigen ons willen doen gelooven). Kan de heer Kuyper dat niet, dan behoort hij het onderzoek van anderen niet te storen met plechtige dilemma's die ter zake niets afdoen.</p>
<p>'t Is op het oogenblik niet de quaestie wat er van <hi rend="spat">den mensch</hi> worden zal, als Darwin's theorie mocht blijken juist te zijn. 't Geldt vooralsnog enkel de vraag of Darwin's theorie inderdaad juist is. Nu kan men ongetwijfeld, terwijl dit onderzoek plaats heeft, 't onmondig publiek op de ‘gelithographieerde titelplaat’ wijzen, ‘waarmee Darwin's “<hi rend="spat">Descent of man</hi>” bij ons Hollandsch publiek is ingeleid;’ men kan een volksagitatie wekken door op kansel en catheder de moderne leer met heele en halve woorden; van goddelooze aperij te beschuldigen doch om dit een en ander is men geen aasje wijzer en vromer, wel dommer, wel het beeld der gedrapeerde bekrompenheid en lichtvaardigheid; althans in het oog der ‘mannen van denkkracht en levensernst.’</p>
<pb n="371"/>
<p>De geschiedenis van Galilei, van Giordano Bruno en zooveel andere natuuronderzoekers is overbekend. De theologen van Kuyper's gehalte zouden hun aard gansch moeten verloochenen als ze de onkundige massa's niet, in naam des alouden geloofs, tegen de mannen der nieuwere wetenschap te wapen riepen gelijk hunne vaderen hebben gedaan. Doch de tijden zijn veranderd. Darwin heeft voor geen pijnbank en brandstapel te vreezen. Daarbij, zoomin de hoedanigheid van zon, maan en sterren, zoomin de aard van 't heelal veranderd is sinds de menschen er zich een betere voorstelling van maakten; zoomin zal de aard des menschen veranderen als eerlang een andere theorie omtrent zijn wording gehuldigd wordt. De heerlijkheid der zon wordt heden, al verder, zoomin betwijfeld als in de dagen van Jozua. De bloem blijft kleurig en geurig om het even of ze vóór ongeveer zesduizend jaar, op den derden dag van Genesis, geschapen werd, dan of ze vóór honderdduizenden van jaren al bestond. Zoo zal ook de <hi rend="spat">zedelijke</hi> natuur des menschen wel zedelijk blijven en voortdurend als zoodanig erkend worden, al mocht het blijken dat de heer Darwin een beter anthropoloog of zoöloog is dan Dr. Kuyper en de zijnen.</p>
<p>Ik stel mij niet voor dat deze mijn herinneringen veel indruk zullen maken op den heer Kuyper. Ze rieken te veel naar het burgermansverstand, ze getuigen te weinig van ‘het wonen in de diepte’ eener wijsbegeerte als van den heer Kuyper.</p>
<p>Daartegenover staat, zoo mij niet alles bedriegt, dat de houding van den heer Kuyper op ‘de denkende wereld’ van onzen tijd evenmin veel indruk zal maken, tenzij een hoogst ongunstigen. Immers stelt deze auteur zich aan alsof in de oude oorkonden van Genesis een cosmogonie gegeven ware
<pb n="372"/>die geen weerspraak duldt, en een leer aangaande de wording van den mensch die elke afwijkende theorie reeds bij voorbaat als dwaas en zondig veroordeelt. Ook schijnt hij 't verschil tusschen Genesis I en II niet te kennen. Hij roert met geen woord de quaestie aan of de vrouwelijke mensch, evenals de mannelijke, ‘uit het stof der aarde,’ dan wel uit een rib des mans geformeerd is.</p>
<p>Nog daarenboven spreekt hij van ‘schepping’ alsof de idee van schepping geen toelichting hoegenaamd noodig had. In éen woord: wil iemand al het bijgeloof, al de onwetendheid van zeker catechismuspubliek tegen de wetenschap en waarheidsliefde onzes tijds in 't harnas jagen; wil hij als verdediger van 't alleen-zaligmakend geloof bij dat publiek een goedkoop succès behalen; wil hij de weinig benijdenswaarde rol van aanbrenger en verdachtmaker op zich nemen en den gang der volksbeschaving voor een poos trachten tegen te houden -; hij kan bezwaarlijk anders doen dan de heer Kuyper in zijn aphorismen over <hi rend="spat">den mensch</hi> als <hi rend="spat">zedelijk wezen</hi> gedaan heeft. Dit begrijpt de ‘denkende wereld’ zeer goed. Wie 't niet begreep, zal mogelijk door mijn aanwijzingen eenigermate op den weg worden geholpen, wat mij natuurlijk, als een weinig loons voor een waarlijk niet verkwikkenden arbeid, niet onaangenaam zou zijn.</p>
<p>&nbsp;</p>
<p>- ‘Werkelijke <hi rend="spat">zonde</hi> kent het Modernisme evenmin,’ dus vervolgt onze auteur. ‘Wat wij dusver <hi rend="spat">onzedelijk</hi> noemden, heeft het vindingrijk in een “<hi rend="spat">nog-niet</hi> zedelijk” omgezet en daarmee geheel het begrip van zonde vernietigd.’</p>
<p>De auteur spreekt onwaarheid en weerspreekt daarenboven zichzelf. Wat het laatste betreft: ik zou denken dat ‘nog
<pb n="373"/>niet zedelijk’ hetzelfde is als onzedelijk, gelijk nog niet gezond hetzelfde is als ziek. Wat het andere betreft: het modernisme kent wel degelijk ‘werkelijke zonde,’ en heeft ‘het begrip van zonde’ nog niet ‘vernietigd’ al heeft het een ander begrip van zonde dan Kuyper en de zijnen hebben.</p>
<p>Het modernisme, zegt de auteur; ‘heeft de vaste grenslijn, die licht en duisternis vaneen scheidt, prijsgegeven.’</p>
<p>Ik meen dat Dr. Kuyper evenmin ‘de vaste grenslijn’ tusschen ‘licht en duisternis’ kan aangeven als iemand anders ter wereld. Ik meen voorts dat een ‘vaste grenslijn’ tusschen zondaren en niet-zondaren, tusschen kinderen des lichts en kinderen der duisternis alleen in den catechismus van Kuyper en de zijnen bestaat. En als de heer Kuyper ons wijst op Traupmann en andere ongelukkigen om vervolgens te vragen: - - ‘“zeg mij dan, of de moderne met zijn uitroep: “nog niet heilig, onmisbare phase in zedelijke ontwikkeling!” u niet het bloed in het aangezicht doet vliegen”’ -, dan meen ik dat noch in die vraag, noch in die eventueele congestie naar het hoofd eenige bewijskracht tegen den zedelijken ernst der modernen is gelegen.</p>
<p>In hoe weinig regels doet Dr. Kuyper de moeilijkste quaesties af! Helaas, van hoe weinig ernst getuigt daarbij zijn handelwijze! Het schijnt wel een onbegonnen werk met hem in ernstige discussie te treden. Doch wee het volk als het niet anders omtrent den strijd der beginselen en meeningen werd ingelicht dan Kuyper's publiek door Kuyper zelven. Gelukkig dat er nog andere zegslieden zijn!</p>
<p>‘Aan het vraagstuk der zonde eet het Modernisme zich den dood,’ wordt ons in een noot verzekerd. Het is zeer mogelijk dat de moderne denkers het laatste woord over de
<pb n="374"/>zonde niet gesproken hebben. Het is nogtans zeker dat door hun woord de doodelijke invloed van het oude leerstuk over de zonde bij ontelbaar velen reeds gebroken werd. God alleen weet hoeveel zedelijke kracht er verlamd is onder de prediking van 's menschen verdoemelijkheid. Er zijn geen droever tijden geweest dan de tijden toen de mensch zichzelven voor het instrument en de prooi des Satans hield; toen de minste zijner overtredingen hem werd verklaard als een demonische zucht tot opstand tegen den Heilige. O, ik weet, nog geruimen tijd zal de orthodoxie haar macht vinden in den vat dien ze op de ontstelde verbeelding heeft, gelijk in de sympathie die ze bij alle ‘uitverkorenen’ vindt. Doch de dag aan den dag zal leeren dat de moderne richting in zedelijken ernst voor de oude niet behoeft onder te doen, in verlossende macht haar overtreft. Aan het farizeïstisch ‘ik dank u, o God!’ zal <hi rend="spat">zij</hi> een einde maken omdat zij van een ‘uitverkoren zijn’ in den traditioneelen zin niets weet. De sluimerende kracht zal <hi rend="spat">zij</hi> doen ontwaken omdat ze het licht der heilige hope over den zondaar doet schijnen, hem de achting weergeeft voor zichzelven. Hoe zou zij niet machtig zijn, daar zij van den grootste aller weldoeners, van Jezus zelven, 't geheim wil afzien om ‘de glimmende vlaswiek niet uit te blusschen!’ Immers zoekt ze in den zondaar niet een schuldige om te verdoemen, maar een lijder om te genezen. Immers is haar het dwalend en zondigend menschdom geen gepeupel, maar het is en blijft haar - geen Traupmann uitgezonderd - een geslacht, een volk van God, dat al strijdend en lijdend, al vallend en opstaand, tot heerlijkheid zal komen. Immers kent zij, als Jezus, geen duivelen en geen heiligen, maar een worstelend menschdom met duizenderlei verscheidenheid. Geen wereld van bekeerden en on-<pb n="375"/>bekeerden, maar een akker met allerlei meer en min vruchtbare 
plekken, waarop de Hemelsche Landman blijft arbeiden. Geen ‘vaste grenslijn’ tusschen ‘licht en duisternis;’ maar nergens stikdonkere nacht en nergens een glans als van den helderen middag. Ach, laat de heer Kuyper zijn catechismus nog eens herzien bij 't licht van Jezus' menschenkennis. We willen hem wederom hooren. We willen van hem leeren, ook als hij over <hi rend="spat">de zonde</hi> spreekt, zoodra hij zichzelven op dit punt niet langer volleerd acht en aan de moderne denkbeelden eenig recht laat wedervaren.</p>
<p>&nbsp;</p>
<p>Ook ‘hun <hi rend="spat">zedelijk</hi> ideaal,’ dus vervolgt de schrijver, bezit geen ‘<hi rend="spat">realiteit</hi>, wijl het niet de volheid zelf is, maar slechts de eisch dat die volheid kome. Ze klimmen er toe op. Ze jagen het na. Ze streven uit alle macht om hun doelwit steeds nader te komen, maar zelf belijdend, dat het eeuwig tasten blijven moet, wijl, zoo wanen ze, een bereikt ideaal ophield ideaal te zijn.’ Daartegenover stelt Kuyper ‘de christelijke idé van het ideaal, als een realiteit, waarnaar de dorst eerst komt als men er in gezet is, en dat, wijl aan den dorst de eeuwige vervulling voorafgaat, geen koortsachtig jagen, maar slechts kalme eindelooze verzadiging geeft’ (noot 48).</p>
<p>Met eenige inspanning en welwillendheid kan men, geloof ik, in dezen corrupten volzin de gedachte wel weervinden die door den Christus van het vierde evangelie aldus wordt uitgesproken (Joh. 4:14): - ‘Zoo wie gedronken zal hebben van het water dat ik hem geven zal, dien zal in eeuwigheid niet dorsten; maar het water dat ik hem zal geven, zal in
<pb n="376"/>hem worden een fontein van water, springende tot in het eeuwige leven.’</p>
<p>Een gedachte waarvan de moderne al de waarheid gevoelt.</p>
<p>De heer Kuyper nogtans heeft zich eenmaal in het hoofd gezet dat het streven der modernen niet anders dan ‘koortsachtig jagen’ kan zijn, een ‘eeuwig tasten’ waarbij men onwillekeurig aan jammerlijk getob en afmartelende krachtsverspilling moet denken. Zoo spreekt hij ook elders (noot 7) van der modernen ‘Sisiphus-arbeid, die nog altijd de waarheid <hi rend="spat">zoekt</hi>.’ Klaarblijkelijk zijn ‘heidensche verblinding’ en ‘joodsche eigengerechtigheid’ voor hem de quintessence van 't ‘hartstochtelijk en gespannen’ modernisme. Den christen daarentegen gaat het zijns inziens als ‘Mozart’ wien ‘de toonaccoorden, die hij weergeeft, gereed liggen eer hij komt’ (<hi rend="spat">sic!</hi>); als ‘Beethoven’ uit wiens ‘<hi rend="spat">Busslied</hi>’ het ‘volle Evangelie der Verzoening’ u ‘tegentrilt, zonder dat de groote componist zich zich dies zelf bewust wierd.’<note n="1)" place="foot">Waarbij deze noot: ‘De heidensche idé der verzoening is een allengs gelouterd worden. De christelijke een plotseling gezaligd zijn, dat door een daad Gods in de diepte van onzen dood wordt geworpen (<hi rend="spat">sic!</hi>). Dit nu ligt in Beethovens muziekale compositie ontegenzeggelijk uitgesproken.’ Natuurlijk, als Kuyper dit zegt, is het <hi rend="spat">ontegenzeggelijk</hi>, ‘De groote componist’ was er zichzelven wel niet van ‘<hi rend="spat">bewust,</hi>’ en al de muzikale maestro's onder zijn vereerders weten er wel niet van; doch Kuyper zegt het. Dies is en blijft het <hi rend="spat">ontegenzeggelijk</hi>.</note> De christen zegt met Kuyper: ‘Niet wij zoeken het ideaal, maar het ideaal zoekt ons, grijpt ons, vermeestert ons, drenkt alle diepten van ons wezen met zijn persende volheid, en maakt onzen ledigen vorm al meer aan zijn wezen gelijk.’</p>
<p>Wat al begripsverwarring, wat al vooze gezwollenheid en kranke paradoxie! Het modernisme hoort al deze dingen
<pb n="377"/>en roept, om ook eenmaal met Hamlet te spreken: ‘<hi rend="spat">Words! words!</hi></p>
<p>Het modernisme zegt vervolgens met den christen der ‘Schrift.’ ‘Niet dat ik het alreeds gekregen heb of alreeds volmaakt ben; maar ik jaag er naar of ik het ook grijpen mocht, waartoe ik van Christus Jezus ook gegrepen ben.’</p>
<p>In dit woord (welks beteekenis tot op zekere hoogte analoog is met die van het straks aangehaalde uit het 4<hi rend="sup">de</hi> evangelie), in dit woord acht het modernisme al de voorrechten uitgesproken waaraan het met ‘den christen’ deel heeft. In dit woord acht het tevens al de kracht gelegen waarmee het beschuldigingen en verzuchtingen als die van Kuyper (<hi rend="spat">in casu</hi>) wederlegt. De N. Testamentische briefschrijver heeft naar het hart der modernen gesproken. Mocht Dr. Kuyper nog meer willen zeggen van der modernen ideaal, hij kan door dezen worden gerenvoyeerd naar den man van Philipp. 3, 12.</p>
<p>&nbsp;</p>
<p>- ‘En zullen we dan nu nog een vluchtigen blik slaan op hun <hi rend="spat">godgeleerdheid,</hi> om te zien, of daar meer realiteit wordt gevonden, vragen we dan naar hun <hi rend="spat">historischen</hi> zin, hun <hi rend="spat">critischen</hi> toetssteen, en <hi rend="spat">dogmatischen grond</hi>.’</p>
<p>‘En zullen we dan nu nog een vluchtigen blik slaan op hun godgeleerdheid - - - - -’! In een ander land en voor levendiger publiek dan een Hollandsch, ware de redenaar hier mogelijk geïnterpelleerd geworden, ‘<hi rend="spat">Man kann des Guten zu viel haben</hi>.’ ‘Zullen we dan nu nog....’</p>
<p>Er was al zoo 't een en ander over de tong gegaan.... Daarenboven, een ‘vluchtige blik’ op der modernen ‘godgeleerdheid,’ waar 't om hun <hi rend="spat">waardeering</hi> en <hi rend="spat">bestrijding</hi> te doen is, kan toch waarlijk <hi rend="spat">te vluchtig</hi> schijnen! En wat nog 't bedenkelijkst van alles is: had de
<pb n="378"/>auteur niet reeds geruimen tijd over de ‘godgeleerdheid’ der modernen gehandeld? Behoort de <hi rend="spat">locus de Deo</hi>, behoort de leer van Gods Voorzienigheid, behoort de leer van 't gebed niet tot den cyclus der theologie? Is de leer over <hi rend="spat">den mensch,</hi> is het vraagstuk der <hi rend="spat">zonde,</hi> is de vraag naar het <hi rend="spat">ideaal</hi> daar niet almede op de rechte plaats? Zijn niet al deze punten in de theologische encyclopaedie als punten ter behandeling aangewezen?</p>
<p>Het is waarschijnlijk dat de auteur der ‘fata morgana’ zich in de dispositie van het derde deel zijner lezing aan onnauwkeurige opgaaf heeft schuldig gemaakt. Of moet men werkelijk aannemen dat hij niet alleen den <hi rend="spat">locus de Deo</hi> en de <hi rend="spat">moraal</hi> der modernen, maar ook hun <hi rend="spat">godsdienst</hi> en <hi rend="spat">zedelijkheid</hi> voor nul en van geener waarde houdt? Wel is waar, als we ons zijn woord herinneren dat de ‘<hi rend="spat">ketterij</hi>’ haar eigenlijken ‘wortel’ in het ‘menschenhart’ heeft, ja dan is 't toch zoo onmogelijk niet dat Dr. Kuyper zichzelven en de zijnen heel wat vromer en beter keurt dan.... Doch ik wil hem op dezen weg niet volgen. Vragen we liever wat hij denkt van onzen ‘<hi rend="spat">historischen</hi> zin.’</p>
<p>‘Aan <hi rend="spat">historie</hi> doen zij veel, hun onverdroten ijver in dit vak van wetenschap verdient allen prijs.’</p>
<p>Komaan, dit getuigenis zal er onze historici weer wat bovenop helpen.</p>
<p>- ‘Maar.... werken ze met historischen zin?’</p>
<p>Om het zoo kort mogelijk te zeggen (als bij den ‘vluchtigen’ blik van onzen criticus past): neen, zij werken volgens Kuyper <hi rend="spat">niet</hi> met historischen zin. Zelfs is ‘de gevoelszenuw voor dien zin’ bij de modernen ‘gedood’ door hun ‘apriorisme.’ De ‘feiten’ van gisteren moeten, anders gezegd, bij hen wijken voor ‘het moderne idé’ van heden.</p>
<pb n="379"/>
<p>Dat schijnt een kwade geschiedenis! Is er iets waars in Kuyper's voorstelling?</p>
<p>Er is inderdaad iets waars in, doch juist de <hi rend="spat">halve</hi> waarheid wordt hier weer een <hi rend="spat">heele</hi> leugen.</p>
<p>Wie onder de geschiedvorschers der eeuw of der eeuwen is de onpartijdige zonder vlek of rimpel? Wie hunner is zonder zonde? Dat er onder de modernen geweest zijn die zich ‘Jezus van Nazareth voorstelden in het gewaad van een modern theoloog,’ ik wil 't den heer Kuyper toegeven. Zoo zijn er ook orthodoxen geweest die ons Jezus te zien gaven in 't karakter van een gereformeerden kerkman uit de 17<hi rend="sup">de</hi> eeuw. Het een was zoo onhistorisch en oncritisch als het andere. Trouwens, geen eigenschap zoo zeldzaam als ‘de onpartijdigheid van den geschiedschrijver.’ Ieder mensch is in meerder of minder mate een kind van zijn tijd, levend en verkeerend in een bepaalden kring van denkbeelden, voorstellingen aan dien tijd eigen. Niets zoo gebeurlijk als dat men, bij de beoordeeling van feiten, toestanden en personen uit het verleden, onwillekeurig allerlei anachronismen laat binnensluipen. Niets zoo bezwaarlijk als de plicht om elken tijd met al het zijne onder 't bepaalde licht van dien tijd te bezien. De vraag is evenwel of de modernen zich bij uitnemendheid als slechte historici hebben gedragen. Dat beweert Kuyper; ‘de gevoelszenuw’ van hun historischen zin, wij hoorden het, is bij hen ‘gedood’ door hun ‘apriorisme.’ Wordt deze beschuldiging nu op goede gronden gestaafd? Niets minder dan dat. Het heeft er integendeel al den schijn van alsof de heer Kuyper andersdenkenden mag veroordeelen, eenvoudig omdat hun denken een ander is dan het zijne. Het heeft den schijn alsof elk en een iegelijk <hi rend="spat">per se</hi> aan apriorisme schuldig staat, zoodra hij sommige historiën anders beschouwt dan de heer Kuyper,
<pb n="380"/>Inderdaad, bij zoo ‘vluchtigen’ blik als deze heer op der modernen godgeleerdheid sloeg, past zoo vlug een manier van ‘dooddoen’ uitnemend. ‘<hi rend="spat">Mit Worten lässt sich trefflich streiten</hi>.’ Met het woord apriorisme verslaat een eenig man als Dr. Kuyper al de Niebuhr's en Wolf's der eeuw om daarna als overwinnaar te worden bejubeld door - - 't onmondig algemeen.</p>
<p>De deskundige evenwel blijft van oordeel dat het niet alles apriorisme is, wat als zoodanig wordt gebrandmerkt.</p>
<p>Ziehier, zegt hij, een verzameling boeken waarin de geschiedenis van zeker volk beschreven staat. Ik lees en herlees. Ik vind een aantal onaannemelijke verhalen. Onaannemelijk wijl ze in openbaren strijd zijn met de noodzakelijke kenmerken van waarschijnlijkheid die een welgestaafde wetenschap, die de ondervinding van ‘de élite onzer keurgeesten’ mij sinds jaar en dag aan de hand doet. Ik weiger aan die verhalen geloof. Ben ik nu een gebrekkig historicus? Sta ik schuldig aan apriorisme wanneer ik met een wettig verkregen kennis te rade ga en die gebruik als maatstaf van beoordeeling? Verraad ik een totaal gebrek aan historischen zin, geef ik droevige bewijzen van een zonderlinge bevangenheid als ik, met huldiging van 't axioma dat een grootheid door aftrekking minder wordt, geen geloof sla aan verhalen als die aangaande het meelvat en de oliekruik der weduwe van Sarepta en omtrent de spijziging der 5000?</p>
<p>Bijaldien ik in zulk een geval aprioristisch ben, <hi rend="spat">wie</hi> zal dan voortaan raisonabel heeten?</p>
<p>Geeft Dr. Kuyper bij geval van zijn eigen ‘historischen zin’ een treffend getuigenis wanneer hij al de bijbelsche historiën voor de waarachtige beschrijving van gebeurde zaken houdt? Moet men wenschen dat een historicus als Abraham Kuenen te
<pb n="381"/>eenigertijd vol schaamte de oogen nedersla voor een historicus als Abraham Kuyper? Waarom moet men dat wenschen? Waarom is de heer Kuyper niet aprioristisch en Kuenen wèl? Weet de heer Kuyper dat het apriorisme bij Niebuhr schuilt en niet bij Livius? Hoe weet hij dat? Er zijn menschen die meer crediet stellen in de wetenschap van een ‘ongestudeerde’ somnambule dan in die van een ‘gestudeerden’ dokter. Gelijkt de heer Kuyper soms op deze menschen? Is de historische zin van meergemelde ‘steilen in den lande’ bij hem in hooger aanzien dan de wetenschap der ‘gestudeerde’ historici? Ik geloof dat het daarop neerkomt en dan houdt natuurlijk alle discussie op</p>
<p>&nbsp;</p>
<p>Wat onze bestrijder omtrent den ‘<hi rend="spat">critischen</hi> toetssteen’ der modernen in 't midden brengt, is al even apodictisch en weinig afdoende als het voorgaande. Nog eenmaal wordt ons verzekerd dat de nieuwere critiek ‘aan het wezen der dingen vreemd blijft en, aller onderwerping eischend, slechts naar de gril van het apriori met het <hi rend="spat">corpus vile</hi> speelt.’</p>
<p>Met een bladzij vol soortgelijke liefelijkheden wordt de breede rei van achtenswaarde mannen gevonnisd die, met Baur aan het hoofd, sinds vele jaren de bewondering der geleerde wereld, ook buiten den kring der theologen, hebben gaande gemaakt. Geen woord van sympathie, geen zweem zelfs van waardeering bij den jeugdigen volksleider. Alleen in 't voorbijgaan nog de meedeeling dat de moderne critiek ‘aller onderwerping’ eischt. Ach, ik had gemeend dat voor 't minst Ferdinand Christiaan Baur's bescheidenheid als criticus aan alle menschen bekend was. Door hoevelen zijner tegenstanders werd genoemde meester geprezen om zijn afkeer van al
<pb n="382"/>wat op <hi rend="spat">meesteren</hi> geleek! Doch voor den ‘historischen zin’ van Dr. Kuyper kon zoomin de bescheidenheid van een Baur, als iets anders van wat in het kamp der modernen nog goed scheen, bestaan.</p>
<p>Het schijnt wel dat de heer Kuyper, eenmaal op het zonderlinge denkbeeld gekomen dat de moderne critiek zich ‘voor aller oog’ in een ‘heiligen nimbus’ dorst hullen; daarna in den waan gebracht dat die nimbus ‘doorbroken’ moest worden; vervolgens zich opdringend dat hijzelf en niemand anders de man was voor dit werk des doorbrekens; eindelijk min of meer helder beseffend dat toch de uitvoerbaarheid dezer taak bij nader inzien niet meeviel -; het schijnt wel, zeg ik, dat de heer Kuyper aan het einde van dien weg 't besluit nam om zich in naam van zijn (aprioristisch?) kerkgeloof door die moderne critiek heen te slaan met een weinig syllogistisch praeparaat, met iets meer beeldspraak, met eenige insinuaties en bij dit alles met een opmerkelijke dosis vrijmoedigheid.</p>
<p>Een enkele bijzonderheid die hem, naar 't schijnt, bij dien (Sisiphus-?) arbeid zeer te stade kwam, wil ik hier nog aanroeren.</p>
<p>Nog ten jare 1858 (schrijft Dr. Kuyper) verdedigde Prof. Scholten de echtheid van 't vierde evangelie ‘met een bezieling die wegsleepte, met een gloed die vermeesterde.’ Maar zie, ‘reeds in 1861’ gaf dezelfde hoogleeraar ‘een geschrift’ waarin hij de onechtheid van gemeld evangelie bewees, voor 't minst poogde te bewijzen. ‘Van die ure af’ was 't voor Dr. Kuyper ‘gedaan met de autoriteit der moderne critiek.’ Te eerder ‘wijl de Hoogleeraar Scholten’, volgens Dr. Kuyper, ‘zelf in zijn voorrede getuigt dat’ zijn ‘overgang van de Platonische tot de meer Aristotelische wereldbeschou-<pb n="383"/>wing - - hoofdoorzaak van zijn afwijkend resultaat’ was. ‘Hiermee,’ schrijft de heer Kuyper, ‘is het apriori als leidstar zijner kritiek door hemzelf erkend.’</p>
<p>De heer Kuyper schrijft ook hier bepaalde onwaarheden.</p>
<p>Vooreerst is het door hem bedoelde ‘geschrift’ (‘Het Evangelie naar Johannes. Historisch-kritisch onderzoek’ enz.) van Prof. Scholten <hi rend="spat">niet</hi> in 1861, maar eerst drie jaren later in 't licht verschenen. Ten tweede ‘getuigt de hoogleeraar Scholten in zijn voorrede’ <hi rend="spat">volstrekt niet</hi> wat de heer Kuyper hem <hi rend="spat">laat</hi> getuigen. Integendeel, de hoogleeraar ‘getuigt’ in bedoelde voorrede dat er een tijd is geweest toen hij, bij zijn beschouwing van het vierde evangelie, ‘onder de heerschappij der platonische wereldbeschouwing’ had verkeerd; dat er vervolgens een tijd was gekomen waarin hij zich door ‘een veranderde psychologie en wereldbeschouwing’ had laten beheerschen; dat ‘die tijd’ nu (anno 1864) ‘voorbij’ is. ‘De exegese,’ dus vervolgt de hoogleeraar, ‘heeft opgehouden de goedwillige dienstmaagd der dogmatiek te zijn, maar heeft ook op hare beurt het recht verloren om op wijsgeerig en dogmatisch gebied, gelijk voorheen, den schepter te zwaaien en te bepalen wat op dat gebied waarheid is.’<note n="1)" place="foot">Ook Prof. Hofstede de Groot toonde ten vorigen jare in zijn opstel ‘Bestaan er nog feiten?’ (‘Waarheid in Liefde,’ October-nummer) dat hij Scholten's voorrede niet begrepen had.</note></p>
<p>Mij dunkt, ondubbelzinniger kon de hoogleeraar niet zeggen dat het hem ten jare 1864 waarachtig ernst was met een zuiver historische interpretatie van het vierde evangelie. Had hij voorheen, in twee verschillende tijdperken, onwillekeurig den evangelist ‘tot het niveau gebracht zijner’ (Schol-<pb n="384"/>ten's) ‘eigene voorstellingen;’ met die methode was ten jare 1864 voorgoed gebroken. In het toen uitgegeven boek werd den evangelist gegeven wat des evangelisten was. In dat boek werd door Scholten voor het eerst van heeler harte de moderncritische methode gehuldigd, met verwerping der vroegere, nog min of meer oud-rationalistische (die met de modern-orthodoxe, dit tusschen twee haakjes, meer gemeen heeft dan de modern-orthodoxen vooralsnog gelooven kunnen). Ziedaar den stand der zaken.</p>
<p>Wat is ons dus hier gebleken?</p>
<p>De heer Kuyper laat een boek dat ten jare 1864 in het licht verscheen, drie jaren vroeger in de wereld komen.</p>
<p>De heer Kuyper leest in de voorrede van dat boek, wat er niet te lezen staat.</p>
<p>De heer Kuyper stelt als een ‘gril,’ als een staaltje van modern-critische wispelturigheid of karakterloosheid ten toon, wat inderdaad niets meer of minder is dan de even logische als belangrijke ontwikkeling van een streng-wetenschappelijk leven. De hoogleeraar Scholten behoort, als ik wèl zie, tot de betrekkelijk zeldzame naturen die niet dan na langdurigen strijd en na zeer grondige studie tot overtuigingen komen, aan wier propagande beweeglijker geesten zich in den regel reeds vroeger hebben gewijd, juist wijl ze minder diepgang hebben. Te beweren dat zulk een natuur ‘naar de <hi rend="spat">gril</hi> van het apriori’ met eenig onderwerp, met eenigen arbeid ter wereld zou ‘<hi rend="spat">spelen</hi>,’ dit verraadt, op zijn zachtst gesproken, een treurig gebrek aan menschenkennis. Wat zou er van ons oordeel over mannen als Maarten Luther, ja, als Saulus van Tarsen terechtkomen, bijaldien ze gemeten werden met den maatstaf van hen die in den schijnbaar plotselingen omkeer dier edel-conservatieven niet de logisch-noodzakelijke vrucht van een langdurigen innerlijken strijd vermogen te zien?</p>
<pb n="385"/>
<p>De bekeering van den heer Kuyper zelven laat ik thans rusten, schoon als vanzelf de vraag zich opdringt waarom een zoo ongemotiveerde verandering van zienswijze als bij hem plaats greep een verheven ommekeer moet heeten, de regelmatige ontwikkeling van Prof. Scholten's critischen zin daarentegen een zeer bedenkelijk iets.</p>
<p>Naar aanleiding van Kuyper's geschrijf over historischen zin en critische operaties hier nog een enkel woord, ter rechtvaardiging (voor wie ze behoeven mocht) van de velerlei wisseling der meeningen die in het kamp der modernen te aanschouwen valt en, naar 't gevoelen hunner tegenstanders, zoo bijzonder sterk tegen hun standpunt (zweefpunt, zeggen de geestigen) bewijst. 't Is eigenlijk een woord van Prof. Kuenen dat mij, als hospitant bij een dusgenoemde opening van een nieuwen cursus, is bijgebleven.</p>
<p>- ‘De oudste uitgaaf van het N.T. in het Grieksch, die van Erasmus,’ dus ongeveer sprak de hoogleeraar, ‘berust op enkele jongere en slechte handschriften. Stelt u een kring van theologen voor, in 't bezit van een exemplaar dier editie. Zij krijgen kennis aan de jongere uitgaven van het N.T., van Griesbach, van Scholz, van Lachmann, van Tischendorf e tutti quanti. Hoort hoe zij met de waanwijsheid van die mannen den draak steken! Deze wijken immers allen van elkander af? En als zij gelegenheid vinden om hun eigen werk voor de tweede of derde maal in het licht te zenden, dan erkennen zij zelven, <hi rend="spat">rebus et factis,</hi> dat zij vroeger in dit en dat gedwaald hadden? - Neen, zoo spreken de eerstgemelden, wij laten ons door dien wind van nieuwmodische leeringen niet vervoeren; wij houden ons aan den ouden Erasmus die met varianten ons niet lastig valt; hij geeft ons de vastheid die wij behoeven; <hi rend="spat">uwe</hi> wetenschap, o moderne critici, geeft niets dan
<pb n="386"/>verwarring en onzekerheid; zij is een gril of een weefsel van grillen.</p>
<p>Zoo ongeveer, Mijne Heeren, staan de supranaturalisten tegenover ons modernen. Hunne klachten over de onvastheid onzer methode, over de tegenstrijdigheid onzer resultaten zijn meerendeels niet ongegrond. Indien zij ons de hand boden om aan de verwarring een eind te maken, wij zouden haar dankbaar aannemen. Maar onze onzekerheid inruilen voor hunne zekerheid - dat nimmer!’</p>
<p>Naar mijn innige overtuiging leeft er in deze weinige regels van den hoogleeraar Kuenen meer wijsheid en waarheid dan in de gansche lezing van den heer Kuyper.</p>
<p>&nbsp;</p>
<p>'t Wordt tijd dat we met die lezing ten einde komen. Ook is het einde nabij. De auteur spreekt nog met een enkel woord over de ‘dogmatiek’ en de ‘kerk’ der modernen. Of liever, hij slaat op die beide nog een ‘vluchtigen’ blik en wat ziet hij?</p>
<p>Hij ziet dat ‘de modernen zelven de hardnekkigste dogmatisten zijn,’ dat het Modernisme aan elk andersdenkende ‘het recht’ ontzegt op ‘den eertitel van beschaafd en ontwikkeld mensch.’</p>
<p>Ik ontken alweer dat dit juist gezien is. Ik begrijp zelfs niet hoe onze tegenstander iets dergelijks zien en zeggen kan als 't hem ernst is met zijn verklaring (drie bladzijden verder): ‘een kerk met confessie kan nooit product van het Modernisme zijn, wijl ze vloekt met zijn beginsel.’ Inderdaad, hoe deze uitspraak te rijmen valt met de eerst aangehaalde zal wel niemand begrijpen.</p>
<pb n="387"/>
<p>Had de heer Kuyper gezegd dat velen modern heeten die het niet zijn, of had hij gezegd dat ook de moderne een zwak mensch blijft die dagelijks in velen struikelt, m.a.w. nog gedurig aan zijn eigen beginsel ontrouw wordt -, wij zouden het hoofd hebben gebogen als voor een mensch die ons, 't zij dan als vriend 't zij in andere hoedanigheid, onze feilen toont. Doch de auteur heeft ook hier weer door overdrijving onwaarheid gezegd en mitsdien het doel niet getroffen. Hetzelfde geldt van zijn beweringen dat het kerkelijk dogma ‘die onwrikbare grondlijnen aanwijst, waarlangs de heilige waarheid zich alle eeuwen door beweegt,’ en dat het moderne dogma ‘daarentegen slechts een afdruk’ is ‘van de thans heerschende begrippen, van de markt des ondoordachten levens in Jezus' kerk overgebracht en door modern gezag geheiligd.’ Beide uitspraken, zoo ‘ondoordacht’ en apodictisch, zoo tegen alle historie indruischend als ze zijn, doen aan den Pauselijken Syllabus denken en maken reeds daardoor alle refutatie overbodig.</p>
<p>- ‘Eindelijk,’ dus vervolgt de auteur, ‘hun <hi rend="spat">kerk</hi> mist elke eigenschap, die het wezen der kerk bepaalt.’</p>
<p>Hierop valt natuurlijk niet te antwoorden zoolang ‘het wezen der kerk’ niets meer of minder is dan een nietszeggende phrase. Voor het oogenblik nogtans zal Dr. Kuyper zich daaromtrent niet verder uitlaten. Liever toont hij aan dat der modernen positie in de christelijke kerk geüsurpeerd is; dat zij die vruchteloos zoeken te handhaven.</p>
<p>Te Utrecht had een ‘treffelijk man’ van modern allooi in dezer voege geredeneerd: ‘De kerk van Jezus is een vereeniging van allen die voor het ideaal leven; wij modernen zijn van die; dus is de kerk ook onzer.’ De heer Kuyper
<pb n="388"/>vraagt: Waarom niet: ‘De Fransche natie is een vereeniging van menschen die voor de idé strijden; gij strijdt voor de idé; dus zijt gij Franschman’’? De heer Kuyper bemerkt dus niet dat hij zijn tegenstander zeer ten onrechte poogt ridicuul te maken. Inderdaad is de eerste der twee syllogismen volkomen sluitend, de tweede daarentegen volkomen valsch. De heer Kuyper zal dit inzien zoodra hij acht geeft op het woordje ‘<hi rend="spat">allen</hi>’ in 't betoog van den ‘treffelijken man’ te Utrecht. Had hij daarop gelet, hij zou met zijn eigen (foutieven) syllogisme niet zijn aangekomen, niet zijn eigen lichtvaardigheid hebben tentoongesteld waar hij een ‘treffelijk man’ op een zonde tegen ‘het a b c van de leer der sluitreden’ meende te betrappen.</p>
<p>De heer Kuyper vestigt nu onze aandacht op een ander ‘pleidooi,’ ongeveer aldus:</p>
<p>‘De Hervormers stonden tegen Rome op met den eisch van vrij onderzoek. Wij modernen zetten dat onderzoek voort. Krachtens recht van beginsel moet ons derhalve het ledenrecht in uwe kerk worden gegund.’ Ook hier ziet de heer Kuyper een ‘sluitreden,’ die ‘mank’ gaat. ‘<hi rend="spat">Vrij onderzoek,</hi>’ dus meent hij, ‘in beide termen, maar beidemaal in anderen zin. Zeer <hi rend="spat">vrij onderzoekt</hi> het kind zijn speelgoed door het stuk te breken, maar ook <hi rend="spat">vrij onderzoekt</hi> de koopman in parelen zijn schat, om het valsche van het echte te scheiden. Als dat kind deed het Modernisme, aan dien koopman was de Hervorming gelijk.’</p>
<p>Is dát nu een refutatie van gemelde ‘sluitreden?’</p>
<p>Neen, hier hebben we alweder met apodictische verklaringen te doen. De heer Kuyper <hi rend="spat">zegt</hi> dat het Modernisme aan ‘dat kind’ gelijk was, de Hervorming
<pb n="389"/>‘aan dien koopman;’ hij <hi rend="spat">zegt</hi> het; hij <hi rend="spat">bewijst</hi> het niet. Maar wacht, daar schijnt nog een soort van bewijs te komen:</p>
<p>- ‘Of wilt ge weten, hoe een Luther en Calvijn over dat verzoekend onderzoeken dachten, lees dan hoe ze een Carlstadt en Servet, hoe ze de Schwärmer en Unitariërs tuchtigden - - -.’</p>
<p>Wat mij betreft, ik heb dat reeds dikwerf gelezen en 't even dikwijls betreurd dat de groote hervormers der 16<hi rend="sup">de</hi> eeuw zelven zoo menigmaal niet wisten ‘van hoedanigen geest’ ze waren. Wil Dr. Kuyper de grootheid der hervormers vinden in 't geen juist hun zwakheid was, hij verantwoorde dat voor zichzelven, doch make daarvan geen argument tegen de modernen waar 't de vraag geldt naar hun recht in de protestantsche kerk.... Ach, men zou haast vragen of er wel ooit een protestantsche kerk geweest is. Er schijnt een kerk van Luther, er schijnt een kerk van Calvijn te wezen; maar de protestantsche kerk, waar is zij? Of is zij wellicht onbestaanbaar? Ik stem toe, als men het woord kerk in den ouden zin wil nemen, dan bevat de uitdrukking ‘protestantsche kerk’ een <hi rend="spat">contradictio in adjecto</hi>. Nog ongelukkiger, zoo mogelijk, is dan de door Kuyper gebezigde uitdrukking ‘<hi rend="spat">kerk van Christus,</hi>’ of ‘<hi rend="spat">Jezus' kerk</hi>.’ Indien een kerk van ‘<hi rend="spat">ketters</hi>’ spreekt, indien ze <hi rend="spat">de waarheid</hi> meent te hebben, indien ze op de een of andere <hi rend="spat">onfeilbare</hi> ‘schrift’ zich beroept -, ja, dan ‘vloekt’ ze niet alleen tegen 't beginsel van 't ‘Modernisme,’ maar ook van het protestantisme, maar ook van Jezus van Nazareth.</p>
<p>Ons bestek gedoogt niet, hier breedvoerig de geschie-<pb n="390"/>denis te schetsen die aan het godsdienstbeginsel van Jezus in den loop van achttien eeuwen ten deel is gevallen. Slechts zóóveel herinner ik hier: Jezus zelf heeft geen kerkbegrip gegeven en geen kerk gesticht. Wat men ‘de christelijke kerk’ noemt is een zeer saamgesteld product van de heterogeenste elementen. Wat ‘Jezus' kerk’ heet is alles behalve een ‘kerk van Jezus’. Het is een samenstel van joodsche en heidensche bestanddeelen plus of maal het godsdienstbeginsel van den historischen Jezus.</p>
<p>Het kon niet anders zijn. De wet der ontwikkeling op ieder menschelijk gebied is de wet van aantrekken en afstooten, is de wet van een aanhoudenden strijd tusschen oud en nieuw. Waar is het nieuwe (en oude) dat blijven, overwinnen zal? Waar het oude (en nieuwe) dat den weg gaat van alle vleesch? Omtrent deze vraag was te allen tijde bij partijen geschil. Met deze vraag stonden achtereenvolgens alle kerken en secten tegenover elkander. Om deze vraag bewoog zich het ketterijbegrip dat in alle eeuwen wisselde, juist krachtens het proces waarin allen te zamen gewikkeld waren, vaak zonder het te vermoeden. En omdat nu juist het moderne bewustzijn van zulk een proces getuigt, juist daarom zijn de modernen (evenals Luther in zijn eerste en schoonste periode als hervormer) van nieuwe kerkstichting, van scheuring en scheiding afkeerig. Zij erkennen dat ze aan het kerkelijk leven veel te danken hebben; zij willen <hi rend="spat">hun</hi> deel aan het levensbeginsel van Jezus <hi rend="spat">handhaven</hi>. Dat beginsel, waardoor zij zelven gedragen werden, in steeds grooter eere te brengen, binnen en buiten de kerk, dat behoort de liefde, de dank van hun leven te zijn. Steeds minder kerkelijkheid die <hi rend="spat">de</hi> waarheid heeft, steeds reiner geestdrift die met
<pb n="391"/>het reeds gevonden waarheidsdeel winste doet, dat zij hun leuze, God helpe hen!</p>
<p>&nbsp;</p>
<p>Het moet een plechtig oogenblik zijn geweest toen de redenaar Dr. A. Kuyper, aan het eind van zijn betoog gekomen, na een weinig adem scheppens aldus voortging:</p>
<p>- ‘Zoo vonden we het dan M.H. Waar we ook het peillood uitwierpen, steeds zonk de bodem der realiteit voor ons weg. Geen realiteit Gods, geen werkelijk gebed, geen Godsbestuur, de realiteit van 's menschen leven (<hi rend="spat">sic!</hi>) bedreigd, onwerkelijk de zonde, geen werkelijk ideaal, geen echte historie, geen ware critiek, geen proefhoudend dogma, en een werkelijke kerk evenmin.’</p>
<p>Ja, wèl een plechtig oogenblik! De moderne wereld wegzinkend als gemelde ‘bodem der realiteit.’ De heer Kuyper, met het geduchte ‘peillood’ nog in de hand, het aangezicht met een vreemden gloed overtogen, in de houding van een engel des gerichts, staande op wat er van den ‘bodem der realiteit’ nog was overgebleven!</p>
<p>Wie lust hebbe, deze voorstelling verder uit te werken, ik niet. De heer Kuyper heeft mij vermoeid.</p>
<p>Dat ik mijn oordeel niet gaf met den toeleg om Dr. Kuyper tot het moderne standpunt te bekeeren, zal ten slotte wel geen opzettelijke verzekering behoeven. Daarentegen kan de herinnering geen kwaad dat het standpunt van den heer Kuyper zelven in geen enkel opzicht iets zou gewonnen hebben, ook al ware zijn bestrijding van het modernisme als ‘Fata Morgana’ iets anders dan ‘in de lucht slaan’ geweest.</p>
<pb n="392"/>
<p>O, als wij den auteur der ‘fata morgana’ eens vraagden naar de <hi rend="spat">realiteit</hi> van <hi rend="spat">zijn</hi> wereldbeschouwing, van <hi rend="spat">zijn</hi> standpunt, van <hi rend="spat">zijn</hi> geloofsinhoud of hoe men 't noemen wil! Als wij 't gehalte van <hi rend="spat">zijn systeem</hi> eens nagingen, gelijk wij thans de deugdelijkheid zijner polemiek hebben getoetst!</p>
<p>Ik vraag thans iets anders. De heer Kuyper zegt:</p>
<p>- ‘Zelf heb ik eenmaal dien droom van het Modernisme meegedroomd, met anderen het beweren laster geheeten, dat niet werkelijk was hetgeen ik zag. En toen eerst heb ik de tooverhand van Morgana ontdekt en is haar prachtige schepping voor mij in het ijle weggezonken, toen een zachte koelte uit hooger dreven den horizont mijns levens trillen deed en in de glorie van mijn Heer en Koning mij de ware werkelijkheid verscheen.’</p>
<p>Ik vraag: wat is er van die ‘zachte koelte uit hooger dreven’ in Kuyper's openbaar leven geworden? Ik vraag dit zoo ernstig mogelijk. Aan die ‘zachte koelte’ heeft ook het menschdom van heden zoo dringend behoefte. Van den Elia-toorn hebben wij meer dan genoeg. De mannen als Heszhusius, Musaeus en anderen die in den oud-Lutheraanschen tijd op verreweg de meeste plaatsen door de overheid verjaagd werden, omdat er geen onderlinge waardeering en vrede meer mogelijk was waar deze ijveraars voor de confessie den voet hadden gezet -, die mannen zijn zoomin de profeten voor <hi rend="spat">dezen</hi> tijd als voor eenig anderen. Zelfs een Burke op wien Dr. Kuyper zich beroept (en over wien men ook een Macaulay moet hooren), zelfs een Burke die van zijn vrienden geen tegenspraak dulden kan, behoort ons ideaal niet te zijn. Allerminst zoo wij in ons leven
<pb n="393"/>het ‘suizen’ der ‘zachte koelte uit hooger dreven’ hebben vernomen.</p>
<p>Nog eens, wat is er van die ‘zachte koelte’ in Dr. Kuyper's openbaar leven geworden? <hi rend="spat">Ik mag het vragen nu hij zelf daarvan spreekt</hi> en niettemin week aan week den ‘Heraut’ laat spreken in de taal eener bij uitstek hartstochtelijke, recht nijdige polemiek.</p>
<p>Zou het ook mogelijk zijn, dat de heer Kuyper zich vergist heeft? Hield hij wellicht voor een ‘zachte koelte uit hooger dreven’ wat inderdaad slechts 't geblaas eener onwetenschappelijke reactie was? In dat geval zou zoowel 't karakter zijner polemiek, als zijn koortsige angst voor de ‘<hi rend="spat">twijfelzucht der eeuw</hi>’ zeer begrijpelijk worden. Opmerkelijk blijft in ieder geval bedoelde angst.</p>
<p>De orthodoxen van vroeger eeuwen ontzeiden den mensch het vermogen om tot waarheid en heil te komen. De ‘zondeval’ was hun punt van uitgang. De zondige mensch had behoefte aan bovennatuurlijk licht, bovennatuurlijke hulp enz. Dies <hi rend="spat">moest</hi> dat bovennatuurlijke er zijn, zoo was hun redeneering, of liever, zóó hun geloof en het schijnt dat ze in dit geloof hun vrede vonden.</p>
<p>Doch sedert is er in de wereld heel wat veranderd. Geslacht op geslacht heeft van den boom der kennis gegeten. Wat vroeger een daad des geloofs was, kan, zou men zeggen, bij iemand die aan een onzer hedendaagsche academies gestudeerd heeft, niets anders zijn dan een <hi rend="spat">salto mortale,</hi> 't zij van gekrenkten trots, 't zij van gejaagd scepticisme, 't zij van beide.</p>
<p>Zeer mogelijk wordt heel wat Saulus-ijver van de autoriteitsgeloovigen onzer dagen door deze opmerking een wei-<pb n="394"/>nig verklaard. Zeer stellig ligt er voor die geloovigen een ernstige wenk in het woord van den wankelenden Luther (den kerkstichter; niet den hervormer), dat het wellicht maar goed ware geweest zoo de wereld in de macht des pausen gebleven ware!</p>
<p>Wie in onzen tijd naar 't confessioneele diensthuis terug wil, kan in Rome terechtkomen.</p>
<p>‘<hi rend="spat">Tot zichzelven</hi>’ te komen is beter voor een mensch.</p>
<p>&nbsp;</p>
<p><hi rend="sc">G. van Gorkom</hi>.</p>
</div>
<div type="chapter">
<interpGrp>
<interp type="secundair" value="hart019"/>
</interpGrp>
<pb n="395"/>
<head rend="h3">De pseudo-Dioskorides.</head>
<q rend="bq">Roskamtonen van Dioskorides; Utrecht, Geb. v.d. Post en Workum, H. Brandenburgh en Zoon, 1872.</q>
<p>'t Staat er duidelijk; het boekje moest in 1872 't licht zien. Ondertusschen is 't onverwacht, en zeker buiten de schuld van den schrijver, twee maanden ‘te vroeg gekomen.’ 't Behoort onder de kinderen van de pers dus tot de zevenmaandsche. Nu, dat is het arme schaap wel aan te zien.</p>
<p>'t Is maar een heel klein kindje. Ik heb zelfs groote vrees dat het deze ondankbare wereld niet lang met zijne tegenwoordigheid zal vereeren. Straks, als de winter komt en de recensenten zich om den haard verzameld hebben, ten einde het wicht beurtelings in hunne armen te nemen en op hun gemak te bekijken, zal 't wurm spoedig de oogjes weer luiken, zal er weldra geen mensch meer worden gevonden, die er een plaatsje in zijn herinnering voor afzondert. De vader zelf verbergt zijn naam achter den pseudoniem van een bekend schrijver
<pb n="396"/>hier te lande, ofschoon ik hem wel durf verzekeren dat niemand er den echten Dioskorides op aan zal kijken. De echte Dioskorides - - -, maar bepalen wij ons eenvoudig bij den valschen en zien wij eens even wat we van hem weten, hoewel ik eerlijk bekennen moet dat 't mij vrij onverschillig is of ik iets van hem persoonlijk weet of niet.</p>
<p>‘Wie Dioskorides is?’ - - - Zoo staat er in het voorbericht. ‘Een man van al veertig jaar ruim, en die dus al meer dan tien jaar 't recht gehad heeft, om mee te praten. Hij heeft het niet eerder gedaan, omdat hij eerst wilde bedenken <hi rend="spat">wat</hi> en overwegen, <hi rend="spat">hoe</hi> hij 't zeggen zou.’</p>
<p>Dus, de pseudo-Dioskorides is ruim veertig en heeft al tien jaar voor zijn <hi rend="spat">honderd rijmen</hi> gewerkt. Hij meent dat een mensch op zijn dertigste het recht krijgt om mee te praten en heeft alleen uit zekere classieke bescheidenheid van dat recht afstand gedaan - - -, waarschijnlijk ten behoeve van de vele gekken die praten zonder nagedacht te hebben, noch over den inhoud, noch over den vorm van hunne boeken. Bovendien verzekert hij ons dat niemand zijne rijmen beschouwen mag als ‘de vrucht van jeugdige lichtzinnigheid’ Nu, dat zal ook wel niemand in den zin komen. Noch de rijmen zelve, noch de eigenaardige positie van iemand, die zich al tien jaar lang diepzinnig getoond heeft, geven er aanleiding toe. Als wij van jeugdige lichtzinnigheid hooren, denken we in den regel veeleer aan zekere hooggekleurde erotiek dan aan dichterlijke overpeinzingen naar aanleiding, b.v., van de schrale onderwijzerstraktementen of van den hoofdelijken omslag. Onderwerpen van de laatste soort beginnen zich aan de aandacht van gewone dichters eerst dan op te dringen wanneer zij alles wat met meisjes of rooden wijn in verband staat, hebben te niet gedaan. Als wij onzen vriend Dioskorides - om maar een voorbeeld te noemen - hooren zingen:</p>
<pb n="397"/>
<lg type="poem">
<l>Voor een <hi rend="spat">dansles</hi> geeft ge een gulden,</l>
<l>- Niet, dat ik het dansen wraak, -</l>
<l>Maar den <hi rend="spat">schoolman</hi> geeft ge een kwartje,</l>
<l>Zie, dat is het, wat ik wraak,</l>
</lg>
<p>dan is er geen sterveling wien om zoo te zeggen een tafereeltje van Alexander Verhuell voor den geest getooverd wordt. We zien dan integendeel zeer bepaald een lange goudsche pijp en een waarschuwing van den ontvanger voor ons. Ik laat in 't midden of dit lichtzinnigheid is, maar <hi rend="spat">jeugdige</hi> is 't zeker niet.</p>
<p>Toch schijnt Dioskorides in zijn jonge jaren wel degelijk een platje te zijn geweest. Op de vraag die hij ons verder in den mond legt: ‘Of Dioskorides wel lichtzinnig <hi rend="spat">geweest</hi> is?’.... antwoordt de schelm ondeugend met de wedervraag: ‘Wie was zulks niet in zijne jeugd?’.... ‘Doch,’ laat hij er aanstonds op volgen, ‘doch als men een man geworden is, dan heeft men zijn deel gehad van “de dooddrukkerijen der wereld;” dan heeft men te niete gedaan wat der jeugd was.’</p>
<p>Gij ziet, het werd bedaardheid met de jaren, wat heete drift was in de jeugd. ‘De dooddrukkerijen,’ die leelijke concurrenten van de ordinaire verdrietelijkheden des levens, hebben den blonden krullekop van vijftien à twintig jaar eindelijk in een huisvader met een kalen zwarten rok en garen handschoenen veranderd. Dioskorides heeft alles wat der jeugd was ‘te niete gedaan,’ en voorgoed met alle lichtzinnigheid gebroken. Wij feliciteeren hem van harte.</p>
<p>‘Uit het nadenken over de wereld en de menschen ontstonden dus deze rijmen. Beschouw ze als de onwillekeurige uiting van een gemoed, in verontwaardiging ontstoken over de onderdrukking, den onzin, de ellendigheid, de wanverhouding, de lamheid, en de talloos vele naarheden, die op ker-<pb n="398"/>kelijk, zedelijk en maatschappelijk gebied heerschen, en die wel door velen gevoeld, maar door weinigen uitgesproken worden.’</p>
<p>Ziedaar, nu is 't duidelijk dat Dioskorides zich in de waardeering van zijn eigen aanleg en talenten niet bedrogen heeft; dat werkelijk alle wilde haren er uit zijn. Hij heeft de wereld goed aangekeken en is met al de nuchterheid van zijn veertig jaren tot de conclusiën van een niet al te verheven catechiseermeester gekomen. Hij loopt op zijn sloffen tusschen de palm en de zonnebloemen van zijn tuintje op en neer, kokend van heilige verontwaardiging over vele dingen die heel leelijk, eerlijk gezegd, meer dan gemeen zijn, namelijk (opdat men 't goed wete), over de <hi rend="spat">onderdrukking</hi>, en voorts over den <hi rend="spat">onzin</hi>, en daarenboven over de <hi rend="spat">ellendigheid,</hi> mitsgaders over de <hi rend="spat">wanverhouding</hi>, en ook nog over de <hi rend="spat">lamheid</hi> - - - alsmede eindelijk over de talloos vele <hi rend="spat">naarheden</hi> die op kerkelijk, zedelijk en maatschappelijk gebied heerschen. 't Is dus niet te ontkennen dat de man 't meer dan druk heeft!</p>
<p>Na deze diepe, ofschoon dan ook sombere, blikken in het menschelijk leven komt de valsche Dioskorides, die zijn naamgenoot waarschijnlijk nog eenmaal overtreffen zal, tot de verklaring van den naam <hi rend="spat">roskamtonen,</hi> waarmede hij zijn honderd rijmen gedoopt heeft. ‘Waarom,’ zoo vraagt hij, ‘waarom roskamtonen?’ - - - En hij antwoordt: ‘om te roskammen. - Dat een roskam hiertoe zeer dienstig is, weet ieder.’</p>
<p>Is dat niet verrassend? Op de vraag: Waarom roskamtonen? dacht gij, onnoozele lezer, zonder twijfel een gansch ander antwoord te ontvangen. Gij meendet waarschijnlijk dat de klemtoon op het woord <hi rend="spat">tonen</hi> viel en dat wij dus aan een tot nog toe onbekend muziekinstrument moesten denken, waarop Dioskorides de booze wereld een deuntje zou voor-<pb n="399"/>spelen, en waarnaar al de geesten uit de hel met verrukking zouden luisteren -; maar gij hadt het mis. De dichter van de honderd rijmen die als een mokerslag op den dikken kop der wereldsche ijdelheid moeten neerkomen, of als een scherpe dolk het lamlendige menschdom onder de korte ribben steken, is geen ordinaire speelman. Hij <hi rend="spat">blaast</hi> niet op zijn muziekinstrument, maar hij <hi rend="spat">roskamt</hi> er mee. Of liever, hij blaast inderdaad op zijn roskam en roskamt ondertusschen.... Of wel, hij blaast zóo hard op zijn wonderlijk instrument, dat de tonen als geeselriemen op de onderdrukking, den onzin, de wanverhouding en verdere consorten neervallen. Deze worden dus in letterlijken en figuurlijken zin met wind geroskamd - -; ja, zeer stellig en bepaald met wind.</p>
<p>Dioskorides, de valsche, is dus niet meer of minder dan een kermiskunstenaar, met wien een ondernemer als Barnum schatten zou kunnen verdienen. Zelfs de Yankee's, die het overige menschdom ver vooruit zijn in het verrassende en ongelooflijke, hebben 't zóover nog niet gebracht. Er zijn menschen geweest die met hun toonen (met twee o's) lezen en schrijven konden. Er zijn anderen geweest die met hun neus gesmousjast hebben, en nog weder anderen die dezelfde diensten van hun ooren vergden welke een mensch, die 't niet verder dan tot de gewone lagere of middelbare school gebracht heeft, van zijn handen of van zijn oogen verwacht. Er zijn koorddansers die de oude en nieuwe wereld in verrukking gebracht hebben door op de koord te dansen met ledematen waarmee men in den regel geen dansen uitvoert: en wederom paardrijders die de lichaamsdeelen welke bij het paardrijden gewoonlijk 't eerst in aanmerking komen, vacantie gaven om alle wetten en regels der natuur in het aangezicht te slaan. Altemaal vriendelijke vingerwijzingen naar de al-<pb n="400"/>macht der kunst en de vindingrijkheid van het menschelijk genie. Maar op een roskam heeft nog niemand geblazen. Aan dat kwaadaardig instrument heeft nog geen sterveling ook maar éen toon ontlokt. Ofschoon, gelijk Dioskorides juist opmerkt, ieder weet dat een roskam zeer dienstig is om te roskammen, is dezelfde Dioskorides zeker de eerste en eenige, die tot de ontdekking kwam dat men er ook op blazen kan. Wij willen hem gaarne zijn geheim en de eer der uitvinding laten. Straks, als wij naar de honderd rijmen luisteren, zullen, we de oogen dicht doen.</p>
<p>Ondertusschen is bij dezen of genen wellicht de vrees ontkiemd, dat Dioskorides met zijn roskam wel eens wat al te ondeugend kon worden. Er zijn zaken en personen, wier rug of ooren men liefst wil ontzien hebben. Vooral met het heilige ziet men ongaarne omspringen als met een paard dat voor een ritje met zijn meester wordt opgetuigd. Een beetje scherp, dat mag men wel, ‘maar niet <hi rend="spat">al té,</hi>’ zeggen onze zachtmoedige onbarmhartigen.</p>
<p>Nu, Dioskorides heeft die bedenking voorzien en wil zelf graag tot de zachtmoedigen en barmhartigen gerekend worden. ‘Nergens,’ zoo verklaart hij plechtig, terwijl hij met zijn instrument in de hand wat dichter bij het voetlicht treedt: ‘Nergens heeft Dioskorides willen kwetsen; nergens heeft hij godsdienst, deugd, zedelijkheid, orde, wet, recht of vrijheid aangetast. God verhoede!’</p>
<p>Is dat niet mooi van Dioskorides? Ofschoon 't hem niet de minste moeite zou kosten aan zijn ijzeren instrument de schrilste en stoutste tonen te ontlokken, waarvoor niet zoozeer de duivels van hun vuurpotje, als wel de engelen van hun gewijde voetbankjes zouden opstaan -, toch doet hij dat niet. Nergens heeft hij willen kwetsen. Tegen-<pb n="401"/>over de zoogenoemde heilgoederen der menschen houdt hij den adem eerbiedig in. ‘Integendeel,’ zegt hij, blijkbaar meer en meer verteederd door de gedachte dat men hem tot iets van dien aard in staat mocht rekenen, ‘integendeel, omdat hij voor alle deze den diepsten, den heiligsten eerbied koestert, en zeer goed de lamlendigheid der <hi rend="spat">menschen</hi> van die groote beginselen der <hi rend="spat">menschheid</hi> te scheiden weet, zoo heeft hij de laatsten altijd naar zijn vermogen hoog geheven en getracht te bevorderen.’ - - Braaf zoo, vriend Dioskorides! Als gij nu maar de goedheid wilt hebben te beginnen. Er is geen mensch in loge of parterre meer, die u voortaan van heiligschennis of wat naar heiligschennis zweemt zal verdenken. Uw wondere tonen, van welke wij overigens al wat verrassend en ongemeen is verwachten, zullen den petroleum der hartstochten tegen het heilige en gewijde niet in brand <hi rend="spat">blazen,</hi> de zuilen van onze tempels niet het onderste boven <hi rend="spat">kweelen,</hi> de wet en de vrijheid niet uit hun verband <hi rend="spat">fluiten,</hi> en zonder eenigen twijfel de fundamenten der zedelijkheid niet uit den grond <hi rend="spat">neuriën</hi>. 't Eenige wat wij van hen verwachten is, dat zij onze medemenschen roskammen, zooals op het affiche staat; dat zij de lamlendigheid van ons geslacht zullen wegnemen of voor 't minst in 't licht stellen. Wij willen 't u niet kwalijk nemen als er hier of daar soms een is, die krimpt van pijn zoodra uw adem over zijn domheid en onverbeterlijkheid glijdt. Wij weten wel, dat het uw doel is te 
verbeteren, dat gij een harde geneesmeester wilt zijn. ‘Moet onwillekeurig soms iemand uitroepen of inzwijgen, dat raakt mij - - -.’ Och, schei maar uit of liever, ‘zwijg maar in,’ mijn vriend! wij weten er reeds alles van.</p>
<p>Kom nu liever nog een paar schreden vooruit, zet de borst
<pb n="402"/>wat hooger, rek de armen van uw zwarten rok wat, en breng uw instrument aan de lippen.... Hoor! daar komen werkelijk tonen uit dien roskam. Oogen dicht, mijne heeren! We hebben ons geld betaald. Laat ons luisteren!</p>
<p>&nbsp;</p>
<p>Zullen wij op dezen toon voortgaan? Neen. Wij hebben gegronde redenen om deze schets af te wisselen met een ernstig woord, waartoe de rijmelarijen van den pseudo-Dioskorides ons aanleiding geven.</p>
<p>Ook wij willen er geen oogenblik van verdacht worden dat we over de heilgoederen der menschheid lichtvaardig zouden spreken. Wij wenschen geen de minste gemeenschap te houden met zekere lieden, die zich onze geestverwanten noemen omdat - - ze ook modern zijn.</p>
<p>Wij vragen: Wat is een modernisme hetwelk 't niet verder brengt dan tot een spotlach over de kerkleer? Wat heeft de wereld te wachten van een partij die geen enkele bladzijde der historie met aandacht gelezen en begrepen heeft? die, terwijl ze hoog opgeeft van haar taak om menschen en geloofsbegrippen bij haar vonnis te scheiden, deze beiden van minuut tot minuut op de schromelijkste wijze verwart? Het modernisme is niet opgestaan om den fakkel in de oude tempels te slingeren, maar om de schare voor het krachtig bezielde leven buiten en binnen de kerkmuren te winnen. 't Maakt er geen studie van hoe het de stichting der eenvoudigen zal storen; het trekt de lippen niet spotziek te zaam als de miszang door de gewelven klinkt of de artikelen des geloofs met ernst en eerbied worden voorgelezen. Tegen een kerkleer q.t. heeft het geen bedenkingen. Integendeel, het zoekt ook in de uitspraken van zulk een leer den kern der godsdienstigheid en de open-<pb n="403"/>baring van een hoogere behoefte. Alleen wanneer men die kerkleer verbindend wil maken voor allen; alleen wanneer een heerschzuchtige partij haar tot een wetboek der inquisitie wil verheffen; alleen wanneer op hoogen toon beweerd wordt dat al wat daar buiten ligt uit den booze is, dan protesteert het modernisme in naam van de vrijheid des gewetens.</p>
<p>De uitspraak dat men alle godsdienstvormen haten moet uit godsdienstigheid, die nemen de modernen niet over. Het oordeel dat allen wien de natuurdienst onvoldoende toeschijnt, met den naam van Farizeërs brandmerkt, weigeren wij als geldig te erkennen. Van hen die hunne oppervlakkigheid in de plaats van het historisch gefundeerd kerkgeloof willen stellen, wenden we ons met wrevel af. Tusschen de modernen en deze lieden bestaat geen innige overeenkomst. Zelfs tegenover den vrede die niet veroverd werd maar als een erfenis van de vaderen aanvaard, leggen wij onszelven de hand op den mond, zoodra de booze, die een spotter van den beginne was, ons tracht te verleiden.</p>
<p>Wat we niet velen kunnen, 't is het marktgeschreeuw van den eenen kant en den sectegeest van den anderen; 't is de pedanterie die alle eeuwenoude tempels voor haar liberaliteit meent te kunnen doen vallen ter linker -, en de verblinding voor de behoeften van den tijd waarin wij leven ter rechterzijde. Wij pogen de kerk en de maatschappij met elkaar te verzoenen door aan elk haar recht te geven. We trachten de billijke eischen van practijk en wetenschap tegenover een eerzuchtige priesterschap in bescherming te nemen, en de oogen der menigte te doen opengaan voor de openbaringen Gods ook daar waar het wondergeloof niet meer tiert. De waarachtige zin van het woord openbaring is ons heilig, en heilig is ons de behoefte aan gemeenschap met de
<pb n="404"/>waarheid, op het gebied van gelooven en weten beide. De moderne richting zoekt de gangen van den eeuwigen geest der godsdienstigheid na te gaan, die zich zoowel in de archieven der kerk als in de vrije schepping Gods vertoonen. Als zij nu en dan een toon van spotternij aanslaat, geldt dit nooit die vroomheid die de wereld eeuwen lang tegen den ondergang bewaard heeft, maar de mannen die geen acht gaven op de teekenen des tijds en de schare steenen blijven aanbieden al roept deze sinds lang om brood.</p>
<p>De moderne richting is dus in geen enkel opzicht aansprakelijk voor de domheden van sommigen die van haar streven geen begrip en voor den inspannenden arbeid, welken dat streven vordert, geen geduld en geen krachten bezitten. De Roskamtonen van onze trosknechten klinken even naar als 't gehuil der tegenpartij die voor het moderne bewustzijn slechts hoon en schimp over heeft. Een baldadige moderne is geen halve cent meer waard dan een dito orthodoxist. 't Is noodig dat men dit steeds in het oog houde en 't is ons eene behoefte het van tijd tot tijd te zeggen.</p>
<p>&nbsp;</p>
<p>Mogen wij nu onzen pseudo-Dioskorides zonder eenig voorbehoud bij de categorie van Jan Rap voegen? Ons geweten zou misschien gerust zijn als we deze vraag eenvoudig met <hi rend="spat">ja</hi> beantwoordden, maar de menschlievendheid vraagt een ruime plaats voor de verzachtende omstandigheden, en wij willen niet strenger zijn dan noodzakelijk is.</p>
<p>'t Is waar, aan een man die den middelbaren leeftijd reeds voor de helft afgelegd en zich tien jaar lang voor de zware taak welke hij wilde aanvaarden geoefend heeft -, aan dien man zouden we hooge eischen mogen doen; maar wij willen
<pb n="405"/>hem die brallende phrases in het voorbericht niet te hoog aanrekenen. Werkelijk is er hier en daar onder de honderd rijmen een enkel dat een gunstig getuigenis van zijn eigen gemoedsleven aflegt. Ook schijnt het vermoeden niet ongegrond dat hij zich in een zeer eng levenskringetje beweegt en misschien wel door zijne eigen vrienden en bewonderaars gefopt is geworden of, zooals we dat noemen, ‘over 't paard getild.’</p>
<p>'t Is waar, Dioskorides heeft een werk durven ondernemen dat alleen zeer groote geesten op eenigszins betamelijke wijze verrichten kunnen; maar hoogstwaarschijnlijk heeft hij te midden van onverdraagzaamheid en bekrompenheid niet verder leeren kijken.... dan zijn neus lang is.</p>
<p>Straks, nadat ik zal hebben aangetoond dat zijn bundeltje aan al te slordige oppervlakkigheid laboreert, zal ik niet verzuimen ook de versjes te noemen die gemeld zachter oordeel kunnen staven. Ook mij is 't waarlijk niet om de vernietiging van den mensch (genaamd pseudo-Dioskorides) te doen, maar om de veroordeeling eener methode van vechten en bakkeleiën, waardoor een edeler strijd gecompromitteerd wordt.</p>
<p>&nbsp;</p>
<p>Slaan wij de honderd rijmen eens op. Reeds aanstonds stuit ons oog op nommer twee. Dat nommer moet met de leeraars der toekomst de dienaren der godsdienst van gisteren en heden een klap om de ooren geven:</p>
<lg type="poem">
<l rend="; 1tab">Nu voortaan geen godsdienst<hi rend="spat">leer</hi></l>
<l rend="; 3tab">Meer;</l>
<l rend="; 2tab">Maar <hi rend="spat">godsdienst</hi> alleen!</l>
<l>Waar moeten de priesters en doomnés dan heen?</l>
<l rend="; 2tab">Naar 't werklijke leven,</l>
<l>Om u en om mij een <hi rend="spat">goed voorbeeld</hi> te geven.</l>
</lg>
<pb n="406"/>
<p>Dat versje is even treurig van inhoud als van vorm; 't zal alleen door Jan Rap en zijn maat aardig gevonden worden. In dat ‘maar <hi rend="spat">godsdienst</hi> alleen’ ruikt men den damp van hun sigaren, en dat ‘<hi rend="spat">goed voorbeeld</hi>’ is aan <hi rend="spat">hun</hi> aanteekeningboekje ontleend. 't Zijn invallende gedachten, op stoomboot of spoortrein geboren omdat de een of andere zwartrok toevallig het plaatsje had ingenomen waar Jan Rap graag wou zitten. Ik verpand er mijn hoofd onder dat Dioskorides de quaestie nooit dieper heeft ingekeken; dat hij, een man van ruim veertig jaar en door de ‘dooddrukkerijen’ der wereld bezadigd en voorzichtig geworden, hier niets meer of minder dan een restantje van zijn straks besproken jeugdige lichtzinnigheid ten beste gaf. Waarlijk, reeds lang genoeg hebben wij die kinderpraat, alsof alles door Jan Rap's begrip van godsdienst en van een goed voorbeeld te vinden zou zijn, moeten aanhooren. Nu de lui dat liedje ook al op hun roskam beginnen te fluiten, wordt het hoog tijd dat men er krachtig de stem tegen verheffe. Menschen, in wier oogen alleen zagen en timmeren en geldverdienen het werkelijk leven uitmaken, overtreffen vaak in onverdraagzaamheid de Groot-inquisiteurs. Als Jan Rap aan 't opruimen gaat, drinkt hij zich eerst dronken en loopt dan de fatsoenlijke lui tegen 't lijf. Men zal ons wel ten goede houden dat wij voor ons daaraan geen deel willen hebben en nog liever den strengstorthodoxen dominé in bescherming zouden nemen dan met bedoeld gepeupel meedoen. Het ernstig protest van het moderne bewustzijn tegen de vonnissen van Trenthe of Dordrecht heeft met hun straatrumoer niets gemeen.</p>
<p>&nbsp;</p>
<p>Een tweede staaltje van even domme als onedele satire levert ons nommer drie. Reeds het opschrift verraadt weinig ernst.</p>
<div type="section">
<pb n="407"/>
<head rend="h4">Een dominès kool.</head>
<lg type="poem">
<l>‘Geloof je ook aan wondren?’ zoo spreekt Lijs haar man,</l>
<l rend="; 2tab">Te avond eens an; -</l>
<l>‘Warentig!’ zoo zeit hij:’ wel zeker en wis,</l>
<l>‘Daar heb je er éen al: <hi rend="spat">de belijdenis!</hi></l>
<l>Die heb je maar even wat duntjes in 't hoofd,</l>
<l>Dan heeft ze je half van 't verstand al beroofd,</l>
<l>Weg is je Evangelie!’ - ‘Die heb 'k steeds geloofd’,</l>
<l>Roept het wijfje. - ‘Juist’, zegt weer de man;</l>
<l rend="; 2tab">- En hij trilde er van -</l>
<l>‘Dat 's éen van de koolen, die doomné mij stooft.’</l>
</lg>
<p>Zooals men ziet is 't eigenlijk een raadseltje. Toch springt de oppervlakkigheid, waarmee de dichter zijn sujetten koos en opzette, helder in het oog. Wij zouden hem geen beteren raad weten te geven dan nog eens van voren af regelmatig ter catechisatie te gaan en te hooren wat een wonder is en wat wij onder de zoogenaamde belijdenis te verstaan hebben. Zelfs een Amsterdamsche straatjongen weet te dien aanzien beter te onderscheiden en overtreft hem in onpartijdigheid.</p>
<p>Als het vraagstuk der wonderen door Lijs en haar man te avond zoo eens aangeroerd wordt, komt er veelal niet meer dan zoo'n versje van terecht. Daarom trachten verstandige lieden Lijs en haar man zooveel mogelijk buiten de quaestie te houden.</p>
<p>&nbsp;</p>
<p>Ik wil nu zonder commentaar een stuk of wat dito satirieke rijmen laten volgen. De lezer taxeere ze zelf en koope het boekje als hij er niet genoeg aan heeft.</p>
</div>
<div type="section">
<head rend="h4">Twee wetboeken.</head>
<lg type="poem">
<l rend="; 1tab">Het leerboek der zondaars, 't Evangelie, zegt vaak:</l>
<l rend="; 1tab">‘Vergeef uwen broeder, want liefde is 't gebod!’</l>
<pb n="408"/>
<l rend="; 1tab">Dit wordt door de kerkleer ten bitteren spot,</l>
<l rend="; 1tab">Want dit wetboek der vromen beveelt niets dan wraak.</l>
</lg>
</div>
<div type="section">
<head rend="h4">Liefde en haat.</head>
<lg type="poem">
<l rend="; 1tab">In 't wetboek des hemels wordt liefde geboden</l>
<l rend="; 1tab">En wraaklust en baatzucht grootmoedig versmaad;</l>
<l rend="; 1tab">In 't wetboek der hel -, 't is <hi rend="spat">de kerkleer</hi> der snooden,</l>
<l rend="; 1tab">Is 't pargraaf, artikel, en alles vol haat.</l>
</lg>
</div>
<div type="section">
<head rend="h4">De leer der onmacht.</head>
<lg type="poem">
<l>Ik kan niet; neen, ik kan niet! - Onbekwaam tot eenig goed,</l>
<l>Zoo lig ik hier in 't zondenvuil, ik ellendige bloed!</l>
<l>Wat? je kunt niet? luie rekel! - Kom, sta op, en terstond!</l>
<l>Kom, en wasch je en reinig je, dat is frisch en gezond;</l>
<l>En neem me nu nooit weder zoo'n godslastering in je mond!</l>
</lg>
</div>
<div type="section">
<head rend="h4">Zedelijk bederf.</head>
<lg type="poem">
<l rend="; 2tab">‘Bedorven’, zegt Joost: ‘is ons heele natuur!’</l>
<l rend="; 2tab">- Hij kuste daar even de vrouw van zijn buur. -</l>
<l rend="; 2tab">‘Bedorven, geheellijk!’ spreekt Hendrik hem na:</l>
<l rend="; 2tab">- Als 't recht was, dan noemde zijn neef hem papa. -</l>
<l rend="; 2tab">‘Bedorven!’ zoo roept heel een schaar in akkoord,</l>
<l rend="; 2tab">Die zeker niet deinsde voor diefstal met moord.</l>
<l rend="; 2tab">Zoo'n leerskonsekwentie waar leidt die wel heen?</l>
<l rend="; 2tab">God, driemalen heilig, en zonde wordt éen!!!</l>
</lg>
</div>
<div type="section">
<head rend="h4">De zesde bede.</head>
<lg type="poem">
<l rend="; 1tab">Die <hi rend="spat">kerkleer,</hi> die <hi rend="spat">kerkleer</hi>! Wie helpt ons daar af?</l>
<l rend="; 1tab">Hem strooien we bloemen op 't mollige graf!</l>
<l rend="; 1tab">Want sterven, ja, moet hij! Zijn <hi rend="spat">waarheid,</hi> zijn gloed,</l>
<l rend="; 1tab">Eischt zijn of wel <hi rend="spat">niet</hi> zijn; - zoo'n poging wil bloed.</l>
</lg>
</div>
<div type="section">
<head rend="h4">Nieuwe handelsonderneming.</head>
<lg type="poem">
<l>Ik richt bizondre scholen op; wie Meer-en-bergs, bordeelen?</l>
<l>Dan werken we elkaar in de hand, en winnen zoo recht velen.</l>
</lg>
<pb n="409"/>
<p>- - - Ziedaar meer dan genoeg. De kreupele rijmen gaan met de ondoordachte gedachten hand aan hand, terwijl de satire in een ongemotiveerd schelden en razen overslaat. De groote fout is bovenal het volslagen gemis aan waardeering en de afwezigheid van elke poging om de goeden van de kwaden te onderscheiden. In den aanval tegen de bijzondere school spreekt de machtelooze woede van een onderwijzer der openbare, die in concurrentie geen prikkel tot verdubbelde krachtsinspanning begroet, maar van zijn jongens geleerd heeft ieder die hem in den weg loopt kortweg een gek te noemen. Mij dunkt, bij onze voorliefde voor het algemeene onderwijs voegt ons toch waardeering van menige bijzondere school, van welke zelfs de autoriteiten der openbare school een loffelijk getuigenis aflegden ofschoon zij <hi rend="spat">de richting</hi> in geenen deele waren toegedaan. De vermelding van Meer-en-Berg en de bordeelen is voor 't minst gemeen, tegenover het feit dat menig rijkgezegende onverplicht een groot deel van het zijne ten beste gaf om de kleinen niet alleen leerstellig maar ook degelijk en goed onderwijs te doen geven.</p>
<p>Als ik voorts nog even wijzen mag op het meest karakteristieke in de aangehaalde versjes, dan noem ik in de eerste plaats het inhumane vonnis over de leer der onmacht in het ploertige: ‘Luie rekel,’ en de onderstelde praedispositie voor diefstal en moord bij de aanhangers der leer van 't zedelijk bederf. Zij bewijzen daghelder dat onze pseudo-Dioskorides geen man is om over die soort van quaesties mee te praten.</p>
<p>&nbsp;</p>
<p>De satire is ieders werk niet. Om den geesel te mogen zwaaien moet men meer dan ordinaire pijlen in zijn koker
<pb n="410"/>hebben. Meer dan bij eenig genre is hier het meesterschap over den vorm noodig, gepaard aan een buitengewone mate van waardeeringsgave. Alleen onder die voorwaarde mag het genre aanspraak maken op onze belangstelling.</p>
<p>De groote menigte verbeeldt zich, dat het voor den satiricus voldoende is indien hij een nijdige natuur heeft. Wij integendeel vorderen van hem goedhartigheid en welwillendheid. In zijn hart moet ruimte zijn voor al wat menschelijk is en liefelijk. Als hij het scherpe mes van den spot in des naasten levend vleesch zet, mag geen grimlach om zijne lippen spelen en werpt de minste <hi rend="spat">Schadenfreude</hi> hem uit zijn rol.</p>
<p>Dien indruk ontvangen wij van de groote mannen die op dit terrein een schralen olijftak hebben behaald. Geen spoor van wrevel en geen zweem van ingenomenheid met hun droevig werk. Zij voelden er zich toe geroepen door de stem der liefde en noemden zich profeten Gods. Niet de ‘dooddrukkerij’ der wereld, maar een diepe en ernstige blik in het leven had hen gevormd tot gezanten der waarheid. Niet omdat zij een schat van nijdigheid en menschenhaat in hun hart verzamelden, maar dewijl zij tot hunne broeders woorden van wijsheid en gezond verstand te spreken hadden, zongen zij hun snerpende satiren. Niet slechts omdat zij <hi rend="spat">de menschheid</hi> van <hi rend="spat">de menschen</hi> hadden leeren onderscheiden, maar omdat zij beiden liefhadden, sloegen zij met het scherpe zwaard in 't rond.</p>
<p>De satire is uit haren aard personeel, dat is, zij tast rechtstreeks en onbeschroomd de schuldigen aan en noemt zonder verschooning hunne namen. Toch is er een hemelsbreed onderscheid tusschen haar en de zoogenaamde personaliteit. De personaliteit is altijd en in alle omstandigheden uit den booze, omdat haar beginsel onedel is. De satire houdt zich rein van het personeele, door de liefde die tusschen hare tonen door
<pb n="411"/>trilt; door de groote waarde, die zij bij haar strenge vonnissen toont te hechten aan de deugd die miskend werd, aan de beginselen van recht en gerechtigheid die op den bodem van iedere menschenziel liggen. Den man, dien men door zijn satire pijnlijk verwond heeft, moet men steeds open en vrij in de oogen durven zien omdat men zich bewust is dat men zijn dood niet heeft gezocht maar zijn leven.</p>
<p>Als wij dit op de aangehaalde versjes van Dioskorides toepassen, dan kunnen zij dien toets niet doorstaan. Van het doel om de oprichters van bijzondere scholen tegen onzinnige drijvers en overdrijvers te waarschuwen, is niets te bespeuren. Geen enkel bewijs is er voorhanden dat de gemoedelijke prediker van het Evangelie, die aan de belijdenis der kerk gehecht is, niet door den prulpoëet voor een dwaas en een huichelaar wordt gehouden.</p>
<p>Dioskorides mag waarlijk nu en dan bij zijn satirieke neigingen wel eens te rade gaan met den grooten satiricus der oudheid, voor wiens vlijmend verwijt de Farizeesche hoogmoed en huichelarij ineenkrompen. Zonder een woord aan de waarheid te kort te doen of een enkele concessie te gunnen aan den boozen geest die sinds eeuwen zijn vermetel spel met de godsdienstige vormen drijft, kan men evengoed over de kerk weenen als over Jeruzalem, dat tot de hel zou vernederd worden nadat het tot den hemel verhoogd was.</p>
<p>Voor het adderengebroedsel dat de altaren verontreinigde kende Jezus van Nazareth geen genade, omdat zij het huis zijns Vaders tot een moordenaarskuil maakten; maar dat huis zelf was hem heilig en dierbaar. Naar het dak van dien grootschen tempel, waarvoor Mozes en Aäron de fundamenten hadden gelegd, slingerde hij den fakkel niet, al zou hij ook in de schaduw zijner muren gemarteld worden.</p>
<pb n="412"/>
<p>O, of de satiristen van onze dagen zijn voorbeeld volgden! Of ze, bij hun afkeer van het opgedrongen kerkelijk verband, het goede der eeredienst in eere wilden laten! 't Zou hun tot eer en zijn hunne satire op de wisselaren en kooplieden in den voorhof verscherpen. Niet de kerkleer, maar het priesterdom dat haar canoniseerde, heeft het leven in de gemeente verstoord. Om dat leven te wekken, moeten wij eerbiedig en bescheiden telkens weer met een ernstige studie van veel ernstige zaken beginnen.</p>
<p>Dioskorides doe zijn best om de leer der Herv. Kerk van Prof. Scholten eens ter leen te krijgen en bestudeere die goed voor hij zijn tweeden bundel roskamtonen uitgeeft.</p>
<p>&nbsp;</p>
<p>Ik kom nu tot de aangenamer taak om onzen vriend, den pseudo-Dioskorides, op de betere tonen te wijzen die hij aan zijn roskam heeft weten te ontlokken. Als ik mij niet vergis, bevindt er zich onder zijne honderd rijmen meer dan éen 't welk ons het uitzicht geeft, dat hij niet zonder succes een ander instrument zou kunnen bespelen. Waar hij niet roskamt, gevoelden wij onder het lezen en herlezen nu en dan werkelijk eenige sympathie voor zijn Muze.</p>
<p>'t Is wel is waar geen fiere maagd, wie de levenskracht uit de oogen straalt, maar toch ook lang geen afgeleefde matrone. Als zij wat meer op de hoogte van maat en rijm gebracht werd en een welwillend vriend, die verstand van die soort van dingen heeft, wilde haar hier en daar eens een beetje terecht helpen, dan is er nog wel kans dat ze te avond of morgen vrij aardig leert zingen. Als ze den roskam maar uit de handen wil leggen en zich met hare onderwerpen wat laag bij den grond houdt. Evenwel, ook weer niet al te laag.
<pb n="413"/>Onderwerpen als de census, het straks reeds vermelde schrale onderwijzerstraktement, de hoofdelijke omslag met of zonder progressie en tutti quanti zijn voor een Muze wat al te alledaagsch. Men kan die evengoed, ja zelfs doelmatiger, in proza behandelen. De ordinaire burgerlijk christelijke deugd en de aansporing tot plichtsbetrachting uit het hooger beginsel van liefde tot God en den naaste -, dat zijn sujetten die geheel binnen haar bereik vallen. Ten bewijze laat ik er hier ten slotte een paar volgen:</p>
</div>
<div type="section">
<head rend="h4">Vier woorden.</head>
<lg type="poem">
<l>Wees <hi rend="spat">vast,</hi> waar 't geldt, u zelven te bedwingen;</l>
<l>Wees <hi rend="spat">snel,</hi> waar 't geldt, den dood een prooi te ontwringen;</l>
<l>Wees <hi rend="spat">trouw,</hi> waar 't geldt, voor gade en vriend te leven;</l>
<l>Wees <hi rend="spat">groot,</hi> waar 't geldt, een vijand te vergeven.</l>
</lg>
</div>
<div type="section">
<head rend="h4">Duur en goedkoop.</head>
<lg type="poem">
<l rend="; 2tab">De vriendschap der menschen is duur soms; en ziet,</l>
<l rend="; 2tab">Hun vijandschap heeft men meest altijd om niet.</l>
</lg>
</div>
<div type="section">
<head rend="h4">De woonplaats.</head>
<lg type="poem">
<l rend="; 3tab">Niet boven de wolken, mensch! zetelt uw God,</l>
<l rend="; 3tab">En toornt en dreigt daar met smarte!</l>
<l rend="; 3tab">Neen, rond u in 't leven bestuurt Hij elks lot,</l>
<l rend="; 3tab">Ook 't uwe, en woont in uw harte.</l>
</lg>
</div>
<div type="section">
<head rend="h4">Een nutte rekenles.</head>
<lg type="poem">
<l rend="; 1tab">Breng in 't kwadraat, kubeer, of hef tot hooger macht</l>
<l rend="; 1tab">Al 't <hi rend="spat">goed,</hi> dat men u deed, of immer toebedacht;</l>
<l rend="; 1tab">Maar 't cijfer van al 't <hi rend="spat">kwaad,</hi> opdat de reekning sluit,</l>
<l rend="; 1tab">Trek daar, juist <hi rend="spat">omgekeerd,</hi> gerust de wortels uit.</l>
</lg>
</div>
<div type="section">
<head rend="h4">De waarheid in 't midden.</head>
<lg type="poem">
<l rend="; 4tab">Die de aard een dal van tranen scheldt,</l>
<l rend="; 5tab">Vergist zich evenzeer,</l>
<pb n="414"/>
<l rend="; 1tab">Als die ze een paradijsveld noemt.</l>
<l rend="; 2tab">Ze is beide, keer om keer.</l>
</lg>
</div>
<div type="section">
<head rend="h4">Schijn bedriegt.</head>
<lg type="poem">
<l>De menschen zijn niet steeds zoo slecht, zoo braaf ook, als ze lijken;</l>
<l>En wie ze zuiver kennen wil, moet ze in hun huis bekijken.</l>
</lg>
<p>Uit een en ander ziet ge dat de pseudo-Dioskorides niet geheel van talent ontbloot is. Als hij, in plaats van zijn adem op zijn roskam te verspillen, op dezen toon wil leeren zingen, dan zal 't ons genoegen doen hem later weer eens te ontmoeten en als onzen geestverwant de hand te drukken. Daartoe leere hij meer en meer dat verontwaardiging zonder kennis van den waren stand van zaken, en zonder waardeering van hetgeen waardeering waard is, alleen aan kalkoensche hanen vergeven wordt; dat roskammen een ijdel en belachelijk werk is als men in plaats van een levend paard zijn eigen hobbelpaardje onder handen heeft, en eindelijk, dat de eerste eisch der satire is, dat ze iemand rake. Vallen de slagen, gelijk bij onzen vriend Dioskorides, machteloos langs personen en zaken heen, dan worden wij zelfs door onze vrienden uitgelachen, terwijl de geestige tegenstander zich haasten zal deze verzekering te geven: <hi rend="spat">Les gens que vous tuez, se portent assez bien!</hi></p>
</div>
</div>
<div type="chapter">
<interpGrp>
<interp type="secundair" value="bruy010"/>
</interpGrp>
<pb n="415"/>
<head rend="h3">Voor de academiejeugd?</head>
<p>Sinds maanden ligt er op mijne schrijftafel een boekje dat voor de studentenwereld bestemd is en, naar ik hoop, in het grooter deel dier wereld niet zal te pas komen als (om een uitdrukking van de dames Wolff en Deken te gebruiken), als een oliekoek in een treurspel.</p>
<p>- ‘Wanneer gij studeert, zit dan niet te treuzelen of te droomen. - <hi rend="spat">Quod agis, id agas!</hi>’ Zoo spreekt het kleine ding reeds op de tweede van zijn acht-en-veertig bladzijden.</p>
<p>‘Is dat nu een <hi rend="spat">spreuk,</hi> Oom? Is het een <hi rend="spat">gedachte?</hi> Is het een <hi rend="spat">opmerking?</hi> Of wat is het?’ vroeg mijn waarde neef de student, die een dag of wat bij ons logeerde. En eer ik kon antwoorden gaf hij zich zelf ten antwoord: ‘'t Is letterlijk niemendal.’</p>
<p>‘Zou het geen vriendelijke raad zijn waarmee de een of ander zijn voordeel kan doen?’ vroeg ik bescheiden.</p>
<p>‘Zou u denken dat die vriendelijke raadgevingen iets ter wereld om 't lijf hebben?’ klonk onmiddellijk de wedervraag.</p>
<pb n="416"/>
<p>Ik wist niet zoo dadelijk wat ik daarvan dacht of denken zou. Ik wist dat mijn waarde neef eerst vóor de groote vacantie zijn propaedeutisch had willen doen, daarna vóor de Kerstvacantie, vervolgens vóor de Paaschvacantie, eindelijk nog eens weer vóor de groote vacantie numero twee. Ik wist dat wij nu weer zoo zoetjes aan naar Kerstmis kuierden, dat neefje nog altijd van plan was zijn propaedeutisch te doen en dat hij niet onmogelijk zijn ‘treuzelen’ en ‘droomen’ voor ‘studeeren’ hield.</p>
<p>‘Hoor eens, Oom,’ vervolgde mijn neef op den vertrouwelijken toon van iemand die er zich toe zet om een zijner naasten voor eens en voor altijd uit een allerzonderlingsten droom te helpen: ‘hoor eens, u zal me toestemmen dat een mensch toch éens in zijn leven oud en wijs genoeg wordt om te weten wat hij moet doen en laten?’</p>
<p>Ik kuchte.</p>
<p>‘U zal me toestemmen,’ ging mijn neef met een vriendelijken glimlach voort, ‘dat een student geen kind meer is?’</p>
<p>Ik bukte en raapte mijn zakdoek op.</p>
<p>‘U consenteert verder dat het academieleven bij uitstek geschikt is om een jongmensch tot zelfstandigheid te vormen. Nu vraag ik: wat beduiden dan zulke boekjes als dit ‘Breviarium?’</p>
<p>‘Ja, ik bid u, wat beduiden ze?’ herhaalde mijn neef met eenige opwinding terwijl hij het boekje in de handen nam en met zijn comiekste gezicht van voren naar achteren, van achteren naar voren doorbladerde. ‘'t Is... 't is letterlijk niets, niemendal.... 't Zijn waarheden als koeien.... Ziedaar, waar je 't ook opslaat, 't is overal zoo wijs als Salomo.... zoo braaf als Van Alphen.... zoo droog als de Haarlemmermeer.... Ziedaar nou, wat doe-je nou met zoo'n boekje?....’</p>
<pb n="417"/>
<p>En al bladerend las hij:</p>
<p>‘Sta vroeg op! - De morgenstond heeft het goud van den arbeid en van de gezondheid.’</p>
<p>‘Lang te slapen is eene verderfelijke gewoonte, schadelijk voor het welzijn van ligchaam en geest.’</p>
<p>‘Ga tijdig te bed! - Dat is het zekerste middel om vroeg op te staan.’</p>
<p>Mijn neef scheen te begrijpen dat het al te gek werd. Hij wierp het ‘Breviarium Studiosorum’ op de tafel, stond op, rekte zich uit en zei geeuwend: ‘Die man zou je wezenlijk op klaarlichten dag in slaap zeuren. Hij moet zelf vroeger opstaan, wil hij over de jongelui meepraten. Die man heeft geen besef van wat een student toekomt. Zou hij in zijn leven éen enkele bel gemoerd hebben? Zou hij ooit een kroegjool hebben bijgewoond? Weet hij wat een jool is? Kent hij de kracht onzer klabakken? Wat weet en wat kent en wat zou hij? Tien tegen éen dat de witte dassen en vadermoorders onder zijn particuliere bescherming staan. Is hij student geweest? Bewaar me! Dan ken ik de feesten waarop hij geschitterd heeft. U herinnert u dat feestprogram, Oom, uit den Utrechtschen studentenalmanak van 't jaar zooveel?</p>
<lg type="poem">
<l>Drie heeren, drie kop thee en broodjes zonder maat;</l>
<l>Tot kruiding van 't soupé wat ouwewijvenpraat!’</l>
</lg>
<p>Daar was zoo'n joviale Breviarium-man president, Oom, daar kan u op rekenen. Goeie hemel, watte pleizierige jongens! Slappe thee en slappe conversatie! Om elf uur naar bed, goeien nacht saam! 's Morgens vóor dag en dauw naar 't college. Alles uit liefde voor de braafheid en de wetenschap!... Wacht even, hoe is 't ook weer?’ En mijn neef sloeg nog eenmaal het boekje op en las:</p>
<pb n="418"/>
<p>‘Uwe liefde tot de studiën zal de ware zijn, wanneer gij op de vraag: Waarom toch studeer ik? uzelven dit antwoord geven kunt: 'k Ben er zeker van, dat ik door de beoefening van mijne wetenschap vruchtbaar werk voor tijdgenoot en nakomeling.’</p>
<p>‘Hoor me zulke kerels eens!’ vervolgde neef. ‘Pedant als de zeven wijzen van Griekenland. Wie denkt er nu op zoo'n leeftijd aan “tijdgenoot en nakomeling?” Je zou de jongens naar een onbewoond eiland sturen. Daar, hier heb-je de eerste spreuk de beste: - “Wilt gij goed studeeren, onderzoek dan eerst, welke methode voor u de beste is.” Weet die meneer dan volstrekt niet dat zulk een onderzoek een studie op zichzelf is, of liever, dat een mensch juist al studeerend iets van een methode begint te krijgen? Altemaal gekheid, zoo'n Breviarium. Wat doe-je d'r mee?’</p>
<p>Mijn neef zette zijn pet op om te gaan wandelen. Onderweg zou hij met een van zijn kennissen ‘wat antiquiteiten repeteeren.’</p>
<p>- ‘<hi rend="spat">Quod agis, id agas!</hi>’ riep ik hem achterna. 't Was een tekst uit het ‘Breviarium.’</p>
<p>&nbsp;</p>
<p>Sinds maanden dan ligt dat boekje met die ‘waarheden als koeien’ op mijne schrijftafel. Gul gesproken, bij de eerste en tweede lezing ontving ik zelf geen diepen indruk. Om alles te zeggen, de vraag van mijn neef: ‘wat heb-je nou aan zoo'n boekje?’ speelde ook mij door het hoofd. Doch dit is anders geworden.</p>
<p>Eens op een avond, nu een week of wat geleden, voelde ik me recht verdrietig gestemd. Ik was des morgeus opgestaan met het stellige vooruitzicht dien dag heel wat te zullen afdoen.
<pb n="419"/>'t Zou groote besogne-dag zijn. Allerlei zaakjes die al geruimen tijd op afdoening hadden gewacht, moesten aan de beurt komen. Hier een stapeltje brieven die niet langer zonder antwoord konden; dáar een paar kladjes, waaruit dan toch eindelijk eens rapporten moesten groeien; ginds een hoop papieren en brochures die om sorteering vroegen; verderop eenige afdrukjes, waaromtrent welwillende gevers mijn opinie wenschten te vernemen; de rest kan men gissen. Natuurlijk behoorden daartoe allerlei boeken die achtereenvolgens eens uit de kast waren genomen om even te worden ingezien en, naar der boeken aard, zoolang bleven liggen totdat men ze weer behoorlijk op hun plaats zou zetten. Zijn er niet onder mijne medemenschen die er alles van voelen -, van zulk een beredderingsdag? Nu, zij kunnen zich mijn toestand voorstellen toen ik 's avonds tot de ontdekking kwam dat de zon des anderendaags nog nagenoeg over denzelfden bajert zou ‘aanlichten;’ dat ik, met andere woorden, zoowat niemendal had uitgevoerd. Ach!... En dan komt vrouwlief op den laten avond met een soort van danklied op 't deelnemend gelaat u even gelukwenschen met de volbrachte dagtaak! Ze begrijpt het: ‘dat is een dagje geweest.’ Zorgvuldig had ze alle bezoekers afgeweerd en een enkelen goeien vriend, die altijd ‘maar zoo oploopt’, met een zoet lijntje van de voordeur naar de zijkamer getroond en aan de praat geholpen. Bijkans alle sprookjes van Grimm, benevens den ganschen voorraad speelgoed en nog zoo 't een en ander had ze te hulp geroepen om de jeugd (die wegens 't natte weer niet uit kon) den ganschen dag bezig en uit de nabijheid van vader's studeerkamer te houden. Koffie en thee waren me boven gebracht. Mama zelf vond dat het beter was éen zoo'n ongezelligen dag te hebben, dan gedurig mijn wanhoop te zien
<pb n="420"/>over ‘al die nesterijen,’ die ik toch noodzakelijk eens moest opruimen en ‘waar niemand me toch bij helpen kon, want ikzelf wist in dien doolhof alleen den weg.’ Gelukkig, nu was het avond en ze kon me feliciteeren.... ‘Wel man, dat zal je hebben opgelucht. We zijn allemaal den heelen dag zoo stil als muisjes geweest. Hebben we je niet braaf met rust gelaten?’ Dat geeft een mensch den genadeslag. 't Is al te wreed om onder zulke omstandigheden, met een gezicht als van een brombeer, te zeggen dat men nog even ver is. Recht vroolijk en dankbaar te kijken, gaat evenmin. Rest alzoo weinig anders dan het schrikkelijk geheim voor uzelven te houden, een paar volzinnen te beginnen met een ‘welzeker!’ of een ‘jongens, ja!’ en in de haast nog wat papieren van rechts naar links te leggen en omgekeerd, alsof dat slechts eenige kleinigheden waren die er zijn overgeschoten, ‘maar dat niet zeggen wil.’ Een genoeglijke positie!</p>
<p>- ‘Zie zoo, vrouw,’ zei ik, toen 't middernacht sloeg, ‘dat hebben we alweer gehad!’ En ik trok den cilinder van mijn schrijfbureau dicht. ‘Nu zal ik toch zorgen dat de boel in 't vervolg niet weer zoo.... zoo.... Je weet waarlijk niet hoe die dingen tot een berg kunnen aangroeien... Je verwart er op 't laatst in dat je er haast niet weer kunt uitkomen. Voorzichtig.... je mouw zit er, geloof ik, tusschen....’</p>
<p>- ‘Het is een papier.... neen, een boek,’ zei 't vrouwtje terwijl ze zelf den cilinder nog eens hielp opschuiven. ‘Och, wat een aardig boekje! Breviarium Studiosorum! Is dat iets van studenten?....’ En ze begon te bladeren alsof 't geen middernacht had geslagen.</p>
<p>- ‘Och, ligt dat ding daar nog?’ vroeg ik half droomend. ‘Ja, dat is iets voor studenten als 'k het wèl heb... 'k Ben wezenlijk moe. Ik heb er geen begrip van dat de eene
<pb n="421"/>mensch zooveel meer kan afdoen dan de ander. Om je de waarheid te zeggen, waar ben ik nu eigenlijk moe van? Want als je mij vraagt wat ik nu vandaag heb uitgevoerd, dan....’ 'k Was op het punt mijn geheim te verklappen en mijn vrouw alle illusie te benemen.</p>
<p>Of zij het merkte? Of zij er meer van wist?... Zij bladerde nog terwijl ik, met de hand aan den cilinder, stond te wachten. Daar las ze op eenmaal met een even ondeugend gezicht als helder stemgeluid:</p>
<p>‘Begin steeds met het naastbij-liggende en noodzakelijkste. - Dit moet <hi rend="spat">eerst</hi> afgedaan worden. Dan alleen kunt ge <hi rend="spat">veel</hi> afdoen.’</p>
<p>‘Maar lieve man, dat 's heusch een aardig boekje,’ hoorde ik mijn vrouw met een soort van kluchtige geestdrift roepen.</p>
<p>‘Vin-je dat?’ vroeg ik.</p>
<p>&nbsp;</p>
<p>Den volgenden morgen zat ik voor mijn schrijftafel. Het eerste wat mij onder de oogen kwam, was het Breviarium dat nog open lag op de plaats die mijn vrouw den vorigen avond gelezen had. 't Was of een goeie vriend me iets herinnerde. Ik ging aan 't werk en raakte vóór koffietijd ‘door den boel heen.’</p>
<p>‘Dat boekje is heusch nog zoo onaardig niet,’ zei ik bij mezelven. En - - - sedert heb ik dat wel tienmaal gezegd. Mijn vrouw heeft nog onlangs de meening geuit dat de schrijver al een heel verstandig, eenvoudig en goed mensch moet wezen. Het zou me niets verwonderen als het zoo was.</p>
<p>&nbsp;</p>
<p>Sinds maanden dan ligt dat boekje op mijne schrijftafel. Zonder twijfel, het doet zijn uitgevers, de heeren Is. An.
<pb n="422"/>Nijhoff &amp; Zoon te Arnhem, eer aan. Klein en rein, ernstig en vriendelijk, keurig en sober; in éen woord, de uitvoering is classiek. Het schijnt waarlijk of de geest van ordelievendheid mij vriendelijker toeknikt hoe meer ik het aanzie. Ook houd ik 't er stellig voor, zelfs na de critiek van mijn neef die met zijn propaedeutisch aan 't sukkelen is, en van meerderen dan hij, dat van dit boekske geldt: <hi rend="spat">mens sana in corpore sano</hi>.’</p>
<p>Ik heb intusschen gemerkt dat de critiek van mijn neef door een menigte jongelui beäamd wordt.</p>
<p>- ‘'t Is niets niemendal.... 't Zijn waarheden als koeien!....’</p>
<p>Maar als het eene waar is, kan het andere niet waar zijn. Een waarheid als een koe is immers zooveel als een waarheid die door niemand geloochend wordt? En zulk een waarheid is toch meer dan ‘niets, niemendal’, mag ik hopen?</p>
<p>Doch mogelijk bedoelt men dat geen auteur ons zulk een waarheid behoeft te herinneren of, zoo ook wèl, dan voor 't minst in een vorm zóó piquant dat de oude waarheid er als nieuw door schijnt te worden.</p>
<p>Tegen beide meeningen is wat in 't midden te brengen.</p>
<p>Als ik iets van de wereld begrijp, hebben wij menschen aan niets dringender behoefte dan aan de gedurige herinnering van ‘waarheden als koeien.’ De minste boer neemt, helaas, meer notitie van zijn koeien, dan de meeste of grootste onzer van het a. b. c. der levenswijsheid. Gaat er een dag in ons leven om dat we geen kolossale dwaasheden begaan?... ik wil zeggen, dat we ze niet <hi rend="spat">door anderen zien bedrijven?</hi> Is er éen regel uit de gezondheidsleer, die niet dagelijks overtreden wordt? Éen van de ‘tien geboden’, waartegen niet telkens wordt gezondigd? Dat een mensch de tering
<pb n="423"/>naar de nering moet zetten; dat een man beleefd moet zijn jegens zijn vrouw; dat een vader zich moet bemoeien met zijn kinderen; dat een huisheer voor de noodige reparaties moet zorgen; dat we, in éen woord, altegaêr ordentelijke lieden moeten zijn -, is deze waarheid niet zoo klaar als de dag?</p>
<p>Maar is elke dag in ons leven zoo klaar als die waarheid?</p>
<p>Een schelm die 't beweert.</p>
<p>Een meerdere dan gij en ik heeft begrepen dat voortdurend de eerste beginselen van gezond verstand herinnering behoeven. Die meerdere is de groote anonymus aan wien wij de meesten onzer volksspreekwoorden danken. Hij is een goede genius der menschheid. Zeg hem dat ge een hekel hebt aan al die gemeenplaatsen en onmiddellijk krijgt ge ten antwoord: ‘Aanzien doet gedenken. Uit het oog, uit het hart. Een goed woord vindt een goede plaats,’ enz. enz. Inderdaad, het is een onbegonnen werk tegen hem op te komen. Het is een dwaasheid gemeenplaatsen in discrediet te willen brengen. Gemeenplaatsen zijn classieke dingen, waarmee niet te gekken valt. De gemeenplaatsen zullen nog leven als er van het Victor-Hugonisme, ik bedoel, van de jacht op 't piquante niets meer overig is.</p>
<p>Wat dit laatste betreft, men zegt: ge moogt ons de oude waarheden wel voorhouden, maar dan, als 't u hetzelfde is, in een nieuwen, piquanten vorm!</p>
<p>Laat ons voorzichtig zijn!</p>
<p>Het volk dat meer dan eenig ander ter wereld door de Muzen en Gratiën was gezegend; het volk van Oud-Griekenland waarbij we allen ter school moeten gaan als 't ons om edele vormen, om rijkdom van schoone uitdrukking te doen is; dat volk roept ons in al zijn kunstgewrochten toe: ‘<hi rend="spat">weest waar!</hi>’</p>
<pb n="424"/>
<p>Ik meen dat niet weinig vereerders van den schoonen vorm in onzen tijd (om van 't verleden maar niet te spreken) druk bezig zijn met aan de leugen te offeren. Ik acht het niet zonder beteekenis dat juist het elegantste, piquantste, op fraaie vormen meest verzotte volk der hedendaagsche wereld de klacht gevoeld en geformuleerd heeft ‘<hi rend="spat">que la forme souvent l'emporte sur le fond</hi>.’ Juist waar het meest op fraaie vormen werd aangedrongen, waar 't publiek zijn auteurs, zijn kunstenaars op ieder gebied, tot overprikkeling hunner fantasie aanzweepte -, juist daar reageerde de geest der waarheid, der ware schoonheid in dit geval, en bracht in herinnering dat het onware en leelijke overal te vinden is waar de harmonie tusschen inhoud en vorm wordt verbroken.</p>
<p>Nog eens, laat ons voorzichtig zijn met de zucht naar 't piquante.</p>
<p>Aan het eind van dien weg ligt mogelijk de cultus van de Offenbachs in alle genre's -, en daar is het menschdom zelfs in zijn zucht naar amusement te goed voor.</p>
<p>Wat kan piquanter schijnen dan de voorstelling van Jupiter met een reistasch en parapluie in de hand, de rest naar rato? Maar is er, wèl beschouwd, iets leelijkers en onwaarachtigers te bedenken? Ja, ge hebt gelijk, men kan nóg verder gaan, nóg piquanter worden.... Ik hoop dat mijn kinderen 't niet zullen beleven.</p>
<p>Goddank, de dwaasheid oordeelt op den duur zichzelve. En wie haar de eer der kniebuiging niet weigerden, zij helpen er dapper aan mee.</p>
<p>Hoe is er in de laatste maanden om Victor Hugo gelachen! In menigte zijn de manifesten van dien droevig verdoolden kunstenaar nagemaakt! Onder anderen ook door hen, die in zijn school zich misvormd hadden. Om het even, de dood-<pb n="425"/>klok over het <hi rend="spat">genre</hi> werd gelnid. We zullen van den piquanten stijl met volzinnen (= geen-zinnen) van éen woord verlost worden; het einde dier malligheden schijnt nabij. 't Geslacht is in aantocht dat den eenvoud der Van der Palm's weer zal in eere brengen, en door de Beetsen al dieper in 't heiligdom der ware schoonheid zal worden geleid. Zoo zeker nu als de haver voor het paard te verkiezen is boven de zweep, zoo stellig de beafsteak voor het menschelijk lichaam beter is dan de peper, zoo ontwijfelbaar zal ook de soberheid der lieden die wat te zeggen hebben onzen geest meer goed doen, dan de weelderigheid, en het piquante van hen die het gemakkelijker vinden iets te schijnen dan iets te zijn.</p>
<p>&nbsp;</p>
<p>‘Al een heel verstandig, eenvoudig en goed mensch,’ dus heeft mijn vrouw zich over den schrijver van 't Breviarium geuit. 't Was op zekeren middag, nadat ze zich langer dan een uur met ons jongste ventje had beziggehouden. Daar lag de kleine, kraaiend van pret en gezondheid, op haar schoot. Wat had ze hem ‘gepoedeld!’ De levenskracht straalde hem uit de oogjes en tintelde in al zijn polsen. He, zoo'n jongen! Dat velletje zoo blank en rein, die trappelende voetjes en zwaaiende armpjes zoo mollig en veerkrachtig! O kijk, hoe alles in dien knaap een liedje van dankbaarheid voor moeders zorgen zingt!</p>
<p>‘Al een heel verstandig en lief mensch!’ herhaalde mijn vrouw. ‘Hoor eens, man!’ En ze las uit het boekje dat van mijn schrijftafel was gekaapt:</p>
<p>‘Handel niet roekeloos, o jongeling! Bewaar, spaar uwe gezondheid. Denk aan de tallooze zorgen uwer moeder, gedurende al den tijd dat zij ook voor uw ligchamelijk welzijn
<pb n="426"/>met de trouwste liefde waakte. Verwoest niet in éénen dag, waarvoor zij jaren lang met zoovele opofferingen zorgde.’</p>
<p>‘Is dát niet innig?’ vervolgde zij. En ze boog zich over ons jongske heen, en ze bleef een heele poos over hem heen gebogen. Ik kon haar gelaat niet zien, doch ik geloof dat er een paar heldere tranen op het kindeken vielen; een gebed van moeder voor zijn toekomst! O mijn jongen, zal ik u van dien heiligen doop in later tijd mogen verhalen? Zult gij ééns frisch en rein van de academie terugkeeren en uw moeder omarmen met sidderende blijdschap, met tranen van dank?</p>
<p>&nbsp;</p>
<p>Het Breviarium (om daarop terug te komen), het Breviarium, dat voor de studenten bestemd werd, staat bij mij aan huis dus in hooge gratie, beter gezegd, staat bij ons aangeschreven als een verstandig en hartelijk vriend.</p>
<p>Of het daarom als Breviarium Studiosorum bijzonder geschikt mag heeten, dat blijft de quaestie.</p>
<p>- ‘Waarheden als koeien!...’ was het oordeel der jongelingen, we hebben 't gehoord. Nu, val er hun niet te hard om. Laat ons nog eens bladeren:</p>
<p>&nbsp;</p>
<p>'t Is met het voedsel des geestes als met het ligchamelijk voedsel: te veel is schadelijk.</p>
<p>&nbsp;</p>
<p>Lees (dus) niet alles wat u in de hand valt; lees slechts het beste, - dat wat gezond voedsel is voor den geest.</p>
<p>&nbsp;</p>
<p>Geenszins is het nieuwste ook steeds het beste. Wezenlijke kennis, grondige wetenschap zal slechts hij verwerven, die eene verstandige keuze weet te doen.</p>
<pb n="427"/>
<p>Zonder twijfel, deze opmerkingen zijn zoo helder als het theorema van Pythagoras, en een belasting op de coupons als waarmee de Spaansche minister van finantiën ons dreigt, is niet half zoo eerlijk.</p>
<p>Ik beken daarenboven dat er aan onze academies wel heeren zijn die zulke opmerkingen in hun zak mogen steken; maar de vraag is juist of één hunner het doen zal. Zeg tot een mensch die maar altijd door leest, leest, en geen tijd overhoudt om te denken, dat ‘te veel lezen schadelijk is;’ hij zal meenen: ‘dat liedje heb ik meer gehoord;’ en zeer waarschijnlijk zal hij daarop zijn lectuur voortzetten. Maar zeg hem (wat ik tot zoo iemand eens hoorde zeggen): ‘ge herinnert mij de magere koeien van Farao's droom die met al haar zwelgen en verslinden even mager bleven,’ dan is er eenige kans dat ge raken zult.</p>
<p>De vorm waarin we onze opmerkingen ten beste geven, doet wel iets af. De Génestet's leekendichtjens bevatten geen greintje meer waarheid dan de gedachten en spreuken van het Breviarium; en Multatuli's Ideën doen het hier en daar wel met minder; doch oude en jongelui kennen er heele bladzijden uit van buiten en 't gedurig citeeren verveelt hen niet. <hi rend="spat">Bona bene dicere,</hi> dat blijft de kunst.</p>
<p>Laat ons nog eens bladeren:</p>
<p>&nbsp;</p>
<p>‘Hoevele geschriften van den dag, vlug- en twistschriften enz., kan een student ongelezen laten, niet slechts zonder eenige schade, maar met bijzonder voordeel.’</p>
<p>Toegestemd!</p>
<p>‘Hoe moet men lezen? - Met een bepaald doel en met nadenken.’</p>
<p>Juist!</p>
<pb n="428"/>
<p>‘Boeken aan te koopen, boeken te bezitten, beteekent nog niet veel.’</p>
<p>Volkomen waar!</p>
<p>‘Eene kleine, goedgekozen, welgeordende bibliotheek is nuttiger dan eene veel grootere, waarin goede keus en juiste ordening gemist worden.’</p>
<p>Er valt niets tegen in te brengen.</p>
<p>‘Ook de tijd is een kapitaal, ons toevertrouwd, maar dat, eens verspeeld, niet meer teruggewonnen wordt.’</p>
<p>U heeft gelijk.</p>
<p>‘Indien menigeen narekende, hoeveel tijd hij nutteloos laat voorbijgaan door traagheid, - noodzakelijk gevolg van eene ondoordachte of ongeregelde of onmatige levenswijze, - voorzeker, de gevonden som der verloren uren zou hem met verbazing en schrik vervullen.’</p>
<p>Voorzeker!</p>
<p>‘Wat na elf uren des avonds gedaan wordt, is of luttel, of niets, en zelden iets degelijks.’</p>
<p>Vraag het maar aan.... u weet wel. Al wat hij geschreven heeft, riekt naar de lamp.</p>
<p>‘Eén uur in den morgenstond is meer waard dan twee nachtelijke uren, inzonderheid voor hem die studeert.’</p>
<p>Inzonderheid voor hem.... Dat mag u wèl zeggen.</p>
<p>‘Geen drogredenen noch uitvluchten kunnen deze waarheid te niet doen.’</p>
<p>O neen!</p>
<p>‘Dat hebben de edelste menschen en de grootste geleerden doorgaans begrepen.’</p>
<p>O ja!</p>
<p>‘Vroeg naar bed te gaan en daardoor vroeg op te staan, achtten zij een heiligen plicht.’</p>
<pb n="429"/>
<p>- ‘'t Waren er dan ook heiligen naar,’ hoor ik mijn neef zeggen. En me dunkt, hij wordt hoe langer hoe afkeeriger van die ‘edelste menschen’ en die ‘grootste geleerden.’ Hij zou wel willen vernemen hoe oud ze reeds bij hun geboorte zijn geweest en waar ze als student den tijd vandaan haalden voor de quadrille-krans en hoe ze 't dan aanlegden om de muziek op de kroeg te hooren als die eerst tegen elf uur 's avonds begon?....</p>
<p>'t Is een feit dat de man van 't Breviarium op zulke vragen niet gerekend, er althans geen bevredigend antwoord op gegeven heeft. En toch zijn die vragen voor ‘studiosi’ van eenig belang. Al ‘kunnen geen drogredenen noch uitvluchten’ de ‘waarheid te niet doen,’ dat ‘vroeg naar bed gaan’ en ‘vroeg opstaan’ tot de kostelijke dingen behooren, het is niet minder waar dat een student vaak even weinig als een klepperman bij machte is zich aan bedoelde gezondheidsregelen te houden. Ook hij kan enkele malen <hi rend="spat">zedelijk</hi> verplicht zijn geen spelbreker te worden, bij een jolig festijn het klokje van gehoorzaamheid eens niet te hooren, en dan den volgenden morgen een college te verzuimen....</p>
<p>Of heb ik het mis?</p>
<p>Lieve vriend van het Breviarium, 'k ben geen student meer; 'k heb onlangs mijn koperen bruiloft gevierd; we hadden een stuk of wat vrienden voor 't avondbrood genoodigd; 't was halfdrie in den nacht eer we 't wisten. Och, zeg toch niet dat we ons bezondigd hebben. We waren in de vriendelijkste stemming van de wereld en ik had gezorgd dat zelfs de dienende geesten geen knorrig gezicht behoefden te zetten. Heb ik zonde gedaan? Neen, immers? En zoudt ge dan denken dat een student....? Op dit punt zijt ge niet zeer duidelijk geweest. Geloof me, dat verzwakt den invloed
<pb n="430"/>van uw boekje. Mijn vrouw wil 't niet volmondig erkennen, doch in haar hart denkt ze er precies over als ik, daar moogt ge op rekenen.</p>
<p>&nbsp;</p>
<p>Twee redenen zijn er alzoo, mijns inziens, waarom het ‘Breviarium Studiosorum’ in de studentenmaatschappij minder fortuin zal maken dan schrijver en uitgever zich wellicht hadden voorgesteld. Er ontbreekt aan den inhoud, er ontbreekt aan den vorm.</p>
<p>Wat den inhoud betreft, die is te stoïcijnsch, te puriteinsch, te ascetisch, of wat zal ik zeggen? Hij rekent niet met de jonkheid der academiejeugd. Het Breviarium doet aan den catechismus denken. Het schijnt voor een seminarie te zijn aangelegd. Het heeft geen glimlach op de lippen, enkel plichtbesef van de strengste soort op het gerimpeld voorhoofd. Dit is bedenkelijk. Niet aldus wordt men vriend en Mentor voor de studeerende jongelingschap; en zoo al voor deze, dan toch niet voor wie alleen student zijn en niet studeeren.</p>
<p>Een student is geen kind meer, zei mijn neef. Gesteld, dat hij gelijk heeft, daarmee is niet gezegd dat een student en joligheid twee zijn. Een student zonder joligheid is eigenlijk <hi rend="spat">geen</hi> student, ook al heet hij een knappe jongen. Bij al de nevelen waarin het begrip des studentzijns tot heden gehuld blijft, mag zooveel worden aangenomen dat een student iemand is die iets van Anacreon en Ovidius, van Horatius, Plautus en Terentius begrijpt. Ik heb een jonkman gekend die er van zijn Latijnsche jaren af tot aan zijn promotie toe niets van begrepen heeft. Als Horatius hem van zijn ‘<hi rend="spat">flava Lalage</hi>’ voorzong, scheen zijn hart niet te verdagen, niet te versmelten, maar het verhardde zich. Die <hi rend="spat">flava Lalage</hi> werd
<pb n="431"/>in zijn vertaling geen blond, maar een geel meisje. Zóó vertaalde en zoo leefde hij. Vijf jaren lang heeft hij vlijtig gestudeerd, maar student is hij nooit geworden al liet hij jaarlijks zijn diploma viseeren (wat voor hem een van de gewichtigste academische plechtigheden was) en al was hij zelfs een jaar lid van de kroeg (waar hij zich bij verrassing had laten voorhangen, ik geloof om de couranten en tijdschriften). Ik durf niet ontkennen dat hij nog wel lid van den Hoogen Raad kan worden, of professor; maar voor het lidmaatschap van den Senatus Veteranorum is hij nooit in aanmerking gekomen en zelfs voor de commissie van den schouwburg heeft hij niet gedeugd. Nu wil ik maar zeggen: voor jongelieden van zijn stempel kan 't bedoelde Breviarium een welkome gast zijn, doch mogelijk hebben juist zij allerminst zoo'n raadsman noodig. De anderen daarentegen, dat timmerhout waaruit men echte <hi rend="spat">studiosi</hi> maakt; de anderen die alleen ‘vroeg opstaan’ als ze, gelijk de tijdgenooten van Hildebrand, met ‘dollen Gerrit’ en met de vier eens een langen zomerdag voor de borst willen hebben, maar die voor het overige gewoon zijn den trein van 's morgens acht uur voor een nachttrein en alle collegehouders van dat uur voor nachtbrakers te houden; die anderen, die hun bloed, hun maagschap herkennen in den Flanor van Klikspaan, in menige figuur van Van der Hoop Juniorsz., in de helden van De Génestet's ‘epicuristischen feestzang,’ in de beminnaars van Horatius' Oden (die Oden niet uit een philologisch oogpunt beschouwd): de anderen, die op het punt van ‘studeeren’, ‘lezen,’ en al de rest der nuttige dingen waarvan ons Breviarium spreekt wel een terechtwijzing behoefden -, zij zullen dat boekje waarschijnlijk niet waardeeren en - - - 't zou me toch spijten als iemand hen daarom van de lijst der toekomstige
<pb n="432"/>‘degelijke staatsburgers’ mocht willen schrappen. Ook Göthe is een degelijk man geworden, al voelde hij reeds als student dat de brave Gellert zijn Mentor niet was en niet zijn kon.</p>
<p>O, ik zal de laatste zijn om aan de Gellert's een eere te betwisten die hun toekomt. De laatste ook om te beweren dat een Horatius of een Göthe voor het inbegrip aller levenswijsheid mag gelden. Ik verlang alleen dat een man die een <hi rend="spat">Breviarium Studiosorum</hi> geeft, een oog hebbe voor het goed recht van 't geen men de dwaasheid der jonkheid pleegt te noemen.</p>
<p>Er zijn studenten als Petrus Stastok Jr. en daar zijn er als Rudolf Van Brammen. Daar zijn er ook van 't gehalte als door Van der Palm in zijn bekende redevoering voor oudstudenten (anno 1828) werd geroemd. Stastok nu is een ploert, Van Brammen een gepraedestineerde sjeezer. De andere type is min of meer een - - - wat zal ik zeggen - - -? een wijsneus? een brave Hendrik?... Noch het een, noch het ander voldoet me. Mogelijk is 't wel het best hem ‘een jeugdig beoefenaar der wetenschap’ te noemen. In ieder geval, het is ook met dezen studiosus nog het rechte niet. Daar zijn ook studenten als James Steerforth.... O James Steerforth, hadt gij maar een andere moeder gehad, of een vader die u leiden en wijden kon! Arme jongen! Ik heb uws gelijken gekend. Te weinig zedelijke energie, te weinig tucht, bij zooveel dat een jong student tot een heerlijke verschijning had kunnen maken!... Daar denk ik op eens aan John Westlock. Lees er de Chuzzlewit nog eens op na. In dien John schuilt de quintessence van een ideaalstudent. Die jovialiteit, die kloekheid, die prettige dwaasheid, dat open oog, dat warme, edele hart, die ernst van karakter bij zooveel losheid van beweging,
<pb n="433"/>ja, daar ergens ligt het ideaal. Ik wenschte wel dat John Westlock een Breviarium Studiosorum geschreven had.</p>
<p>Om op <hi rend="spat">ons</hi> Breviarium terug te komen, men zal nu begrijpen wat ik in zijn inhoud mis.</p>
<p>‘Men noemt dit (academie-) leven,’ aldus Van der Palm in gemelde redevoering, ‘met regt een gladde baan, ook voor hen, die met goede gezindheden en gelukkigen aanleg haar intreden. In welke jaren, goede Hemel, deden wij dit? Wie kent niet de kracht der verleiding, der voorbeelden, de gevolgen van éenen ongelukkigen mistred? - - - Wie onzer kende ook niet wel eens de machtige ure der verzoeking? Waarom vielen wij niet in dezelve - - - -?’</p>
<p>Ja, waarom niet? ziedaar een paragraaf, en geen kleintje ook, die in een studenten-brevier thuis behoort; bovendien is 't een der moeilijkste paragrafen waartoe ooit een meesterhand vereischt werd. De schrijver van het vóor mij liggend boekje roerde haar te nauwernood aan.</p>
<p>&nbsp;</p>
<p>Voor zoover hij haar behandelde, heeft hij, zou ik meenen, den rechten toon niet getroffen, den juisten vorm niet gekozen. Laat ons in vredesnaam nog eens bladeren.</p>
<p>‘Geniet het leven! - Geene genietingen zijn u verboden dan die u onder het genot het geweten doen kloppen en na het genot u pijnigen en kwellen.’</p>
<p>'t Is goed en wel - - -, maar 't kon toch beter.</p>
<p>Daar komt Pythagoras aan:</p>
<p>‘Wees matig - Alleen! een nuchter gemoed kan wijs zijn.’</p>
<p>‘Wees matig! - Een te vet ligchaam doet de ziel vermageren.’</p>
<p>‘Wees matig! - Maak nimmer van uw ligchaam het graf uwer ziel.’</p>
<pb n="434"/>
<p>'t Is beter; 't is voor Pythagoras al heel wel.... Maar John Westlock zou het anders gezegd hebben.</p>
<p>‘Verslinger u niet aan aangewende behoeften. Zij verstrikken u en maken u tot haren slaaf.’</p>
<p>‘Zoo is bijv. het onmatig, bijna onophoudelijk sigaren-rooken zulk een kluister. Leer deze dure gewoonte al aanstonds beperken en dan beheerschen. Dat zal voordeelig zijn voor uwe beurs, maar ook voor het licht uwer oogen en voor de helderheid van uw hoofd, en voor nog veel meer.’</p>
<p>De climax is hier niet kwaad en ‘dat alles ongeveer zegt papa ook; slechts met een beetje andere woorden;’ edoch - -, ja, onwillekeurig zeg ik ‘edoch;’ een klaar bewijs dat het voorschrift in een studentenbrevier eenigszins anders had moeten gezegd of geschreven worden.</p>
<p>‘Hoe meer gij zijt, des te minder zult gij willen schijnen....’ Ai!.... die prikt.....</p>
<p>‘Maak geen schulden! Ze zijn eene bron van allerlei schade en verdriet.’</p>
<p>Ziedaar weer een chapiter om de tranen bij in de oogen te krijgen als 't maar wat breeder en bovendien nog wat.... wat.... anders behandeld wordt.</p>
<p>‘De mensch poogt doorgaans meer dan hij vermag, en hij vermag meestal meer dan hij poogt.’</p>
<p>Ferm! Dat's weer een ding om te onthouden; een spreuk met een haak. Ik geloof, om de waarheid te zeggen, dat het te boekstellen van ‘gedachten,’ ‘spreuken’ en ‘opmerkingen’ een hachlijk werk is. Waagt men er zich aan, dan zijn de paradoxale vorm, de assonantie en dergelijke niet te versmaden; de auteur van 't Breviarium heeft er, geloof ik, te weinig aan gehecht en ziedaar, uit vrees voor 't al te piquante schijnt hij al te stomp geworden...... Intusschen
<pb n="435"/>ik lees daar: Maak u niet vroolijk ten koste van hen, die eenvoudiger en bescheidener zijn dan gij. - Of wilt gij uzelven verre beneden hen plaatsen?’ Dit weerhoudt mij van verder citeeren; het maakt zelfs dat ik er een oogenblik over denk of 't niet geraden is de pen door veel van dit mijn geschrijf te halen. - - - - - - - - - - - - - -</p>
<p>&nbsp;</p>
<p>Na eenig beraad laat ik alles staan gelijk het staat. Ik geef den auteur van 't Breviarium de ernstige verzekering dat zijn persoon mij eerbied en liefde inboezemt. Evenals mijn vrouw zie ik in hem een der verstandigste, eenvoudigste en beminnelijkste menschen die men zich denken kan. Daarenboven houd ik hem voor een humorist. Dit niet alleen omdat hij in een ‘Breviarium’ voor Hollandsche ‘Studiosi’ uit de tweede helft der 19de eeuw een fragment van Hesiodus geeft met... met de Hollandsche vertaling er naast.... Maar om nog andere redenen.</p>
<p>&nbsp;</p>
<p>In zijn ‘<hi rend="spat">Idéalisme Anglais</hi>’ heeft Henri Taine de goedheid ons zijn opvatting van den humor ten beste te geven. ‘De humor,’ zegt hij, ‘is die soort van talent waarmee zich de Germanen, de lieden van het Noorden amuseeren. De humor strookt met hun geest gelijk het bier en de brandewijn met hun lichaam.... Onder andere zaken houdt deze humor ook den smaak voor contrasten in.’ De heer Henri Taine is de man niet om de humoristen, over wie hij handelt, te begrijpen, te waardeeren. Lees alleen wat hij over Dickens zegt, en gij voelt er reeds alles van. Nogtans, dat een humorist de contrasten opmerkt en liefheeft, dat is de zuivere waarheid. Zie er nu den man van het ‘<hi rend="spat">Breviarium</hi>’ nog
<pb n="436"/>eens op aan, en zeg mij of er geen humorist in hem schuilt.</p>
<p>Is er kolossaler contrast denkbaar dan tusschen zijn boekje en al 't geschrijf dat jaarlijks door een groot deel van ons publiek verslonden wordt? Kolossaler contrast dan tusschen zijn eenvoud, zijn leukheid zou ik haast zeggen, en den humbug veler helden van den dag?</p>
<p>De onbekende auteur heeft jarenlang de menschen en het leven bestudeerd; niet uit liefhebberij, maar uit liefde voor die drukke menschen en dat bonte leven -, ik ben er zeker van.</p>
<p>Deze anonymus kent daarbij de classieken van ouden en nieuwen tijd; niet uit de zevende en achtste, maar uit de eerste hand -, daar durf ik op wedden.</p>
<p>Bij veel kennis heeft hij veel gemoed en veel zelfbeheersching.</p>
<p>In zijn kamer, zijn boekenkast, in zijn hoofd en hart, zijn doen en laten, heerscht een heilige geest van orde.</p>
<p>Op zekeren dag heeft hij het ordelijk gevonden zijn medemenschen het A.B.C. eener gezonde levenswijsheid voor te houden.</p>
<p>Hij heeft er zijn goede redenen voor gehad. Onder anderen meende hij dat de wereld gelukkiger zou worden als zij eenvoudiger werd.</p>
<p>Of de jonge menschen, met name de jonge menschen van de academie, zijn boekje zullen waardeeren? Het is te hopen, maar niet te denken; ik gaf de redenen voor dit mijn gevoelen op; iets beleedigends, 't zij voor de jongelingschap, 't zij voor den auteur, lag er, meen ik, niet in.</p>
<p>Te minder wanneer ik er bijvoeg dat dezelfde spreuk, gedachte of opmerking die als geschreven woord het jonge hart onbewogen laat, een diepen indruk kan maken als zij op den adem der <hi rend="spat">viva vox</hi> wordt gedragen, van een hartelijken
<pb n="437"/>handdruk vergezeld gaat, of geheiligd is door den glans van een paar ernstige, trouwe oogen.</p>
<p>Als ik dat zoo bedenk, ja, dan komt het mij lang niet onwaarschijnlijk voor dat het Breviarium hier en daar in de jonge, jolige wereld toch een goede genius worde.</p>
<p>Wie weet hoe menig jonkman zich bij dat boekje eerlang te moede voelt als hoorde hij zijn eigen vader of moeder -, zonder kunst, maar vol ernstige liefde!</p>
<p>Ik hoop er het beste van.</p>
</div>
<div type="chapter">
<pb n="438"/>
<head rend="h3">Oudejaarsavond.</head>
<p>Sylvester is ditmaal knorriger dan ooit. ‘Al werd heden avond het gansche hemelgewelf geillumineerd al lagen alle heuvelen en dalen met diamanten bezaaid,’ zegt hij, ‘dan zou ik nog uit mijn humeur zijn. Weet dat, gij menschenkinderen, die het jaar achttienhonderdeenenzeventig hebt mogen beleven, die weer driehonderdvijfenzestig dagen met praatjes en courantartikels gevuld hebt maar niets uitgevoerd van hetgeen u te doen gegeven was.</p>
<p>‘Toen dit jaar begon, scheen 't wel alsof het een van de rijkstgezegenden zou worden en ziet, 't is of de heiligen hun zetel en rijksgebied verlaten hebben; of het verstand en de goede wil door het oorlogsgerucht van het vorige jaar voorgoed zijn verjaagd.’</p>
<p>‘Gij hadt zoo'n harde maar welverdiende les gehad en gij hebt op den nieuwjaarsdag zoo plechtig en schijnbaar oprecht beloofd, dat ge beter en wijzer zoudt worden. 't Is waar, er is vrede gekomen, maar een vrede die als een brandende lont in een kruitmagazijn smeult, een vrede waaraan niemand gelooft en waarop niemand durft rekenen. Het groote Duitsche rijk, dat als een geduchte vesting in het midden van Europa
<pb n="439"/>ligt, heeft ondanks al het gejuich over zijn zedelijke kracht geen enkel kanon ontladen, en het wufte Frankrijk, welks kinderen zoo diep vernederd werden, blijft zijne hoop vestigen op het uur der wraak, dat niet zoo ver meer zijn kan. Noch de koningen noch de hoofden der republieken hebben iets geleerd of iets vergeten, en de grootste helft der christenheid droomt niettemin nacht op nacht, dat een engel met vlammend zwaard uit den hemel zal nederdalen om allen, die, door heerschzucht verleid, hun eigen gezag verspeelden, tegen de gevolgen hunner dwaasheid in bescherming te nemen. Aan de lessen der historie, waarvan men den mond vol heeft, wil niemand uwer zijn aandacht wijden; hardleersch als altijd zit ge liever te pruttelen en te brommen over het onvermijdelijke.</p>
<p>‘Uwe liberalen verknoeien hun tijd met redetwisten, en uwe conservatieven zoeken troost bij hun mokkende vrienden. Terwijl hier en daar een dichter zijn opgewonden liederen op den vooruitgang zingt, halen de mannen der zoogenaamde practijk de schouders op over het onstoffelijke en roept de gansche wereld om rijksdaalders. In plaats van zijne toekomst te zoeken in eigen energie en handelsgeest, schuift groot en klein maar stoelen en tabouretten aan bij de groote speeltafel der premieleeningen. In stede van den nijveren werkman een spa te koopen, waarmee hij zijn eigen brood kon winnen en uwe akkers omspitten, ontsteelt gij hem zijne werktuigen om zelf een kans meer te kunnen wagen. Voor de oplossing van het ontzettende vraagstuk, 't welk achter de legioenen van Wörth en Sédan den harigen kop opstak en dat uwe geleerden zoo goed wisten waar te nemen en te beschrijven, hebt gij niets uitgevoerd. Nog steeds grijnst, ondanks het kanongebulder bij de Porte Maillot, het proletariaat en de wanverhouding tusschen arbeid en kapitaal u als een hydra aan....
<pb n="440"/>Wat hebt gij gedaan om uwe broeders uit hun ellende te redden? Waar zijn de mannen die hun hooge renten en hun overtollig levensgenot ook maar voor een deel hebben afgestaan om de macht der industrie, die mede de wereld redden moet, te verhoogen? Is 't niet veeleer alsof ieder met koortsige gejaagdheid zijne schatten poogt bijeen te schrapen om ze in den grond te kunnen bergen als de storm der volkshartstochten weer opsteekt? Het groote beginsel der broederlijke liefde ligt aamechtig op den grond.... De vraag van Kaïn, die den broedermoord moest bedekken, klinkt dag aan dag over de aarde. Als gij uws broeders hoeder niet zijt, o menschenkind! dan zal de aarde eenmaal zijn bloed van uwe hand eischen.... Als gij rijken uw goud en zilver liever hebt dan den vrede en de liefde, dan zal dat metaal eenmaal in gesmolten lood veranderen en u levend verteren. Het jaar 1871 was u van God geschonken om de ellende van den krijg te heelen, en ziet, in het hevigste van den strijd was uwe liefde geweldiger dan na den vrede. Vreeselijker wonden dan die de engel des doods sloeg, zijn sedert dien tijd ontbloot geworden. De afgrond waarnaast gij uwe verbrande paleizen weer opbouwt gaapt wijder dan ooit. Toch zijt ge nog nauwelijks wakker geworden of uwe staatsmannen en geleerden hebben in last gekregen u weer in slaap te wiegen.’</p>
<p>‘Het vraagstuk van het loon is het vraagstuk van 't jaar '71 geweest, zonder dat er iets gedaan is om het tot voldoende oplossing te brengen. Uwe parlementen durven 't niet aan. Uwe ministers maken er zich af. Uwe koningen en keizers weten niet eens dat het geboren is. De philanthropen gaan er mee rond en venten 't voor een loffelijke vermelding in de courant. De demagogen draven er de kroegen mee af en
<pb n="441"/>klimmen bovenop de tafels om er een toast van te maken. Toch hebt gij in het begin van dit jaar beloofd dat ge niet zoudt rusten voordat het was opgelost; toch wees uw aller hand naar dezen feestavond heen als naar het tijdstip der verzoening tusschen hen die klagen en hen die kunnen helpen, hen die geregeerd worden en hen die regeeren.’</p>
<p>&nbsp;</p>
<p>In zijn wrevel en toorn strompelt Sylvester de grachten langs en de straten door, vast overtuigd dat er heden geen mensch is in wiens boezem ruimte voor een edele gedachte gevonden wordt, dat er niets dan boosheid en ellende in steden en dorpen huist. Alle rijken en welgestelden zijn zelfzuchtigen, die in de handen wrijven als zij zich ten koste van hunne naasten mogen vetmesten; en alle armen zijn verdrukten, om wier lot Gods engelen tranen storten, wien zij alle misdaden vergeven omdat zij zoo diep rampzalig zijn. Alleen het feit dat zij niet zijn opgestaan en zich met geweld hebben meester gemaakt van hetgeen anderen te veel hadden, bedekt menigte van zonden in het oog van den ouden man. ‘Het bloed van Abel roept van de aarde tot God’ prevelt hij nog nu en dan en hij wordt er niet vroolijker op, hoe meer hij dien tekst herhaalt.</p>
<p>‘Lazarus ligt voor hunne paleizen in kou en honger te sterven. Toch brassen zij aan hunne maaltijden. Hunne vrouwen en dochters kleeden zich in zij en fluweel, terwijl zoo menige deern haar eer en toekomst verkoopen moet om een stuk brood te kunnen machtig worden....’ En ziet, daar staat hij stil voor een huis met spiegelruiten en balt de vuist. Zou hij niet weten, dat daar de grootste philanthroop
<pb n="442"/>der geheele stad woont? dat de man, die dat paleis van zijn vader geërfd heeft, zich meer dan iemand beijvert om de groote quaestie der armoede op te lossen?</p>
<p>Hier woont geen mensch die een kapitaal aan oesters verteert zonder Gods goedertierenheid over zijne arme medemenschen af te smeeken. Hier woont iemand die dag aan dag anderen voorgaat in het gebed der verootmoediging over elk verzuim door ons geslacht begaan, terwijl duizende natuurgenooten om hulp en menschenliefde vroegen.</p>
<p>De man die hier woont, heeft reeds meer zorg aan den armen werkman besteed, dan al zijne medeburgers te zamen. Hij heeft tot hen gezegd: laat ons te zamen bidden opdat elk onzer met onderworpenheid en geduld moge dragen wat de Heer hem in zijne wijsheid te dragen gaf; de een de zorgen en de verantwoordelijkheid van den rijkdom, de ander de verleidingen der armoede. Gelooft niet, mijne broeders! dat 't zoo aangenaam is rijk te zijn, of meent niet dat ik voor mij het licht acht met de gaven, die de Alwijze mij schonk, te woekeren. De Heere geeft het den zijnen in den slaap indien 't Hem behaagt, en zoolang 't Hem niet behaagt past het ons te berusten in zijnen heiligen wil en zijne roede te kussen. Ik voor mij acht mij niets meer in de wereld dan de geringsten onder u; 't is de Heere die vernedert en verhoogt. Gaat, mijne vrienden, en houdt u vast aan het geloof dat de lijdzaamheid den Heere welbehaaglijk is en dat Hij alleen kan beoordeelen wat goed voor ons is. Wij zijn allen broeders en reisgenooten naar een eeuwigheid waarin geene schatten zullen vergaderd worden en geen rijk of arm meer bestaan zal. Ziet daar op en bezit uwe zielen in lijdzaamheid!... Belooft mij plechtig dat gij geen oproer zult maken, en spaart mij de droevige ervaring, dat de commune van Parijs ook in ons be-<pb n="443"/>zadigd en christelijk vaderland haar aanhangers zou kunnen tellen. Weest verder zoo goed van mijn stoep af te gaan en dit traktaatje te lezen als gij thuis komt. 't Handelt over de bruiloft van het Lam en de toonbrooden in den Tabernakel. Die lectuur zal uw hart verwarmen en voor uwe vrouw en kinderen een ware verkwikking zijn.... Gaat nu als je blieft heen.’</p>
<p>‘Verwenschte huichelaar!’ bromt Sylvester. ‘Uwe liefde is waarachtig niet overvloediger dan die der Farizeeën.’ En hij strompelt verder, terwijl de knecht uit den oesterput juist de hooge stoep opklimt.</p>
<p>&nbsp;</p>
<p>Een eindweegs verder staat Sylvester weer stil voor een aanzienlijk huis. De toon waarop hij den naam des eigenaars noemt is nog bitterder dan zooeven. ‘Deze volksvriend,’ zegt hij, ‘is geen Farizeër. Reeds sinds lang heeft hij openlijk met alle farizeïsme gebroken en zelfs meer dan dat. Hij wil van niets hooren wat naar weekhartigheid of ook maar naar gemoedelijkheid in zuiver maatschappelijke vraagstukken zweemt. Hij is een volksvriend, maar hij is 't zonder eenig hooger beginsel dan dat, waarmee de muntmeester rijksdaalders slaat. In zijn oog is de werkman een soort van lastdier waarvan men niet te veel mag vergen omdat hij een zeker kapitaal vertegenwoordigt. Bij hem is alles kapitaal. De liefde van den arbeidsman voor zijn vrouw is een kapitaal dat veel productiever kon gemaakt worden zoo men slechts alle huiselijkheid den bodem inslaan en de heele stad voeden wilde uit éen grooten middagpot, die door stoom gaar gekookt werd en waarvan iedere portie een soort van tourniquet moest passeeren. De zorg
<pb n="444"/>van den armoedigen huisvader voor zijne kinderen is almede een kapitaal, dat wel niet rechtstreeks productief gemaakt kan worden, maar toch ten behoeve van anderen als een afschrikkend voorbeeld zijn nut kan doen. 't I's een kapitaal voor den eersten den besten staathuishoudkundige die nieuwe fantasiën wil dichten op de leer van Malthus en de rampen der overbevolking. Zelfs de toenemende ontevredenheid van het volk weet hij tot voordeel van zijn beurs en tot vermeerdering van zijn roem te verwerken. Uit hunne klachten weeft hij een nieuwe theorie op de vennootschappen; uit hun rustig verdragen van het onvermijdelijke een geheel nieuw stelsel voor het sociale leven. Omdat deze mensch geen hart heeft, brengt hij de groote vraag geen haarbreed nader aan de oplossing. Zijn doel is dan ook niet den toestand te verbeteren, maar een nieuwe uitvinding te doen waardoor hij zijn naam vereeuwigen zal. De eenige tekst dien hij kent, is dat gij de armen altijd bij u hebt en dat er wel altijd armen zullen wezen. Ook heeft hij in den grond der zaak een hekel aan de haveloosheid waarmee zich die armen nu en dan vertoonen. De woorden luiheid en onwil zijn in zijn mond bestorven; aan geen beginsel blijft hij zoo getrouw als aan dat van nooit een aalmoes uit te reiken. Hij begrijpt maar niet, zegt hij, hoe iemand die werken wil gebrek zou lijden of ook maar met zorg en kommer voortstrompelen. Iedereen moet werken.... de rijkste evengoed als de eerste de beste daglooner. Hij heeft dat van zeer nabij gezien. Zijn vader, die toen hij stierf een ton of zes naliet, was van niets af begonnen, letterlijk van niets - - -; maar ook deze had willen werken. Werken? Dat deed en dat doet hij zelf nog elken dag met zijn hoofd, zoogoed als een ander met zijn handen. Armoede en luiheid zijn woorden van dezelfde beteekenis. Als de men-<pb n="445"/>schen maar allemaal de handen uit de mouw wilden steken zou de welvaart binnenkort vertienvoudigd zijn.</p>
<p>‘Deze man is een levend getuigenis van de waarheid, dat een reeks van onloochenbare resultaten der wetenschap nog niet voldoende is in deze wereld’, bromt Sylvester, ‘'t Is mogelijk dat er bij een behoorlijke opleiding een professor in de staathuishoudkunde uit dien volksvriend gegroeid ware. Nu het vraagstuk echter ernst is en de oplossing dringend geeischt wordt, hebben we heel andere menschen noodig.’</p>
<p>&nbsp;</p>
<p>De volgende woning waarvoor Sylvester stilstaat is geen aanzienlijk huis. Toch is het keurig net en soliede. 't Is een van die menschelijke slakkenhuisjes, waar de welgedaanheid van den bewoner op den gevel staat, waarlangs men niet kan voorbijgaan zonder aan zuinig bespaarde inkomsten en zorgvuldig vermeerderde renten te denken. 't Is van onder tot boven eenvoudig maar innig rein geschilderd. Wij ruiken het wagenschot en de leeren behangsels al in de verte. We zijn zeker dat er koperen roetjes op de trap liggen en een groot stuk kurk voor den gemakkelijken leuningstoel naast den Dordschen haard. De man, die hier woont, is de vleeschgeworden gedachte der zuinigheid. Hij heeft hoegenaamd niets gemeen met de lichtzinnigheden der moderne wereld, met den wedloop waarbij zoo menigeen over zijn eigen dubbeltjes en centen buitelde. Terwijl de anderen op de jacht togen, en de bosschen en koolvelden lieten afkloppen, paste hij op de broodkast en het rundvleesch, zoodat hij al lang verzadigd was als zij hongerig thuis kwamen en 't restje gulzig naar binnen sloegen. Hij had daarbij wel gezorgd hunne veldflesschen met water aan te lengen en bewaarde de rum en den brandewijn, die zij op
<pb n="446"/>die wijze te veel hadden, in zijn eigen keldertje. Hij schuierde, zoodra ze weg waren, de kruimels bij elkaar en nam ze in een zakje mee naar huis. Door nooit iets verloren te laten gaan en alle zwavelstokken in tweeën te breken werd hij, om zoo te zeggen, zijn eigen soliede Hollandsche grootvader en oogstte weldra den lof zijner welgestelde medeburgers in.</p>
<p>Sinds vijfentwintig jaar leeft hij evenwel onder den vloek van alle armen, want zoodra hij een paar duizend gulden beschikbaar had werd hij huisjesmelker.</p>
<p>‘Verwenschte bloedzuiger,’ bromt Sylvester ‘zoolang gij en uws gelijken door het domme publiek niet alleen geduld maar als modellen van soliditeit en degelijkheid geprezen wordt, baat al het praten over de armenquaestie niets, is elke philanthropische poging tot verbetering van den toestand olie in 't vuur. Deze rampzaligen, die in kerk en gemeentebesturen nog maar al te licht een plaats kunnen vinden, zijn de oorzaak dat het volk elke bouwvereeniging met wantrouwen begroet, elke verbetering ten opzichte van lucht en licht geringschat. Deze ellendelingen hebben zich nooit om het stoffelijk en zedelijk welzijn van hunne huurders bekommerd. Zelf minder ontwikkeld en beschaafd dan de minste arbeider, vragen zij alleen naar den prijs eener woning en noemen zij 't een fortuintje als een huisvader voor zich en de zijnen een niet al te bouwvallig hokje kan machtig worden, waar allen langzaam wegsterven of aan levenskracht en levenslust meer verliezen dan de weinige centen die zij per week uitzuinigen. Zij zijn 't, die de eerste lessen der gezondheidsleer in den weg staan. Zij zijn 't, die hun vloekwaardige hebzucht op de menigte hebben overgëent. Als het volk wist hoe zij door hen bestolen worden, het zou eenparig weigeren hunne verpeste kelders en bovenkamers te be-<pb n="447"/>trekken. Ze zouden het kapitaal, dat door moord en woeker verkregen werd, renteloos laten en de slak zich laten vetmesten tot er geen kruimel meer overbleef.’</p>
<p>&nbsp;</p>
<p>‘En ook deze’, vervolgt de oude man terwijl hij op een huis aan den overkant wijst, ‘ook deze is een bloedzuiger van het arme volk en een vijand van die menschenliefde welke volgens uwe godgeleerden de grondslag der waarachtige beschaving en de eerste waarborg voor welvaart is. Hij is 't, die, om zelf vooruitte komen en als vertegenwoordiger der belangen van het algemeen te kunnen optreden, de ontdekking deed, dat alle rijkdommen gestolen zijn en iedereen het recht heeft zijn deel van het maatschappelijk kapitaal te <hi rend="spat">eischen</hi>. Hij is 't, die, op de golven der redeneering voortwiegelend, zichzelven overtuigd heeft dat de menschheid gelukkig zou zijn als er geen standen meer waren; dat het geheim der broederliefde gevonden zal worden als ieder evenveel zal te zeggen hebben. Hij weet nogtans wel beter. Hij weet wel, dat zijn looze theorieën als een morgennevel zullen verdwijnen, zoodra het gezond verstand zijn licht laat schijnen en de onmogelijkheid zal blijken van het duizendjarig rijk 'twelk hij de menigte voorspiegelt. En toch sluit zijn eigenbelang hem de oogen voor het leed dat hij tijdelijk over de ongelukkigen brengt; toch grijnslacht hij schamper als men hem vraagt waarom hij geen verstandiger en edeler woorden wil spreken.</p>
<p>'t Is of hij zich vermeit in zijn eigen drogredenen en opzettelijk de zorgvuldige opvoeding, hem door zijn vader gegeven, te schande wil maken’, zegt Sylvester.</p>
<pb n="448"/>
<p>Halt Sylvester! nu begint gij waarlijk wat heel erg door te slaan. Zóo zwart is de lucht niet. Zóo somber zijn de tijden niet. Zóo akelig ziet de toekomst er niet uit. Kom mede, ik zal u andere huizen en andere menschen laten zien. Kom mede. Wij zullen ons, als 't bij de grooten der aarde niet te vinden is, tot den kleinen burgerstand wenden, in welks midden een geloofskracht woont en werkt waardoor de wereld nog zal behouden blijven als de aristocraten mochten voortgaan den feitelijken toestand niet te willen zien; als de roode republiekeinen de massa mochten blijven bewerken, 't zij ten dienste van hunne utopieën, of ten bate van hun eigen belang. Er wordt in de woningen van den kleinen ambtenaar en den kleinen winkelier meer liefde geoefend dan wij ooit zullen waardeeren. De zorg die rondspookt door de achterbuurten was reeds lang een disch- en bedgenoot van die duizenden huisvaders, die zelven te vergeefs oproeien tegen den zwellenden stroom van het fatsoen, tegen den stand waarin zij geplaatst zijn, tegende dringende eischen van die menigte aller noodzakelijkste artikelen van weelde, die men niet eens meer kan afwijzen met het argument, dat men geen geld heeft. Geloof mij, op dezen zelfden avond kunt gij er bij tien- en honderdtallen vinden, die met een oudejaarsavondlied op de lippen slechts ten deele de vrees voor een altijd banger toekomst kunnen verbijten, die al de kracht van geest noodig hebben om niet in te stemmen met uw brommen en pruttelen. Ik bid u, luister ook een oogenblik naar hen.</p>
<p>Sylvester antwoordt: ‘Juist omdat ik naar hen geluisterd heb en de geheime gedachten hunner ziel heb leeren bespieden, is mijn hart zoo somber gestemd en krimpt het saam van rouw. Ik weet dat zij het zijn die 't meeste lijden - en
<pb n="449"/>ik weet ook dat zij het zijn, die de arme broeders 't eerst zouden te hulp komen, indien zij <hi rend="spat">konden</hi> -; maar de wreede god van het geld, die geen tegenspraak dulden wil, heeft juist daarom <hi rend="spat">hun</hi> 't eerst van allen den mond gesnoerd. Meer dan de proletariër, die zich nog kan doen hooren op de markten en pleinen, zijn <hi rend="spat">zij</hi> in slavernij gekneld door de eigenaardige ontwikkeling van het maatschappelijke samenleven. Zij dragen de liverij van den rijkdom, en ontvangen toch geen loon en voeding van de rijken. Zij moeten dag aan dag de grooten der aarde achterna draven, en worden nauwelijks met een blik verwaardigd. Als zij klagen over gebrek en zorg, legt men hun de rekening van het overtollige voor en, wat het ergste is, zij kunnen niet loochenen dat het altemaal overtolligheden zijn. Zij moeten zelfs erkennen dat ze hun lot in handen hebben, dat het eigenlijk hun plicht is met de aangenomen vormen der samenleving te breken en door éen enkele daad van moed en zelfverloochening voorgoed zich zelf te worden.</p>
<p>Indien gij, zoo roept men hun toe, indien gij wilt, kunt ge uzelven van alle zorg en bekommernis ontdoen en in waarheid koningen in uwen kring worden. 't Is immers duidelijk dat de dagen van den kleinen middelstand geteld zijn, dat er niets dan arbeid en kapitaal in de wereld behoort te wezen; niets dan, kapitaal en arbeid. Die tusschentoestanden, welke uit een ziekelijke overspanning der maatschappij geboren worden, zijn bestemd om te verdwijnen. In plaats van de duizenden te dulden die slechts leven om diensten te bewijzen welke bij een gezonder toestand overbodig zouden zijn, behoort het menschelijk geslacht zich in twee helften te verdeelen, waarvan de eene werk geeft en de andere werk verricht. Allen, die niet tot de eene of de andere soort behooren, zweven
<pb n="450"/>met hun onbestemde roeping en ongemotiveerde eischen tusschen hemel en aarde. De menschen behooren slechts zooveel wederkeerige diensten van elkaar te vorderen als tot onderhouding van het geheel noodig is Dat heerleger van wezens wier oorsprong tot de kanselarijen van vroeger of de nukken van enkelen opklimt, moet tot de paria's der maatschappij worden teruggebracht en leeren arbeiden eer zij hun deel mogen vorderen. De kleine burger schaffe alles af wat hem van den arbeider scheidt en zij liever tevreden met het hoognoodige. Eerst dan zal 't mogelijk zijn die quaestie tusschen den arbeid en het kapitaal geregeld af te doen.’</p>
<p>‘Gij begrijpt dus wel,’ zoo vervolgt Sylvester, ‘dat er bij deze allernuchterste levensbeschouwing geen plaats blijft voor bewondering of waardeering van 't geen gijlieden gewoon zijt intellectueelen arbeid te noemen. Uwe schrijvers zullen weldra niet meer bezoldigd worden naar evenredigheid van hun talent, maar naar het aantal bladzijden die zij in een gegeven tijd kunnen vullen. Een letterzetter zal weldra de gelijke, zoo niet de meerdere, van een dichter zijn... indien ten minste de dichters niet vóór dien tijd zijn weggezonden naar de woestijn om zich met luchtspiegelingen en droomerijen bezig te houden.’</p>
<p>&nbsp;</p>
<p>Gij zijt wreed, Sylvester, en, naar ik vrees, te knorrig om bedaard den stand der dingen te kunnen overzien. Als gij geen heilige waart, zou ik meenen dat een booze geest u betooverd had. Ofschoon ik erken dat wij veel op ons geweten hebben, kan ik 't toch niet aanhooren dat gij alles zwart noemt en zwart maakt alsof wij in elk opzicht de ellendigste
<pb n="451"/>aller creaturen waren, voor wie zelfs geen lichtstraaltje in de toekomst meer scheen. 't Is waar, wij zullen straks al te zamen van ganscher harte en met diepen ootmoed het <hi rend="spat">peccavimus</hi> uitspreken, maar zóo als gij ons afschildert zijn we toch waarlijk niet....</p>
<p>Bedenk hoe ieder jaar willens of onwillens de nalatenschap van zijn voorganger moet aanvaarden, hoe niemand zich geheel ontworstelen kan aan den grooten stroom die het geheele menschdom meevoert. Welk een erfenis nu is de onze geweest! In schande en rouw daalde het jaar 1870 ten grave en zijn opvolger werd met wapengekletter en kanongebulder begroet. Tot over de knieën plasten de paarden van den zonnegod nog in het bloed, toen hij met den eersten schoonen voorjaarsdag de aarde kwam begroeten. Lag daar niet dorp bij dorp verbrand en in puin gestort tusschen de lachende velden, toen de aarde weder haar wasdom begon te geven? En stegen niet, met de jubelende tonen van den leeuwerik, rauwe jammerkreten der vertwijfeling en der wrake naar omhoog? Waarlijk, wij die aldus te midden van onmenschelijkheid en gruwelen zijn opgewassen, we hebben wel recht op toegevendheid. Het gevoel verstompt als de adem des doods dag aan dag, maand op maand over de bergen en de dalen waait. Men loopt zoo licht gevaar de menschheid niet langer lief te hebben en 't geloof aan deugd en godsvrucht prijs te geven als elk telegram een doodstijding of een broedermoord bevat. Wie heeft lust zich aan de verwezenlijking van het ideale vast te houden en zijn leven daaraan te verpanden, als een woeste bende met kruit en lood welsprekender schijnt dan de diepste wetenschap en het fijnst gesponnen betoog?</p>
<p>Zijn we niet ten overvloede getuigen geweest van het droevige schouwspel hoe een geheel volk, misleid door eigenwaan
<pb n="452"/>en verblind door de vleierijen van een tiran, zichzelf diep rampzalig gemaakt heeft door de leugen te dienen en de waarheid verraad te noemen -, en dit omdat het niet wilde gestoord worden in zijn dolzinnig zelfvertrouwen, omdat het niet wilde weten hoe er een afgrond aan zijne voeten gaapte en van de oude glorie niets restte dan de gloriezucht?</p>
<p>'t Is u bovendien bekend, Sylvester! hoe wantrouwig ons de laatste tien jaar gemaakt hebben, hoe wij allen als uit een droom wakker schrikten toen 't bleek dat het vrederoepen in Oost en West niets dan een oorlogskreet geweest was, dat het geheele samenleven in Europa op logen en valschheid bleek gegrondvest te zijn. Wat was er vast en onwankelbaar waar plechtig bezworen verdragen met onvergelijkelijke lichtzinnigheid verscheurd werden? Wie was ook maar een minuut zeker van zijn goed recht sinds de mogendheden elkaar de loef wilden afsteken in valsche diplomatiek!</p>
<p>'t Is waar, men heeft meer zulke tijdperken in de geschiedenis beleefd. Onze voorvaderen hebben meermalen, evenals wij, over een vrede gezucht die niets dan huichelarij bleek te zijn, zelfs voordat de maskers werden afgenomen. Maar zelden, 't moet erkend worden, trad dat bedrog zoo driest en zoo.... wetenschappelijk te voorschijn. Om landen te kunnen annexeeren heeft men de zoogenaamde raadslieden der kroon niet eenmaal behoeven om te koopen. Als men hun den tijd maar liet, kwamen ze vanzelf tot het gewenschte resultaat en liep de hooggeroemde navorsching der geleerden de artillerie en kavallerie vooruit.</p>
<p>Het arme volk van Duitschland, dat zoolang om een keizer geroepen heeft, kon immers in den roes zijner vreugde
<pb n="453"/>niet weten dat het ijzeren budget den oorlog overleven zou. En de Franschen, toen zij zich door Napoleon's val verlicht gevoelden, konden niet vermoeden dat de republiek een even groote dwingelandij zou uitoefenen als het keizerrijk! Daarom wees billijk, Sylvester, en laad geen zwaarder schuld op het jaar 1871 dan het reeds te dragen heeft. 't Is al wel dat wij menige fout hebben ingezien, of ten minste niet meer weigeren onze dwaasheden en gebreken eerlijk en trouw op te biechten. Indien zelfkennis de eerste voorwaarde tot verbetering is, dan zijn er reeds enkelen die te dezen aanzien hun land- en tijdgenooten een goed voorbeeld geven. Zij erkennen dat er een stemme des bloeds is die tegen ons getuigt; zij zijn, zoo al niet vol moed en hoop, dan toch vol ootmoed en schuldbesef. Och, laat hun den tijd! Reeds dezen avond zal hun stem weerklinken als de bazuin des gerichts, den kleinen tot vertroosting, den verstokten tot ontzetting.</p>
<p>&nbsp;</p>
<p>'t Is dus waarlijk niet te verwonderen, Sylvester, dat het groote vraagstuk welks oplossing ons werd aanbevolen bij den aanvang van dit jaar, nu aan 't einde nog nauwelijks aan de orde schijnt te wezen. Ik zal ons niet verontschuldigen met het laffe spreekwoord dat Keulen en Aken niet op éen dag zijn gebouwd. Ik zal u veeleer toegeven dat het onder den ontzettenden drang der tijden reeds zeer nabij de beantwoording had moeten gebracht zijn. We willen eerlijk erkennen dat het lankmoedigheid is indien de hemel ons, wat wij hartelijk wenschen, nog eenigen tijd te onzer beschikking laat. De groote mate van zelfvertrouwen waarmee wij alle dingen aanvaarden gaf u het recht om ook hier geheel andere uitkomsten te verwachten.</p>
<pb n="454"/>
<p>Ook moet men erkennen dat niets gemakkelijker schijnt dan een oplossing van dat vraagstuk. De regeling van het loon in verhouding tot den prijs der eerste levensbehoeften is schijnbaar zelfs voor een eenvoudigen schooljongen geen hoofdbrekend werk. Onder den indruk van de gebeurtenissen te Parijs, en te oordeelen naar de duizende stemmen die er opgingen, kon men zelfs een oogenblik meenen dat er wereldhervormers te veel zouden komen, dat men geen weg zou weten met de philanhropen en de menschlievende staathuishoudkundigen. Maar gij weet en begrijpt wel hoe 't bij zulke omstandigheden gewoonlijk gaat. Eerst alsmen een quaestie van nabij bekijkt, ziet men vaak de onoverkomelijke bezwaren die er aan verbonden zijn. Zoo hebben ook velen eerst later ingezien dat de maatschappij door haar eigen wetten beheerscht wordt en dat zelfs de liefde eerst bij het feitelijk leven ter school moet gaan, zal zij dengenen die ze wil redden, geen steenen voor brood geven. Dat weten we nu, Sylvester, en daarom zullen wij uw opvolger nooit voorspiegelen dat het jaar 1872 veel gelukkiger zal zijn dan dit. Ook dan nog zullen wij 't niet verder brengen dan tot onderzoekingen en proefnemingen. Ondertusschen mocht gij met recht vorderen dat de christelijke liefde werkzamer zou geweest zijn en de barmhartigheid grooter. Het ontzettende vraagstuk dat ons bezighoudt is wel niet langs den weg der milddadigheid en der aalmoezen te beslechten -; maar met wat meer broederzin zou 't er heden vriendelijker uitzien dan werkelijk 't geval is. Evenwel, ook hierbij moet gij billijk zijn.</p>
<p>Sta een oogenblik stil bij gindsche eenvoudige woning. Daar zit op dezen eigen avond, met een ernst en inspanning die wel godsdienst mogen heeten, een jong ingenieur te zoeken naar de oplossing van een probleem dat hem sinds weken en
<pb n="455"/>maanden bezighoudt. Als hij vindt wat hij zoekt is de welvaart der maatschappij weldra verveelvoudigd; het onderling verkeer der volken zal dan oneindig veel aan belangrijkheid gewonnen hebben. Mag 't hem gelukken een brug over dien breeden oceaan te slaan of dat majestueuse rotsgevaarte door te graven; kan hij door een nieuwe toepassing van de eene of andere natuurwet het schier onmogelijke mogelijk maken, dan, 't staat bij hem vast, heeft hij meer voor zijne medemenschen gedaan dan honderd boetgezanten; dan heeft hij, ondanks alle Napoleons en alle Bismarcks, den wereldvrede meer dan ooit binnen ons bereik gebracht.</p>
<p>En is 't niet werkelijk aldus, hoe ook ons hart zich blijve hechten aan het aloude profetisme? Is die jonge man niet een reuzenfiguur onder dit geslacht als hij zich bewust is van wat hij doet, en bijaldien hij met zijn lof aan den geest van vooruitgang en ontwikkeling geen ijdel compliment aan zichzelven maakt?... De zorg waarmee hij dag en nacht zijn doel nastreeft en de volledige zekerheid welke hij daarbij aan den dag legt, wegen immers wel op tegen de zelfverloochening welke wij zoo menigmaal in de Godsmannen der oudheid bewonderd hebben?</p>
<p>Deze Elia doolde niet in de woestijn om zich te bereiden voor den strijd tegen Baäl en de zinnelijkheid van Achabs hof -, maar hij daalde wèl neder in de diepte van het Differentiaal en Integraal -, en dit met minstens evenveel liefde voor de zaak van den vooruitgang als de gezant op Carmels heuveltop, die straks alle Baälspriesters zou doen doodslaan. Als wij dit niet erkennen.... neen dan zijn wij feitelijk niets gevorderd, dan heerscht de dichtste duisternis vóor ons zoowel als achter ons.... Maar Gode zij dank, zoover is 't nog met ons niet gekomen. Mannen als deze jonge geleerde verzoenen ons met
<pb n="456"/>het realisme van onzen tijd, terwijl zij de liefde voor het ideaal met den eeredienst hunner wetenschap verbinden. Zij slaan hunne altaren op te midden van het geschreeuw der wisselaren en handelaren.... en zullen straks de tafelen van deze lieden omgooien. Maak daar staat op!</p>
<p>&nbsp;</p>
<p>En heeft dit jaar niet met schaars geëvenaarden moed de banier der gewetensvrijheid opgestoken, waaronder alleen het frissche jonge leven eener betere orde van dingen tieren kan? Met een onbeschaamdheid die menigeen, den schrik om 't hart sloeg, hebben de zwarte Internationalen zich op markten en pleinen vertoond en gingen zij met al de hulpmiddelen der moderne maatschappij te rade om weer meester te worden van een terrein waarop zij voorheen zoo vreeselijk hebben huisgehouden. Wederom wilden zij de wereld, die aan mitrailleuses en chassepots nog al haar aandacht scheen te wijden, ongemerkt in boeien slaan... De toeleg is tijdig ontdekt. De boosaardige plannen zijn ontmaskerd eer ze tot rijpheid waren gekomen. Mannen van zeldzamen moed en nog zeldzamer bekwaamheid hebben den booze kloekmoedig te woord gestaan.</p>
<p>In dit jaar is een zaad gestrooid dat niet weder verstikt zal worden, zijn woorden gesproken die nooit weer geheel <hi rend="spat">in</hi> 't vergeetboek zullen geraken. Andere, nog kundiger, mannen zullen weldra opstaan. Tusschen de Hussen en Luthers zullen ditmaal geen honderd jaar verloopen. Midden onder het dreunen van de stoomhamers en het snuiven der locomotieven heeft de geest zich een nieuw terrein veroverd en de vrije gedachte zich doen huldigen als het onvervreemdbaar erfdeel der menschheid. Niet omdat de paus een
<pb n="457"/>gevangen man in zijn eigen landje is, niet omdat de Syllabus dag aan dag weersproken wordt door de regeeringen van stad en land die tot nog toe ineenkrompen als de myterkoning ook maar de wenkbrauwen fronste.... maar omdat in alle kerkgenootschappen en allerwege de bewustheid van de individueele vrijheid des gewetens ontwaakte en dagelijks meer wakker wordt, heb ik goeden moed, Sylvester, en acht ik het jaar 1871 niet alleen niet verloren -, maar een jaar van zegen en heil waarvoor wij God niet genoeg kunnen danken.</p>
<p>&nbsp;</p>
<p>Mag ik voorts uwe aandacht vestigen op zoo menige daad van zelfverloochening van sommigen onzer groote en kleine bazen, die 't zelve dikwijls ook zoo ruim niet hebben en toch uit eigen beweging het loon van hun volk hebben vermeerderd of het aantal werkuren verminderd? Gij weet toch wel, dat er voortreffelijke mannen onder die werkgevers gevonden worden; gij zult toch niet willen ontkennen dat er verscheiden zijn die te dien aanzien lof en eere verdienen?....</p>
<p>Hier valt Sylvester mij in de rede, terwijl hij nijdig met den voet op den grond stampt: ‘Er is voor mij in dit geval geen sprake van enkelen die uitmunten,’ zegt hij. ‘Het voorbeeld van de slechten is aanstekelijk, maar bij de goeden bestaat geen begrip van de kracht der vereeniging. Ieder van hen gooit afzonderlijk zijn stuk brood in den vloed. De gulzige visschen happen er naar en de stroom voert de rest mee. Juist uit dat gebrek aan aaneensluiting komt het voort, dat er zooveel verknoeid en zoo weinig bereikt wordt. De brave lui zijn veelal te vroom om verstandig te wezen. Wat wint de arbeidende stand er bij of er hier en daar een wond verbonden
<pb n="458"/>en met de olie hunner barmhartigheid overgoten wordt? Om een wereldbrand te blusschen helpt het niet dat enkele brave zielen met een emmer water komen aandragen. Ik wil het ratelen van uwe stoomspuiten hooren, nu weldra geheele wijken in vlammen dreigen op te gaan....’</p>
<p>Gij hebt waarschijnlijk gelijk, o Sylvester! Als gij zoo spreekt, die een Heilige zijt en de waarde van het individueele godsdienstige leven door en door kent, dan zullen wij over onze weinige Samaritanen maar zwijgen. Op dezen avond, nu een geheel jaar tegen ons optreedt, verzinken hunne daden in het niet, ofschoon ik weet dat Gods engelen hunne namen opschreven in het boek des levens. Doch ook mij, ik erken 't, overweldigt in deze oogenblikken de almacht van het groote, de onweerstaanbare gedachte aan de <hi rend="spat">massa</hi> wier handen zich naar ons uitstrekken. Al kon elk onzer mededeelzamen de brooden zijner barmhartigheid verduizendvoudigen, toch zouden deze te kort schieten; nog zou de schare niet verminderen op hunnen drempel, ja, tegen liefde en gebed in zou ze dagelijks grooter worden, vertienduizendvoudigd, in evenredigheid met de wonderkracht van het brood.</p>
<p>Evenwel, ook op het groote gebied van 't maatschappelijk leven zoudt gij de vruchten onzer werkzaamheid kunnen opmerken, indien gij niet te wrevelig en te knorrig waart om billijk te wezen. Of is 't u ontgaan hoe, nadat het groote Duitsche rijk, hoe wij er overigens over denken mogen, als een bolwerk der beschaving opgericht werd, de sociale quaestie tot in den bondsdag is doorgedrongen en in schier alle rijken van ons werelddeel aan de orde gesteld? Ook buiten Europa, in het krachtvolle Amerika trekt zij meer en meer de aandacht. Mannen van wetenschap en talent bemoeien
<pb n="459"/>zich er mee. Zelfs romanschrijvers en dichters zoeken in deze naar den steen der wijzen. Al noemt gij 't praten en redeneeren ik beweer dat wij er zonder praten en redeneeren niet komen zullen. Alleen na een bezadigd en wetenschappelijk overleg zal men misschien eenmaal kunnen zeggen dat....</p>
<p>Sylvester valt mij weer in de rede. ‘Altemaal kinderwerk,’ zegt hij. ‘Indien 't ulieden met dat praten en redeneeren ernst was geweest, zoudt ge reeds lang iets tot de oplossing hebben bijgedragen; bovenal zoudt gij u dan niet laten verblinden door het purper en goud van een nieuw keizerrijk, en zeker dezen avond niet durven aankomen met de hoogdravende termen <hi rend="spat">bolwerk</hi> en <hi rend="spat">beschaving</hi>. Gij zoudt dan weten dat het een zoomin als 't ander eenigen zin heeft in de comedie die men gespeeld heeft. Dat arbeiden voor de beschaving is niets anders dan de voldoening van vorstelijke ijdelheid geweest, de glans waardoor men de oogen der menigte verblindde, opdat zij mocht vergeten hoe men hare heiligste rechten miskend en vertrapt had, hoe onmenschelijk men, onder de leus der vaderlandsliefde, over het leven van huisvaders en kostwinners heeft beschikt.</p>
<p>O, 't is waarlijk wat schoons van een bolwerk der beschaving te durven praten, nadat men alle hulpmiddelen van den nieuweren tijd dienstbaar gemaakt heeft aan de treurige nabootsing van het middeleeuwsche vuistrecht, al de verouderde pretensiën van het koningschap bij Gods genade met vlag en wimpel weer heeft ingehaald! 't Was schoon en verheven toen uw Duitsche stamgenooten den snorkenden Franschman over hunne grenzen terugwierpen en den bekenden avonturier in ballingschap joegen, nadat hij, die de geheele wereld bedrogen had, ook zelf het slachtoffer zijner leugens was geworden.
<pb n="460"/>Maar die stichting van het Duitsche rijk heeft in mijn oog niets wat de wereld ten goede zal komen. Alleen de machtigen en rijken zullen er hun baat bij zoeken. Voor den armen proletariër zal 't slechts een nieuwe ergernis zijn als hij ziet hoe hij alweer vergeten werd. Of wat heeft de arbeidersquaestie met die keizerskroon te maken? Is 't niet altijd het ongeluk van den minderen man geweest dat hij tot zijne meerderen als tot godheden moest opzien? En houdt de zorg voor een groote hofhouding en een machtig leger die verouderde pretensiën der gekroonde hoofden niet in stand?</p>
<p>'t Is waar, straks als de wilde horden uit het Oosten zich mochten opmaken om Europa als vanouds met schrik en doodsangst te vervullen, kan dat Duitsche keizerrijk een bolwerk wezen; maar wat baat dit den man die op het oogenblik honger lijdt? Wat nut heeft hij, wel beschouwd, van die zekerheid, zoolang zij millioenen schats blijft verslinden en er geen uitzicht is op een duurzamer toestand van rust dan een tijdelijken wapenstilstand? - De Schepper van hemel en aarde heeft de wereld zoo ingericht, dat de eene mensch den anderen verslinden moet, zoo 't schijnt, zullen niet allen onfeilbaar te gronde gaan -, maar 't past ulieden niet daaraan het recht te ontleenen om de aandacht uitsluitend op kruit en kanonnen te vestigen, alsof gij bevreesd waart dat u de middelen zullen ontbreken om de werktuigen zijner almacht te zijn. 't Past ulieden daarentegen wèl te protesteeren tegen iederen koning of keizer, die zichzelven als overwinnaar in den krijg de kroon op het hoofd zette, wiens scepter tot een knods in den broederstrijd heeft gediend, wiens mantel met bloed werd bespat. Alleen hij zou een keizer naar Gods harte zijn, die door de vereenigde wenschen van een vrij volk op den troon werd ge-<pb n="461"/>steld, omdat hij gezworen had den oorlog te zullen breidelen door de almacht van de werken des vredes, en alle vijanden te verslaan door de majesteit van den arbeid.</p>
<p>De vorst die het handenwerk tot zijn eer brengt en voor den vierden stand, zooals sommigen hem noemen, de plaats bereidt, die dezen toekomt - - -, die man zal eenmaal uw keizer wezen, maar hij zal noch de kroon van Karel den vijfde noch den mantel van Barbarossa dragen. De diadeem, waarmee een Eginhard eenmaal <hi rend="spat">zijn</hi> grooten keizer sierde, toen hij nederschreef hoe deze in de scholen ging en de oude zangen des volks liet verzamelen, ja, hoe hij zelf de hand aan een spraakkunst sloeg opdat de Duitsche taal weer tot eere mocht geraken - - -, die diadeem moet het hoofdsieraad zijn, waarnaar eenmaal alle vorsten dingen. Niet in de vernieling van den krijg, maar in de werken des vredes behooren zij hun roem te zoeken.</p>
<p>En zoolang het volk <hi rend="spat">dat</hi> niet leert begrijpen, zal 't van de eene dwingelandij in de andere vallen. Al dragen de regeeringsvormen andere en veel zachter namen - -, toch blijft het mederegeeren der natie een bloote illusie, zoolang de koningen elkander uit eigen beweging en tegen aller wil kunnen bevechten. Met geen milliarden aan de schatkist is de schade van zoo'n krijg te betalen. Door in massa uit te trekken, ten einde zich in het bloed der medemenschen te gaan baden, wordt een gansche generatie bedorven. De begrippen van eer en plicht gaan, met zoo menig ander edel beginsel, alsdan den weg der luchthartigheid en losbandigheid op. Door niets ter wereld is het verlies van die schatten te vergoeden.’</p>
<p>Sylvester spreekt deze laatste woorden met een diepbewogen stem, terwijl hij de hand op mijn schouder legt. De
<pb n="462"/>uitdrukking van zijn blik is nu niet langer die van wrevel en knorrigheid - - -. Hij is bedroefd; er trilt een traan in zijne oogen. - - - - - - - - - - - - - - - - - - - - - - - - - - - - - - - - - - - - - - - - - - - - - - -</p>
<p>&nbsp;</p>
<p>Maar gelooft gij dan ook niet meer aan de toekomst, aan verbetering van inzichten en bedoelingen?</p>
<p>Zie, ons onderwijs wint met den dag in omvang en degelijkheid. Uit de onbekwame handen, die in kunstmatige domheid hun voordeel vonden, is het overgegaan in die van mannen met een helder hoofd en een warm hart. Men richt overal scholen op; men verbindt aan iedere landsbediening meer en meer strenge eischen op het gebied van kennis en verlichting; men bevordert het onderling verkeer der geleerden; men moedigt den ijver der leerzamen aan.... Is dat alles niets en verdient het jaar '71 geen enkel woord van lof, ofschoon 't daartoe ruimschoots het zijne heeft bijgedragen?</p>
<p>Sylvester glimlacht en antwoordt: ‘Op dit vriendelijker levensgebied, wil ik gaarne bekennen, zijt gij niet gansch ongelukkig geweest, ben ik zelfs niet afkeerig van een enkel woord van lof en aanmoediging. Maar als 't u om waarheid te doen is, zult gij toch verstandig handelen door dezen lof niet na te jagen en uzelven te bedwingen, zoodra gij voelt dat de ijdelheid u parten zou gaan spelen. De wilde drift, waarmee men zich sinds Sadowa en Sédan allerwege op het verbeteren van 't onderwijs werpt, bewijst nog in geenen deele voor een edeler opvatting van het menschenleven dan Frederik de Groote of Napoleon er op nahielden. Als men
<pb n="463"/>zijne jongelingen veel laat leeren om ze daarna met beter gevolg te laten doodschieten, dan beteekent de liefde voor het onderwijs waarlijk niet veel. De school is dan niets meer dan een drilveld; iedere knaap is een recruut; ieder onderwijzer een milaitaire instructeur. Bij dat feit blijft er van de vruchten van het onderwijs niet veel over. Ik vrees dat de oorlogzuchtigheid van het geslacht dat na u komt nog grooter zal wezen dan de uwe. Op die wijze lost men ook bij het volmaaktste onderwijs de groote quaestie niet op.’</p>
<p>&nbsp;</p>
<p>Maar wat wilt gij dan Sylvester?</p>
<p>‘Ik zou wenschen, dat gijlieden uit den oorlog waarvan gij getuigen geweest zijt, geleerd hadt dat oorlogvoeren een gruwel is voor het aangezicht van den Heiligen God en op den duur de slechtste speculatie voor een volk dat naar welvaart en beschaving streeft. Ik zou verlangen dat elk en een ieder met afschuw van den oorlog sprak, omdat hij een der afschuwelijkste oorzaken van de ellende der volkeren is en dat eeuwig zal blijven.</p>
<p>Nog eens, wat wint <hi rend="spat">het volk</hi> bij die duizenden of millioenen die als oorlogsbelasting in de schatkist vloeien? Wat is de zegen die voor <hi rend="spat">het volk</hi> uit die koorts der hartstochten voortvloeit? In mijne oogen is elke oorlog een ongeluk en een schande der natiën, zoodra hij ophoudt een zuivere verdediging van eigen erf te zijn. De gewapende vrede, die noodwendig volgen moet, is een bespotting van al wat men vooruitgang en beschaving durft noemen. Zoolang uwe koningen generaals en uwe burgers soldaten zijn, is er geen sprake van welvaart en zedelijke ontwikkeling. Het jaar 1871 had in
<pb n="464"/>vollen nadruk een jaar des vredes moeten wezen. Met zweepslagen had men de booze geesten van den krijg naar hunne holen moeten terugdrijven.’</p>
<p>Maar dat <hi rend="spat">heeft</hi> men gedaan! Denk maar eens even aan de vredebonden die overal zijn opgericht, aan de protesten tegen het bloedvergieten, waardoor die gruwel der verwoesting eenmaal van de aarde zal verdwijnen.</p>
<p>‘Ook met zweepslagen?’ vraagt Sylvester, terwijl hij bitter glimlacht. ‘Waant gij met die zoete verklaringen iets te vermogen tegen het veelhoofdig monster, dat de gebeden van alle Heiligen uit vroeger en later eeuw niet hebben kunnen bezweren? Och, de bedoelingen van uwe vredesmannen zijn goed; hunne vergaderingen zullen, naar ik verwacht, ten minste dit nut hebben dat er met ernst naar meer afdoende maatregelen zal worden omgezien. Maar op zichzelf zullen ze noch goed, noch kwaad uitwerken. Indien 't met protesten en adressen te vinden was, zouden de tranen en jammerklachten van zoovele weduwen en weezen er reeds lang een einde aan gemaakt hebben. Neen - - -, met zweepslagen, zeg ik u....’</p>
<p>Maar gij wilt toch het volk niet opruien tegen de vorsten, en te vuur en te zwaard het rijk des vredes stichten? Indien de jammeren van den oorlog alleen te voorkomen zijn door gruwelen als waarvan dit jaar Parijs het tooneel is geweest, dan zal de laatste dwaling erger zijn dan de eerste. Mij dunkt, alleen door een waardig getuigenis des vredes kan aan het bloedvergieten een einde gemaakt worden. Alleen door de menschen te leeren hoe onmisbaar de een voor den anderen is, zullen wij verhoeden dat ze elkander doodslaan.</p>
<p>Sylvester fronst de wenkbrauwen; een oogenblik schijnt het alsof hij mijne onnoozelheid niet eenmaal een antwoord waardig
<pb n="465"/>keurt. ‘Is er dan in uwe parlementen,’ vraagt hij eindelijk met een smalenden glimlach,’ geen enkele die zijn welsprekendheid tot een geeselriem weet te maken? En zou een slag in het aangezicht van 't militarisme niet in het oog van iederen volkstribuun een heldendaad moeten wezen? Het militarisme is de ellende van Europa. Zoolang dat niet in al zijn naaktheid dag op dag aan de kaak gesteld wordt, weet gijlieden niet wat de kracht van het woord beduidt en waarom de gave des woords u is geschonken.</p>
<p>'t Is belachelijk dat er een geheele kaste van menschen bestaat, die door de anderen onderhouden wordt om in tijd van nood voor hen te vechten. 't Is ergerlijk dat het leven van vele duizenden in een eentonig en doelloos kazernebestaan daarheen moet vloeien en dit wijl de vreedzame burgers den moed en den lust missen om zichzelven te oefenen in het hanteeren van de wapenen. Als er gevochten <hi rend="spat">moet</hi> worden laat dan ook iedereen zich voor het gemeenschappelijk vaderland in de bres stellen. Als er vrede is en de landman den ploeg door de akkers drijft, laat er dan ook geen menschen met degens en monteeringen rondloopen, die niets te doen hebben dan alles gereed te maken voor de eerstvolgende worsteling. Zij toch zijn 't die de oorlogen aan den gang houden; door hun vestingen en linieschepen wordt de nabuur uitgetart en tot vechten geprikkeld. Door het klinken hunner sporen worden de sluimerende hartstochten wakker geschrikt. Door hunne verhalen van de avonturen die zij beleefd hebben, worden uwe knapen oorlogzuchtig.</p>
<p>Slaat met den geesel der satire onder de voorstanders van dat militarisme in het rond, en predikt van de daken dat het de bron is van allerlei jammeren. Als de volksvertegenwoordigers van alle landen wilden toonen dat zij de
<pb n="466"/>waarachtige belangen van het algemeen begrepen ze zouden de ministeriën van oorlog en marine weldra afschaffen en die van onderwijs en openbare werken met hun budget verrijken. Dat zouden zweepslagen zijn, waarvoor de booze geest zou ineenkrimpen van spijt en ergernis. Dan zou het volk weten, dat zijne toekomst in goede handen is. Of meent gij dat het te dien aanzien toch geen twijfel voedt?....’?</p>
<p>&nbsp;</p>
<p>Zonder mijn antwoord af te wachten legt de oude man mij hier de hand ten afscheid op het hoofd. 't Is mij of zijne gestalte al grooter en grooter wordt en zijn lange witte baard hem als in een wolk omhult. Als om hem terug te houden, strek ik mijn beide handen uit. Straks zal 't mij zoo eenzaam voorkomen. Door lang met hem te praten meen ik de onverbiddelijke scheiding te kunnen voorkomen. 't Komt mij voor dat ik nog zooveel te zeggen, te vragen, te doen heb. Ik zou dit jaar nog zoo graag weer van voren afaan doorleven en alles nogmaals overpeinzen en beproeven of ik 't beter kon inzien en begrijpen. Het scheidende jaar maakt den indruk van een pijnlijken droom, waaruit wij niet dan zeer laat zullen ontwaken ja, God alleen weet of wij er wel ooit uit ontwaken zullen.</p>
<p>Als Sylvester's sombere beschouwingen eenigen grond hebben, dan is het jaar 1871 verloren, dan zal een rechtvaardige hand het zonder twijfel uit de rij der jaren onzes Heeren wegvagen; tenzij het leven zal door de gruwelen die er op zullen volgen en die de vruchten zullen zijn van onze onleerzaamheid.</p>
<p>'t Is waar, elk onzer herinnert zich de beloften en voor-<pb n="467"/>nemens waarmee wij dit jaar begonnen; en allen te zamen staan wij nu beschaamd en diep vernederd aan het eind. Groote God! als wij onzen tijd besteed hadden in evenredigheid van 'tgeen wij meenden te kunnen en wisten te moeten doen dan vierden wij heden een groot vredefeest en zou Sylvester mij niet zoo boos aankijken. Zullen wij daarom morgen voorzichtiger zijn, ja, zou 't goed zijn als wij voorzichtiger waren?</p>
<p>Ik geloof het niet. Evenals dit jaar zullen wij het volgende met nieuwe voornemens en uitgebreide plannen beginnen. Wij zullen ons niet laten afschrikken door de zekerheid van teleurstelling en ondankbaarheid. Als kinderen van Hem die altijd werkt, zal de dageraad ons reeds aan den arbeid vinden en de avond zijne schaduwen nog werpen over onze werkplaatsen. Wij zullen den armen broeder met raad en daad bijspringen. De rijke zal zijn goud aanbieden, en de talentvolle zijn talent. Allen te zamen zullen wij onze stem verheffen tegen den gruwel der verwoesting, welke de aarde eeuwenlang tot een slag- en moordveld gemaakt heeft. De God des vredes zal ons aangorden; het gejammer der weduwen van 1870 zal in ons hart weerklank vinden; in naam der kinderen zullen wij het leven en de vrijheid der vaders eischen onze oorlogskreten tegen den oorlog zullen gehoord worden op alle wegen, en de dalen zullen weerklinken van de zweepslagen waarmee wij de furiën zullen uitdrijven.</p>
<p>&nbsp;</p>
<p>Of maak ik mij illusiën en heeft ook Sylvester ongelijk? Is 't waar, wat men mij toeroept, dat de mannen van den handenarbeid evenals ieder ander voor zich zelf moeten opkomen?
<pb n="468"/>dat het een ondankbare taak is te willen strijden voor de belangen van hen die niet wenschen geholpen te worden, die zich veeleer beleedigd achten door onze welwillendheid, welke zij met den naam van bemoeizucht en pedanterie bestempelen?</p>
<p>'t Is mij, eerlijk gezegd, wel eens voorgekomen dat er niet weinigen zijn, die er zoo over denken; 't is wel de moeite waard te overwegen of er in 't geen deze lieden beweren en te goeder trouw beweren ook eenige grond van waarheid ligt.</p>
<p>Moet het volk zich zelf helpen?</p>
<p>Zonder twijfel. En toch, welk een bittere ironie ligt er in die phrase zoodra ze door ons gebruikt wordt! Is 't niet alsof men tot de rots zeide dat hij voedzaam graan moet voortbrengen, en tot den winter dat hij onze koude leden behoort te verwarmen? De man uit het volk kan zich zelf helpen zoodra hij zichzelf is, dat wil zeggen wanneer niets hem bindt dan de zorg voor zijn eigen onderhoud, wanneer hij zich alleen om zijn eigen toekomst behoeft te bekommeren. Dan kan hij zich verplaatsen, die levensvraag voor den arbeid onzer dagen, en het werk opzoeken wanneer 't hem thuis in verlegenheid liet. Dan kan hij desnoods een ander vaderland kiezen en de maatschappelijke banden, die hem dreigden te belemmeren in zijne bewegingen, verachten. Dan ook kan hij zich een geruimen tijd ontbering en zelfs gebrek getroosten door het vooruitzicht van eenmaal op zijn beurt onder de gezegenden te worden opgenomen en te bevelen waar de stem des drijvers hem dag aan dag in de ooren klonk. Maar als de man uit het volk een huisvader is en door honderd onmogelijkheden weerhouden wordt van al wat naar vrije keus en vrije beweging zweemt, dan is 't een miskenning van den feitelijken toestand wanneer wij tegenover hem van <hi rend="spat">self-help</hi> spreken.</p>
<p>Ja, ieder man die armen aan zijn lijf heeft, moet van het
<pb n="469"/>beginsel van <hi rend="spat">self-help</hi> doordrongen zijn; maar alleen dan wanneer de maatschappij dit mogelijk maakt, mogen wij dien eisch aan onzen vierden stand stellen. Vooraf behoort men alle belemmeringen weg te nemen en hem minstens voor wanhoop te bewaren als hij zou willen beproeven wat hij kan. 't Feit dat de loonen te laag zijn en in niet de minste evenredigheid tot de behoeften staan, 't drukt met centenaarsgewicht op allen, op den knappen werkman, zoowel als op den dronkaard. Van de negen à tien gulden, die hij verdient, behoeft ge niets af te nemen voor sterken drank en tabak om een huis vol zorgen te kunnen schetsen. Indien zijne kinderen, volgens den verstandigen maar ook deftigen raad van eenige wijze menschen, naar school moeten gaan en te dien einde betamelijk gekleed worden, heeft de arme drommel daaraan alleen reeds genoeg om er van den morgen tot den avond over te tobben. En ik vraag u, wat is er te verwachten van een man, die van den morgen tot den avond tobt? Als hij, thuis komende van zijn werk, gestaag met klachten ontvangen wordt; als de honger elk oogenblik aan de deur klopt en hij al zijn blijmoedigheid noodig heeft om niet tot wanhoop te vervallen zoodra hij aan de toekomst van vrouw en kinderen of aan zijn eigen ouden dag denkt, dan is 't waarlijk geen wonder wanneer hij naar den raad der vrouw van Job het oor begint te neigen en straks misschien God vaarwelzegt. Bedenkt lieve vrienden, dat Job, de wezenlijke Job, de man van Uz, geen handwerksman in de dienst van een baas, maar een landbouwer was. Een boer verliest den moed nooit geheel. Slechte en goede jaren slaat hij door mekaar. 't Kan zijn dat een donderbui zijn oogst vernielt, maar 't kan ook wezen dat diezelfde bui al zijn concurrenten weerloos maakt en hij van ongehoorde marktprijzen mag profi-<pb n="470"/>teeren. Juist omdat een boer nooit tevreden is, is hij nooit wanhopig. Op den achtergrond van een tafereel met verbrande hooibergen, verhageld koorn 
en veezieke koeien staat de mogelijkheid, de kans, die ook Job ten deel viel aan 't eind van al zijne beproevingen, van zevenvoudige restitutie: om te beginnen van wege de brandassurantie-maatschappij en de barmhartigheid van het gouvernement, dat de koeien niet wil afmaken zonder er ordentelijk voor te betalen. Zelfs een watervloed werd menigmaal voor de boeren een goudstroom. Bouwvallige houten huisjes doken onder en kwamen als sierlijke steenen gebouwen weer voor den dag.</p>
<p>Maar de werkman!.. Wie denkt om hem als hij geen werk heeft, en wie geeft hem de zekerheid dat het er morgen wezen zal? Uit vrees van alles te verliezen blijft hij liefst waar hij is om betere tijden af te wachten, en teert ondertusschen alles in wat hij bespaard had, zoo hij al in den vruchtbaren tijd werkelijk iets heeft kunnen sparen. Op die wijze wordt hij een vaste plant in een Amsterdamsch tuintje; nooit dood en nooit recht frisch, met een kromgetrokken stammetje en bijna nimmer met een voldragen bloem. Is 't niet wreed tot de zoodanigen van <hi rend="spat">self-help</hi> te spreken?</p>
<p>Of er dan niet zijn die zich zelfs onder deze ongunstige omstandigheden zelf geholpen hebben? Natuurlijk zijn er die, en daaronder zelf zeer achtenswaardigen; mannen die jaren lang als lastdieren gewerkt hebben en toch onder den zwaarsten arbeid de gelegenheid wisten te vinden om zich te bekwamen, wier geestkracht gelijk was aan de spierkracht van hun lichaam, wier wil gestaald werd in den strijd. Maar ik verzeker u dat gij ze wel tellen kunt. Tegenover de millioenen die ten grave daalden, zonder iets meer dan een machine geweest te zijn, vormen de levensbeschrijvingen der helden
<pb n="471"/>van den arbeid maar een heel dun boekje. En daarnaast staat dan bovendien nog een werk in honderd deelen, die de lotgevallen bevatten van metselaarsknechts die aannemers werden door diefstal en bedrog, van Adonissen in het werkpak die de kuischheid van de een of andere weduwe in verzoeking brachten. Voor den eerlijken, nobelen werkman is 't bijna onmogelijk anders dan bij uitzondering tot welvaart en verzekerdheid van zijne toekomst te geraken. Loodzwaar drukt hem dezelfde ijzeren noodzakelijkheid, die de kracht van den handenarbeid uitmaakt. Hoe meer hij geschikt heet voor zijn werk omdat hij nooit misslaat of misgrijpt, hoe meer voor hem de kans vermindert zich boven zijn aangewezen standpunt te verheffen. Want vergeet niet, dat alleen de hoogere ontwikkeling, die de vrucht van theoretische studie is, hem die kans kan geven.</p>
<p>De arbeider die meer <hi rend="spat">weet</hi> dan de anderen, komt vooruit. Alleen bij opgewektheid van geest en bij vrijheid van tijd is 't mogelijk of ook maar denkbaar, dat er velen zullen gevonden worden die bij den aanleg den lust hebben om aan den arbeid hunner handen dien van den geest te paren. En toch is dit alleen voor hen de weg.</p>
<p>De aard van het werk ('t is duizendmalen opgemerkt), is sinds een halve eeuw geheel en al veranderd. De machines hebben de taak van den gezel voor een groot gedeelte overgenomen, en alleen door vermenigvuldiging van den arbeid kan de laatstgenoemde met haar blijven concurreeren. Maar om den arbeid te vermenigvuldigen met een noemenswaardigen factor, moet het vindingrijke vernuft de geoefende hand te hulp komen; in 't kort gezegd, de werkman moet tegenwoordig wat weten om iets meer te kunnen worden dan hij is. Wie hem daaraan helpen wil, die geve hem geen
<pb n="472"/>aalmoes, maar vrijen tijd en, in den vorm van hooger loon, minder bekommernis over de dingen van heden en morgen.... Wie hem daarin helpen wil, beginne met hem de oogen te openen voor het feit, 't welk de economisten reeds tot vervelens toe hebben afgepraat, het feit dat de productie, en dus de welvaart, vermeerderd zijn naarmate de mensch zich meer met het fijne werk bemoeien kan en het grove overlaten aan den stoomhamer en de stoomzaag, die ons in kracht, maar ook in stompzinnigheid overtreffen.</p>
<p>&nbsp;</p>
<p>In verband met de bovenstaande beschouwingen zou ik nu wel eens even willen vragen hoeveel ambachtsscholen er in dit jaar, o.a. in ons land, zijn opgericht, en hoe over 't algemeen de verhouding is tusschen 't geen nu en vroeger voor den zoogenoemden minderen man en voor de middelklasse gedaan is? Veilig kan men zeggen dat, in vergelijking van de zorg der hooge regeering voor de laatste, er voor de eerste zoogoed als niets is verricht.</p>
<p>Of is 't te veel gevergd dat de kinderen onzer ambachtslieden overal in dorpen en steden de gelegenheid moeten vinden om, behalve lezen, schrijven en rekenen, de eerste beginselen van hun toekomstig vak te leeren? Is dat te veel? Welnu, wat zegt ge dan van den eisch dat er geen stad van eenige beteekenis behoorde te wezen of zij moest, benevens een avond- en herhalingsschool, een openbare werkplaats hebben, waar de knapen van onze wakkere werklui niet als loopjongens, maar als leerlingen werden opgenomen? 't Voorbeeld van Amsterdam en Rotterdam behoorde niet miskend te worden door vele gemeentebesturen, wier zorg voor de openbare gezondheid en den bloei der burgerij, zoo al geen dichterlier besnaard, dan
<pb n="473"/>toch in openbare verslagen van commissiën en rapporteurs geprezen wordt. Wilt gij dat de werkman zichzelven helpe, begin dan met zijn jongens de gelegenheid aan te bieden om voor de toekomst een schat te vergaderen dien geen motte of roest verderft en geen dief kan stelen.’</p>
<p>Doch genoeg, meer dan genoeg voor een oudejaars-avond. Als ik zoo voortga, zal de tijd mij ontschieten en 1872 voor mij staan eer ik mij in postuur gezet heb om den jeugdigen Genius van het nieuwe jaar met een blij gelaat te ontvangen. En toch behoort dat zoo! Hoe somber 't rondom ook wezen moge, ook in de hoop op een betere toekomst ligt de heerschappij over het leven en onzen levenskring. Hij die niet nu en dan zich den lust vernieuwt door te grijpen naar 't geen voor hem is, zal de handen eerlang slap laten hangen en weldra ongeschikt zijn om ook maar het alledaagsche behoorlijk te verrichten. Daarom, mannenbroeders, laat ons niet vertragen! Terwijl Sylvester zich daarginds in den nevel van 't jaar 1871 verliest, kleurt het purper reeds de Oosterkim en roepen wij den nieuwen jaarkring het welkom toe. 't Jaar 1871 moge al niet zoo somber geweest zijn als de heilige man zich voorstelt, toch was het, alles bij mekaar genomen, geen vroolijk en vriendelijk jaar. Laat ons hopen dat het nieuwe beter zij. We zijn nu alweer zooveel verder van dien verwenschten broederkrijg, welks naweeën wij zoo pijnlijk gevoelden. Van hetgeen oplossing noodig had is reeds veel in behandeling genomen. Aan God laten wij de rest over. Indien het geloof aan zijn albestuur ons de lendenen omgordt en den arm versterkt, zal onze hoop niet beschaamd worden.</p>
<p>Of is de verwachting dat onze dwaasheden van gisteren de wijsheid van morgen zullen zijn, te eenenmaal ijdel?</p>
<p>Als wij ons eens ernstig toeleggen op de quaestie van den
<pb n="474"/>arbeid, als wij de vraag van het loon en de werkuren eens degelijk willen beantwoorden, dan zullen wij vast aaneengesloten toch wel op de overwinning mogen rekenen? - - - Sylvester heeft het goed ingezien dat onze vrome welwillenden nog maar al te veel den lust tot samenwerking missen; dat wij machteloos staan tegenover den berg van bezwaren en moeilijkheden, omdat iedereen wel wat doen wil en velen werkelijk ook wel wat doen, maar niets wat groot mag heeten en de gedaante der dingen veranderen kan. De gedachte dat de liefdadigheid de hoogste liefde en een aalmoes het beste bewijs van belangstelling is, ligt als een vloek op de arbeidsquaestie. Denkt er om!</p>
<p>&nbsp;</p>
<p>‘Dat is een vroolijke oudejaarsavond,’ merkte mijne vrouw op, toen ik haar de bovenstaande jammerklachten van Sylvester en mijne rechtvaardiging voorlas. ‘Mij dunkt, ondanks die laatste mooie volzinnen, die zeker aan de een of andere preek ontleend zijn, is uw eigen gemoedsstemming ditmaal niet veel opgewekter dan die van den heilige, met wien gij jaar op jaar aan 't sollen zijt. Indien wij 1871 zóó moeten vaarwelzeggen, is 't verstandiger de kinderen maar vroeg naar bed te sturen en te zorgen dat we ook zelven vóor twaalf uur in slaap zijn. 't Is recht dankbaar, moet ik zeggen, al het goede dat wij genoten hebben, al de zegeningen die God over ons uitstortte zoo maar geheel en al te vergeten om die ongelukkige arbeidsquaestie, waarvan ik voor mij niets begrijp. Mijn lieve hemel! <hi rend="spat">wij</hi> komen er immers ook niet zonder tobben en klagen? Ik verzeker u dat ik de vrouw van een flinken werkman dikwijls benijd héb. Zij heeft geen stand op te houden, kan zelve de handen
<pb n="475"/>uit de mouw steken, is niet afhankelijk van de luimen en nukken van de dienstboden - - -. 't Is waar, haar boekje komt niet elken Zaterdagavond uit en ze moet wel eens lang passen en meten om alle monden te vullen, maar is dat in onzen stand dan nooit 't geval? Och, onze lieve Heer weet dat ik alle menschen rijk en gelukkig zou willen zien, maar om nu van avond over niets anders dan over die quaestie te hooren waarover gij met uwe vrienden al zoo menigen avond gepraat hebt, zonder haar een streep verder te brengen - - -, dat noem ik ondankbaar en dwaas.’</p>
<p>Het kleine wolkje dat zich op het voorhoofd van mijne vrouw gelegerd heeft (en dat, hoe langer ze praat. des te zwarter wordt) brengt mij tot bezinning. De ontzettende zekerheid dat ik, op dezen toon voortgaande, haar en de kinderen naar bed zal jagen, doet mij beschaamd staan. Toch wil ik mijn rol niet zoo dadelijk opgeven. 't Is een te zeldzame gelegenheid voor algeheele instemming met een heilige om die te verzuimen. Ik antwoord dus op pedanten toon:</p>
<p>‘Lieve, gij moet nooit vorderen dat ik mij anders voordoe dan ik ben; aan 't einde van een jaar als dit, voel ik mij buiten staat een vroolijk gezicht te zetten. De arbeidsquaestie gaat mij persoonlijk meer aan dan gij meent. Als het peil der algemeene waardeering van den geest en de geestelijke ontwikkeling toeneemt, zal 't er ook voor mij en mijne vrienden vrij wat beter gaan uitzien. Ook wij moeten ons duizendmaal ergeren aan dezelfde kleingeestigheid waaronder de arbeiders gebukt gaan, aan de gierigheid van vele rijke couponknippers die de industrie vermoorden. Als zij, in plaats van hunne schatten te leenen aan de koningen die er kanonnen voor laten gieten, den ontwakenden handelsgeest aanmoedigden en hunne kapitalen aan den nijveren fabriekant toevertrouw-<pb n="476"/>den, dan zou er misschien ook een tijd komen dat een schrijver in waarde gelijk gesteld werd met een zanger, een pianist, een kunstrijder - - - - of ten minste met een boekverkooper van evenredige qualiteit.’</p>
<p>‘Wat slaat ge weer door,’ zucht mijne vrouw. ‘Hebben die menschen dan niet zoo goed als gij het recht om hun geld te beleggen gelijk zij willen? 't Is zeker heel mooi indien zij uit barmhartigheid en menschenliefde nu en dan wat afstaan of in het algemeen belang, dat ook het hunne is, de middelen tot verbetering ondersteunen, en daar zijn er, zooals gij wel eens zegt, ook heel wat die dat werkelijk doen, maar er is niemand die 't hun rechtmatig kan verwijten als zij goed vinden zich er niet mee te bemoeien. Heeft God niet aan den eenen veel en aan den anderen weinig of niets gegeven, opdat de rijke den arme vrijwillig helpen zou, en niet opdat de arme dreigend voor de rijken zou gaan staan? - - - Ondertusschen is 't op die manier een verrukkelijke oudejaarsavond geworden,’ vervolgt zij, terwijl ze even naar de pendule kijkt en de hand voor den mond houdt....</p>
<p>&nbsp;</p>
<p>Wij brengen (want natuurlijk kom ik door deze welgemikte vermaningen geheel tot mijzelven en mijn huisvaderlijken plicht), wij brengen verder den oudejaarsavond genoeglijk en in vrede door. Mijne jongens die een aardigheidje bedacht en een toepasselijk lied bij de piano geleerd hebben, houden zich cordaat en slepen mij ondanks mijn boozen luim in hun feestelijke stemming mede. Eer ik 't bemerk ligt de sociale quaestie bij zooveel andere quaestiën, die ik telkens voor den dag haal om ze eens te bekijken en weer weg te leggen in een goed gesloten kast. Onder den invloed
<pb n="477"/>van een glas warmen wijn en een fijne sigaar begin ik zelfs de wereld redelijk in orde te vinden en de hoop te koesteren dat zich alles op den duur nog wel schikken zal. Ik stel mij voor hoe op dat oogenblik duizend huisvaders in dezelfde positie verkeeren als ik, en hoe duizend- anderen die 't minder hebben toch ook hun best doen om de tekortkomingen en gebreken van het stervende jaar te vergeten. Er blijven nog maar weinige minuten over, voordat wij den doode zullen uitdragen. De aansprekers die vóor en achter het lijk zullen gaan, toonen zich, evenals de meeste hunner confraters, met het karreweitje vertrouwd en blijven onder de toebereidselen zeer bedaard en verstandig.</p>
<p>‘Weldra zinkt weder een gewichtig tijdperk in den schoot der eeuwigheid terug,’ zei straks een onzer predikanten van wien ik zeker weet dat hij zich noch van een gewichtig tijdperk, noch van den schoot der eeuwigheid een eenigszins draaglijke voorstelling kan maken. Toen hij vijfentwintig jaar de gemeente verveeld had sprak hij ook van een gewichtig tijdperk, en de schoot der eeuwigheid is een bergplaats voor alles wat hij niet begrijpt of van niet nabij durft bekijken.</p>
<p>‘Straks, mijne kinderen, zullen wij weer een belangrijke schrede op den weg des levens gedaan hebben,’ zeggen de neven en achterneven van meneer Bommers, onzaliger gedachtenis en zij vegen hun kin met het servet af, terwijl zij hun glas Bourgogne tegen de lamp houden en zichzelven gelukwenschen dat zij zoo'n wijntje in hun kelder hebben.</p>
<p>‘De jaren zijn snel en wij verzuimen zoo menigmaal hunne snelheid op te merken,’ roept mijn peetoom, die rentenier is en mij elken eersten Januari vijfentwintig gulden stuurt,
<pb n="478"/>‘om mij niet naar zijn dood te doen verlangen’, zooals hij er grappig bijschrijft.</p>
<p>Ook ik verteer, als gewoonlijk, een kapitaal aan gemeenplaatsen en vergeet daardoor den werkelijken stand van zaken, de onmiskenbare waarheid dat niet alle jaren aan elkander gelijk zijn. Toch voel ik bij het naderen van het gewichtig oogenblik meer en meer, dat ik alle reden heb om met mijn lotsbedeeling tevreden te wezen. Ik word, ondanks mijn geheime en openbare fouten, door mijne vrouw en kinderen aangebeden en de maatschappelijke betrekking, welke ik bekleed is van dien aard - - -, nu ja, van dien aard dat de betrekking veel slechter zou kunnen waargenomen worden dan 't geval is. Ik wacht morgen al degenen die onder mij werken op een glas madera. Ik ken de stereotype uitdrukking waarin zij dan hunne oprechte wenschen voor mijn behoud zullen samenvatten. Ik heb in dit jaar onderscheiden malen op Nutten en andere bijeenkomsten verhandeld, en ik had een paar maal het geluk een buitengewoon succes te genieten. Eens toen ik geen succes had lag dit aan 't publiek en aan de ongunst van het weer. Reken ik daar nu nog bij, dat ik niet ongelukkig ben geweest met een paar verzen die ik gezongen, en met een novelle die ik uitgevonden heb; alsmede dat ik ten overvloede in 't oog van al mijne kennissen een goede vent ben die geen mensch kwaad doet en als 't hem niet te veel moeite kost nu en dan nog wel eens iemand pleizier wil doen ook - - -, welnu, dan is dit jaar nog niet eens zoo heel kwaad geweest. We zijn, zoo al niet aanmerkelijk beter, dan toch ook niet zoo heel veel slechter geworden dan wij waren - - -. Met een beetje welwillendheid van den kant der fortuin sukkelen wij vermoedelijk ook het jaar '72 wel weer door - - -. Komt daarom in
<pb n="479"/>mijne armen, al mijne dierbaren, en laat ons voor een oogenblik vergeten dat er zooveel ellende daarbuiten is. Sylvester was maar wat uit zijn humeur, omdat hij niet zoo'n heer onder de Heiligen is als zijn voorganger.</p>
<p>&nbsp;</p>
<p>Waarom vervolgt gij mij, o Sylvester, ondanks de burgermansstemming met welke ik mijn hoofd op het kussen gelegd heb, nog in mijne droomen?... Waarom gunt ge mij den vrede niet, dien ik even eerlijk als de meesten mijner tijdgenooten op de velden van het egoisme veroverde, en waarmee ik mij voorgesteld had den slaap des rechtvaardigen te slapen?</p>
<p>Nog nauwelijks ben ik ingesluimerd of gij staat voor mijn ledikant en raakt mij met uw ijskouden vinger aan. Naast u staat een ander oud man, ook met grijze haren en ingevallen wangen.</p>
<p>‘Ziehier een arbeider bij uitnemendheid,’ zegt hij, terwijl hij hem de hand op den schouder legt en mij met zijn bittersten glimlach in de oogen ziet: ‘<hi rend="spat">deze</hi> mensch heeft gewerkt zooals niemand voor of na hem. Hij is nu oud, maar schatrijk. Zonder zorg kan hij den dood afwachten die niet verre meer zijn kan, en met de zekerheid dat de erfgenamen zijn onvermoeiden arbeid zegenen zullen, gaat hij naar de geheimzinnige velden waar ook ik sinds een paar minuten ben aangeland.’</p>
<p>‘Deze man is van niets opgekomen. Door ingespannen arbeid heeft hij alle bezwaren op zijn weg overwonnen; door geen oogenblik te verzuimen werd hij de eigenaar van schatten, die menschen als gij nooit anders dan in hunne droomen hebben aanschouwd. 't Is waar, hij getroostte zich daarvoor elke ontbering, hij heeft nooit ander levensgenot begeerd dan met zijn levensdoel overeenkwam; maar hij is ook gekomen
<pb n="480"/>waar hij wezen wilde. In hem is de arbeidsquaestie opgelost!’</p>
<p>‘Waarom grijnst gij, Sylvester? Worden ook de heiligen tot duivels, in onze droomen?’’</p>
<p>‘Ik zal u niet behoeven te vertellen dat deze man algemeen geëerd en geacht wordt’, antwoordt hij droog, alsof mijne opmerking hem niet aanging. Hij zit in den raad aller wijzen, hij beslist over het heil van kerk en staat als hij wil. Toch is hij van niets af begonnen. Zijn onvermoeid werken alleen heeft hem zoover gebracht - - -.</p>
<p>‘“En waarin bestond dan dat werken?” val ik in. “De man schijnt waarlijk uitgeput en ter dood vermoeid....”’</p>
<p>‘Toen de Portugeezen die nu 36 3/16 staan, zooals gij behoordet te weten, geen 12 konden halen, toen heeft hij Portugeezen gekocht en aan dat artikel alleen drie à vier kapitaal verdiend. Toen de 6 percents Amerikanen 81, die nu boven pari staan, voor een appel en een ei te koop waren, toen heeft hij er zich een wagenvracht van aangeschaft en is daardoor een millionair geworden. Ook in de Peruanen en de Grieken heeft hij op zijn tijd den slag geslagen. Ook Grenada en Venezuela hebben 't hunne bijgebracht tot zijn fortuin. Zelfs de Louisiana's en Colorado's moesten, zoogoed als de Eriespoorwegacties en de Paul Pacific's hun contingent leveren. Alle Russische banen hebben hem geld aangevoerd; met alle stoombootmaatschappijën, die op de beurs verschenen, heeft hij zijn staven goud doen ontbieden - - -. Hij heeft zwaar gewerkt, zich dag noch nacht rust gegund. Bedenk dat ik u gezegd heb, dat hij van niets af begonnen is.’ - - -</p>
<p>‘“Maar, bij al wat heilig en eerlijk en rechtvaardig is, Sylvester! <hi rend="spat">dat</hi> is toch niet de oplossing van de arbeidsvraag?”’ - - - - - - - - - - - - - -</p>
<p>De heilige man legt den vinger op mijne lippen en ant-<pb n="481"/>woordt, terwijl een rilling des doods mij door de leden vaart, als gleden alle ijsbergen van het kille noorden over mij heen:</p>
<p>‘Dat is de oplossing nog niet, mijn zoon! Maar als de wereld voortgaat deze en soortgelijke manier van werken <hi rend="spat">arbeiden</hi> te noemen, dan zal er een dag komen waarop premieloterijen en farobanken het arbeidsveld van den kleinen man zullen worden en uwe statistici den voor- of achteruitgang der maatschappij van de prijslijsten zullen aflezen.’</p>
<p>&nbsp;</p>
<p>‘“Dat verhoede God, Sylvester!”’</p>
<pb rend="blank" n="482"></pb>
</div>
</body>
</text>

</TEI.2>