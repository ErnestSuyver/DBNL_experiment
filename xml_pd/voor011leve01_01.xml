<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
   <teiHeader>
        <fileDesc>
           <titleStmt>
               <title type="main">Het leven en sterven ben ick genaemt</title>
               <author>Jeronimus van der Voort</author>
           </titleStmt>
           <editionStmt>
               <edition>
                   Dit bestand biedt, behoudens een aantal hierna te noemen ingrepen, een diplomatische weergave van <hi rend="i">Het leven en sterven ben ick genaemt</hi> van Jeronimus van der Voort uit 1597.
               </edition>
               <respStmt>
                   <resp>
                       <corr></corr>
                   </resp>
               </respStmt>
           </editionStmt>
           <extent><!-- aantal pagina's --></extent>
           <publicationStmt>
               <idno type="titelcode">voor011leve01_01</idno>
               <idno type="format">DBNL-TEI 1</idno>
               <availability>
                   <p>2019 dbnl</p>
               </availability>
           </publicationStmt>
           <notesStmt>
               <note></note>
           </notesStmt>
           <sourceDesc>
               <bibl>
                   <idno type="isbn"></idno>
                   <idno type="usedcopy">exemplaar Universiteitsbibliotheek Leiden, signatuur: 1203 H 31, scan van Google Books</idno>
               </bibl>
               <p>Jeronimus van der Voort, <hi rend="i">Het leven en sterven ben ick genaemt</hi>. Peeter Verhaghen, Dordrecht 1597</p>
               <p>&nbsp;</p>
           </sourceDesc>
       </fileDesc>
       <encodingDesc>
           <projectDesc>
               <p>Wijze van coderen: standaard</p>
               <p></p>
           </projectDesc>
       </encodingDesc>
       <profileDesc>
           <langUsage>
               <language id="nl">Nederlands</language>
           </langUsage>
       </profileDesc>
       <ebook>
           <bibl>
               <title type="main">Het leven en sterven ben ick genaemt</title>
               <author>Jeronimus van der Voort</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </ebook>
       <pod>
           <bibl>
               <title type="main">Het leven en sterven ben ick genaemt</title>
               <author>Jeronimus van der Voort</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </pod>
       <revisionDesc>
           <change>
               <date>2019-05-27</date>
               <respStmt>
                   <name type="person">RK</name>
               </respStmt>
               <item>colofon toegevoegd</item>
           </change>
       </revisionDesc>
   </teiHeader>
<text>
    <interpGrp><interp type="primair" value="vliss002blae01"/></interpGrp>
<body>
<cf><div type="chapter">

<pb ed="fol." n="Air"/>

<lg type="poem">
<l>Het leuen en steruen ben ick genaemt,</l>
<l>Want wy moeten al steruen namaels te leuen,</l>
<l>Dit beyde te weten elck een wel betaemt, </l>
<l>Wat oock leuen en doot is, wort hier beschreuen,</l>
<l>Schriftuerlijck en Philosooplijck gedreuen,</l>
<l>Met d'oorsaeck waerom ons de doot coemt aent boort,</l>
<l>Die hier en namaels sal worden beseuen:</l>
<l>Leest wel en verstaet, incorporeert Gods woort,</l>
<l>Op dat ghy gaet. <hi rend="i">In deuchden Voort.</hi></l>
</lg>
    <figure>
        <p><xptr to="voor011leve01ill0001.gif"/></p>
    </figure>

<lg type="poem">
<l><hi rend="i">Wel leuen doet wel steruen,</hi></l>
<l><hi rend="i">Tracht daer nae, bid ick cleyn en groot:</hi></l>
<l><hi rend="i">Tquaet leuen sal straff verweruen,</hi></l>
<l><hi rend="i">Want dloon der sonden is de doot.</hi></l>
</lg>

<lg type="poem">
<l>Het reyn Acoleyken, een bloem der Rethorijcken</l>
<l rend="; 1tab">Ghegroeyt, gheplant int Walchers dal,</l>
<l>Binnen Vlissinghen, laet door dit werck blijcken</l>
<l rend="; 1tab">Rethorices conste, al heefcse eenenvbal:</l>
<l>Sy verquickt weer, want den gheest ondersoecket al.</l>
</lg>
<p><hi rend="i">Tot Dordrecht.</hi></p>
<p>Ghedruckt by my Peeter Verhaghen, woonende<hi rend="i"> </hi>inde Druckerije, Anno 1597.<hi rend="i"></hi></p>


</div></cf>
<div type="chapter">
    <pb ed="fol." n="Aiv"/>
<head rend="h3"><hi rend="i">Den Autheur tot de Ouericheyt.</hi></head>

<lg type="poem">
<l>Gods rijcken seghen met theylicge geests leeren,</l>
<l>Wenscgt den Autheur, den eerweerdighen Heeren</l>
<l>In Leyden, namelijck de Magistraet.</l>
<l>Durenmeesters, Scgepens, die hy scguldicg is te eeren,</l>
<l>Soo hy goetjonsticg daer nocg hoept te verkeeren</l>
<l>In alder, vroomheyt, naer zijnen sobren staet:</l>
<l>Zijnde wt Antwerpen gheweken, volghend Tractaet</l>
<l>Van Parma metter stadt ghemaeckt duerende vier Iaeren,</l>
<l>Heeftse ghemeen, datr na bethoont metter daet</l>
<l>Tsynie te verlaten, en is na Walcheren gheuaren,</l>
<l>Lieuer zijnd by die Godvreesende scgaren,</l>
<l>Dan by Cioloppers stroopers van sinenschen leuen:</l>
<l>Ten tijden Due D'alba heeft hy oock moeten verharen</l>
<l>Wt Liere, en heeft hem in dienst des Princen ghegheuen</l>
<l>En alle Tocgten met zijn Exerllentie ghedaen, euen</l>
<l>Als een goet Soldaet toestaet te obserueren,</l>
<l>En is in dienst tot de Pacificatie tot ghebleuen.</l>
<l>Daer na heeft hy zijn ampt als Schilder weer gaen exereren:</l>
<l>Daer beneffens heeft hy hem oock laten gagieren</l>
<l>In Antwerpen, van der Rhetorijcker Camer reyn</l>
<l>Dienende als facteur t'Soutbloemken na begheeren,.</l>
<l>Ende nu d'Aooleyken, in het Vlissingsche pleyn</l>
<l>Hoe wel den Crijcgders Const verdruckt oerteyn</l>
<l>Soo en heeft hy Leyden ter eeren niet connen laten</l>
<l>Te bewijsen het leuen, en steruen des menschen ghemeyn,</l>
<l>Wat beyde is, hoe de doot oock niet en is te haten</l>
<l>Die hier tijtlijck gheschiet, van eerst dat wy d'leuen, vaten</l>
<l>Dit betuycgt dit Boeck aen al diet, verstandicg lesen,</l>
<l>Wat d'leuen oock is, van leeghe en hooghe Potentaten,</l>
<l>Wat oock d'eeuwighe doot is, en d'leuen eeuwicg ghepresen,</l>
<l>Ten is tot niemants achterdeel bewesen,</l>
<l>Maer wel tot goede instructie elck ghemaeckt bekent:</l>
<l>D'Autheur ghebiet hem in gratie des Magistraets deur desen</l>
<l>Als een goet supoost der Outheyt altijt obedient,</l>
<l>Haer in zijn Outheyt dit lesende voor een Testament.</l>
</lg>


</div>
<div type="chapter">
    <pb ed="fol." n="Aiir"/>
<head rend="h2">Het leuen en steruen ben ick ghenaemt.</head>

<lg type="poem">
<l>FAntaserende laetst met quellende sinnen,</l>
<l>Ginck ick om binnen, swerelts loop groot en smal,</l>
<l>Wt Vlissingh langs den Zeedijck, om ghewinnen,</l>
<l>Tverstant van Gods schepping, deur tbeminnen</l>
<l>Des aensiens, want den <hi rend="i">Geest ondersoecket al</hi>,</l>
<l>Bouen int firmament, beneden int aertsche Dal.</l>
<l>Op en onder der Aerden, jae inder Zee-baren gront,</l>
<l>Waer in diuersche Visschen zijn sonder ghetal:</l>
<l>Tghelijcx allerley Ghedierte op den Aertbodem ront,</l>
<l>En niemant van hun sy en steruen taller stont,</l>
<l>Vant begin haerder aencoemst, sonder eenich clachte.</l>
<l>De Swane singht, voelende haren sterfdach ghesont,</l>
<l>Verblijt haer teghen de doot: sulcx quam my int ghedachte.</l>
<l>Och oft de mensch so blij het steruen verwachte,</l>
<l>De lieflijcke doot die alle qualen fineert:</l>
<l>Oock alle ydelheyt, daer <hi rend="i">Democritus</hi> om lachte,</l>
<l>Die hy de menschen met arbeyt wort gheuseert,</l>
<l>De sinnen hebben in my alsulcx gheargueert,</l>
<l>Dat de doot dickmael is voor de bekende,</l>
<l><hi rend="i">Een wechneemster van smenschen arbeyt en ellende.</hi></l>
<l>&nbsp;</l>
<l>WAt is smenschen leuen? dacht ik sonder spreken:</l>
<l>Een wechvlieghende wolcke, vochtich onclaer:</l>
<l>Een afvallende bloemen, hy roock vergheleken,</l>
<l>Dwelck als een Post-bode is wech ghestreken:</l>
<l>Sulck is, seyt Job, tsmenschen leuen voorwaer. <hi rend="i"></hi></l>
<l>Dus becommert zijnde, sach ick met sterrende ooghen daer</l>
<l>Op die ruyschende Zee, op haer ebben en vloeyen,</l>
<l>Besloten in haer Duynen en santberghen te gaer. <hi rend="i"></hi></l>
<l>Mach (docht ick) O zee v arbeyt v niet vernoeyen,</l>
<l>V gaen, v keeren, v minderen, v groeyen,</l>
<l>Dwelck ghy van tswerelts begin soo hebt ghedaen,</l>
<l>En tot den eynde sult doen, sonder v te vermoeyen,</l>
<l>Al doet u <hi rend="i">Eolus </hi>als berghen hooghe staen:</l>
<l>Ghy blijft die ghy zijt, al coemt v <hi rend="i">Nepthunus</hi> aen</l>
<l>Met zijn Vorck dry tandich v persequeren. </l>
<l>Al coemt den wint <hi rend="i">Boreas </hi>v fellijck slaen,</l>
<l>En wil v in wit schuym, schier transformeren.</l>
<l>Ghy zijt en blijft <hi rend="i">Oceanus</hi> sonder mineren,</l>
<l>Dwelck de mensch niet en doet met al de zijne,</l>
<l><hi rend="i">Sy comen met weedom, en scheyden met pijne.</hi></l>
<l>&nbsp;</l>

<pb ed="fol." n="Aiiv"/>
<l>WAt is dleuen, acht ick anders dan een steruen?<hi rend="i"></hi></l>
<l>En het steruen, een begin van een ander leuen:</l>
<l>Dwelck wy door de lieflijcke doot eruen,</l>
<l>Hoe wel de mensch, haer bete acht voor bitter conseruen,</l>
<l>Daer sy niet dan soetheyt ons en wil gheuen:</l>
<l>Dit bedinckende, terstont heb ick beseuen:</l>
<l>Een lustich bosch, duyster door die groene bladen:</l>
<l>Ick gaf my daer in, terstont quaem my beneuen</l>
<l>Een vrou-persoon, becleet met swarte gewaden:</l>
<l>Wat soecht ghy mensch? sprack sy, zijt wijs beraden:</l>
<l>Gaet niet voorder, coemt by my te logijse</l>
<l>In mijn groot Palleys: ick danckte haer der weldaden.</l>
<l>Neen, sprack sy, coemt rust vrymoedich als de wijfe:</l>
<l>Ick logeert al, Keysers, Coninghen groot van prijse:</l>
<l>Hertoghen, Princen Grauen, hooch en leech gheboren:</l>
<l>Arm en rijck, proeuen om niet al mijn spijse.</l>
<l>Ick was int herte verslaghen door dit aenhooren:</l>
<l>Terstont quam my een ander Nimphe tot voren,</l>
<l>En greep my by der hant, my leydende voorby,</l>
<l><hi rend="i">Oft ghy al wech gaet, sprack d'ander, moet weer comen tot my.</hi></l>
<l>&nbsp;</l>
<l>HOe verr' ghy gaet, riepse, ghy en sult my niet ontgaen:</l>
<l>Want ick ben de ghene die v heb ghebaert,</l>
<l>En wederom sal ick v in mijn lichaem ontfaen,</l>
<l>Als ghy lang ghenoech op my hebt ghestaen,</l>
<l>En d'mijne vertreert, ghepluckt mijnen bogaert.</l>
<l>Ghy zijt my onghehoorsaem, tis wel uwen aert,</l>
<l>Hoewel ick en ben van uwer vele niet ouerlaeyen,</l>
<l>Al ist dat v <hi rend="i">Saturnus </hi>noch een tijt lanck spaert,</l>
<l>Hy sal v met zijn zeysen ten lesten af maeyen,</l>
<l>Gaet vry met de jonckheyt deur, cort worden v paeyen:</l>
<l>Want als ghy opt hoochste zijt, sal de fortuyne draeyen,</l>
<l>En sult my thuys brocht worden met verdriet</l>
<l>Dan sal ick v noch moeten logeren om niet,</l>
<l>En ander sullen met v goet triumpheren:</l>
<l>Noyt yemant hoe arm, die ick in noot verliet</l>
<l>Hoe wel sy dickmaels my lichaem versortseren,</l>
<l>Om my te beroouen, willet wel noteren</l>
<l>Weer ghy simpel, slecht, wijs, sot, bot zijt oft gheleert,</l>
<l><hi rend="i">Tis een goet kint, dat deuchtsaem sijn Ouders eert.</hi></l>
<l>&nbsp;</l>

<pb ed="fol." n="Aiiir"/>
<l>DOen sach ick om, zijnde perplecxt en verschrickt,</l>
<l>Deur de woorden die sy sprack met scherp ghebien</l>
<l>Die volcht my, docht ick, die my verclickt,</l>
<l>Sach niemant dan tvrouwen persoon, die was so ghedickt,</l>
<l>Dat ick met ooghen haer lichaem niet en cost ouersien:</l>
<l>O groot corpus, dacht ick, ick sal v ontvlien</l>
<l>Ist moghelijck, maer hoe ick voorder van haer was,</l>
<l>Doe sy grouer scheen: wat mach, dacht ick, dat bedien?</l>
<l>Haer Lichaem scheen heel groen van boom cruyt en gras,</l>
<l>So dat sy in effecte gheleeck den berch Atlas,</l>
<l>Dien hoe verr' ick ginck, altijt had in d'ooghe,</l>
<l>Hoe wel d'jonck Goddinneken hielt met my al eenen pas,</l>
<l>Om my wech te leyden deur nat, deur drooghe:</l>
<l>Hoe ick meer omsach, hoe d'ander haer meer gaff ten tooghe</l>
<l>Rontom my, my thoonende een diuersch ghelaet:</l>
<l>Verschrickt v niet, sprack mijn Leytster groot van vermooghe,</l>
<l>Ick weet wiet is, haer operatie en is niet quaet</l>
<l>Maer volcht ghy my vast, doet mijnen raet,</l>
<l>Ghebruycht v jeucht dewijl dat u mach lusten,</l>
<l><hi rend="i">Theeft zal zijnen tijt om leuen, steruen, en om rusten.</hi></l>
<l>&nbsp;</l>
<l>ICk was bedroeft om de woorden die my d'ander gaff:</l>
<l>Want het scheen wel, sy en wou my niet verlaten,</l>
<l>Dwelck in my alsulcken grooten vreese gaff,</l>
<l>Want bouen mijn hooft riep een swart vogel graf, graf:</l>
<l>Ich merckte t'was een van haer Ambassaten:</l>
<l>Och mocht my, docht ich, <hi rend="i">Pegasus </hi>peert op vaten,</l>
<l>Om vlieghende deur de locht haer te ontcomen.</l>
<l>Oft dat my <hi rend="i">Dedalus </hi>met zijn vleughels quam te baten,</l>
<l>Om wt haer ghebiet te worden wech ghenomen:</l>
<l>Want sy voer daghelijcx op, dwelck my was een schromen,</l>
<l>Leeuwen, Woluen, Thseghers, Panthers, en Beyren,</l>
<l>Lintworms, Cocodrils, Draken, by die vissche stromen</l>
<l>Om de mensch te brenghen in haer laueren,</l>
<l>tGilt haer ghelijck wie tvolck brengt, sy heuet euen geren</l>
<l>Niemant en crijcht van haer een quaet woort:</l>
<l>Want sy self is hongrich, sy can veel verteren,</l>
<l>En noyt clachte en wort van haer ghehoort,</l>
<l>Tmoet wel een selsaem weerdinne wesen,</l>
<l><hi rend="i">Die ghedanct noch gheert en wort, maer seer ghepresen.</hi></l>
<l>&nbsp;</l>

<pb ed="fol." n="Aiiiv"/>
<l>ICk ginck al suchtende ouer berch en valeye,</l>
<l>Deur bos en geboomte met dees jeuchdighe Vrouwe,</l>
<l>Twas oock int lustichste vande Meye,</l>
<l>Die vogelkens songen, noyt schoonder contreye:</l>
<l>Hasen, Conijnen, liepen daer jonck en ouwe:</l>
<l>Herten en Hidnen, O lieflijcke landouwe</l>
<l>Dacht ik, al gaende langs de groene straten:</l>
<l>Twasser al vol vreuchden behaluen ick, die was in rouwe,</l>
<l>Om datmen alle swerelts schoonheyt moet verlaten,</l>
<l>En bouen dat noch zijn selfs leuen haten,</l>
<l>En leeren steruen, hier in dit aertsche dal, </l>
<l>Om also een ander leuen aen te vaten.</l>
<l>Ick wert suchtende deur dit te ouerpeysen al:</l>
<l>t'Goddinneken sprack, maeckt geen droeuich gheschal,</l>
<l>Ghy zijt jonck, en meucht leuen veel jaren:</l>
<l>Laet oude lieden suchten, deurt ongheval,</l>
<l>Die de doot niet langher en wil sparen,</l>
<l>Ten is v geen noot so vroech v daer af te vervaren.</l>
<l>O neen, seyd ick, want mijn ooghen dit oyt saghen,</l>
<l><hi rend="i">Datter so veel Caluers, als Ossen worden gheslaghen.</hi></l>
<l>&nbsp;</l>
<l>DEes jonghe <hi rend="i">Nimphe </hi>die my dus leyde,</l>
<l>Sprach: vrient, sout ghy so slecht in treden</l>
<l>Ter herberghen? helaes van die voorseyde:</l>
<l>Ghy quaemter niet weer wt, en sy schreyde,</l>
<l>Want die Weerdin verteert alle menschen leden.</l>
<l>Wie ist seyd' ick inden geest tonvreden?</l>
<l>Tis <hi rend="i">Ops</hi> d'Aerde aller moeder groot van fixtuyte,</l>
<l>Diet al logeert, out en jonck besneden:</l>
<l>Wie tot haer in gaet, coemter niet leuendich wte.</l>
<l>Waer wilt ghy my brengen? vraechd' ick ten besluyte:</l>
<l>By mijn susters, sprack sy, suyuer en reyne,</l>
<l>En brocht my langs geboomte, vol van soeten fruyte:</l>
<l>Daer sach ick de <hi rend="i">Nimphen </hi>by <hi rend="i">Hipocrenes </hi>fonteyne,</l>
<l>Die my leyde, was de Goddin der jonckheyt ick meyne</l>
<l>Ghenaemt <hi rend="i">Hebe, </hi>en wou my solaes doen winnen</l>
<l>Deur haer Susters, sittende int effen pleyne</l>
<l>Aenden berich <hi rend="i">Helicon, </hi>const-rijcke Goddinnen:</l>
<l>D'een sonck, d'ander speelde om verheughen mijn sinnen,</l>
<l>Maer al te vergeefs waren my dees ghenuchten,</l>
<l><hi rend="i">Om dat de mensch sterflick geen doot en mach ontvluchten.</hi></l>
<l>&nbsp;</l>

<pb ed="fol." n="Aiiiir"/>
<l>ICk zach en hoorde daer alle melodye,</l>
<l>Rethorijcklijck spreken, alle snaerspel en sanck:</l>
<l>Sy toanden my haer consten, die seuen vrye</l>
<l>Maer al te vergeefs: hoe sou ick wesen blye,</l>
<l>Siende dat het leuen een steruen is van aenvanck.</l>
<l>Veel menschen vermoort quamen daer om const rijcken dranck,</l>
<l>En lieten haer van dees Goddinnekens schincken:</l>
<l>D'een om te ghebruycken Musicael gheclanck,</l>
<l>D'ander als een Astromijn te moghen blincken,</l>
<l>Och (dacht ick) wilt al eerst v leuen bedincken,</l>
<l>En tselfste sonder Geometria af meten:</l>
<l>Oock hoe naer v de doot is om dleuen te mincken,</l>
<l>Dats nootlijcker dan alle consten te weten:</l>
<l>Want het steruen doeghet doch al vergheten,</l>
<l>Lant, sant, gout, siluer, rijckdom en schat,</l>
<l>Vader, Moeder, Wijff, Kint hebbende versleten</l>
<l>Zijns leuen tijt, met arbeyt moe en wat.</l>
<l>De arme is dan so rijck, als die veel goets heeft gehadt:</l>
<l>Daer en helpt int steruen, const, cracht, noch practijcke,</l>
<l><hi rend="i">Int graf is den Meester den knecht den Meester gelijcke.</hi></l>
<l>&nbsp;</l>
<l>ICk nam oorloff, en scheyde met droeue wanghen,</l>
<l>En ginck my opt hoochste der Duynen setten,</l>
<l>Hebbende int ondersoeck des doots verlangen:</l>
<l>Oock wat dleuen was, daer ick met was omvangen,</l>
<l>Niet dan verdriet en pijlijcke smetten:</l>
<l>Arbeyt, moeyte, vreese voor tdoots verpletten:</l>
<l>Een droeuighe reyse deur hitte en couwe,</l>
<l>Die gedaen moet worden deur veel percketten,</l>
<l>Welck leuen ick niet anders en houwe</l>
<l>Dan <hi rend="i">Penelopes </hi>webbe, daer altijt met trouwe,</l>
<l>Met suchten, met weenen, wort aengheweuen,</l>
<l>En als de doot wil eyndighen onsen rouwe,</l>
<l>Oft om tot rust te bringhen, de hant wil gheuen:</l>
<l>Dan zijn wij verschrickt, en soecken al het leuen,</l>
<l>En souwen tzeyl weer geerne na den wint keeren,</l>
<l>En weer de Zee tempeestich beseylen euen,</l>
<l>Als oft de doot ons wou aendoen meerder verseeren.</l>
<l>O neen, sy is lieflijck, ons noodich na Paulus leeren:</l>
<l>Daer wy daghelijcx toegaen, dier wel op acht, heeft</l>
<l>tBehoort willecom tzijne, datmen lang verwacht heeft.</l>
<l>&nbsp;</l>

<pb ed="fol." n="Aiiiiv"/>
<l>DIt ouerdinckende sat ick half desolaet,</l>
<l>Maer dry ghesusters quamen my heur openbaren,</l>
<l>D'een had een spinrock, d'ander spont en maecte den draet</l>
<l>De derde tgheweuen laken nau gade slaet,</l>
<l>Om met haer schare daer deur te varen,</l>
<l>Ick merckte dat dry fatale goddinnen waren,</l>
<l>Die weten al wat de mensch staet te gheschieden,</l>
<l>Hebbende zijnen loop gheloopen, ghe-ent zijn jaren</l>
<l>Moet doen naer<hi rend="i"> Atropos</hi> ghebieden,</l>
<l>Die dlaken afsnijt, dats dleuen van alle lieden,</l>
<l>Hoe sterck <hi rend="i">Lachesis </hi>den draet oock heeft ghesponnen,</l>
<l>Dats d'opwassende mensch, hy mach gheen doot ontvlieden,</l>
<l>Doch oock d'eynde zijns leuens weten onder der Sonnen,</l>
<l>Tvlas dats de mensch, op <hi rend="i">Clothos </hi>spinrock ghewonnen,</l>
<l>D'aftrecken, thegin van steruen minjoot,</l>
<l>T volweuen web, so wijt mercken connen,</l>
<l>Is tvolbrochte leuen, om ghenieten de doot:</l>
<l>Dit seyden my dees dry ghesusters devoot,</l>
<l>Dat de doot is better medecijne<hi rend="i"></hi></l>
<l><hi rend="i">Dan d'leuen, want tis een gheduerighe pijne.</hi></l>
<l>&nbsp;</l>
<l>WAt wil ick dan (seyd' ick) my des leuens roemen:</l>
<l>Daer en is niet goets in, om naer te haken,</l>
<l>Oock gheen quaet in die doot, om die te schroemen,</l>
<l>Want sy alle weedom des lichaems coemt af bloemen,</l>
<l>Sy is lof baer nootlijck bouen alle saken:</l>
<l>Coemt laet ons een bewijs van dit leuen maken,</l>
<l>Dwelck mitter een steruen heet dan een leuen,</l>
<l>Wij comen met weenen, veel drucx wy smaken,</l>
<l>Eer deynde al quelende ons wort ghegheuen.</l>
<l>Isser wel yemant so cleynmoedich beschreuen:</l>
<l>Die altijt als een kint sou begheeren te zijne</l>
<l>Onder de roede, met vreesen en beuen?</l>
<l>Neent, Daer wt blijckt datter niet soets en comt te voorschijne</l>
<l>Dan dleuen: want tis al moeyte en pijne,</l>
<l>Studeren, leeren, onder een anders ghebiet,</l>
<l>Elkt haeckt na d'omloop des tijts om ten sijne</l>
<l>Met vryheyt zijns selfs Heer te wesen siet</l>
<l>In die jonghe jeucht wil hy wederom comen niet,</l>
<l>Hy achtet een doot, en soeckt te zijne een vader, fris</l>
<l><hi rend="i">Niet denckende dat hy de doot so veel nader, is.</hi></l>
<l>&nbsp;</l>

<pb ed="fol." n="Avr"/>
<l>GElijck een die swaer werck heeft aenghenomen,</l>
<l>Doet sweetenden arbeyt om te hebben voldaen,</l>
<l>Om genieten soeten loon, daer af vol vromen:</l>
<l>Oft ghelijck die een swaer reyse heeft ouercomen,</l>
<l>Verblijt hem, siende t'huys-van-rust veur hem staen:</l>
<l>Tschelijcx is de doot, en niemant en neemtse willich aen,</l>
<l>Hoe wel sy alle uren haer naerder treden,</l>
<l>Haer voelende, soecken weer den wech te hergaen,</l>
<l>Mocht hun ghebeuren, twort met suchten ghebeden:</l>
<l>Tzijn dwase begeerten, arm sinnen der Creatueren,</l>
<l>Dat sy niet en soecken te rusten in vreden</l>
<l>Als Keysers en Coningen die heyrcrachte conden vueren:</l>
<l>Iob in zijn lijden wenschte wel des doots besueren:</l>
<l>De mensch van vrouwen gebaert (sprack hy) leeft corten tijt,</l>
<l>Want smenschen leuen is hier maer eenen strijt:</l>
<l>Naeckt quam ick, naect schey ick, de Heer sy ghebenedijt,</l>
<l>Die also gheduldich hier het lijden draghen,</l>
<l><hi rend="i">Sulcke zijn wijs, hebbende in haer leuen een mishaghen.</hi></l>
<l>&nbsp;</l>
<l>WAnt die dleuen prijst, vint daer in niet van onrust,</l>
<l>De gheneghentheden soecken hem t'ouervallen:</l>
<l>Aenhanck, troeteling, ja alle swerelts lust</l>
<l>Coemt hem toe lachen om worden ghecust:</l>
<l>Want weynich zijnder die also niet en mallen,</l>
<l>Hoe wel dees genuchten zijn int eynde al niet met allen,</l>
<l>Maer wel het leetwesen sy onderworpen zijn:</l>
<l>Want die ghenuchten volbrocht in diuersche stallen,</l>
<l>Volcht een knaginghe der conscientien diuijn:</l>
<l>Daer en is gheen ghenuchte so soet bouen de wijn,</l>
<l>Sy en wort met bitterheyt ouertreft int ende,</l>
<l>Noch gheen so lieflijck van smaeck in den schijn,</l>
<l>Sy en geeft eenen bittren nasmaeck voor amende,</l>
<l>Noch gheen so ghematicht by die bekende,</l>
<l>Sy en is scherp bijtende, en brengt haer straffe met:</l>
<l>Ich swijghe noch vander onghenuchten leghende,</l>
<l>Als kyuagien, vechting, daer hem de mensch in set:</l>
<l>Och dit is al dleuen dier wel op let,</l>
<l>Veel dertelheyts doet menich onbedacht, ras</l>
<l><hi rend="i">Maer twort na beweent, dat te voren wel belacht, was.</hi></l>
<l>&nbsp;</l>

<pb ed="fol." n="Avv"/>
<l>EN so hy de reden als een Leytsman volghen wilt,</l>
<l>Gheen cleyn swaricheyt en comt oock te handen:</l>
<l>Want hy moet bereet zijn altijt met speer en schilt,</l>
<l>Als vanden vyant omset, hier ist daert ghilt,</l>
<l>Om die te weerstaen met zijn bloedighe tanden,</l>
<l>Wat hem ter werelt behaecht, dat zijn zijn vyanden:</l>
<l>Maer den aldermeesten die hem wil bespringhen,</l>
<l>Dats de werelt selue hem hebbende in banden:</l>
<l>Want in zijn lichaem voelt hy seer sonderlinghen,</l>
<l>Heymelijcke colusien die hem strijdende dwinghen,</l>
<l>Met vertwijffelde passien soeckende tijt en ure,</l>
<l>Om hem niet ydel lust en te verminghen:</l>
<l>Want al zijn teghenstrijden valt hem suere,</l>
<l>Selden op desen wech comt eenighe creatuere,</l>
<l>Dan alleen deurt bevel des Heeren:</l>
<l>Hoe veel zijnder oock, hoort wat ick ruere</l>
<l>Op desen pat comen, men sachse den rugghe keeren:</l>
<l>Ghy moet v in schandelijcke lusten vermeeren,</l>
<l>Oft eenen moeylijcken strijt aenveerden</l>
<l><hi rend="i">Dat moet de mensch voelen, so lang hy is op Eerden.</hi></l>
<l>&nbsp;</l>
<l>WAnt condy de lusten niet moetwillich temmen,</l>
<l>So moet ghy v inden strijt gheduerich houwen,</l>
<l>Oft al soetelijck met den stroom af clemmen,</l>
<l>Oft met moeyte en arbeyt daer teghen opswemmen,</l>
<l>Daerom so ghy een jonck mensch recht wilt aenschouwen,</l>
<l>Die met quade lusten dlijf heeft te vol ghedouwen,</l>
<l>Sal hem als een dronckich mensch na de feeste voelen,</l>
<l>Oft hy salder sulcken onlust af spouwen,</l>
<l>Niet meer begheeren en deurt berou vercoelen,</l>
<l>Diet manlijck weerstaen, hebben een gheduerich woelen,</l>
<l>Willen hun opgheuen, steruen oft hun selfs verlaten:</l>
<l>Siet sulcx is al tgoet, ja de gheduchelijcke stoelen</l>
<l>Daer de bloeyende jeuchden oyt op saten,</l>
<l>Daer de kinders na haken, en de oude lieden haten,</l>
<l>Ia daer van niet en moghen hooren spreken:</l>
<l>Tsy ydel lusten, arghe ghenuchten vol onbaten</l>
<l>Daer dieuen des menschen me is bestreken:</l>
<l>Theeft deur <hi rend="i">Heraclitus </hi>wel ghebleken,</l>
<l>Diet al beschreyde watmen ter werelt dede:</l>
<l><hi rend="i">Want so lang de mensch leeft, en heeft hy rust noch vrede.</hi></l>
<l>&nbsp;</l>

<pb ed="fol." n="Avir"/>
<l>Is als verdriet aen wat zijde de mensch hem helt:</l>
<l>Is hy met de werelt, de werelt hem bederft:</l>
<l>Is hy teghen haer, so wort hy verstooten, ghequelt:</l>
<l>Is hy met haer, so moet hy gierich zijn na tghelt,</l>
<l>Schalck en hooueerdich, veel moeyten hy verwerft</l>
<l>Is hy teghen haer, oock al leuende hy sterft:</l>
<l>Want veel spots en versmaetheyt moet hy lijden,</l>
<l>Verjaecht, berooft worden, veel quellinghe hy erft:</l>
<l>Cranckheyt, hongher, dorst, daer by een inwendich strijden,</l>
<l>So dat elcx leuen mach worden ghenoemt tallen tijden</l>
<l>Een verdrietich steruen, oft een ghestadighe doot:</l>
<l>Want weynich menschen zijnder die hun mijden</l>
<l>Dan eergiericheyt oft laten te soecken rijckdom groot</l>
<l>Wtghenomen Gods kinders, niet zijnde sonder noot,</l>
<l>Want de werelt heur haet en achtse voor dwaes:</l>
<l>Maer de gierighe lijden al veel quader exploot</l>
<l>Daer malfortuyne, en worden ontsinnich by naes</l>
<l>Niet hebbende ghewonnen, dan tijt verquist, helaes</l>
<l>Maer flercijn en lamheyt creghen voor conquestie,</l>
<l><hi rend="i">Wat de fortuyn goets gheeft, loont sy met quaet opt leste.</hi></l>
<l>&nbsp;</l>
<l>EN oft de sulcke nu al veel had ghewonnen,</l>
<l>Heel Oosten ontbloot van peerlen dierbaer:</l>
<l>Oft dat hy alle gout-mijnen vant Westen had vonnen,</l>
<l>Meyndy dat hy hem daer me sou vernoeghen connen?</l>
<l>Gheensins, maer vallen van d'een moeyte in d'ander claer:</l>
<l>Want een wisselinghe comt hem bespringhen swaer</l>
<l>Van tghene hy deur perijckelen heeft ghecreghen,</l>
<l>Dat besit hy met ancxstich beuen in ghebaer,</l>
<l>Tghene hy met vreese den Roouers heeft ontdreghen:</l>
<l>Thuys zijnde, vreestse noch meer, ten dient niet versweghen,</l>
<l>Zijn ghedaen arbeyt om tgout wt d'aerde te trecken</l>
<l>Is nv in contrarie wederom gheneghen</l>
<l>Om tselfste subijtlijck met aerde te decken,</l>
<l>Als dit al volbracht is van dees gierighe vrecken,</l>
<l>Hebben niet dan sorghe aen hals en been ghehanghen:</l>
<l>Ay arme menschen: tsy dwase ghecken</l>
<l>Die niet dan onrust des gheests en hebt ghevanghen,</l>
<l>Ghy besit, oft wort beseten sonder daer af t'ontfanghen,</l>
<l>Cracht oft deucht dies sulcke beswaert, leeft,</l>
<l><hi rend="i">Om eenen hoop drecx hy vergaert, heeft.</hi></l>
<l>&nbsp;</l>

<pb ed="fol." n="Aviv"/>
<l>DEur tgoets vergaren, de gierighe onverstandich werden,</l>
<l>Ia willen thooft hooueerdich daer me croonen,</l>
<l>Met recht souden zijt beter met voeten terden, </l>
<l>Oft als <hi rend="i">Crates </hi>in d'Zee werpen met volherden,</l>
<l>Op dat het ghemoet en sou quetsen noch hoonen:</l>
<l>Prijslijck is den dranck, wil ick betoonen,</l>
<l>Daer den dorst lichamelijck me wort gheboet:</l>
<l>Oock d'nutten der spijsen, is een deuchtsaem beloonen,</l>
<l>Dwelck den hongher stopt, en dlichaem voet:</l>
<l>Maer tgoutgier drincken elck bekinnen moet,</l>
<l>Verslaet gheen dorst, maer willen al meer drincken,</l>
<l>Oock meer eten sonder sat worden van d'Aertsch goet,</l>
<l>Och tis een valschen hongher diet can bedincken,</l>
<l>Sy eten sonder me-deelen, sy putten sonder schincken</l>
<l>Om vullen niemant anders dan haer selfs cruycken,</l>
<l>Vol zijnde deruen syse niet mincken,</l>
<l>Lijden lieuer dorst, ja gaen met ydel buycken,</l>
<l>Sy en hebbent veur ander noch veur haer selfs gebruycken,</l>
<l>Ligghen als <hi rend="i">Tantalus</hi> dorstich inden water-vliet,</l>
<l><hi rend="i">Die tgoet sonder ghebruyck leeft, die heeft min dan niet.</hi></l>
<l>&nbsp;</l>
<l>WIe en sou van sulck leuen niet zijn verwondert,</l>
<l>Want tgrootste lijden coemt hun dan eerst voor handen</l>
<l>Deur tverlies van tgoet, wordende gheplondert,</l>
<l>Deur schipbreking, oft banckeroeten besondert,</l>
<l>Deur roof, deur oorloghe, siende haer goet verbranden:</l>
<l>Dan crijt men, dan sitmen int hayr metten handen,</l>
<l>Ia sotter als kinders die hun speeldinck hebben verloren:</l>
<l>Want wat haestich vergaert wort, comt haest ter schanden:</l>
<l>Want tgoet is onderworpen vyantschap en thoren,</l>
<l>Theeft veel opsienders, verspieders achter en voren:</l>
<l>Want twort van elck een ghesocht en ghewilt,</l>
<l>Tselfste quijt zijnde, laten sy hun hooren</l>
<l>Niet oft sy gherooft waren, maer heel tvel afghevilt:</l>
<l>Sy worden halfrasende dul, therte swilt,</l>
<l>d'Ooghen tranen, de handen clappen, thooft staet wancklijck</l>
<l>Om dat sy haren hope gierich gheen tijt ghestilt</l>
<l>Hadden gheset op d'Aertsche goet vergancklijck,</l>
<l>Dat sy meynden winnen, achten sy verlies ondancklijck:</l>
<l>Want een winninge hoe groot, die oyt giericheyt geblust, heeft</l>
<l><hi rend="i">Tis een quaey oeffeninghe, daer de mensch in ongherust, leeft.</hi></l>
<l>&nbsp;</l>

<pb ed="fol." n="Aviir"/>
<l>ALder eerst bevind' ick de mensch een onnut kint.</l>
<l>Daer na een dwaes Iong'linck die niet loflijcks en dou</l>
<l>Deur gheneghentheyt zijns leyders verblint,</l>
<l>Daer na een hittich gheselle men hem beuint,</l>
<l>Zijnde ten haluen, wort hooueerdich in zijn ghemoet,</l>
<l>Ten laetsten out en gierich na d'Aertsche goet,</l>
<l>Die noyt seerder daerom en heeft ghewracht,</l>
<l>Dan opt wterste zijns leuens onsoet,</l>
<l>Als hijt weynichts behoeft, schraept dach en nacht,</l>
<l>Aldus wort theel leuen sonder verstant omghebracht:</l>
<l>D'een swilt van gramschap, d'ander boeleert alle daghe.</l>
<l>Och, oft my ghegheuen werde de macht</l>
<l>Alle huysen van bouen t'openen, dat icker in saghe:</l>
<l>Ick sou thoonen elcks sot lachen, elcks droeue claghe,</l>
<l>Hoe oock sommighe van volheyt den buyck op spant,</l>
<l>Hoe sommighe te vol ghesopen ruymen haer maeghe,</l>
<l>Hoe sommighe swemmen in wellust abundant:</l>
<l>Sommighe vlieden, hun en jaecht niemant,</l>
<l>Sommighe huylen, wieghen, kijuen, vechten tot der doot,</l>
<l><hi rend="i">Sulcx is onder alle daken het daghelijcx broot.</hi></l>
<l>&nbsp;</l>
<l>DEen is met sieckte, d'ander met armoede belast,</l>
<l>Met crijtende kinders, oft met een felle vrouwe:</l>
<l>De derde al het zijne onnutlijck verbrast,</l>
<l>Die vierde onrechtlijck zijns naesten goet aentast,</l>
<l>Som zijn onbeschaemt, luy, vuyl, en ontrouwe:</l>
<l>Etlijck zijn ouermoedich, som sitten in rouwe,</l>
<l>Som hebben haer sorghe in honden en peerden,</l>
<l>D'een spreeckt quaet van die hy met recht prijsen souwe,</l>
<l>D'een loopt na't dans-huys, oft crijght met bloote sweerden,</l>
<l>D'een gaet ploeghen, d'ander loopt een proces aenveerden,</l>
<l>En soo drijft elck zijn eyghen affectie,</l>
<l>Som al haer leuen in dronckenschap volheerden,</l>
<l>Som sitten cleynmoedich onder schuldenaers protectie:</l>
<l>D'een heeft in vonnissen zijn electie,</l>
<l>En hem seluen en oordeelt hy niet,</l>
<l>D'een schuldighe wil ouer d'ander doen correctie</l>
<l>Merckt hier tsmenschen leuen, ist anders dan verdriet.</l>
<l>Wantmen niet dan onrustighen handel deur en siet:</l>
<l>D'een wil d'ander sonder reden bederuen,</l>
<l><hi rend="i">Daerom is d'leuen, onghebleuen een eenich steruen.</hi></l>
<l>&nbsp;</l>

<pb ed="fol." n="Aviiv"/>
<l>HY en leeft niet, die niet en weet wat hy leeft,</l>
<l>En het steruen tot een ander leuen niet en bekent,</l>
<l>Dats een ruste die de doot hem gheeft,</l>
<l>Eenen soeten slaep, so lang tot dat hy heeft</l>
<l>Een wackermaking van God omnipotent,</l>
<l>O lieflijcke doot, O beelde excellent,</l>
<l>Waerom is v de mensch verfoeyende:</l>
<l>Want ghy zijt die hem van alle miserien ent,</l>
<l>Die alle moede gaenders zijt ontschoeyende,</l>
<l>In dit ouerpeysen was ick my so vermoeyende,</l>
<l>Dat ick slaeprich wert en lach ghestreckt:</l>
<l>Den geest vloech spatceren, dlichaem vernoeyende,</l>
<l>Sonder zijn wedercoomst, ken waer niet ontweckt,</l>
<l>Terstont heeft hy my de sake ontdeckt,</l>
<l>Wat de lieflijcke doot is met claer bescheet,</l>
<l>Een soete ruste, eenen slaep coreckt</l>
<l>Die van goet, vrient, oft werelt niet en weet:</l>
<l>In <hi rend="i">Epictetus </hi>schrijuen vont ick oock ghereet</l>
<l>Dat sy een vyant des leuens was een God der dieren,</l>
<l><hi rend="i">Een vrees der Ouders, een roof der kinders goedertieren.</hi></l>
<l>&nbsp;</l>
<l>MAer eer wy van de doot veel testeteren,</l>
<l>Laet ons het eergierich leuen bringhen voor ooghen,</l>
<l>Die deur begeerte van eer soecken te regeeren,</l>
<l>Meynen wat meer oft sekers te incorporeren,</l>
<l>Als <hi rend="i">Cincius Fuluius</hi>, groot van vermoghen,</l>
<l>Rooms Raetsheer int Capitolium op ghetoghen,</l>
<l>Wert met oneer onthalst, zijn vrou wech ghejaecht:</l>
<l>Alsoo wert d'eergierighe gheloont en bedroghen,</l>
<l>Ghelijck de giericheyt de mensch loont en deurknaeacht,</l>
<l>En voor zijn moeyte niet dan met aertschen dreck en plaecht,</l>
<l>Also is d'eergiericheyt met roock en wint beloonende,</l>
<l>De gheschencken van dese zijn wel so ydel wiet vraecht,</l>
<l>Als van d'ander grof, bot, beyde zijn sy thoonende</l>
<l>Den wech tot den afgront, niemant verschoonende,</l>
<l>Maer d'eergiercheyt is so veel perijckelooser voorwaer</l>
<l>Voor de ghene die met haer zijn inwoonende,</l>
<l>So haer waters int begin oock lieflijcker schijnen claer,</l>
<l>Buyten den vloet der gierigher, mits den arbeyt swaet,</l>
<l>So veel lichter is d'eergiericheyt, soeckende groot lof,</l>
<l><hi rend="i">Maer niet sonder vreese dientmen een Conincx Hof.</hi></l>
<l>&nbsp;</l>

<pb ed="fol." n="Aviiir"/>
<l>SOmmighe schijnen by Heeren en Vorsten groot gheacht:</l>
<l>Sommighe ghebieden ouer Leghers en heyrtochten,</l>
<l>So dat yeghelijck na zijn staet wort ghelacht,</l>
<l>Ghegroet, gheeert, ontsien en ghewacht,</l>
<l>Ghecleet met purper, Gout, oft sy veel vermochten:</l>
<l>Iae oftse heel swerelts wille tot haer brochten,</l>
<l>Maer men voelt niet hoe swaer oft hoe teere</l>
<l>Dat elck onse weecht, doen sy cochten</l>
<l>Met verlies van leden dees ydel eere,</l>
<l>Diet wiste en souse coopen nemmermeere,</l>
<l>Anders zijn deur saechter middel tot glori comen,</l>
<l>Om dat sy na den mont spreken haren Heere:</l>
<l>Som om dat sy hem ghedient hebben, de Tafel opghenomen,</l>
<l>Lyende duysent versmaetheden, dickmaels sy schromen</l>
<l>d'Aensicht haers Princen, hem gram siende, sy beuen:</l>
<l>Hoe ghemeensaem sy met hem zijn in vromen,</l>
<l>Sy zijn ghelijck die eenen Leeu t'eten gheuen,</l>
<l>Trecken haer hant te rugghe, tis weert beschreuen,</l>
<l>Al schijnt hy deur troetelinghe ghetemt te zijne,</l>
<l><hi rend="i">Worden wel eens ghebeten, dat lang doet pijne.</hi></l>
<l>&nbsp;</l>
<l>DIts d'wtcomen der vrienden van Potentaten:</l>
<l>Want als eenich Prince yemant metter tijt</l>
<l>Seer hooch heeft verheuen bouen maten,</l>
<l>So ist hem een lust den seluen te verlaten,</l>
<l>En maeckt deurt neervallen al zijn haters verblijt:</l>
<l>Ia so hy een heeft vervult met veel goets subijt</l>
<l>Persset hem somtijts als een spongie weer wte:</l>
<l>Dus ontbloot zijnde, wort daer by alle eere quijt,</l>
<l>tGroeten der Ghemeenten geacht veur een lichte schuyte,</l>
<l>Belanghende die in ghelijcken virtuyte</l>
<l>Te Houe dienen, landen, steden regeeren,</l>
<l>Die meest vrientschap accoort souden spelen op de Luyte,</l>
<l>Die benijden deen den anderen, sy schandaliseren:</l>
<l>Daer en is doch gheen meerder pijne oft persequeren</l>
<l>Dan de nijdicheyt, zijnde tgeest cortse en brant:</l>
<l>Daer by blijct dat sy geen seker vrientschap en obserueren,</l>
<l>Dwelck oyt heerlijck scheen by menschen van verstant,</l>
<l>Dees eergierighe meynen veel vrienden te hebben int lant,</l>
<l>Mits dat sy d'aensicht gheveynst seer schoon laten blijcken,</l>
<l><hi rend="i">Wat de mensch doet, hem wort gedaen van ghelijcken.</hi></l>
<l>&nbsp;</l>

<pb ed="fol." n="Aviiiv"/>
<l>WAnt soo haest de Fortuyne hem den rugghe keert,</l>
<l>So dat sulck een van zijn stoel wort afgheset,</l>
<l>Wort dwers aenghesien, van die hem hebben gheeert:</l>
<l>Laet daer teghen een ander Buffel ongheleert</l>
<l>Den stoel besitten, aen doen den wtghedaen Tabbaert net,</l>
<l>Sal eer en ontsich bewesen worden als een groot Cadet,</l>
<l>En worden opgheblasen spaey en vroech,</l>
<l>Ghelijck den vercierden Esel, wetende niet bet:</l>
<l>Men eerden hem als hy tbeelt van <hi rend="i">Isidis</hi> droech,</l>
<l>Hier mocht yemant segghen, sy hebben haren wil ghenoech,</l>
<l>En goet leuen, soo lang als duert heuren staet:</l>
<l>Want die dry oft vier jaer leeft sonder onghevoech,</l>
<l>En eens goey daghen heeft, die en heues altijt niet quaet,</l>
<l>Tis waer sooment goey daghen mach noemen te zijn in haet,</l>
<l>Daer toe vreesende altijt te worden ghedeporteert,</l>
<l>Bouen dat arbeyden noch met verlanghen vroech en laet,</l>
<l>Om in hoogher offitie te worden gheimployeert,</l>
<l>Menich schijnt van buyten gerust, wort binnen ghepersequeert:</l>
<l>Want gheen huys so schoon, dit moet elck bekinnen,</l>
<l><hi rend="i">Ten heeft doncker holen, diepe putten, en ghewormte binnen.</hi></l>
<l>&nbsp;</l>
<l>ICk wil hier noch bewijsen een groot onderscheyt,</l>
<l>Tusschen den Houelinck en geuanghens int ijser geslagen,</l>
<l>D'een is als d'ander ghesloten, voorwaer gheseyt,</l>
<l>En moeten grooten last hun opgheleyt,</l>
<l>Beschaemt oft onbeschaemt voor elcx ooghen draghen:</l>
<l>De ghevanghen sleypt d'ijseren keten al claghen,</l>
<l>Den Houelinck is met de zijne ongherust ghebonden:</l>
<l>De ghevanghen vertroost het lichaem by vlaghen</l>
<l>Deur den gheest, singhende in duyster gronden,</l>
<l>Den Houelinck ongherust, quelt zijn lichaem t'allen stonden</l>
<l>Vermoeyt inden gheest, can hem tot gheen ruste gheuen,</l>
<l>Gheen vernoeginghe en wort by hem ghevonden,</l>
<l>Men mach oock niet groot achten, dat groot schijnt verheuen:</l>
<l>Want ofter eenen Dwerch op een toren wert beseuen,</l>
<l>Ghy moet de hoochde meten daert manneken op staet:</l>
<l>Daer na meet den Dwerch, om alsoo euen</l>
<l>Zijn groote te vinden, dats den rechten <hi rend="i">Ariadnes </hi>draet,</l>
<l>Die <hi rend="i">Theseus </hi>wt den Doolhof bracht op de rechte straet,</l>
<l>Tschelijcx suldy oock deur d'afmeten alleyne</l>
<l><hi rend="i">De ydel hoocheden beuinden seer cleyne.</hi></l>
<l>&nbsp;</l>

<pb ed="fol." n="Bir"/>
<l>ONder een eergierighe sou wel een zijn wtghenomen,</l>
<l>Die sulcken opset in zijn ghemoet sou maken,</l>
<l>Dinckende so haest ick mach tot staet zijn comen,</l>
<l>Wil ick tot rust my ghenoeghen laten in vromen:</l>
<l>Maer wanneer hy nv ghestilt is inder saken,</l>
<l>Nau asem verhaelt hebbende, duncket hem niet smaken</l>
<l>Tgheen dat hem te voren goet docht, ja scheen seer hooghe,</l>
<l>Acht hy terstont seer leege, ja maer een trap om hooger te raken,</l>
<l>Om dat hy noch yemant bouen hem heeft in d'ooghe:</l>
<l>Hier soeckt hy altijt tclemmen deur nat, door drooghe,</l>
<l>So lang tot dat hem den asem op den wech begheeft,</l>
<l>En oft hy al schoon op thoochste comt sitten ten tooghe</l>
<l>Van d'Alpische berghen, te meerder vreese hy dan heeft:</l>
<l>Want hoe hoogher, hoe hem grooter tempeest aencleeft</l>
<l>Van storm, blixem, donder en slachreghen grof:</l>
<l>Want die ouer veel regeert, moet veel woorden hooren onbeleeft</l>
<l>Dwelck zijn hoochmoet doet neervallen in stof,</l>
<l>Spreeckt hem d'een eer, d'ander gheeft hem cleynen lof:</l>
<l>Hy wort beoocht, ghetoetst oft hy recht leeft in zijn offitie,</l>
<l><hi rend="i">Menich meynt vast sitten, valt wel in groote malitie.</hi></l>
<l>&nbsp;</l>
<l>EEnich mocht my dees reden legghen te voren</l>
<l>Dat Princen, Vorsten hebben een leuen sacht,</l>
<l>Voor al die tot Scepter en Croone worden gheboren,</l>
<l>En van joncx sonder arbeyt daer toe zijn vercoren</l>
<l>Datse vry van quellagie gheluckich zijn gheacht:</l>
<l>tCan zijn, datse d'onghemack niet voelen in zijn cracht,</l>
<l>Om datser in opghevoet zijn ydoone,</l>
<l>Ghelijck die gheboren zijn by swaters gracht,</l>
<l>Zijn swaters gheruys en de sluysen ghewoone,</l>
<l>Die ghevancklijck gheboren jonck is van persoone,</l>
<l>Haeckt na gheen vrydom, wil met recht verstaen,</l>
<l>Die op Alpis gheberchte, hooch onder tHemels throone</l>
<l>Opghevoet is, draecht hem mist oft sneeu niet seer aen:</l>
<l>Nochtans is hyer niet vry af, deur dat can slaen</l>
<l>Den Blixem wel een peerle van een Conincx hoot</l>
<l>tBleeck aen <hi rend="i">Sardinapolus </hi>zijnde met wellust omvaen,</l>
<l>Bracht deur dwanck van <hi rend="i">Arbactus </hi>hem seluen ter doot:</l>
<l>Een Coninck draecht een Croone van dorens scherp en groot,</l>
<l>Midts dat hy voor slants welvaert moet sorghe draghen,</l>
<l><hi rend="i">D'inwendighe smerte en mach den mont altijt niet claghen.</hi></l>
<l>&nbsp;</l>

<pb ed="fol." n="Biv"/>
<l>O Croone sprack een Coninck van Perssen wijs</l>
<l>Die wiste hoe swaer ghy om draghen waert,</l>
<l>Niemant en sou v willen opnemen, al lachdy voor prijs</l>
<l>By den weghe, dees woorden toonen met goet advijs</l>
<l>De moeyte en quelling daer een Prince met is beswaert,</l>
<l>Dat hy van al (hem onderworpen, out en jonck ghejaert)</l>
<l>Niet dan quelling en had, ja groot verdriet,</l>
<l>In dien wijt oock vraghen souwen alle Vorsten vermaert:</l>
<l>Als <hi rend="i">Dionisius</hi>, hebbende ouer Cilicien ghebiet,</l>
<l>Vont meer ruste int castijen der kinderen siet</l>
<l>In Corinthia, dan Cicilien met Scepter te regheren:</l>
<l>Hoort <hi rend="i">Salamon </hi>spreken die tgout wt dEylanden comen liet:</l>
<l>Rijck, wijs, begaeft bouen al datmen mach prijseren,</l>
<l>Die alle t'gheluck der aerden cost proberen</l>
<l>Noemet al ydelheyt, moeyte en pijne,</l>
<l>Die vreedsaem <hi rend="i">Augustus </hi>beclaecht oock sonder cesseren</l>
<l>Zijn Keyserlijck leuen wenscht een slecht mensch te zijne,</l>
<l><hi rend="i">Tiberius </hi>beclaecht oock zijn leuen ten fijne</l>
<l>Dat hy tKeyserdom in Ampt heeft beseten,</l>
<l><hi rend="i">Als die een Wolf by d'oor heeft, vreest tzijne ghebeten.</hi></l>
<l>&nbsp;</l>
<l>MOcht <hi rend="i">Constantinus </hi>de groote noch spreken</l>
<l>Die zijn begheerte na tVorstendom heeft ghestelt,</l>
<l>Der gheheelder werelt in strijt gheluckich ghebleken,</l>
<l>Men sou hem (helaes) wel d'ooghen sien leken,</l>
<l>Is int dorp Nicodemia doodelijck ghevelt</l>
<l>Deur dingheschoncken fenijn, noch wort v vertelt</l>
<l>Hoe <hi rend="i">Athila </hi>Hunnische Coninck ter wapen strijt-baer,</l>
<l>Roma tonder bracht, heeft oock Aquila versmelt,</l>
<l>Paduam, Veronen, Melanen en Papiam daer naer</l>
<l>Hy hiet Gods gheessel, brocht alle mensch in ghevaer,</l>
<l>Wert van zijn eyghen Ridders dootlijck ghewont,</l>
<l>Merckt hier tgherust leuen der Potentaten eerpaer:</l>
<l>Keyser <hi rend="i">Iustinianus </hi>bracht oock in corter stont</l>
<l>Gheheel Orienten onder dat Rooms verbont,</l>
<l><hi rend="i">Vitigim </hi>der Gotten Coninck hy oock tonder brachte,</l>
<l>Dwanck Affrica, niet sonder onrust op dees werelt ront,</l>
<l><hi rend="i">Carolus Quintus </hi>hielt hem gheruster en sachte</l>
<l>In zijn Clooster, dan int Keyserrijck groot van machte,</l>
<l><hi rend="i">Dauid </hi>moest oock voor <hi rend="i">Absalon </hi>vluchten</l>
<l><hi rend="i">Gheen Potentaet so groot, die leeft sonder suchten.</hi></l>
<l>&nbsp;</l>

<pb ed="fol." n="Biir"/>
<l>TBleeck aen <hi rend="i">Nero </hi>doen-mer een sou ontlijuen</l>
<l>Als hy de sententie sou subsingneren,</l>
<l>Suchtende wenschte hy niet te connen schrijuen,</l>
<l>Gheen Hoocheyt so groot sy en voelen de corosijuen</l>
<l>Die sy niet sonder groot leet en moghen purgeren</l>
<l>Wie wil dan de Hoocheyt gheluckich exstimeren?</l>
<l>So sy daer deur hun seluen ongheluckich houwen</l>
<l>En tgheluck in vernering soecken te conquesteren,</l>
<l>Want sy gheen plaetse op aerden en aenschouwen</l>
<l>Daer sy met dees Hoocheyt in rusten souwen,</l>
<l>Maer dees is alleen gheluckich die in vrede leeft,</l>
<l>Met een goet ghenoeghen der herten in Gods vertrouwen,</l>
<l>Maer ongheluckich is hy die gheensins ruste en heeft</l>
<l>Als den Coninck <hi rend="i">Pyrrhus </hi>die hem so begheeft</l>
<l>Om rust vinden wou de werelt onder hem bringhen,</l>
<l>Die vol van alle onrust tzittert en beeft:</l>
<l>Sy is niet te soecken in swerelts groot omringhen,</l>
<l>Maer heel na by int herte sonderlinghen</l>
<l>Tgheschiet seer weynich, dwelck beclaechlick, is, </l>
<l><hi rend="i">Want een gherust herte, God behaechlijck, is.</hi></l>
<l>&nbsp;</l>
<l>A<hi rend="i">Lexander</hi> die de heel werelt onder hem brochte,</l>
<l>Noemtmen ongheluckich, mits zijnde eergierich:</l>
<l>Om dat hy noch meer werelden sochte</l>
<l>En om zijn voelenden onrust niet en dochte,</l>
<l>Om tverlies zijns volcx om den strijt dangierich,</l>
<l>Binnen dry daech daer na was ghepaeyt manierich,</l>
<l>Met ses voet aerden, daer hy met was ghedeckt,</l>
<l>Den aert der Hoocheyt wilt altijt hoogher zijn bestierich,</l>
<l>So lang tot dat God haer ydel voornemen begheckt</l>
<l>Haren Scepter breeckt, haer Croone aftreckt,</l>
<l>Als <hi rend="i">Saul </hi>en <hi rend="i">Achap </hi>comende int beswaren,</l>
<l>D'eergierighe lijdt veel onghemacx subjeckt</l>
<l>En dat om meer onghemacx te vergaren:</l>
<l>Men meynt deurt opclimmen voor dit quaet hem te bewaren</l>
<l>Maer lancx so meer sulcke daer in gheraken,</l>
<l>Die den Caproen stellen wil ick hier in sparen</l>
<l>Om de miltheyt vande Hofsche Fortuyn t'ontschaken,</l>
<l>En niet en moghen ghenieten, groot hertseer sy maken,</l>
<l>Om dattet een ander crijcht daer sy op sien verdooft,</l>
<l><hi rend="i">Niet die de voghel weet en heeft en, maer die hem rooft.</hi></l>
<l>&nbsp;</l>

<pb ed="fol." n="Biiv"/>
<l>ICk en spreeck oock niet van diet hebben in handen,</l>
<l>De welcke sy veel te vast toe sluyten,</l>
<l>Soo dat hen door de vinghers valt met schanden,</l>
<l>Dat zijn d'ongheluckichste gheacht in alle landen:</l>
<l>Want de miltheyt des Hofs zijn dwase firtuyten,</l>
<l>Die den vyant ter venster in worpt van buyten</l>
<l>Met troetelinghe en listighe laghen</l>
<l>Daer hy spottende ons met voert in zijnder schuyten,</l>
<l>En doet ons om sulcken diensten malcander slaghen:</l>
<l>Maer de meest hebbende, is meest te beclaghen,</l>
<l>Ongheluckich, ongherust in al zijn ghebiet,</l>
<l>Hoort my, mocht nv yemant segghen oft vraghen,</l>
<l>De gierigaert heeft van zijn goet gheen gheniet,</l>
<l>En de eergierighe niet dan onrust en verdriet,</l>
<l>En bereyden also hun beyden een helle:</l>
<l>Maer souwer nv niet wel een moghen wesen siet,</l>
<l>By Potentaet oft Prince, die sonder querelle</l>
<l>Zijn offitie sou bedienen als een vroom gheselle,</l>
<l>En ghebruycken soetelijck zijn goet al zijn Iaren?</l>
<l><hi rend="i">Iaet, waren de menschen so sy voormaels waren.</hi></l>
<l>&nbsp;</l>
<l>QUalijck middel sie ick daer toe te raken:</l>
<l>Want die oude suyuerheyt is langh verloren,</l>
<l>So wie hem nv vermenght in ghemeyne saken,</l>
<l>Die moetet goet, wel oft qualijck maken:</l>
<l>Doet hy quaet, hy valt in Gods thoren,</l>
<l>De conscientie pijnicht hem achter en voren,</l>
<l>Doedy goet, so hebdy de menschen tot vyant:</l>
<l>Ia de matichste van dien sullen v na sporen,</l>
<l>En dreyghen v door haer tyrannije: want</l>
<l>Behaechdy de Ghemeente, so behaechdy onplaysant</l>
<l>Een veel-hoofdich dier vol felder aenslaghen,</l>
<l>En om alsulcke te behaghen elegant,</l>
<l>So moet ghy voor al v seluen mishaghen:</l>
<l>Behaechdy God, ghy staet in perijckel al v daghen</l>
<l>Van de werelt, die v d'ooghen sal doen leken,</l>
<l>Bespotten, verstooten in verdriet jaghen:</l>
<l>Daerom so ghy alle vrome mocht hooren spreken,</l>
<l>Sy souwen met waerheyt segghen om schouwen de ghebreken,</l>
<l>Datter gheen meerder rust op aerden en wort beseuen</l>
<l><hi rend="i">Dan priuarelijck sonder Offitie te leuen.</hi></l>
<l>&nbsp;</l>

<pb ed="fol." n="Biiir"/>
<l>SOmmich claghen dat sy onder tgherucht der Palleysen,</l>
<l>Oft inder Heeren houen moeten resideren:</l>
<l>Want dienstbaerheyt doet den mensche veysen,</l>
<l>Soecken ontslaen te zijn deur het ouerpeysen</l>
<l>Des ampts, daer sy haer seluen in depriseren:</l>
<l>Want niemant en isser dat wil ick testeren,</l>
<l>Hy en heeft een mishaghen, ja grooten rouwe</l>
<l>Van zijn beroep, en soecken ander liedens regeren,</l>
<l>Hoe wel dat hun haest wel leet wesen souwe,</l>
<l>So verr' hy daer in ghestelt wert: want ick houwe</l>
<l>Niemant en ghenoecht des handels die den ouderdom betaemt</l>
<l>Maer soeckter af ghevrijt te zijn in elck landouwe</l>
<l>Hoe wel hy tverlinghen des ouderdoms wenscht onbeschaemt</l>
<l>Wat sullen wy dan dees werringhe des gheests ghenaemt</l>
<l>Moghen doen, om de rechte beleeftheyt te vinden?</l>
<l>Sullen wy de menschen vlieden, om wesen ongheblaemt,</l>
<l>Inde Bosschen by alle dieren, Herten en Hinden,</l>
<l>Om ons van die onmatighe passien t'ontbinden:</l>
<l>Twaer goet, so men daer gherustelijck leuen mochte,</l>
<l><hi rend="i">Maer hoe sal hy rust vinden, die noyt rust en sochte.</hi></l>
<l>&nbsp;</l>
<l>SOmmighe hebben lust om sulck rust te soecken,</l>
<l>Maer wterlijcke schaemte haer te rugghe treckt</l>
<l>Waer in sy grootelijck dwalen in alle hoecken,</l>
<l>Dat sy hun schamen, voor die sy int herte vloecken</l>
<l>Vraghen sy raet, en zijn haren vyant subject:</l>
<l>Eenich ander wort veur ghestelt perfect,</l>
<l>Datmen behoort te dienen het ghemeyn beste,</l>
<l>Maer sulck raetslie en mercken niet eens hoe incorrect</l>
<l>Sy haer seluen dienen (soecken groote conqueste)</l>
<l>Eerst veur af, tghemeen welvaert moet beyden opt leste,</l>
<l>Maer so en hebbent de Romeynen voortijts niet ghedaen:</l>
<l>Gierighe noch eergierighe en mochten int Rooms gheweste</l>
<l>Gheen staet bedienen, noch int Capitolium worden ontfaen,</l>
<l>Dan vrome <hi rend="i">Patres</hi> sonder loon die na d'opstaen</l>
<l>Der Colegien na huys ginghen, doende haer affeyren:</l>
<l>Tis nu al anders, wy sient met ooghen aen:</l>
<l>D'een loopt na Courtisanen, d'ander na die Taueyren</l>
<l>Oft die Consuls weer quamen, sy souden vercleyren</l>
<l>Dat Room gheen Room en ware, segghende al spotten,</l>
<l><hi rend="i">De werelt is dwaes sonder ghetal vol sotten.</hi></l>
<l>&nbsp;</l>

<pb ed="fol." n="Biiiv"/>
<l>DAer werter sommighe ander te verstaen ghegheuen,</l>
<l>Datse veel ander verbeteren moghen, </l>
<l>Deur een goet exempel van een rechtveerdich leuen,</l>
<l>Maer sy en mercken niet eens, tis weert beschreuen,</l>
<l>Dat hondert ghesonde lien in een stadt pestieus deurtoghen:</l>
<l>Ia Medecijns self de peste eer hebben inghesoghen,</l>
<l>Eer syer eenen mensch af costen ghenesen,</l>
<l>Dewijl daer gheen preseruatijf af en is voor ooghen,</l>
<l>So en moet niet anders dan een temtatie wesen:</l>
<l>Want hoe veel soete waters datter in d'Zee comen gheresen,</l>
<l>So en connen sy de southeyt der Zee niet versoeten,</l>
<l>Maer worden self brack, daer by wilt oock lesen</l>
<l>Hoe Loth met twee oft dry goede mans niet en mocht boeten</l>
<l>Dmisbruyck van Sodoma, God wierpse onder voeten:</l>
<l>Somma, belanghende alle verstandighe lieden,</l>
<l>Die voor ziel en lichaem becommert zijn moeten</l>
<l>Om een ghesonde locht, voor besmetting tontvlieden</l>
<l>Na tstedeken Segor trecken, na d'Enghels ghebieden:</l>
<l>Sulcke zijn bewaert deur God moet ick belijen,</l>
<l><hi rend="i">Maer die tquaet met hem draecht, cander hem niet af bevrijen.</hi></l>
<l>&nbsp;</l>
<l>EEnich vliet wel tHof, en worter af bevochten:</l>
<l>Menich wilt de werelt ontvlien, sy volcht achter ane,</l>
<l>So dat sy qualijck plaets erghens vinden mochten,</l>
<l>De werelt en vintse eer syse self sochten,</l>
<l>So subtijl loert de werelt om de mensch te verslane,</l>
<l>En oft sy nu al een tijt lanck zijn op een vry bane,</l>
<l>Sy worden met armoedt oft twist in huys beswaert:</l>
<l>Want quade beroeringhe en is niet t'ontgane,</l>
<l>De werelt laet haer erghens in voelen, tis haren aert,</l>
<l>Bouen dat, ons noch een heftighe oorloghe aenvaert:</l>
<l>Dats tvleesch teghen den gheest, de passi teghen de reden,</l>
<l>De werelt teghen de werelt in ons haer openbaert</l>
<l>Sy laet haer in thert vniden, ja in al de leden:</l>
<l>Sommich gheuen voor, sy willen wt de werelt treden</l>
<l>En soecken daer deur swerelts eer en groete,</l>
<l>Ander bieden haer den rugghe in veel steden,</l>
<l>Onder dies gaen syse heymelijck te ghemoete:</l>
<l>Som weygeren hooghe staten, om datmense met woorden soete</l>
<l>Daer toe sou bidden, ander berghen haer in hoecken,</l>
<l><hi rend="i">Op hope datmense sal comen soecken.</hi></l>
<l>&nbsp;</l>

<pb ed="fol." n="Biiiir"/>
<l>AL so is de Werelt onder een vermomt cleet ghelogeert,</l>
<l>By die selue diese schijnen te ontvlieden:</l>
<l>Dits tbedroch so sy by vele converceert,</l>
<l>Vlieden wy inde woestijne, sy heeft haer plaets genoteert:</l>
<l>Sy hout alom haer hof, sy bekeurt veel lieden,</l>
<l>Sy wou Christum van steen broot te maken ghebieden,</l>
<l>Gaen wy in ons seluen, wy vinden niet dan verderuen,</l>
<l>In ons so onreyn als elders, tstaet so te gheschieden:</l>
<l>Want wy en connen de werelt in ons niet doen steruen:</l>
<l>Wy zijn in haer, sy in ons, als aertsche scheruen,</l>
<l>Daerom wie hem vander werelt afscheyden, </l>
<l>Die moet eerst van hem seluen scheyden om verweruen</l>
<l>Een nieu leuen, en tot steruen hem bereyden:</l>
<l>Dats tot die doot, die elcken can leyden</l>
<l>Tot eeuwighe ruste die voor sulck staet open</l>
<l>Wt een pestighe stadt, vlucht men wel op der heyden,</l>
<l>Maer te vergheefs hebben wy quay locht inghesopen:</l>
<l>Wy draghense met ons, wy worden becropen</l>
<l>Al zijn wy een anders besmetting ontweken,</l>
<l><hi rend="i">Ten baet niet als wy tquaet in ons houwen steken.</hi></l>
<l>&nbsp;</l>
<l>WY zijn wel vertrocken verr' vanden menschen siet,</l>
<l>Maer wy en hebben de mensch wt ons niet verdreuen,</l>
<l>Dees holgaende Zee quelt ons met sulcken verdriet,</l>
<l>Dat wy begheerich worden om spouwen yet:</l>
<l>Oft om vrydom ons in een ander schip begheuen,</l>
<l>Vant groot int cleyn, om van minder wint worden ghedreuen,</l>
<l>Maer tzijn al die selfste buyen die daer waeyen,</l>
<l>De selfste baren die tgroot schip hebben opgheheuen,</l>
<l>Daer en is gheen ander middel, hauen noch kaeyen</l>
<l>Tot stilheyt, dan alleen de doot diet al af can maeyen,</l>
<l>Wy soecken eensaemheyt, om eensaemheyt t'ontvluchten:</l>
<l>Wy ontrecken ons van ghebrekelijcke die wy versmaeyen,</l>
<l>En draghen ons ghebreck me in alle ghehuchten,</l>
<l>Ons verdoruen affectie, ons knaghen ons suchten</l>
<l>Om d'Egyptische vleeschpotten, die wy daghelijcx gedincken,</l>
<l>Mochten wy dit pack aflegghen met ghenuchten,</l>
<l>Maer lacen neen, wy moeten int harnas blincken:</l>
<l>Zijn de Griecken buyten wech, Simon wil ons crincken,</l>
<l>Somma dleuen des menschen op dees werelt wijt,</l>
<l><hi rend="i">Is lacen niet anders dan eenen gheduerighen strijt.</hi></l>
<l>&nbsp;</l>

<pb ed="fol." n="Biiiiv"/>
<l>HOe moghen wy int eynde hier af worden ontslaghen,</l>
<l>Deur eenighe Bosschen, Berghen oft Reuieren:</l>
<l>Oft datmen hem in een hol alleen gaet ontdraghen,</l>
<l>Daer en is maer een middel wie ghijt meucht vraghen,</l>
<l>Dat vrede can maken, oft rust gheuen goedertieren:</l>
<l>Dats tscheyden des gheests van tvleesch onsuyver manieren,</l>
<l>De Meesters' daer af wort ghenaemt de doot,</l>
<l>Die d'onsuyuer begheerte wech can stieren,</l>
<l>Van die reyn wercking des gheests minjoot:</l>
<l>Welck twee in een persoon ghevoecht zijn seer groot</l>
<l>Sonder versticking altijt teghen een opstaen,</l>
<l>Ten sy dat sy steruende ghescheyden worden bloot,</l>
<l>Anders en mach den persoon gheen rust ontfaen,</l>
<l>Tis al te vergheefs remedie daer toe ghedaen,</l>
<l>Wil d'een regeren, d'ander staet hem teghen,</l>
<l>Om dees twee in eeuwicheyt te versamen plaen,</l>
<l>So moetmen tvleesch steruen deur tgodlijck pleghen:</l>
<l>Want in die nieu herborenheyt ist al gheleghen,</l>
<l>Maer d'eenighe ruste wort deur de doot beuonden,</l>
<l><hi rend="i">Wel hem die van d'aertsch lichaem is ontbonden.</hi></l>
<l>&nbsp;</l>
<l>BElanghende de vernoeginghe die de wijse</l>
<l>In haer oeffening hebben deur een eensaem leuen,</l>
<l>Int lesen, int leeren, in alle consten groot van prijse:</l>
<l>Sulcke hebbent beter, seg ick met goeden advijse,</l>
<l>Dan die hun tot een rasende jacht begheuen,</l>
<l>Waer deur sy verwildert, vreesen noch en beuen,</l>
<l>Nochtans moeten sy al zijn onder <hi rend="i">Salamons </hi>vertellinghe,</l>
<l>Niet dan ydelheyt en worter inde werelt beseuen,</l>
<l>Moeyte, onruste, en des gheests quellinghe:</l>
<l>Sommighe leeren correct spreken, oock reyn spellinghe,</l>
<l>En om haer leuen te betren sy niet eens en bedincken:</l>
<l>D'ander deur <hi rend="i">Logica </hi>ghebruycken redens instellinghe,</l>
<l>En haer natuerlijcke reden sy onbehoorlijck mincken:</l>
<l>D'een wil deur <hi rend="i">Aritmetica </hi>elck const-rijck beschincken,</l>
<l>Leeren rekenen, een deel in velen diuideren,</l>
<l>Qualijck can hy met zijnen broeder eenen stuyuer al clincken</l>
<l>Vreedsaem deelen, ist niet een dwaes obserueren:</l>
<l>D'een can landen, steden, meten deurt dupliceren</l>
<l>Van <hi rend="i">Geometria </hi>vroech en late,</l>
<l><hi rend="i">Maer van zijn selfs leuen en weet hy gheen mate.</hi></l>
<l>&nbsp;</l>

<pb ed="fol." n="Bvr"/>
<l>DE Musicieen can de voyse wel in toneren,</l>
<l>So dat de stemmen lustich clincken eensaemlijck,</l>
<l>Maer oneenicheyt laet hy in zijn hert logeren,</l>
<l>Met Nabuer oft vrient en can hy accorderen,</l>
<l>Dwelck hem bouen Musica waer beter betaemlijck</l>
<l>De sterr'kijcker siet om hooghe, en valt blaemlijck</l>
<l>Inde put voor hem: want die en siet hy niet,</l>
<l>Zijn ooghen sien na den Hemel, zijn herte schaemlijck</l>
<l>Graeft hy diep in d'aerde, merckt dit verdriet.</l>
<l>De Philosooph disputeert vande Natuer aller dinghen siet,</l>
<l>En zijn seluen en leert hy niet eens kinnen,</l>
<l>Om een ander te ghenesen, men den Medecijns ontbiet</l>
<l>Die zijn selfs corts der zielen niet en voelt van binnen,</l>
<l>De Histori-schrijuer wil d'oorloghe van Troyen versinnen,</l>
<l>En wat in hem gheschiet, hy niet gaey en slaet.</l>
<l>De Rechtgheleerde wil ick met recht verwinnen,</l>
<l>En wort self verwonnen van zijn eyghen quaet.</l>
<l>De Theologant maeckt van tgheloof groot ghepraet,</l>
<l>En bringht veel argumenten op de bane,</l>
<l><hi rend="i">Maer de liefde en begheert hy nau yemant voor te stane.</hi></l>
<l>&nbsp;</l>
<l>ALle dees consten quellen tverstant sonder ende,</l>
<l>Maer onvernoecht: want hoe men daer meer af weet,</l>
<l>Hoemen meer wetens soeckt, tis een groot amende:</l>
<l>Sy nemen den twist niet wech datment bekende,</l>
<l>Noch der zielen, sieckte, onrust en leet,</l>
<l>Sy maken de mensch niet vroom, maer wel een Poeet,</l>
<l>Oock wel scherpsinnich, maer voorwaer niet wijs:</l>
<l>Want wetenheyt leyt int bekinnen zijnder onwetenheyt breet,</l>
<l>Wie sulcke recht bekent, is een wijs man propijs,</l>
<l>Daer Gods vreese tbegin af is en tbeste advijs,</l>
<l>Maer sy wort veur enckel sotheyt ter werelt gheacht,</l>
<l>Vervolcht als een doot-vyant met afgrijs,</l>
<l>Maer die God vreest moet geen quaet vreesen, forts noch cracht</l>
<l>Want alle quaet dient hem ten besten dach en nacht,</l>
<l>Hy en mach oock niet goets hopen op dees werelt: want</l>
<l>De Duyuel is haer Vorst, die de zijne toelacht,</l>
<l>Maer de Godvreesende is hy een erf-vyant,</l>
<l>Dus met wat oeffeninghe wy den tijt playsant</l>
<l>Deur bringhen, tsy met goede oft dwasen wercken,</l>
<l><hi rend="i">Den tijt ouerualt ons al eer wijt mercken.</hi></l>
<l>&nbsp;</l>

<pb ed="fol." n="Bvv"/>
<l>WY en mogen sulcx deur eensae<hi rend="i">m</hi> oft gemeen leuen niet ontgaen,</l>
<l>Nochtans een yeghelijck wel des gissinghe maeckt</l>
<l>Om in ouderdom te rusten, alle moeyte te zijn ontslaen,</l>
<l>Geen commer te hebben, maer sy coemt dan stercker aen:</l>
<l>Want deurt bloeysel des ouderdoms sietmen de gebreken naeckt,</l>
<l>D'ouerdaden der jonckheyt die ons wel hebben ghesmaeckt,</l>
<l>Comen ons inder outheyt fel atrapperen,</l>
<l>Met kintsche swackheyt, tandeloos, qualijck ghespraeckt,</l>
<l>Men moet ons cleeden, ontcleeden als een kint regteren,</l>
<l>Dloon des ouerdaets coemt ons oock tormenteren</l>
<l>Met flercijn, graueel en allerley quaden,</l>
<l>En wil ons van d'een lit voor d'ander na priueren:</l>
<l>En also worden betaelt ons voorgaende daden,</l>
<l>Dus sorghen, ons waken, tgheefts arbeyt met schaden,</l>
<l>Met verlies van ghesicht, ghehoor en ander sinnen,</l>
<l>Daer ghy d'een voor, d'ander na af wort ontladen,</l>
<l>Wtghenomen tghevoel der pijnen, buyten en binnen:</l>
<l>Daer en is niet een lit dat moet me bekinnen,</l>
<l>De doot en nemet te pande in elcx aenschouwen,</l>
<l><hi rend="i">Om dat wy den dach der betalinge qualijck willen houwen.</hi></l>
<l>&nbsp;</l>
<l>WY en hebben seer na niet vele ten is aen ons ghestoruen,</l>
<l>En nochtans leuen in ons onse ghebreken,</l>
<l>In spijt vande Natuere blijuen onbedoruen:</l>
<l>Want de gierigaert heeft gheen tijt ghenoech verworuen</l>
<l>Zijnde met eenen voet in d'Aerde, gaet noch versteken</l>
<l>Schat, ghelt en goet, al oft hy sou comen ghestreken</l>
<l>Na zijn doot, en dat wederom wt halen.</l>
<l>D'eergierighe gaet in zijn Testament veel bespreken:</l>
<l>Ydel onnutte pompeusheyt int behanghen der salen,</l>
<l>Int becleeden des grafs met wapens daer op te malen,</l>
<l>Op dat zijn feylen na zijn doot noch souwen leuen:</l>
<l>Die dertel oude mensch wil noch niet falen</l>
<l>Te danssen met schouwers, de voeten hebben hem begheuen,</l>
<l>Alle dees misdaden zijn hem voorby ghedreuen,</l>
<l>En siet, hy self noch niet af en staet.</l>
<l>De jonghelinck leeft en hoept het toecomende verheuen:</l>
<l>Maer de oude voelt het toecomende quaet:</l>
<l>Hy en heeft niet te verwachten vroech noch laet,</l>
<l>Mits dat mistroostheyt en wanhope om hem sweruen,</l>
<l><hi rend="i">Dan na d'ellendich leuen, een ellendich steruen.</hi></l>
<l>&nbsp;</l>

<pb ed="fol." n="Bvir"/>
<l>BElanghende den ghenen die vander jonckheyt aen</l>
<l>Den strijt teghen werelt en vleesch hebben aengenomen,</l>
<l>Die om hun selfs te sterue<hi rend="i">n </hi>so groote<hi rend="i">n</hi> moeyte hebbe<hi rend="i">n</hi> gedae<hi rend="i">n</hi></l>
<l>En de werelt voor den tijt hebben ghesocht tontgaen</l>
<l>Bouen de ghewoonlijcke ellenden die sy zijn deurcomen,</l>
<l>Voelen de sieckte des ouderdoms, en des lijfs onvromen,</l>
<l>Hebben min inden gheest, dan int swack vleesch eenich macht:</l>
<l>Wat vermaken hebben sulcke, hoort datse niet en schromen</l>
<l>Maer bly zijn, datse den strijt so na hebben volbracht,</l>
<l>En hun bereyt sien om deur des doots cracht</l>
<l>Wt dit verdrietich ghevancknis te worden ontslaghen.</l>
<l>Hoort meer quaets d'ouderdom bestrijt, tmoet werden bedacht</l>
<l>Dats verlies van ouders, kinders, vrienden en maghen:</l>
<l>D'een ouer zijn wijfs doot sietmen rouwe draghen,</l>
<l>D'ander om dat hyse noch heeft behouwen,</l>
<l>D'een wil om dat hy int houwelijck steeckt, veel claghen:</l>
<l>D'ander om dat hyer buyten is, sit vol rouwen,</l>
<l>Och, oft sulck menschen haer gheluck al weghen souwen,</l>
<l>Teghen d'ongheluck dat hun coemt bestormen,</l>
<l><hi rend="i">Sy souwen haer achten ellendighe aertsche wormen.</hi></l>
<l>&nbsp;</l>
<l>DIe alsulcke<hi rend="i"> </hi>lieden gheluckich oordeelen,</l>
<l>Moesten sy dry daghen in haer plaetse leuen,</l>
<l>En proeuen den ancxt, arbeyt en bitter morseelen</l>
<l>Om quijt zijn, souwen sy soecken veel crackeelen,</l>
<l>Ia den eersten die sy vonden, geerne ouergheuen:</l>
<l>Want so eene al zijn gheluck en voorspoet had beschreuen,</l>
<l>Teghen alle pijne en moeyte die hyer om heeft ghehadt,</l>
<l>En om tgheluck te bewaren veel sorghen heeft beseuen:</l>
<l>Hy sal door en wt hem seluen oordeelen, dat</l>
<l>Tgrootste gheluck op aerden niet en is dan een vat</l>
<l>Vol alder ellenden, sorghen en verdriet,</l>
<l>De kintheyt is slechtheyt, de jonckheyt een draeyende rat,</l>
<l>Een ydel brandende hitte sonder eenich gheniet:</l>
<l>De manheyt een swaer becommernis, den ouderdom siet</l>
<l>Een verdrietighe quelling met d'ooghen vol tranen,</l>
<l>Ons ghenuchten zijn cortsen des gheests, ons goet bediet</l>
<l>Moeyte, arbeyt, pijne, ons hoocheyt een ydel wanen:</l>
<l>Ons ruste niet dan onruste, noch moet ick vermanen,</l>
<l>So wy van d'een ouderdom tot d'ander ghenaken,</l>
<l><hi rend="i">Is niet anders dan van cleyn in grooter weedom te raken.</hi></l>
<l>&nbsp;</l>

<pb ed="fol." n="Bviv"/>
<l>EN dat d'een vare also altijt d'ander voort drijft,</l>
<l>Tot dat wy ten lesten comen in des doots hauen,</l>
<l>Maer tis al niet te achten, wat niet en blijft:</l>
<l>Leuen, steruen, gheluck, ongheluck, weedom, leden verstijft</l>
<l>Tvergaet, twort al vergheten, als wy ligghen begrauen,</l>
<l>Laet ons int sluyten ten lesten dan hier me lauen,</l>
<l>Dat het leuen anders niet en is te interpreteren,</l>
<l>Opcomende, afgaende met al zijnder gauen,</l>
<l>Niet dan van een ander toecomstich leuen te begheeren,</l>
<l>Tis een berou van tvoorleden, cleynachtich met blameren,</l>
<l>Tghene dat inder jeucht hem wel heeft ghesmaeckt,</l>
<l>Dleuen is een lust om het toecomende te atrapperen,</l>
<l>Tghene dat niet gheproeft en heeft, dats daer meest na haeckt:</l>
<l>Tis een ydel ghedincken van al daert deur is ghebraeckt,</l>
<l>En een onseker verwachten vanden toecomenden staet,</l>
<l>Daerom in tgantsche leuen, weermen, slaept oft waeckt,</l>
<l>En is niet ghewissers dan de doot vroech oft laet,</l>
<l>En oock niet onghewissers, wie ghijt vraecht om raet,</l>
<l>Dan den tijt en ure des doots voor groot en smal,</l>
<l><hi rend="i">Maer hy is wijs, die waeckt teghen dat die doot comen sal.</hi></l>
<l>&nbsp;</l>
<l>Naer alle miserien coemt ons de doot verschijnen,</l>
<l>Die wy so seer vreesen, laet ons haer aenmercken,</l>
<l>Oft sy oock so quaet, so wreet is vol pijnen,</l>
<l>Ghelijck wy by haer wt schilderen bevijnen,</l>
<l>Oft wy haer so moeten vlieden wt alle percken,</l>
<l>Als tkint voor d'momaensicht, tzijn simpel wercken.</l>
<l>Wy schricken om dat wy niet begrijpen en connen</l>
<l>Dat sy inder waerheyt is: want alle ongheleerde clercken</l>
<l>Achtense droeue, wreet, vreeslijck, diet al heeft verslonnen:</l>
<l>Wy berghen ons voor haer, als voor de hitte der sonnen,</l>
<l>Om dat wy met ydel imaginacien zijn beset,</l>
<l>Maer wilt staende blijuen aenden mast Christi ghebonnen,</l>
<l>En met ooghen stantvastich wel op haer let,</l>
<l>Ghy sultse vrientlijcker vinden danse de Schilder set,</l>
<l>Ia veel soeter dan ons ellendich leuen,</l>
<l>Dwelck een droeuich onweer is, dwelck ons brengt int percket:</l>
<l>De doot is daer wy deur wt verdriet worden gheheuen:</l>
<l>De doot is de hauen daer wy in comen ghedreuen,</l>
<l>Sy is tschutsel dat ons vrijt vande felle Zee-baren,</l>
<l><hi rend="i">Men moet niet haten, maer liefhebben die hem wil bewaren.</hi></l>
<l>&nbsp;</l>

<pb ed="fol." n="Bviir"/>
<l>GHy mocht segghen daer wort pijn ghevoelt int steruen,</l>
<l>So ick v toegheue, so moet ghy oock bekinnen</l>
<l>Dat int ghenesen eender wonden menich weruen</l>
<l>Corosijf ghebruyckt wort veur soete conseruen,</l>
<l>Om tverrot vleesch ende quetsuer te ouerwinnen,</l>
<l>Om tghequetst vleesch te ghenesen oft blutssing van binnen,</l>
<l>So moetment vliement oft heel wt snijden,</l>
<l>Maer in desen deurganck naer v versinnen,</l>
<l>Is groote swaricheyt gheleghen, ja cleyn verblijden:</l>
<l>Daer en is oock gheen hauen om schepen te bevrijden,</l>
<l>Sy en heeft eenen moeylijcken inganck om in te raken,</l>
<l>Daer wort ter werelt gheen goet ghecreghen sonder lijden,</l>
<l>sDoots inganck heet verdrietich, so wy hem verdrietich maken,</l>
<l>En haer also met eenen quellenden gheest ghenaken,</l>
<l>Oft met wanckelbare ghedachten daer toe comen:</l>
<l>Maer laet ons met eenen gherusten geest haer comen ter spraken</l>
<l>Daer en sal perijckel oft swaricheyt worden vernomen.</l>
<l>Wat pijne doet ons de doot, vraech ick alle vromen?</l>
<l>Wat can sy beteren den brant die wy ghevoelen?</l>
<l><hi rend="i">Sy comt alleen om ons te vercoelen.</hi></l>
<l>&nbsp;</l>
<l>WY willen de doot beschuldighen van al de pijne</l>
<l>Die wy lijden in ons leuens eynde seer groot:</l>
<l>Denckt hoe veel sieckten ghy ghehadt hebt, hoe veel brijne </l>
<l>Ghy gheproeft hebt, sonder comen in doots schrijne:</l>
<l>Hoe veel torments ghy gheleden hebt aen lijf en hoot:</l>
<l>Hoe menichmael ghy om hulpe aenriept de doot.</l>
<l>Hoe condy v sleuens leste pijne op haer stueren,</l>
<l>Gemerct dat tbegonne<hi rend="i">n</hi> leue<hi rend="i">n</hi> verscheyde<hi rend="i">n</hi> pijn draecht inde<hi rend="i">n</hi> schoot,</l>
<l>En dat met tselfste zijn eynde moet wtvueren</l>
<l>tLichaems weedom quelt ons, met doots aenrueren,</l>
<l>Wy behooren niet ouer haer, maer ouer ons leuen te claghen:</l>
<l>Wat is de doot? oft anders te segghen t'allen uren,</l>
<l>Dan niet meer te leuen, gheen pijn meer te bejaghen,</l>
<l>Hebben wy pijn ghevoelt, eer wy in Moeders lichaem laghen?</l>
<l>O neen, ten is oock gheen leet op de werelt niet te zijne.</l>
<l>Zijn wy oock niet een doode ghelijck, moet ick vraghen</l>
<l>Als wy slapen? wy en ghevoelen weedom noch pijne:</l>
<l>Hebben wy beter ruste dan te dien fijne?</l>
<l>Beschuldicht dan de doot niet, bid ick arm en rijck, fijn</l>
<l><hi rend="i">Is de gheboorte bitter, tsteruen mach hem wel ghelijck, zijn.</hi></l>
<l>&nbsp;</l>

<pb ed="fol." n="Bviiv"/>
<l>SO tbegin ons incomens doch in pijne begint,</l>
<l>Ten is gheen wonder dat d'wt-eynde so gheschiet</l>
<l>En is, dat den tijt voor ons gheboorte, dit wel versint,</l>
<l>Sonder pijn is gheweest, voelende storm noch wint,</l>
<l>En in den tijt ons wesens aencomt alle verdriet,</l>
<l>Op wien sullen wy dees leste pijne legghen siet,</l>
<l>Op dit teghenwoordich wesen, oft op den toecomenden tijt:</l>
<l>In welck wy niet en zijn, en ghevoelen wy niets niet.</l>
<l>Wy laten ons duncken dat wy eerst steruen subijt,</l>
<l>Als ons d'ooghen breken en den lesten asem worden quijt,</l>
<l>Ende en mercken niet dat wy doch steruen alle uren,</l>
<l>Wy aenveyrden de doot onghewoon met teghen-strijt,</l>
<l>En daer en is niet ghemeynders in ons, onder alle creaturen:</l>
<l>Want ons leuen moeten wy al steruende wt vueren,</l>
<l>Dewijle wy wassen, vergaen wy alle gadere.</l>
<l>Die een derderdeel zijnder Iaren beleeft heeft met besueren,</l>
<l>Die heeft een derdendeel van zijn doot becomen nadere,</l>
<l>Alle voorleden tijt beleeft van kint en vadere,</l>
<l>Die is doot, den teghenwoordighen leeft en sterft alle minuyte,</l>
<l><hi rend="i">Ons leuen is als een keyrse die daer brant uyte.</hi></l>
<l>&nbsp;</l>
<l>GHelijck een keyrse ist (segh ick) int lichaem ontsteken,</l>
<l>Welck den wint in sommighe doet ouerloopen snel,</l>
<l>In ander haestich wt blaest, eer sy ten halue<hi rend="i">n</hi> is ouerstreken,</l>
<l>In sommich ten eynde wtbrant, hoort my spreken:</l>
<l>Al lichtende verbrantse, haer schijnsel is haer verteering fel,</l>
<l>Een verdwijnenden roock aenmercket wel,</l>
<l>Haer leste vyer, is van smeyr en wieck oock dleste</l>
<l>Euen ghelijck is inden mensche tsleuens voorstel:</l>
<l>Want leuen en steruen is in hem alleen conqueste,</l>
<l>So wy den lesten den doot noemen, so moetmen al de reste</l>
<l>Oock noemen: want sy al wt een plaetse comen,</l>
<l>Op een wijse gheschieden in elck gheweste,</l>
<l>Nochtans macher wel een onderscheyt worden ghenomen</l>
<l>Tusschen dit leuen, en dat wy de doot heeten vol vromen,</l>
<l>Dat wy duerende dit leuen altijt wat hebben te steruen,</l>
<l>En na tselfste niet en vinden (tis wel te schromen)</l>
<l>Waer af te leuen, die oock ghelooft dat doots beeruen,</l>
<l>tsMenschen endt is, oft des leuens afkeruen,</l>
<l>Die en behoort niet te vreesen oft te worden banghe:</l>
<l><hi rend="i">Want die langhe leeft, die sterft seer langhe.</hi></l>
<l>&nbsp;</l>

<pb ed="fol." n="Bviiir"/>
<l>WY en behoeuen gheen troost, als Heydens teghen de doot:</l>
<l>Want de doot self begheert onsen troost te wesen,</l>
<l>Teghen alle aenstootende quellinghen groot,</l>
<l>Wy moeten ons wennen op haer te hopen minjoot</l>
<l>Want sy ons van alle druck en quael comt ghenesen,</l>
<l>Sy en is ons gheen wtganck tot tquaet mispresen,</l>
<l>Maer ter contrary eenen toeganck tot alle goet,</l>
<l>Sy en is ons gheen eynde des leuens in desen,</l>
<l>Maer eynde des doots, met een begin des leuens soet:</l>
<l>Beter is den dach des doots, seyt <hi rend="i">Salamon</hi> vroet,</l>
<l>(Dan der gheboorten dach) om dat hy niet en is den lesten dach,</l>
<l>Maer wel een gheboorte daer men eeuwich deur leuen moet,</l>
<l>Wy en sullen daer niet meer maken eenich beclach,</l>
<l>Oock niet meer loopen, ghelijck men in dit leuen plach</l>
<l>Na ydel lusten oft om aertschen roock te vergaren,</l>
<l>Maer sullen volcomen genucht hebben, welck noyt ooch en sach</l>
<l>Noch oor en hoorde, daer wy in sullen opvaren:</l>
<l>Desen clomp aerde sal ons dan niet meer beswaren,</l>
<l>Maer in d'aerde ghegrauen ligghen en ghedeckt,</l>
<l><hi rend="i">So lang tot dat hem God in een ander leuen opweckt.</hi></l>
<l>&nbsp;</l>
<l>WY en sullen alsdan niet met een lichaem slap,</l>
<l>Gheen arbeyt meer doen om hoogher te rijsen,</l>
<l>Vanden eenen staet ten anderen, van leeger tot hooger trap,</l>
<l>Noch teghen malcander strijden met handen rap,</l>
<l>Om tghene dat niet een Appel weyrt en is te prijsen:</l>
<l>Want wy sullen bouen swerelts hoocheyt om verjolijsen,</l>
<l>In eeuwighe blijschap alsdan zijn verheuen,</l>
<l>In blinckende cleeders leuen by der Hemelscher spijsen,</l>
<l>Ons vleesch sal ghestoruen zijn, onsen gheest volcomelick leuen,</l>
<l>Alle onse passien sullen zijn begrauen bleuen,</l>
<l>Ons ziel sal verlost zijn van dees ghevancknis vileyn,</l>
<l>En sal wederom locht worden ghegheuen,</l>
<l>Om te bekinnen d'oude eerste woonplaets certeyn,</l>
<l>Haer eerste claerheyt ghedencken, haer weerdicheyt reyn:</l>
<l>Want dlichaem datmen aenroert om de ziele ghewrocht,</l>
<l>En is de mensch niet, de mensch is wt tHemels pleyn:</l>
<l>Den Hemels is zijn Vaderlant, woonplaets en locht,</l>
<l>Dat hy int lichaem is, dats oft hy waer ghebannen onsocht,</l>
<l>Een tijt lanck daer in lijdende swaer tempeest:</l>
<l><hi rend="i">Want de mensch eyghentlijck is ziele en gheest.</hi></l>
<l>&nbsp;</l>

<pb ed="fol." n="Bviiiv"/>
<l>DE mensche is van Godlijcke qualiteyt,</l>
<l>Die niet bots oft grofs in hem en besluyt,</l>
<l>En dit lichaem soot nv is, voorwaer gheseyt,</l>
<l>Is een schale oft schorsse om ziel en gheest gheleyt,</l>
<l>Die ghebroken moet worden, souwer de ziel weer uyt.</l>
<l>Daerom so wy ontsloten willen zijn, ghenieten sleuens firtuyt</l>
<l>So moeten wy de doot begheeren, die is die tslot op doet,</l>
<l>De grendels op breeckt, om verlossen de vrucht:</l>
<l>Dats de ziele, die God tlichaem gheeft en weer hebben moet.</l>
<l>Ons dunckt dat wy eenich leuen ghevoelen soet:</l>
<l>Wy zijn vercromt, wy en moghen ons vleughels niet wtspreyen</l>
<l>Oft ons vlucht niet nemen na den Hemel soet,</l>
<l>Wy moeten wt desen aertschen clomp eerst zijn ghescheyen:</l>
<l>Wy sien door brillen, d'ooghen ons met recht en leyen:</l>
<l>Ons duncken, ons hebben zal al ydel droomen,</l>
<l>Ons weten is bedroch, maer de doot die wy verbeyen,</l>
<l>Dats die ons tghesichte en leuen mach gheuen vol vromen,</l>
<l>En wy meenen dattet deur haer ons wert benomen.</l>
<l>O neen, wy zijn verdoolt als dwalende schapen,</l>
<l><hi rend="i">Sy sent de ziel int leuen, dlichaem houts in ruste slapen.</hi></l>
<l>&nbsp;</l>
<l>WY roemen ons wel dat wy Christenen zijn,</l>
<l>Gheloouen na dit verganckelijck, een eeuwich leuen,</l>
<l>Dat de doot oock niet anders en is in haren schijn,</l>
<l>Dan een scheyding van lijf end zielen devijn,</l>
<l>Die weder in ruste treckt by den Heer verheuen,</l>
<l>En dat ten lesten daghe haer lichaem sal worden weer gegeuen,</l>
<l>Ia aen doen d'onbederflijck vry van alle leet,</l>
<l>Van dees heerlijcke redens zijn ons boecken vol gheschreuen,</l>
<l>Maer alst so verr comt tot dit wterste bescheet,</l>
<l>So beuen wy, en achten des doots naem seer wreet,</l>
<l>Ia als voor tschricklijckste dinck op aerden,</l>
<l>Ist dat wy dit voorseyde gheloouen vreet,</l>
<l>Waerom en sullen wy de doot niet willich aenvaerden:</l>
<l>Een vroom Campioen en vreest gheen swaerden,</l>
<l>Mits hope der victorien die hy strijdende verwacht,</l>
<l>Hoe veel te meer wy wt dit pijnlijck volhaerden</l>
<l>In een ruste te comen deur des doots cracht,</l>
<l>En beter te vreden wesen in eenen ooghenblick bedacht,</l>
<l>Daer op aerden in alle ons leuens tijt,</l>
<l><hi rend="i">Hoe wel daer en is gheen victorie sonder strijt.</hi></l>
<l>&nbsp;</l>

<pb ed="fol." n="Cir"/>
<l>ANders sullen wy teghen onsen danck moeten bekinnen</l>
<l>Dat wijt niet half en gheloouen datter is voorseyt,</l>
<l>Ia dat al ons redenen die wy versinnen</l>
<l>De grootsprekers ghelijck zijn die de tafels beminnen,</l>
<l>Oft niet anders dan een roem der ydelheyt:</l>
<l>Ghy vinter wel sommighe oft veel planteyt</l>
<l>Die segghen, ick weet als ick wt dit leuen vare,</l>
<l>In een beter come, maer vreese alleen d'afscheyt:</l>
<l>Dats den tre tusschen bey, daer ick my in besware,</l>
<l>Hoort armhertich mensch wat ick v verclare,</l>
<l>Ghy doot schier v seluen om den armen cost te winnen</l>
<l>Een ander te lieue lijdt ghy veel pijnen alle Iare,</l>
<l>Om dinghen die min dan niet en zijn cost ghijt versinnen,</l>
<l>Daer ghy maer eenen tre en hoeft om te comen binnen:</l>
<l>Niet om eenen dach, maer om hebben eeuwighe vreuchden,</l>
<l>Sydy hier voor beanxt, wildy dat ontcinnen</l>
<l>So is v vreese, een vreese vol van ondeuchden,</l>
<l>Antwoort my hier op ghy menschlijcke jeuchden</l>
<l>So ghy de pijne vreest die v tot ghenesen treckt,</l>
<l><hi rend="i">Dats recht een deckmantel daer ghy v swack gheloof me deckt.</hi></l>
<l>&nbsp;</l>
<l>DE sulcke segh ick souden lieuer eeuwelick quelen,</l>
<l>Tflercijn verdraghen vant graueel verderuen:</l>
<l>tCiatica ghenieten en alle pijne der kelen,</l>
<l>Lieuer dan sy hun souwen de doot bevelen</l>
<l>Om sacht en veerdich te moghen steruen,</l>
<l>Waer deur sy terstont souwen d'eeuwich leuen verweruen.</l>
<l>Swijcht hier op mensch wilt gheen woorden maken</l>
<l>Om te leeren leuen in des werelts eruen:</l>
<l>Want tghelijck is ghenoech gheleert in dier saken</l>
<l>Niemant hoe slecht hy can deur dien handel wel raken,</l>
<l>Leert lieuer wel steruen, om wel te steruen hier:</l>
<l>tSteruen in v selfs wilt alle daghe smaken,</l>
<l>Bereyt v soo, oft elcken dach quadertier</l>
<l>Den lesten dach ws leuens waer opt aertsch rogier,</l>
<l>Maer daer en is gheen dinck daer sy noyer af horen,</l>
<l>Dan vande doot, tis haer een onplaysier.</l>
<l>O dwase menschen meerder perijckels comt ons te voren,</l>
<l>Om een cleyn buet wy den krijch oorboren</l>
<l>En moeten met ghedult alle quetsueren lijen,</l>
<l><hi rend="i">Waerom haten wy de doot, die ons sent int eeuwich verblijen.</hi></l>
<l>&nbsp;</l>

<pb ed="fol." n="Civ"/>
<l>MAer als wy ons dus van alle perijckel bevrijen moghen,</l>
<l>En onwaerdelijcke dinghen daer deur vercrijghen,</l>
<l>Ia in een eeuwighe ruste moghen zijn op ghetoghen</l>
<l>Waerom en willen wy ons daer niet toe poghen</l>
<l>Veynsen, vreesen ons desen tre op te stijghen,</l>
<l>Daer gheen swaricheyt in en is, ick en cans niet verswijghen</l>
<l>Ons veynsen, ten ware dat wy dien moesten passeren</l>
<l>Met wil oft onwil, nauwelick wil yemant nijghen</l>
<l>Als God teghen danck ons alle goet comt presenteren</l>
<l>Om ouer dees stap te helpen, sommighe sustineren</l>
<l>Wel te vreden te zijne, hadden sy tsestich Iaer gheleeft,</l>
<l>Maer om jonck te steruen nemen oorsaeck om refuseren:</l>
<l>Dander om dat hy de werelt niet badt deursocht en heeft.</l>
<l>O arm onwetent mensch die sulck antwoort gheeft</l>
<l>Daer niet meer te ghelijcken en is voor jonck noch ouwe,</l>
<l>Dan oft ghy by tvoorleden of toecomende een stipken schreeft:</l>
<l>Want als gy al gheleeft hebt in swerelts landouwe,</l>
<l>Tot den begheerden ouderdom, dit ick v waerschouwe,</l>
<l>So en sal v tvoorleden niet zijn, en sult meer begheeren</l>
<l><hi rend="i">Nieu wtstel soecken, om de doot te onbeeren.</hi></l>
<l>&nbsp;</l>
<l>WAnt van tvoorleden en houter niemant niet,</l>
<l>Dan leetwesen, van toecomende droefheyt hy verwacht</l>
<l>Van het teghenwoordighe hebben wy geen genoegen siet:</l>
<l>Soecken al nieu wtstel al lijden wy verdriet,</l>
<l>Om de Crediteur te ontrecken zijnen pacht</l>
<l>Van maent tot maent, tot dat hy ons set in hacht,</l>
<l>Willen dan op den lesten dach so noy betalen</l>
<l>Als op den eersten, daerom die wijs wil zijn gheacht,</l>
<l>Die betael willich, eerment teghen danck comt halen.</l>
<l>Tis haest genoech geproeft swerelts genucht, tslichaems qualen,</l>
<l>Daer en is niet meer nieus af te hopen,</l>
<l>Oft ghijer veel af drinckt uwen dorst en sal niet smalen:</l>
<l>Want v lichaem slacht der <hi rend="i">Danaiden</hi> vat onder open,</l>
<l>Gheen tijt vervult, men sou eer tlichaem stropen</l>
<l>Oft slijten, eert vant ghebruyck sou worden moede,</l>
<l>Ick mocht beter misbruyck segghen en gaen lopen</l>
<l>Vande ghene diet niet en nemen int goede,</l>
<l>Ghy begheert lang te leuen als d'onvroede,</l>
<l>Om tselfste in ydelheyt door te bringhen,</l>
<l><hi rend="i">Hy is wijs die maet hout in alle dinghen.</hi></l>
<l>&nbsp;</l>

<pb ed="fol." n="Ciir"/>
<l>SYt ghy gierich int begeeren, int ghebruycken ghy stort:</l>
<l>Seght my niet dat ghy het ghemeyne beste</l>
<l>V Vaderlant, ja God om lang te dienen v port,</l>
<l>Die v daer in beroepen heeft, die weet hoe lang' hoe cort</l>
<l>Dat ghy daer in wesen moet en lijden moleste,</l>
<l>Hy can zijn werck wel beleyden, hoort noch dees queste:</l>
<l>Ghy mocht uwen dienst bederuen, so hy v langher spaerde,</l>
<l>Oft hy v betaelt dubbel meer als v reste,</l>
<l>Den haluen dach, voor heel, en v so ontswaerde</l>
<l>Van uwen arbeyt op dees verdrietighe aerde:</l>
<l>Behoort ghy hem niet te louen en te dancken seere?</l>
<l>Ick seg ja: waerom sydy dan als de vervaerde</l>
<l>Voor de doot? beclaghende t'elcken keere</l>
<l>V huysen onvolmaeckt, maer niet v leuen teere,</l>
<l>Dwelck deur uren, noch tijden volmaeckt en can comen,</l>
<l>Maer v self wel in eenen ooghenblick met eere,</l>
<l>So ghy maer en denckt dat moet worden wech ghenomen:</l>
<l>Dats willichlijck eyndighen vol alder vromen,</l>
<l>Gods wil willich doen, hem gheuen in zijn behoet,</l>
<l><hi rend="i">Ten is niet te weerstane, dat nootlijck wesen moet.</hi></l>
<l>&nbsp;</l>
<l>DIe in dese sake wel seker en vast is ghegront,</l>
<l>Die moet de doot liefhebben, sy moet hem willecom wesen:</l>
<l>Want hy weet dat hy in een ghewenste ruste comt terstont</l>
<l>De pijne sal met soetheyt hem zijn ghejont,</l>
<l>Tlijden sal deur de hope in hem ghenesen.</l>
<l>De prickel des doots sal self steruen in desen,</l>
<l>Tquaet dat hy inde doot vreest, sal hy self versmaeyen</l>
<l>En belachen, dat wijer int leuen so seer voor vreesen:</l>
<l>Want die na steruen hoept, can hem troostlijck paeyen.</l>
<l>Wil men hem wt het lant drijuen, hy en is niet belaeyen,</l>
<l>Hy weet dat hy elders een beter Vaderlant vint,</l>
<l>Daer hem niemant sal wtdrijuen oft beschaeyen:</l>
<l>Want dees Landtschappen zijn anders niet, diet wel versint,</l>
<l>Dan Herberghen, daer de Weyrt vremde vrint,</l>
<l>Alst hem belieft, elck daer wt doet scheyen.</l>
<l>Men can de mensch in gheen pijnlijcker ghevancknis blint,</l>
<l>In vuylder, onrustigher dan in zijn eyghen lichaem leyen:</l>
<l>Wilt men hem dooden, helpen wt swerelts contreyen,</l>
<l>Dats dat hy begheert om tsyne wt alle verdriet, fris,</l>
<l><hi rend="i">Hoe eer hoe lieuer twort vergheten, so haest alst gheschiet, is.</hi></l>
<l>&nbsp;</l>

<pb ed="fol." n="Ciiv"/>
<l>TIs hem alleleens deur water, vyer, oft wat poorte</l>
<l>Hy wt dit ellendich leuen scheyt,</l>
<l>Ouermits zijn dinghen altijt niet goeden behoorte</l>
<l>Ghedaen zijn, en verwacht tot zijnen confoorte</l>
<l>Een ander inganck des eeuwich leuens hem toe bereyt:</l>
<l>Darchste datmen hem doen can, dats datmen verbeyt</l>
<l>Het steruen van een lieflijcke doot,</l>
<l>tDreyghen der Tyrannen claer wt gheseyt,</l>
<l>Acht hy voor schoone beloften minjoot,</l>
<l>De sweyrden der Tyrannen treckt hy tzijnen voordeel groot:</l>
<l>Want tdreygen des doots is een belofte des leuens soet,</l>
<l>En dat die dootlijcke quetsueren en wonden root,</l>
<l>Niet anders en moghen doen dan gheuen alle goet,</l>
<l>Waer deur de mensch onsterflijck worden moet,</l>
<l>So haest hy tmorseel des doots heeft ghesmaeckt,</l>
<l>Die God vreest, en vreest druck, doot noch ontspoet,</l>
<l>Noch gheen dinck in dit leuen: want hy na steruen haeckt.</l>
<l>Daer op mocht yemant segghen met woorden naeckt,</l>
<l>De doot seer te wenschen om den gheest wt te storten,</l>
<l><hi rend="i">So mochtmen behoorlick wel zijn leuen corten.</hi></l>
<l>&nbsp;</l>
<l>OM so verlost te zijne van alle teghenwoordich quaet,</l>
<l>Oock omt toecomende goet te wesen deelachtich,</l>
<l>Ick en denck niet dat wy deur tverlangen van beter staet</l>
<l>Ons leuen een ooghenblick sullen vercorten desolaet,</l>
<l>Oft al wel den gheest daer na haeckt eendrachtich:</l>
<l>Want dlichaem daer den gheest met beladen is warachtich, </l>
<l>Sal hem niet dan te vele na der aerden trecken,</l>
<l>Des wy behooren te arbeyden crachtich </l>
<l>Om tvleesch te dooden van alle quade vlecken,</l>
<l>En de werelt daer wt te jaghen, dits mijn ontdecken:</l>
<l>Maer ons self dleuen te nemen mach niet gheschieden,</l>
<l>Een Christen moet ghewillich ruymen deser plecken,</l>
<l>Gheerne scheyden, niet vreesen daer wt te vlieden:</l>
<l>Een Christen is gheordineert, tis Gods ghebieden,</l>
<l>Om te strijden in al zijns leuens treyn,</l>
<l>Hy moet zijn ghelit houden als vrome krijchslieden</l>
<l>En dat niet verlaten dan met bevel van zijn Capiteyn,</l>
<l>Maer so hem die wt roept, mach met vry ghemoet alleyn,</l>
<l>Ghehoorsaem zijnde, in danck nemen den aftocht,</l>
<l><hi rend="i">Om also in ruste te worden ghebrocht.</hi></l>
<l>&nbsp;</l>

<pb ed="fol." n="Ciiir"/>
<l>Want een Christen en is voor hem seluen niet (wilt hooren)</l>
<l>Gheschapen, maer veel meer alleen om God te leuen:</l>
<l>Want ghelijck een pacht, so set hem God dleuen voren</l>
<l>Om tselfste na hem met zijn beliefte te orboren.</l>
<l>Den eyghenaer mach nemen dat hy heeft ghegheuen,</l>
<l>Alst hem belieft, maer den ghebruycker daer neuen</l>
<l>En machs niet verlaten alst hem te passe comt:</l>
<l>Sterft ghy jonck, danckter af den Heer verheuen</l>
<l>Dat ghy met een voor wint de hauen crijcht cort ghesomt.</l>
<l>Sterft ghy out, denckt dat ghy de Hauen ghecromt</l>
<l>Met den vloet alleen comt in zeylen:</l>
<l>Danckt hem euen wel, oft ghy de meyrsse beclomt,</l>
<l>Oft met een slach-roede den gront moet afpeylen,</l>
<l>Pijnt v niet om haesten noch te vertoeuen met die feylen:</l>
<l>Want ghy en hebt de wint niet in v mouwe,</l>
<l>Maer hout v schip reyn, willet wel afdweylen:</l>
<l>D'een comt smorghens, d'ander smiddaechs in zijn landouwe</l>
<l>D'ander tsauonts met grooten arbeyt ick houwe,</l>
<l>Voelende de stilheyt datse al euen bly voorwaer, zijn,</l>
<l><hi rend="i">Om dat sy wt tempeest in ruste lofbaer, zijn.</hi></l>
<l>&nbsp;</l>
<l>DEen oeffent hem tot dat hy te sweeten begint:</l>
<l>D'ander laet hy inde Sonne verbranden,</l>
<l>Den derden verdroocht hy deur den wint,</l>
<l>Nochtans en verlaet hy gheene diet wel versint.</l>
<l>Hy brengtse al in ruste, hy heeftse al in handen:</l>
<l>Hy gheeft elck zijn belooninghe, hy lost elck wt banden,</l>
<l>Maer die dwerck voor den tijt verlaten,</l>
<l>Eer hyse roept, die comen tot schanden:</l>
<l>Dats die hun self dleuen nemen, dwoort wilt vaten,</l>
<l>Die voor den tijt hem moeylijck is, is weyrt te haten,</l>
<l>Hy verliest zijn loon, daerom moeten wy ons gheuen</l>
<l>In Godes wille: want hy wt charitaten</l>
<l>Int midden ons arbeyts ons can doen rusten, even</l>
<l>Al hadden wy ghearbeyt tot in d'outheyt van ons leuen.</l>
<l>Somma, wy en moghent daerom niet misprijsen,</l>
<l>Om dat ons leuen onrustich wort beseuen,</l>
<l>Daer luyheyt, traecheyt af is trechte bewijsen,</l>
<l>Wy en sullen oock niet beminnen wellustisch verjolijsen:</l>
<l>Dats ydelheyt en sotheyt by <hi rend="i">Salamon</hi> beuonden,</l>
<l><hi rend="i">Die de werelt dient, is een knecht der sonden.</hi></l>
<l>&nbsp;</l>

<pb ed="fol." n="Ciiiv"/>
<l>WAer om God te dienen moeten wy ons ghebruycken,</l>
<l>Die welcke ons in seker rust sal bringhen,</l>
<l>En vervullen met blijschap zijn dienstbare cruycken:</l>
<l>Wy en connen de doot oock gheensins ontduycken,</l>
<l>Als wy vlieden coemt sy ons te ghemoete springhen,</l>
<l>Haer te soecken zijn oock onbedachte dinghen,</l>
<l>Men mach oock niet steruen juyst alsmen wille:</l>
<l>Want dats een teecken der wanhopen sonderlinghen,</l>
<l>En het ander is een teecken van traecheyt stille,</l>
<l>In gheen van beyden hem niemant en verprille:</l>
<l>Want daer en is in bede gheen cloeckheyt vroet,</l>
<l>Maer tis ghenoech dat wy alle uren sonder gheschille,</l>
<l>Vrymoedich verwachten dat ons toecomen moet,</l>
<l>Op dat ons niet en ouervalle met ontspoet:</l>
<l>Want so daer niet ghewissers en is dan de doot,</l>
<l>En niet onsekers dan den tijt en de ure onsoet,</l>
<l>Dwelck alleen bekent is den eenighen God minioot,</l>
<l>Die wy in al hier in moeten zijn devoot,</l>
<l>Als Autheur des leuens en des doots afkeruen,</l>
<l><hi rend="i">Om hem te vinden, so wel int leuen als int steruen.</hi></l>
<l>&nbsp;</l>
<l>TEn is gheen leuen t'achten die niet en weet wat hy leeft,</l>
<l>D'leuen moeten oorloff gheuen alle daghe:</l>
<l>Dit leert ons <hi rend="i">Seneca</hi>, merckt wat dleuen in heeft,</l>
<l>Vergheeft gheerne en ander v self niet en vergheeft,</l>
<l>So ghy yemant troostlijck deucht doet in zijn claghe,</l>
<l>Hout dat secreet, oft een boos mensch v lof ghewaghe,</l>
<l>Laet v dat so leet zijn als oft een goede v blameert,</l>
<l>Gram worden is wijsachtich, elck hem mishaghe,</l>
<l>Die niet en besit, wort beseten en gheregeert:</l>
<l>Niet wtwendich, maer van binnen v examineert,</l>
<l>Leeft met de menschen al saecht God, diet al can kinnen,</l>
<l>Spreeckt met God al hoordent alle mensch ghedubbeleert.</l>
<l>De mensch is sterck die zijn seluen can verwinnen:</l>
<l>Wie dlichaem dient, dient veel Heeren buyten en binnen,</l>
<l>Hoewel de Natuer behoeft maer water en broot,</l>
<l>Tot sulcx is niemant arm, wilt dit versinnen,</l>
<l>tBeginsel des heyls is kennis der sonden groot,</l>
<l>Dronckenschap is willighe ontsinnicheyt sonder noot,</l>
<l>Leert dat my den weerstant de sonde t'allen uren,</l>
<l><hi rend="i">Dits dleuen dat Seneca aenwijst wter natueren.</hi></l>
<l>&nbsp;</l>

<pb ed="fol." n="Ciiiir"/>
<l>DE wijse behoeft gheen dinck, en is veel behoeuende:</l>
<l>De sotte behoeft niets niet, en heeft alles van doene,</l>
<l>Blijft by v seluen, zijt niemant bedroeuende,</l>
<l>Men vercoopt gheen goet herte al isment proeuende</l>
<l>Al waert oock te coope ten creech gheen cooper coene,</l>
<l>Maer boosheyt en leughen cooptmen rijp en groene,</l>
<l>Daerom onderworpet v vleesch den gheest der ghenaden</l>
<l>Om tgheests wil te volghen, mensch, maeckt v ghewoone:</l>
<l>Ghy cont alles niet hebben, maer wel alles versmaden,</l>
<l>De woorden moeten dleuen volghen in goede daden,</l>
<l>Daerom sal de mensch zijn wil met God verghelijcken,</l>
<l>En met Gods wil hem laten beraden:</l>
<l>Want ontwijckt ghy God niet, God sal v niet afwijcken,</l>
<l>Een goet Man sal eens sins, eens ghemoets hem laten blijcken</l>
<l>Ledich gaen is des leuendichs mensch zijn graf:</l>
<l>Niet en isser voor God besloten, hy cant al deurkijcken,</l>
<l>Vrientschap van nuts weghen is een vlieghende caff,</l>
<l>Als lust en nut vergaet, so gaet de vrientschap aff:</l>
<l>Dit wort ons deur de Philosophen beschreuen,</l>
<l><hi rend="i">Hier met besluyt ick smenschen handel en leuen.</hi></l>
<l>&nbsp;</l>

<l rend="; 1tab">De Sonne liep schuyl, ick had verlanghen,</l>
<l>Om rust te vinden, naer huys te gane,</l>
<l rend="; 1tab">Op dat my <hi rend="i">Nox </hi>niet en greep met zijn swarte wanghen,</l>
<l>Oft oock <hi rend="i">Morpheus </hi>niet en naem vanghen</l>
<l rend="; 1tab">Slaeps sone, des ded' ick mijn mantel ane:</l>
<l>Twert weer licht (docht my) maer twas de Mane</l>
<l rend="; 1tab">Die schoon labelle, die my haer quam vertoonen:</l>
<l>My docht sy wou my wat gheuen te verstane,</l>
<l rend="; 1tab">Oft met instructie mijn ondersoeck verschoonen:</l>
<l><hi rend="i">Datmen den menschen wel doet, sal God altijt loonen.</hi></l>


<pb ed="fol." n="Ciiiiv"/>
<l>HIer met stont ick op, hebbende seer lang geseten,</l>
<l>En dleuen so oock de doot wel gheincorporeert,</l>
<l>So verscheen daer een bode strack en liet my weten,</l>
<l>tDocht my <hi rend="i">Mercurius</hi> een God der Poeeten,</l>
<l>Segghende: nv ghy v seluen hebt gheavanceert</l>
<l>T'ondersoecken tleuens eynde, en oock ghedicteert</l>
<l>Wat de doot is, so moet ick v voor al</l>
<l>Gaen toonen hoe de zielen, wt dlichaem ghepasseert,</l>
<l>Rust hebben en verfraeyen in <hi rend="i">Elysius</hi> dal</l>
<l>By de reuiere Lethes, daer icker een groot ghetal</l>
<l>Met wtnemende blijschap haer sach baden,</l>
<l>Hebbende vergheten alle haers leuens ongheval,</l>
<l>Daer tsterflijck lichaem me gheweest had beladen,</l>
<l>Dese zijn deur de doot ghecomen wt alle quaden,</l>
<l>Reden waerom men de doot niet en mach verfoeyen.</l>
<l>Dit sprack <hi rend="i">Mercurius</hi> ick danckte hem der ghenaden:</l>
<l>Tis niet ghenoech sprack hy, ghy moet oock bevroeyen</l>
<l>Wat de dootlijcke doot is, en v daer deur hoeyen,</l>
<l>Die eeuwich dueren sal, by diese verweruen:</l>
<l><hi rend="i">Want tis claechlijck hier, en hier namaels te steruen.</hi></l>
<l>&nbsp;</l>
<l>MEt dese woorden hy raschlijck vertrack,</l>
<l>En wert oock de vertooning quijt wt mijnen ogen</l>
<l>Terstont inwendich den Geest in my sprack,</l>
<l>D'eeuwighe doot is een eeuwich onghemack,</l>
<l>Om dit t'ondersoecken ginck ick my poghen,</l>
<l>Sou ick d'oorsake deses doots oock vinden moghen</l>
<l>Riep ick, O Heere my doch by staet:</l>
<l>Wortse niet wt des Serpents borst ghesoghen,</l>
<l>Ghepluckt vanden boom des wetens goet en quaet:</l>
<l>Dats des eyghen willens, en doens teghen Gods raet,</l>
<l>Hoe wel de mensche goet, wt niet was gheschapen,</l>
<l>En niet wt God, daerom hy oock in alle zijn daet</l>
<l>Tot dat niet, helt, om alle ydelheyt op te rapen:</l>
<l>Welck niet, ick de Doot, Duyuel en tsondich betrapen</l>
<l>Noeme met <hi rend="i">Taulereo </hi>en alle Vaders out,</l>
<l>Dwelck in <hi rend="i">Lucifer</hi> oock in <hi rend="i">Adam</hi> niet en heeft gheslapen,</l>
<l>Maer eyghen willens en doens volbrocht seer stout</l>
<l>Dwelck d'eeuwighe doot werckt, die eeuwich benout,</l>
<l>Deur tmeer weten doen, dan God doet in smenschen aert:</l>
<l><hi rend="i">Dats de sonde, en moeder die ons dees doot baert.</hi></l>

<pb ed="fol." n="Cvr"/>
<l>DEse doot is tplantsoen des wetens inwendich,</l>
<l>Meer willen oft plucken dan God wil int Paradijs,</l>
<l>t'Natuerlijck eten en was <hi rend="i">Adam</hi> niet schendich:</l>
<l>Maer twillen en begheeren zijns ghemoets behendich,</l>
<l>Dat selfste vinden wy in onser herten logijs,</l>
<l>En willen also teghen God wercken om prijs,</l>
<l>Oock meer weten oft doen dan God in ons begheert,</l>
<l>Die alleen wil Heer zijn, wercken en gheuen advijs,</l>
<l>Die hebben wy als me-goden van ons gheweert,</l>
<l>En ons selfs willens en wetens ghevolcht en volheert</l>
<l>In tegenstrijt ghepluckt, dat God verboot:</l>
<l>Dats de doot geten, so de Schrift vercleert,</l>
<l>En d'oorsake daer <hi rend="i">Adam</hi> om den Lusthof wt vloot.</l>
<l>Het de <hi rend="i">Lucifer</hi> oock vallen wt tHemels conroot,</l>
<l>Die d'eeuwighe doot daerom moet smaken,</l>
<l>Tschelijcx oock wy, ten sy dat wy cleyn en groot</l>
<l>Worden herboren, afstaen van deser saken,</l>
<l>Niet anders doen, willen, begheeren oft maken</l>
<l>Dan God in ons wil doen, dats oock tghebieden</l>
<l><hi rend="i">Des daghelijcx ghebets, Heer uwen wil moet gheschieden.</hi></l>
<l>&nbsp;</l>
<l>TSheeren wil moet gheschieden, den onsen niet:</l>
<l>Maer moeten als <hi rend="i">Magdalena </hi>aent tsHeeren voeten</l>
<l>Ons neder setten, oft segghen met <hi rend="i">Paulum</hi> siet</l>
<l>Wat wildy dat ick doe, Heere my doch ghebiet.</l>
<l>Dats om d'eeuwighe doot niet t'ontmoeten:</l>
<l>Maer so lang als wy willen onsen lust boeten,</l>
<l>Vanden boom plucken, volghen der slanghen raet</l>
<l>Die op den boom in ons, ons comt groeten,</l>
<l>Op dat wy niet constloos en souwen zijn inder daet:</l>
<l>Want so in ons geestlijck woont des wijfs zaet,</l>
<l>Also is oock der slanghen zaet daer beneuen,</l>
<l>Dwelck ons aenvicht, ghebiet te doen alle quaet,</l>
<l>Bekeurt ons hert, daghelijcx, ja so langhe wy leuen:</l>
<l>Want den boom des wetens wort in ons beseuen,</l>
<l>Hy mocht wel wtwendich <hi rend="i">Adam </hi>zijn vertoont,</l>
<l>Maer inwendich heeft hy de misdaet bedreuen,</l>
<l>d'Wtwendich was de figuere van dat inwendich in ons woont</l>
<l>Dats willen en weten dat metter doot wort gheloont,</l>
<l>So wy daghelijcx plucken teghen tghebodt des Heeren,</l>
<l><hi rend="i">Sullen met tvlammich sweyrt ghejaecht worden in doots verseeren.</hi></l>

<pb ed="fol." n="Cvv"/>
<l>TEn sy dat der Vrouwen zaet der slanghen top vertrede,</l>
<l>Ons willen en doen wechnemen van cleyn en groot,</l>
<l>En dat wy int Paradijs, ick meyn ons hert daer mede</l>
<l>Niet plucken noch eten teghen tgebodt welck God dede,</l>
<l>Oft anders sullen wy steruen en eten de doot:</l>
<l>Want God wilde dat <hi rend="i">Adam</hi> vry ledich onder hem minjoot</l>
<l>Sou staen, gheen dincx meer aennemen oft weten siet,</l>
<l>Dan God in hem en wiste, van alles doens ontbloot,</l>
<l>Niet dan dat God in hem en de, dit was tghebiet</l>
<l>Zijns ghebodts en willens, dat <hi rend="i">Adam </hi>sou wesen niet:</l>
<l>Maer God in hem, om zijn Rijcke also in hem te maken,</l>
<l>Dit wilde en behaechde God, om wt sdoots verdriet</l>
<l><hi rend="i">Adam </hi>te houwen, wilde selfs voor hem waken,</l>
<l>Maer <hi rend="i">Adam </hi>willende oock wat doen totter saken,</l>
<l>Hem cleedende met Vijchbladers om te bedecken,</l>
<l>Zijn wetenschap die hem inwendich wel docht smaken,</l>
<l>Dats tfruyt dat wy daghelicx vanden boom trecken,</l>
<l>En daer aen den doot eten, daer aen ons sondich bevlecken,</l>
<l>En tselfste wt ons seluen niet en connen quiteren,</l>
<l><hi rend="i">Ten sy dat God deur Christum ons comt renoueren.</hi></l>
<l>&nbsp;</l>
<l>DOen <hi rend="i">Adam </hi>viel en att, so wert desen boom gheplant</l>
<l>In zijn hert, en is in alle zijn tacken wtghebreyt,</l>
<l>Dats in zijn nacommers, volghende tvernuft, verstant</l>
<l>En niet Gods wil, zijn daer deur in tself verbant</l>
<l>Daer <hi rend="i">Adam </hi>in was, inden seluen val voorseyt,</l>
<l>In tself verbodt en ghebodt, hem en elcken opgeleyt,</l>
<l>En hebben ghelijckelijck so alle den doot gheten</l>
<l>So ver wy in <hi rend="i">Adam </hi>blijuen, niet en nemen afscheyt:</l>
<l>Want sulck voghel, sulck ey dat moetmen weten,</l>
<l>So lang tvergift der slanghen niet en wort wech ghesmeten,</l>
<l>Dats eyghen wijsheyt, wil, conste en wetenschap vroet</l>
<l>Twelck ontleert moet worden, verteert en versleten:</l>
<l>Want dits de sonde, doots prickel diemen voorby gaen moet</l>
<l>Vanden boom niet eten, zijn self niet aennemen voor goet:</l>
<l>Maer wie acht nv hier op, willet my berechten</l>
<l>Diet nv niet al voor zijn const en hout wat hy doet?</l>
<l>Voor zijn wetenschap roemt, wil daer voor vechten</l>
<l>Daer wy in al ons doen niet en zijn dan onnutte knechten,</l>
<l>Oft wy al schoon ghedaen hebben ons beste vermoghen,</l>
<l><hi rend="i">Soo zijn wy doch al onreyn voor sHeeren oghen.</hi></l>

<pb ed="fol." n="Cvir"/>
<l>MAer den boom is huys niet goet en quaet behangen lieflijck</l>
<l>Met fruyt, daer alle menschen haer aen verslicken,</l>
<l>Den doot eten deur tSerpent miskieflijck:</l>
<l>Dats onsen wille doen, Gods wille achten ongherieflijck</l>
<l>tVernuft volghen, dats tserpentich verclicken,</l>
<l>Dat <hi rend="i">Eua </hi>eerst bedrooch, hier teghen moeten wy alle oogeblicken</l>
<l>Strijden, so niet d'eeuwighe doot wy in eten,</l>
<l>Ons eyghen wetenschap sal ons d'ooghen wt picken,</l>
<l>Deur dat wy meer, als God in ons wil weten.</l>
<l>Niemant en bedincke noch en voelt dees wondige beten</l>
<l>Deur dien dat hem op dees werelt wel gaet:</l>
<l>Sy meynen onder den boom des leuens zijn gheseten,</l>
<l>Namelijck deur haer goetduncken, maer tis al quaet,</l>
<l>Haer ondervinden, haer leeren, om metter daet</l>
<l>Als Goden te werden en mercken niet, euen</l>
<l>Dat dit den val <hi rend="i">Adams </hi>beet is, den doot desolaet:</l>
<l>Ia claghen self ouer den armen <hi rend="i">Adam </hi>daer beneuen,</l>
<l>Niet siende dattet tselfste in swang gaet al ons leuen:</l>
<l>Ia als <hi rend="i">Adam </hi>van desen boom noch daghelijcx trecken af,</l>
<l><hi rend="i">Tot dat ons God wt lichaems paradijs jaecht seer straf.</hi></l>
<l>&nbsp;</l>
<l>WIe zijn wy doch, die willens alsulcken roede plucken</l>
<l>Op ons self aers, ja ons self oordeelen,</l>
<l>En dees eeuwige doot ouer onsen cop rucken?</l>
<l>Verdoemende onsen Vader <hi rend="i">Adam</hi> in alle onghelucken,</l>
<l>En wy self sitten int midden aller crackeelen,</l>
<l>In zijn garen verweert, int tSerpents beet sonder heelen,</l>
<l>Ten sy dat God deur <hi rend="i">Christum </hi>ons daer afweert.</l>
<l>Ons willen, ons consten zijn al alsulcken juweelen,</l>
<l>Als <hi rend="i">Adam</hi> inden Lusthof self heeft begheert</l>
<l>Deur <hi rend="i">Eua</hi> zijn vleesch dwelck niemant en ontbeert:</l>
<l>Want alle mensch isser me omvanghen,</l>
<l>Met dees cleeding elck pocht, pronct, en hem gheneert,</l>
<l>Dats met de vrucht des booms cierlijck behanghen,</l>
<l>Ten sy dat wy haten daer wy na verlanghen,</l>
<l>Verloochnen, wtwerpen, dooden en laten verkoecken,</l>
<l>Oft anders d'eeuwighe doot sal ons pranghen,</l>
<l>Dats tverbodt daer ons God me sal vervloecken:</l>
<l>Want deur wetenschap verheffen wy ons in alle hoecken,</l>
<l>Als voor fijn gout, dwelck voor de werelt groot, is</l>
<l><hi rend="i">Daert in contrarie de eeuwighe doot, is.</hi></l>

<pb ed="fol." n="Cviv"/>
<l>MAer God die wil gheerne, soot oock is recht,</l>
<l>Zijn willens self in ons volcomen wercken,</l>
<l>Ons Meester en Heer zijn, wy hem dienen als knecht,</l>
<l>Ons lief hebben, ouerwinnen des doots ghevecht,</l>
<l>Om laten strijtbaer hem seluen aenmercken,</l>
<l>So wy dit bekennen willen in alle percken,</l>
<l>Ouertuycht zijnde vande waerheyt bloot:</l>
<l>Wat isser behoorlijcker by ons simpel clercken,</l>
<l>Dan dat den Potbacker inden pot heeft zijn rijcke groot?</l>
<l>Den pot maeckt zijn seluen niet, te meer ist noot</l>
<l>Dat de Meester in al voor hem sorch draghe,</l>
<l>En wy met hem ouervaren ledich inden boot:</l>
<l>Want ons doen en is gheen doen tot zijnen behaghe,</l>
<l>Ten sy dat wy zijn ghebodt nacomen sonder claghe,</l>
<l>Hem laten Meester en Heer zijn van ons ouervaren,</l>
<l>Maer wel zijn ghebiet nacomen, niet als de traghe,</l>
<l>So sal hy ons van dees dootlijcke doot bewaren,</l>
<l>Want den pot en schrijft hem niet toe tvergaren,</l>
<l>Maer den Meester, die hem ghemaeckt heeft met reden,</l>
<l><hi rend="i">Tschelijcx moeten wy oock zijn met den Schepper te vreden.</hi></l>
<l>&nbsp;</l>
<l>MAer so thantwerck self wilt meester werden,</l>
<l>Die moet als <hi rend="i">Lucifer</hi> inden gront des doots vallen,</l>
<l>En met den Draeck wten Hemel terden,</l>
<l>Om dat sy tplucken des verboden booms wille<hi rend="i">n</hi> volherden:</l>
<l>Teghen God opstaen, als sottinnen die mallen:</l>
<l>Want de vrucht des verboden booms bitter Gallen,</l>
<l>Is d'eeuwighe doot die wy sullen smaken,</l>
<l>Daer God seer gheerne af wilde bevrijen ons allen,</l>
<l>Segghende: ghy en sult desen boom niet aenraeken:</l>
<l>Want God wou self daer voor in ons waken,</l>
<l>Hem self alleen weten, oock kennen, dit tuycht alleene</l>
<l>Dat wy niets niet en zijn om comen ter spraken,</l>
<l>Maer God self voor ons, dats dat ick meene:</l>
<l>Daerom seyt wel de wijseman reene,</l>
<l>O Heer dy te kennen is wijsheyt en deucht,</l>
<l>In welck kennis hy groot en cleene,</l>
<l>Rechtveerdich maeckt, int leuen verheucht:</l>
<l>Daerom ghy wijse v niet en vervreucht,</l>
<l>Noch de stercke in zijn sterckheyt al,</l>
<l><hi rend="i">Maer loff en prijs men den Heer daer af gheuen sal.</hi></l>

<pb ed="fol." n="Cviir"/>
<l>Maer dit moet alleen zijn roeme wesen,</l>
<l>Dwelck God deur Christum d'eeuwich leuen noemde:</l>
<l>Want wt dees rechte tafel oorspronck in desen</l>
<l>Comet al vanden boom des leuens gheresen,</l>
<l>Dat goet mach heeten en gheen verdoemde.</l>
<l>Dits den rechten sleutel daer <hi rend="i">Dauid </hi>hem op roemde,</l>
<l>Die alle segelen op doet, en niemant en sluyt:</l>
<l>De natuerlijcke mensch en is maer de verbloemde,</l>
<l>Die daer af pluckt het verboden Fruyt,</l>
<l>Een ongheschikt wtvaechsel, niet weyrt een duyt,</l>
<l>Dwelck hem niet en can, dan metter doot verminghen,</l>
<l>Niet en can hebben doen, noch spreken ouerluyt,</l>
<l>Hy en moet hem misbruycken, misspreken in alle dinghen:</l>
<l>Dits tcruydeken <hi rend="i">Home</hi>, ten sy dat hem laet dwinghen</l>
<l>Van God, en laet hem hermaken in al,</l>
<l>Wt <hi rend="i">Adam</hi> trecken, en laet hem in <hi rend="i">Christo</hi> bringhen,</l>
<l>Die daer is een Regeerder vanden rechten schaep-stal:</l>
<l>Want al ons doen en is niet dan <hi rend="i">Adams</hi> val,</l>
<l>Daer twillen en dweten den mensch me suborneert:</l>
<l><hi rend="i">Want deygen vernuft de mensch van weldoen priueert.</hi></l>
<l>&nbsp;</l>
<l>DE vervallen natuerlijck mensch inde Schriftuere,</l>
<l>Is in allen dinghen een ongheschickt instrument,</l>
<l>So dat hy niet en can hebben noch ghebruycken puere,</l>
<l>Dat hy niet en misbruyckt, oft besmet t'elcker ure:</l>
<l>Want hy treckt alle dinck wt God, achter zijns selfs potent,</l>
<l>Hy behoorde ghebleuen te hebben, niet zijn seluen bekent</l>
<l>Dat hy yet was, maer hebben also onder God ghestaen</l>
<l>In zijn nietheyt ledich, en hem niet ghewent</l>
<l>Zijn willens en wetens te nemen aen,</l>
<l>En hebben so allen dinck ghebruyckt, alle dinck ontfaen</l>
<l>Van God, en dat beseten al oft hijs niet en had ghehadt:</l>
<l>Maer (helaes) dit en heeft <hi rend="i">Adam</hi> niet ghedaen,</l>
<l>Hy wilde van hem seluen oock wesen wat,</l>
<l>Self wat weten, self wat langhen wt zijn aertsch vat,</l>
<l>Bouen dat hy noch zijn eyghen maeckt alle dinghen:</l>
<l>Dits den rechten val <hi rend="i">Ade</hi>, en sal dueren glat</l>
<l>Tot swerelts eynde in al zijn Nacomelinghen:</l>
<l>Dits den pat daer ons de doot deur comt bespringhen,</l>
<l>Die ons sal wech nemen, namaels oock doen ghewelt,</l>
<l><hi rend="i">Ten sy dat wy wt Adam in Christo worden herstelt.</hi></l>

<pb ed="fol." n="Cviiv"/>
<l>MAer so lang wy in <hi rend="i">Adam </hi>blijuen,</l>
<l>Ons vernuft volghen, ons selfs achten groot,</l>
<l>En dat wy al ons constich doen ons toeschrijuen,</l>
<l>Ons willen en weten na begheerte drijuen,</l>
<l>So zijn wy, en blijuen onderworpen d'eeuwighe doot</l>
<l>Deur tmisbruyck aller dinghen den vleesch aengheboren bloot,</l>
<l>So lang tot dat hy in een nieu wesen wort ouer gheset,</l>
<l>Om welcke <hi rend="i">Christus</hi> ghecomen is wt sHemels conroot,</l>
<l>Op dat de mensch van d'eeuwighe doot niet en sou worden geplet:</l>
<l>Want ghebodt in <hi rend="i">Adam</hi> was Gods wil en Wet,</l>
<l>So hijt ouertradt sou daer deur moeten steruen,</l>
<l>Twelck hy dede, en heeft so alle Nacomers besmet,</l>
<l>Waer deur sy oock alle de doot op aerden verweruen,</l>
<l>Welck doot een Figuer is van d'eeuwich bederuen,</l>
<l>Ten sy dat wy twillen en weten <hi rend="i">Adees</hi> wt roepen,</l>
<l>En ons ghelaten in <hi rend="i">Christo</hi> stellen, zijn doen beeruen,</l>
<l>Zijn werck en wil in ons laten groeyen</l>
<l>Vanden Hemelschen <hi rend="i">Adam</hi>, den Aertschen verfoeyen,</l>
<l>So de doot in ons door hem heeft begost,</l>
<l><hi rend="i">Daer den Hemelschen Adam ons af heeft verlost.</hi></l>
<l>&nbsp;</l>
<l>VErlost (seg ick) in dien wijt al ontleeren,</l>
<l>Ontwennen, weergeuen, de wetenschap God ontnomen</l>
<l>Van goet en quaet alsmen sulcks laet zijn des Heeren</l>
<l>En niet onses, dit heet <hi rend="i">Adams</hi> opstaen en weder-keeren:</l>
<l>Willeloos, consteloos tot <hi rend="i">Christum</hi> comen,</l>
<l>Also hebben alle verloste, vrye, vromen</l>
<l>Alleen haers willens en doens God op ghedraghen,</l>
<l>Ia wijf, kint, gelt, const, leuen sonder schromen</l>
<l>Om vry ledich in God te zijne al haer daghen</l>
<l>Niet eygens aennemen, maer als God comt vraghen</l>
<l>Na tzijne hun gheleent, dat willich weer ouergheuen</l>
<l>Om so in al watmen besit God te behaghen:</l>
<l>Want thoort al zijne, wijf, kint, goet en leuen,</l>
<l>Wy moghen niet roems hebben, tmoet God al aencleuen,</l>
<l>En oft hijt al heeft, tselfste so luttel achten</l>
<l>Als de Koe haers melcks, oft als een voghel euen </l>
<l>Zijn ghesancx doet, willet niet hoogher betrachten:</l>
<l>Ghy en meucht niet eughens houwen, wilter v voor wachten,</l>
<l>Kint, wijf noch goet, dits Paulus leere,</l>
<l><hi rend="i">Al wat ghy besit, besit dat inden Heere.</hi></l>

<pb ed="fol." n="Cviiir"/>
<l>DAt heet <hi rend="i">Dauid</hi> en <hi rend="i">Paulus</hi> inden Heere singhen,</l>
<l>In hem vrolijck zijn, houwen, hebben en deruen:</l>
<l>Namelijck datmen in God schicke alle dinghen,</l>
<l>Hebben, weten, beminnen, zijn, en doen sonderlinghen,</l>
<l>Dat ick niet wt God voor mijn eygen en wil eruen,</l>
<l>Maer latent al den Heere, ons leuen ons steruen:</l>
<l>Want wie anders zijn wijf, leuen, oft conste bemint,</l>
<l>Dats vleeschlijck buyten God, en sal sonde verweruen:</l>
<l>Want tis den onreynen al onreyn, wat hy beghint.</l>
<l>Somma, ten behaecht God niet al wat hy hem onderwint</l>
<l>So lang hy <hi rend="i">Adams</hi> is, en hem met Vijchbladers deckt,</l>
<l>Weer hy haet oft lief heeft zijn naeste wijf oft kint,</l>
<l>Tis te vergeefs, tcomt al wt een verkeert affect,</l>
<l>Hy is tot allen goeden onnut, ten sy dat hy wt treckt</l>
<l>Den ouden mensche, en worde nieu herboren,</l>
<l>Op dat tvleesch vergheeft sy, en niet meer vleesch bevleckt:</l>
<l>Want dat eyghen nuttich vleesch in <hi rend="i">Adam </hi>versworen,</l>
<l>Treckt alle dinck in hem, en op hem Gods thoren,</l>
<l>Tbemint niet dan dat hem lust, dwelck beclaechlijck, is</l>
<l><hi rend="i">Dat de mensch hem seluen so behaechlijck, is.</hi></l>
<l>&nbsp;</l>
<l>EEn Christen siet alleen op God, hout hem ghelaten stille</l>
<l>Soeckt gheensins zijn eyghen lust oft begheerlijckheyt,</l>
<l>Hy heeft lief zijn arm cranck wijf om Gods wille:</l>
<l>De natuerlijcke mensch daer teghen met gheschille,</l>
<l>Soeckt, hout en siet op zijn selfs authoriteyt,</l>
<l>Daer hy gheen lust en vint, comt hy niet dats claer gheseyt,</l>
<l>Hy vliet oock tclaech-huys, ellende en armoede,</l>
<l>Cranckheyt en straffe, al wat hem teghen leyt,</l>
<l>Maer hangt aen dat hooghe, dat rijck tot voorspoede:</l>
<l>De herboren mensch verblijt hem int cruys tot den bloede.</l>
<l>De natuerlijcke en wilder hals noch schouwer met beswaren:</l>
<l>De herboren mensch soeckt in de werelt tzijne veel Iaren,</l>
<l>Listich te leuen, veel goets te vergaren,</l>
<l>De herboren mensch en verblijt hem in huys noch hoff,</l>
<l>Dan in Christo, om met hem ten Hemel te varen:</l>
<l>De natuerlijcke mensch soeckt alle swerelts loff,</l>
<l>En houwet niet die daer zijn aerde en stoff,</l>
<l>Die namaels te vyere sullen moeten ghedijen,</l>
<l><hi rend="i">En steruen sonder steruen, d'eeuwighe doot sullen lijen.</hi></l>

<pb ed="fol." n="Cviiiv"/>
<l>ALso vergrijpt hem tvleesch aen alle dinghen swaer,</l>
<l>Soot oock alle dinck buyten God soeckt en heeft,</l>
<l>Maer dit hebbende vleesch en heeft niet dats claer:</l>
<l>Want die God niet en heeft, heeft niet voorwaer:</l>
<l>Want hy is aller dinghen wesen watter sweeft,</l>
<l>En in wien alle dinghen staet, roert en leeft.</l>
<l>Het moeten voorwaer wel <hi rend="i">Tantali, Sisiphi </hi>oft <hi rend="i">Myde</hi> zijn,</l>
<l>Diet al gout wenscht watmen hem in handen gheeft:</l>
<l>Wederom wat ghebreeckt den ghenen die God heeft divijn,</l>
<l>En in hem alle dinghen begrepen sonder pijn,</l>
<l>Ia tselfde besit: want God ist diet al in allen es,</l>
<l>Daerom ghebeuret dat die een dinck hebben inden schijn,</l>
<l>Plat niet en hebben, en daer by die schijnen expres</l>
<l>Niet te hebben, hebbent al sonder proces:</l>
<l>Daer teghen heeft den nieuwen mensche ghelat niet</l>
<l>Dan God, waer af hy hem roemt met cares,</l>
<l>Hem niet toe en eyghent dan al in Gods ghebiet,</l>
<l>Wat hem God toewerpt, ghebruyckt hy om Gods wil siet,</l>
<l>En geuet God weder, als van hem geleent, wanneer hijt begeert.</l>
<l><hi rend="i">Daer den natuerlijcken mensch hem teghen weert.</hi></l>
<l>&nbsp;</l>
<l>DIt moet wel de doot zijn, d'onghehoorsaem refuseren</l>
<l>Der slanghen verghift, fenijn, dat wy niet en mercken</l>
<l>Op den gheuere, maer gheheel ons sonderen</l>
<l>Op de gaue die wy ons seluen toe dicteren,</l>
<l>En vallender aen, als aen den back doet het vercken:</l>
<l>Wy en noement niet des geuers, maer ons eyghen wercken,</l>
<l>So lang alst ons nut en lustich is, openbaer oft stille:</l>
<l>Oock wat ons teghen is, sullen Leeke noch Clercken</l>
<l>Ons inpredicken dan al teghen onsen wille,</l>
<l>Om also daerentusschen met subtijlen verschille</l>
<l>Thooft wt den slingher met subtijlheyt te trecken.</l>
<l>Deur d'inghenomen Serpents fenijnighe pille,</l>
<l>So is en blijft ons doen al een sondich bevlecken:</l>
<l>Hoe seer wy ons berghen oft met Vijchbladers decken,</l>
<l>Wy zijn tot allen goeden onnut, en dat so langhe</l>
<l>Tot dat wy weer niet en zijn, en ons laten opwecken</l>
<l>Van God die ons in <hi rend="i">Christo</hi> met lieflijcken ontfanghe</l>
<l>Sal herbaren, wtworpen die sondighe anghe</l>
<l>Des Serpents, en vertreden der slanghen hoot,</l>
<l><hi rend="i">Die inden mensch werckt, en ghewrocht heeft d'eeuwighe doot.</hi></l>

<pb ed="fol." n="Dir"/>
<l>SOmma de mensch moet nieu herboren wesen,</l>
<l>En niet meer zijn die hy is, oft te voren was:</l>
<l>Oock vanden boom des wetens goet en quaet mispresen</l>
<l>Niet meer plucken, trecken oft af lesen,</l>
<l>Hy moet Gheest wt Gheest worden herboren ras:</l>
<l>Want Cruyt noch plaester noyt sulcx en ghenas:</l>
<l>Want alle dinck is so den mensch is, reyn oft onreyn,</l>
<l>Al is spijs en dranck zijns wesens goet int glas,</l>
<l>Alle dinck keert inden aert des ghebruyckers certeyn,</l>
<l>Is hy goet, tis hem goet, is hy quaet, tis hem vileyn,</l>
<l>Waer by alle dinghen in <hi rend="i">Adam</hi> ydel worden zijn,</l>
<l>Hoewel sy goet waren aen haers selfs wesen alleyn,</l>
<l>Als de Bloem daert Bieken Honinch wt suycht, de Spin fenijn,</l>
<l>Tis den quaden al quaet, bidden, beminnen, leeren inden schijn</l>
<l>Hoewel dat het de naem van het goede draecht.</l>
<l>Hoe can een sot wijslijck spreken, een simpel goet Latijn</l>
<l>Oft d'onreyne yet goets doen: want hy God mishaecht?</l>
<l>Hy is als <hi rend="i">Adam</hi> den Lusthof wt ghejaecht,</l>
<l>God en acht niet op zijn bidden, lesen oft schrijuen,</l>
<l><hi rend="i">Want so lang hy Adams is, moet God wt hem blijuen.</hi></l>
<l>&nbsp;</l>
<l>IN een onreyn herte en coemt niet Gods Gheest,</l>
<l>Noch in een quaetwillighe ziele hy oock niet en treckt:</l>
<l>Want de mensch wt vleesch gheboren is, snoo en deurteest,</l>
<l>Ouerspelich, duyuels eyghen man onghevreest,</l>
<l>Der slanghen zaet van goet en quaet weten perfeckt,</l>
<l>Gheen onderscheyt tusschen <hi rend="i">Lucifer</hi> en <hi rend="i">Adam</hi> en streckt,</l>
<l>D'een moest bouen ruymen, d'ander beneden wt het Paradijs,</l>
<l>Tschelijcx en isser tusschen duyuel en mensch suspeckt</l>
<l>Gheen onderscheyt: want so alle Christenen propijs</l>
<l>Christi zijn, ja Gods kinderen, dits tbewijs,</l>
<l>Also zijn duyuels kinderen duyuels, dats publijcke,</l>
<l>Tis al een broetsel onderworpen, des doots afgrijs,</l>
<l>In een verbont, behooren al in een Rijcke</l>
<l>Vorst, en Onderdanen: want sy tsamen ghelijcke</l>
<l>Gheoordeelt zijn, beyde van nv voort-ane,</l>
<l>Daer teghen en helpt gheen ding autentijcke,</l>
<l>Hy en treckt den ouden mensch wt, ja so plane,</l>
<l>Dat hy by na gheen mensch meer en is wel te verstane,</l>
<l>Maer een nieu herboren creatuer, heel Godes kint,</l>
<l><hi rend="i">Wiens macht al de zijne, van d'eeuwighe doot ontbint.</hi></l>

<pb ed="fol." n="Div"/>
<l>HIer wt canmen lichtelijck besluyten</l>
<l>Wat des menschen vernuft, gherechticheyt en conste zy,</l>
<l>Enckel de doot, sonde, vyant, van God verstooten buyten:</l>
<l>Want tegen Gods gesintheyt zijn alle vleeschlijcke spruyten,</l>
<l>Met den Duyuel eens willens, aerts in als, als hy,</l>
<l>Niet Godlicx verstaende, maer willen vry</l>
<l>Haer eyghens wils, haer eyghen God zijn verheuen,</l>
<l>En eyghenent al hare dat God toebehoort, tsy</l>
<l>Sulck heeft <hi rend="i">Lucifer</hi> en <hi rend="i">Adam</hi> oock bedreuen.</l>
<l>Dit zijn de vruchten des verboden booms voorschreuen,</l>
<l>Daer sulck pluckers d'eeuwighe doot deur smaken,</l>
<l>Maer een nieu herboren Christen is enckel gheest en leuen</l>
<l>Godlijcker aerts vereenicht met God in alle saken,</l>
<l>Al watmen van God mach spreken met spraken,</l>
<l>Mach oock van sulck herboren Christ worden gheseyt:</l>
<l>Want sy niet meer en leuen, bidden, noch en waken,</l>
<l>Maer Christus leeft, bidt, waeckt in haer met vrolicheyt:</l>
<l>Want sy niet anders en zijn dan tot Gods woonplaets bereyt</l>
<l>Daert God al in weet, leert, wilt, laet en doet,</l>
<l><hi rend="i">De sulcke na dit leuen besitten d'eeuwich leuen soet.</hi></l>
<l>&nbsp;</l>
<l>OFt sy den ouden mensch met onwil noch draghen,</l>
<l>So en leuen sy doch den seluen niet,</l>
<l>Maer hem heel contrary na Gods behaghen</l>
<l>Tot dat <hi rend="i">tvolcomen offer</hi>, haer vleesch wort gheslaghen,</l>
<l>Twelck hem een blijschap is, al schijnet verdriet,</l>
<l>Daerom is trecht ghebruyck byde Christens siet,</l>
<l>En tmisbruyck by alle onherboren in dit leuen</l>
<l>Onghedoopt, onvergrifte diemen oyt menschen hiet,</l>
<l>En connen gheen recht ghebruyck aencleuen,</l>
<l>Leeren, bidden, doen, laten, beminnen, in als sy sneuen,</l>
<l>So lang sy doch bevleckt zijn in sinnen en ghemoet</l>
<l>Tot alle wercken onnut, als een rotte cool beseuen:</l>
<l>Ia in al dat God aengaet, nerghens toe goet,</l>
<l>Maer is dwaes, blint, doof, ydel, in al dat hy doet:</l>
<l>So lang tot dat hy vanden boom des wetens goet en quaet</l>
<l>Afclimme, en ete vanden Boom des leuens soet,</l>
<l>Wt duysterheyt wijck, en int licht des leuens gaet,</l>
<l>Dan sal zijn weten, willen goet zijn, en al zijn daet</l>
<l>Christelick, en <hi rend="i">Christus</hi> sal dan oock in alsulcke woonen,</l>
<l><hi rend="i">Voor sonde en doot bewaren, en int eeuwich leuen croonen.</hi></l>

<pb ed="fol." n="Diir"/>
<l>MAer segt, waer sullen wy alsulcke herboren vinden?</l>
<l>By de Boeren, oft by de Ackerlieden?</l>
<l>Ick sorghe neen: want hoort lieue vrinden,</l>
<l>Sy en soecken <hi rend="i">Christum</hi> niet, maer wel haer Core<hi rend="i">n</hi> te vinden</l>
<l>Ackers te coopen, refuseren oock d'ontbieden</l>
<l>Des Conincx, ten mach niet gheschieden:</l>
<l>D'een heeft vijf Ossen ghecocht, hy moetse gaen betalen,</l>
<l>D'ander heeft een Bruyt ghetrout, hy en mach van haer niet vlieden,</l>
<l>Sullen wijse dan wt oft byde Cooplieden halen?</l>
<l>O neen, die moeten trafiqueren buyten haer palen,</l>
<l>Comenschap drijuen, finantie en woeckerije.</l>
<l>Zijnse by dAmbachts-lieden? als dander oock sy falen,</l>
<l>Die soecken na ghedaen arbeyt, swerelts melodije,</l>
<l>Waer salmen dees herboren vinden teenighen tije?</l>
<l>Salmense soecken en vinden in des Conincx Houen?</l>
<l>Neen voorwaer, <hi rend="i">Exeat aula qui vult esse pius </hi>blije,</l>
<l>Dats goederthieren zijn, God vreesen, eeren en louen:</l>
<l>Mijt dat Hof, de Moor can niet afwassen zijn swertheyt bouen,</l>
<l>Oft de Lupaert zijn plecken die leelijck oft schoon, zijn,</l>
<l><hi rend="i">Hoe connen sy goet doen, die de boosheyt ghewoon, zijn.</hi></l>
<l>&nbsp;</l>
<l>INder Coninghen Houen ist nv so verde ghecomen,</l>
<l>Dat de sonde is tot een ghewoonte ghemaeckt,</l>
<l>Tis maer een Hoflijck leuen datter wort voorghenomen,</l>
<l>Brassen, suypen, vloecken, sweeren met den onvromen,</l>
<l>Fexeren, spotten, lasteren, oneerbaer ghespraeckt:</l>
<l>Dies niet en can, moet leeren hoemen elckanderen laeckt,</l>
<l>Tzijn Adelijcke teeckenen en Hoffs manieren,</l>
<l>Oncuys, schoon ghelaet, daer nijdicheyt onder waeckt,</l>
<l>Dits al goet Hoofs en daghelijcks bestieren,</l>
<l>Maer God vreesen, nuchteren, stil zijn goedertieren,</l>
<l>Heeft by weynige plaetse, sooment wil aenschouwen:</l>
<l>Want die Hoffs wil leuen, moet volghen tHoffs craieren</l>
<l>En hem ghelijckformich den Houe altijt houwen</l>
<l>Met cleeding, tijt verdrijf, erchwaen niemant betrouwen,</l>
<l>Oft anders en raeckt hy onverhindert niet van daer,</l>
<l>Besiet hoe den vromen <hi rend="i">Ioseph </hi>quam int benouwen,</l>
<l>In <hi rend="i">Pharonis </hi>Hoff wert tot Ouerspel versocht dats claer:</l>
<l>Int Babyloonsche Hoff quamen drie Ionghelinghen lofbaer,</l>
<l>Om datse haer Afgoden niet en wouwen louen, saen,</l>
<l><hi rend="i">Moesten daerom inden vyerighen Ouen, gaen.</hi></l>

<pb ed="fol." n="Diiv"/>
<l>IN tselfste Hoff quam <hi rend="i">Daniel </hi>oock terden,</l>
<l>Willende niet huychelen, en om t'refuseren siet,</l>
<l>Moest inder Leeuwen cuyl gheworpen werden.</l>
<l><hi rend="i">Bethzabea </hi>om in haer bading te volherden</l>
<l>By <hi rend="i">Dauids </hi>Hoff, moest Ouerspel doen, tis so gheschiet:</l>
<l><hi rend="i">Vrias </hi>quam oock te Houe, na <hi rend="i">Dauids </hi>ghebiet</l>
<l>Moest den verradelijcken brief zijns doots draghen.</l>
<l><hi rend="i">Amon </hi>vercracht zijn suster, quam oock int verdriet:</l>
<l><hi rend="i">Absalon </hi>soeckt <hi rend="i">Dauid</hi> wt t'Conincklijck Hoff te slaghen.</l>
<l><hi rend="i">Achitophel </hi>soeckt <hi rend="i">Dauid </hi>oock te verjaghen.</l>
<l><hi rend="i">Ioannes </hi>in <hi rend="i">Herodes </hi>Hoff moeste d'Ouerspel louen,</l>
<l>Oft zijn hooft verliesen in dien daghen.</l>
<l><hi rend="i">Petrus </hi>in <hi rend="i">Cayphas </hi>Hoff, zijnde by tvyer gheschouen,</l>
<l>Moest <hi rend="i">Christum </hi>loochenen, sulcks gaeter om in Heeren Houen:</l>
<l>Hier wt mach men vrylijck concluderen,</l>
<l>Dat al gheen Enghels en zijn onder en bouen</l>
<l>Die te Houe verkeeren oft administreren.</l>
<l><hi rend="i">Haman</hi> cost oock valschelijck subsigneren.</l>
<l>In <hi rend="i">Asswerus </hi>Hoff, willende <hi rend="i">Mardoches </hi>pranghen,</l>
<l><hi rend="i">Oock alle Ioden, wert aen zijn selfs galghe ghehanghen.</hi></l>
<l>&nbsp;</l>
<l>SYnder dan nerghens vrome te siene noch te spreken?</l>
<l>Ick gheloof jaet, maer sy zijn qualijck te vinden:</l>
<l>Niemant doeter goet (seyt <hi rend="i">Dauid</hi>) tis al gheweken,</l>
<l>Daerom laet ons haer banden scheuren en breken,</l>
<l>Haer seelen van ons werpen, en ons onbinden</l>
<l>En gheuen ons in God: want so lang den eenen blinden</l>
<l>Den anderen leyt, vallen sy tsamen inde gracht.</l>
<l>Daer by seyt <hi rend="i">Christus</hi>, hoort lieue vrienden:</l>
<l>Veel zijnder gheroepen, weynich vercoren gheacht,</l>
<l>Daer en isser maer twee int Lant van beloften bracht</l>
<l>Van d'Israheliten die wt Egypten quaemen:</l>
<l>Hunder veel hadden d'Egypts loock te veel int ghedacht,</l>
<l>Plucten vanden verboden boom te veel sonder schamen,</l>
<l>Daer zijn nochtans Christens, jaet kend'ickse by namen,</l>
<l>Ick souse v met <hi rend="i">Ioannes </hi>vingher tooghen:</l>
<l>Want een Christen in <hi rend="i">Christo</hi> vol alder vramen</l>
<l>Sou een wonder Dier schijnen in swerelts ooghen,</l>
<l>Wy en connen gheen Christen zijn door ons vermoghen,</l>
<l>Maer wel deur Gods woort als wijt gheloouich horen,</l>
<l><hi rend="i">En bewaren, worden wy wt Adam in Christo herboren.</hi></l>

<pb ed="fol." n="Diiir"/>
<l>SUlck herboren is een Christen, in <hi rend="i">Christo </hi>onbedroeft</l>
<l>Hoe seer de werelt raest buyten en binnen,</l>
<l>Hy wort met aenvechting als gout int vyer beproeft,</l>
<l>God is zijn hulpe, gheen ander hulpe hy en behoeft:</l>
<l>Want zijn doot vyanden sal hy beminnen,</l>
<l>En zijn ghevallen broeder met liefde weer winnen,</l>
<l>Zijn Ouders eeren, helpen, troosten, spijsen ter noot:</l>
<l>Die sulcx is, die suldy voor een Christen kinnen,</l>
<l>Die den hongrighen wt liefden deylt zijn broot,</l>
<l>Den naeckten cleet, den dorstighen laeft devoot,</l>
<l>Helpende also zijns broeders cranckheyt draghen,</l>
<l>Aennemende zijn verdriet, zijn blijschap cleyn oft groot</l>
<l>Als zijns selfs, dats daer <hi rend="i">Christus</hi> in heeft behaghen,</l>
<l>Biedende dander kaeck, wort hy aen d'een gheslaghen,</l>
<l>De Weesen voorstaet, de Wewen helpt hy in recht,</l>
<l>Gheuende den mantel, die hem den rock af jaghen,</l>
<l>Die teghen vleesch en bloet altijt is int ghevecht,</l>
<l>Die <hi rend="i">Christum </hi>alleen aenhangt, dats een Christen knecht,</l>
<l>Die dleuen en steruen ghelijck gilt int aertsche dal,</l>
<l><hi rend="i">Die selue in hem seluen een recht Christen vinden sal.</hi></l>
<l>&nbsp;</l>
<l>DIe in slichaems kuysheyt hier leyt zijn leuen,</l>
<l>Binnen oft buyten houwelijck altijt eerbaer,</l>
<l>Die ghevallen al suchtende wort opgeheheuen,</l>
<l>Die gheerne hebben gheborcht, gheleent en ghegheuen,</l>
<l>Die niet en treedt op den pat vanden sondaer,</l>
<l>En alle goet ghedaen heeft dat hy can voorwaer,</l>
<l>Hem seluen noch veur een onnut knecht can houwen,</l>
<l>Diet met liefde deckt datmen een ander seyt te naer,</l>
<l>Die op <hi rend="i">Christum </hi>niet op zijn doen set zijn betrouwen,</l>
<l>Die ghewapent inden laetsten dach niet en flouwen,</l>
<l>Hebbende <hi rend="i">Christum </hi>voor ooghen in al haer daden,</l>
<l>Niet anders doende dan dat sy en wouwen,</l>
<l>Datmen haer dede, ja niemant en versmaden</l>
<l>Die therte openen, om den gheest der ghenaden</l>
<l>Daer in te laten woonen, leeren en preken,</l>
<l>Die gheerne helpen draghen eens anders schaden,</l>
<l>De ghevanghen troosten, niemant wtghesteken,</l>
<l>Gheerne herberghen, suyueren, wassen haer ghebreken,</l>
<l>Die al steruende hopen het salich verrijsen,</l>
<l><hi rend="i">Dat zijn herboren Christens, die ick weet te wijsen.</hi></l>

<pb ed="fol." n="Diiiv"/>
<l>NIet dat ick segghe siet daer isser eene,</l>
<l>Hoewel sy zijn ouer al de werelt ghespreyt,</l>
<l>Onder alle gheslachten, dat gheloof ick reene,</l>
<l>In Heeren houen, steden, dorpen ghemeene,</l>
<l>Die slecht, recht wandelen, soecken de gherechticheyt,</l>
<l>De Heere sietse, kentse: want hijse drenckt en weyt</l>
<l>Als een goet Herder doet hy zijn schapen,</l>
<l>Op dat sy niet en souwen worden verleyt:</l>
<l>Roept hyse by namen, sy volghen hem als knapen,</l>
<l>Hy is haer toevlucht, sterckte inde wapen</l>
<l>Die hy ten joncksten daghe oock sal vergaren,</l>
<l>Van alle heuvels ghevrijt van svyants betrapen.</l>
<l>Dit zijn de Christens die ick weet te openbaren:</l>
<l>Vraecht niet wiese zijn, oft oyt waren,</l>
<l>Ick seg de sulcke, gheloouet vry, hebdy verstant:</l>
<l>Want veel connen hun Christelijck verclaren</l>
<l>Wtwendich, maer inlijck zijnse Gods vyant,</l>
<l>sWerelts dienaers, dienende swerelts God playsant,</l>
<l>Dats den Satan: de Christens dienen <hi rend="i">Christum </hi>vroech en laet</l>
<l><hi rend="i">De goede doen niet dan goet, de quade niet dan quaet.</hi></l>
<l>&nbsp;</l>
<l>WAnt eenen goeden boom bringt goede vruchten voort,</l>
<l>Eenen quaden, quade vruchten dats publijcke:</l>
<l>Men pluckt gheen druyuen van dorens hoort,</l>
<l>Noch Vijghen van dijstels, dit tuycht Gods woort</l>
<l>Sulck als den boom is, so is de vrucht in elcken wijcke,</l>
<l>Is de mensch quaet, hy bidt qualijck om Gods rijcke,</l>
<l>Zijnde niet herboren, en in <hi rend="i">Christo</hi> ouer gheset:</l>
<l>Tis te vergheefs, daerom seyt <hi rend="i">Dauid </hi>in zijn Cantijcke,</l>
<l>Waerom neemt ghy mijn woort in dijnen mont besmet:</l>
<l>Want tis eenen grouwel veur God der godlooser ghebet</l>
<l>Dwelck God hooren noch aennemen en sal:</l>
<l>Want trecht bidden comt wt de herboren kinders net.</l>
<l>Want ghemeenschap heeft God met Belial,</l>
<l>Oft dlicht met de duysterheyt int aertsche dal,</l>
<l>Hoewel wie Gods naem aenroept sal salich wesen</l>
<l>Maer God meynt d'aenroepen met droef gheschal</l>
<l>Dat wt den gheest, gheloof en waerheyt comt gheresen:</l>
<l>Want al wat die doet, is quaet seg ick by desen,</l>
<l>Al gaef hy oock al zijn goet den armen,</l>
<l><hi rend="i">Onherboren zijnde sal hem God niet ontfarmen.</hi></l>

<pb ed="fol." n="Diiiir"/>
<l>WAnt tot alle goede wercken zijn sy onbequaem,</l>
<l>Sy en connen bidden, God louen noch eeren,</l>
<l>Lief hebben, lijden oft doen eenighe wercken lofsaem,</l>
<l>Tis hun al sonde en laster van Gods naem</l>
<l>Daer teghen ist den reynen al reyn, en een loff zijns Heeren</l>
<l>Eten, drincken, swijghen, spreken, rijckheyt, armoed' verseeren:</l>
<l>Alle dinck is, ghelijck de mensch is in zijnen graet.</l>
<l>Der godlooser vasten, vyeren, wil God van hem keeren,</l>
<l>Soot in <hi rend="i">Amos, Esaias, </hi>en <hi rend="i">Heremias </hi>staet:</l>
<l>Maer herboren zijnde, so is goet alle zijn daet.</l>
<l>Niemant en dinck goet te doene, hy en sy in <hi rend="i">Christo </hi>gheraeckt,</l>
<l>En <hi rend="i">Christus </hi>in hem, maer wercken eermen leeft, of loope<hi rend="i">n</hi> op straet</l>
<l>Tis te vergeefs, hy moet eerst veerdich daer toe zijn ghemaeckt:</l>
<l>Daerom isser maer een van nooden tot Gods rijcke naeckt,</l>
<l>Namelijc, in God comen, hooren, volghen, en hem zijn onderdaen</l>
<l>Alsdan sal te sulcke worden in <hi rend="i">Christo </hi>ontwaeckt,</l>
<l>En zijn eenen goeden boom vol goeder vruchten ghelaen,</l>
<l>En alsulcke sullen de eeuwige doot ontgaen,</l>
<l>So lang sy in hem blijuen leuen, en na Gods raet doen:</l>
<l><hi rend="i">Want een lieff kint en can in s'Vaders huys gheen quaet doen.</hi></l>
<l>&nbsp;</l>
<l>NIemant en dinck dan aen de wercken te beginnen,</l>
<l>Om daer deur gherechtveerdicht te zijne goet:</l>
<l>Want zijt ghy heylich, gherecht, so buyten als binnen,</l>
<l>So is v vasten, v bidden wt vyerigher minnen,</l>
<l>V aelmoessen al reyn, jae al wat ghy doet,</l>
<l>Maer sydy ontweken, godloos quaet in v ghemoet,</l>
<l>So ist al ghelijck ghy zijt, tghebedt wort tot sonden,</l>
<l>God en hoort v niet, tis eenen Iudas cus onsoet,</l>
<l>Niemant can bidden, oft recht doen te ghenen stonden</l>
<l>Dan de kinderen Gods, in en met God verbonden,</l>
<l>Tstaet den andren al qualijck wat sy hanteren,</l>
<l>Tis al een doot werck, niet de doot omwonden:</l>
<l>Want wie int een misdoet, misdoet in al Gods commanderen</l>
<l>Wie eenen schakel breeckt en can hem niet excuseren,</l>
<l>Hy en heb de heel keten daer me ghebroken,</l>
<l>En bey de Eemers inden put laten descenderen:</l>
<l>Want alle quaet is aen malcander gheloken</l>
<l>Wie steelt, liecht, dootslaet, derf wel ligghen ghedoken</l>
<l>Int ouerspel, thangt al aen malcanderen jaet,</l>
<l><hi rend="i">De mensch doet inwendich als wtwendich euen groote quaet.</hi></l>

<pb ed="fol." n="Diiiiv"/>
<l>ALle quaet is de duyuel zijn rijck vol grouwels groot,</l>
<l>Zijn lijff een lijff der sonden vol afgoderije,</l>
<l>Dwelck hem, en al de zijne bringt inde doot:</l>
<l><hi rend="i">Christus </hi>is hier teghen de gherechticheyt minjoot,</l>
<l>Zijn lichaem is vol ghenaden en waerheyt tallen tije,</l>
<l>Die in hem zijn, hebben dleuen en gaen seer blije</l>
<l>Wt dit leuen int eeuwich leuen, sonder steruen lofbaer:</l>
<l>Want dat hier steruen heet, is haer een deurganck in melodije:</l>
<l>Maer die Adamsche onherboren, steruen hier en hier naer,</l>
<l>Haer leuen en wandel werckt d'eeuwighe doot voorwaer,</l>
<l>Die sy hebben, voeden, en met hun draghen,</l>
<l>Tgilt ghelijck waer in sy God verachten, dats claer:</l>
<l>Wie in een sondicht, sondicht in al, tis Gods mishaghen</l>
<l>Die therte aensiet, nv mochtmen segghen oft vraghen</l>
<l>De sonden zijn diuersch? tis waer, ick bekent:</l>
<l>Maer sy hebben een ghelijck herte, dit moet ick ghewaghen</l>
<l>Met <hi rend="i">Horatius</hi>, die een schipman een schepel boonen ontwent,</l>
<l>Misdoet so veel, oft hyer duysent stael, daer en is geen different,</l>
<l>Dan dat de schade minder is, maer euen groot de sonde,</l>
<l><hi rend="i">Diet cleyn doet sou tgroot doen, waert dat hy conde.</hi></l>
<l>&nbsp;</l>
<l>WIe yemant na therte schiet, en quetst maer zijn hant,</l>
<l>Die schade is minder dan oft hy therte hadde gheraeckt</l>
<l>Maer de sonde is euen groot deur den wille: want</l>
<l>Hy therte meende te deur schieten vailjant:</l>
<l>Want God siet alleen ane dat herte naeckt</l>
<l>Van alle menschen, wiens hert nv in God staet onghelaeckt,</l>
<l>Dwelck hem deur zijnen <hi rend="i">Christum</hi> is in ghevloeyt,</l>
<l>Wort omghekeert, vol Godvreesens, vol liefde ghemaeckt,</l>
<l>So dat onmeughelijck is, dat sulck mensch (in God ghegroeyt,</l>
<l>Leeft en blijft) met eenighe sonde sou worden besproeyt.</l>
<l>In contrari ist met den godloosen in al zijn obserueren,</l>
<l>Hy en can niet goets doen, dit wel bevroeyt:</l>
<l>Want tgoet en can by tquaet niet logeren,</l>
<l>Ghelijck water en vyer altijt deffereren,</l>
<l>En moeten daerom van malcander blijuen:</l>
<l>Elck wil alleen zijn onghequelt in zijn exerceren,</l>
<l>Op dat Gods kinders alleen in God beclijuen,</l>
<l>En <hi rend="i">Adams </hi>kindren, in <hi rend="i">Adam </hi>sonde bedrijuen,</l>
<l>Dwelck de doot wracht, en werckt soot openbaer, is,</l>
<l><hi rend="i">Om eeuwich te steruen, dwelck dloon vanden sondaer, is.</hi></l>

<pb ed="fol." n="Dvr"/>
<l>GOd heeft (tis waer) de Mensch reyn gheschepen,</l>
<l>Om dat hy vry willeloos onder hem sou staen,</l>
<l>Om so zijn wil in hem te hebben onvernepen:</l>
<l>Maer <hi rend="i">Adam </hi>heeftet voor zijn eyghendom ghegrepen</l>
<l>En wilde zijns selfs Heer zijn, niemant wesen onderdaen</l>
<l>Desen eyghen wille is alleen de sonde plaen,</l>
<l>Een Leytster die de mensche inde Helle leyt:</l>
<l>Hadde <hi rend="i">Adam </hi>willeloos den wille vry in God laten gaen,</l>
<l>So hadde God vry ghewilt in hem bewaert van alle tegenheyt</l>
<l>Wat boete deses vals, opstaen den eyghen wil weerseyt,</l>
<l>Met afstant, en al twillen weer in God stellen,</l>
<l>Op dat Gods willen in ons gheschie planteyt:</l>
<l>Want daer en is niet schalckers dan des vleesch quellen,</l>
<l>tVleesch wil en begheerte is vol booser quarellen,</l>
<l>Aertsch, duyuels, gheveynst, zijn wijsheyt sot en dwaes,</l>
<l>Daerom stater inde Schrift dat wy niet en sellen</l>
<l>Ons goetduncken aenhanghen na des vleesch gheraes</l>
<l>Maer bidden met <hi rend="i">Christo</hi> Christelijck helaes:</l>
<l>Niet mijnen wille Heer, maer uwen gheschieden, moet,</l>
<l><hi rend="i">Hy leeft, die leeft na tsHeeren ghebieden, goet.</hi></l>
<l>&nbsp;</l>
<l>DIe teghen tghebodt leeft, is de doot schuldich:</l>
<l>Dats de natuerlijcke mensche in als intricaet,</l>
<l>Wiens naem quaet is in boosheyt menichfuldich,</l>
<l>Gods lasteraer, Gods vyant onverduldich,</l>
<l>So langh hy <hi rend="i">Adams </hi>mensch is, so is hy quaet:</l>
<l>Daerom leeft en siet wat Romeynen dry staet,</l>
<l>De beste van hun is ghelijck eenen doren,</l>
<l>Sy beminnen al dat ydel is, leughen en smaet,</l>
<l>En zijn ydelder dan d'ydelheyt achter en voren,</l>
<l>Iae al in <hi rend="i">Adam </hi>ghevallen en verloren,</l>
<l>Ypocrijten, schalcken, so lang sy in hem blijuen,</l>
<l>Spreken niet dan dwaesheyt als dwaes gheboren,</l>
<l>In en wt <hi rend="i">Adam </hi>vleesch, duyuel, doot, na <hi rend="i">Ioannes</hi> schrijuen,</l>
<l>Daer en is onder alle mensch gheen salich beclijuen,</l>
<l>Ten sy dat ons God wil de herborenheyt schincken,</l>
<l>Daerom laet waken, bidden, tvleesch lust wtdrijuen</l>
<l>En alleen op dees wedergheboorte dincken,</l>
<l>Op dat wy in dees woestighe doot niet en sincken</l>
<l>Maer worden verset in <hi rend="i">Christo </hi>verheuen,</l>
<l><hi rend="i">Dwelck ons wt ghenaden moet worden ghegheuen.</hi></l>

<pb ed="fol." n="Dvv"/>
<l>DAerom is dit nootlijck voor alle dinghen,</l>
<l>Datmen in God come en word' met hem eene,</l>
<l>Dat wy zijn eyghen te zijne ghehinghen,</l>
<l>Dat hy ons besitte, regeere, leere, sonderlinghen</l>
<l>Ghebruycken na zijnen goeden wille reene.</l>
<l>Dese menschen die also ledich in God staen ghemeene,</l>
<l>En hebben niet van noode datse yemant leere:</l>
<l>Want God leertse, leytse groot en cleene</l>
<l>Die daer Christelijck herboren zijn inden Heere</l>
<l>Maer waer dat niet gheschiet en is, hoort menschen teere,</l>
<l>Daer en helpt niet al leerdemen hem tot den joncxsten daghe,</l>
<l>Al riepmen hem, al schreefmen hem t'elcken keere,</l>
<l>Tis al te vergeefs (helaes) reden datment beclaghe,</l>
<l>Al waren de Leeraers <hi rend="i">Cicerones </hi>soet van behaghe</l>
<l>Ia enckel <hi rend="i">Demostenes </hi>inder woorden gheclanck:</l>
<l>Ten heeft gheen vatten by de onherboren traghe,</l>
<l>tWater wil zijnen loop hebben, de natuer haren ganck,</l>
<l>Den boom zijn vrucht, tot dat hy met dwanck</l>
<l>Word herset in beter aerde, in soeter luchten,</l>
<l><hi rend="i">Niet eer en can hy voortbringhen soeter vruchten.</hi></l>
<l>&nbsp;</l>
<l>MAer thersetten des menschen is gheen menschen doen</l>
<l>Maer Gods doen: tsmenschen doen is verderuing groot,</l>
<l>Om plucken vanden verboden boom rijp en groen,</l>
<l>So de slang' deur tvernuft in hun is ghewoon</l>
<l>En tselfste is inden mensch de verderflijcke doot</l>
<l>Want alle weten, alle consten sonder God ghedaen d'exploot</l>
<l>Is al dootlijck werck, soot in God niet en gheschiet:</l>
<l>Want al wat God inden mensch niet en plant minioot,</l>
<l>Leert, wijst, met vingher, woort en theylichs gheest ghebiet,</l>
<l>Buyten sulcks ist al sonde, sonder God al niet,</l>
<l>Maer oeffeninghe der menschen, jae menschen raetslaghen</l>
<l>Die de doot wercken, en afgoderije siet:</l>
<l>Want men can gheen leering van buyten inden mensch dragen</l>
<l>Den Leeraer moet binnen zijn, en hem self behaghen,</l>
<l>Dats den heylighen Geest, so hy daer plaets in heeft:</l>
<l>Want alle smenschen doen, pochen en ghewaghen</l>
<l>Daer hy op steunt, gheen salicheyt aen en cleeft,</l>
<l>Tzijn al wtwendich wercken daer men God niet me en gheeft</l>
<l>Want hy en hoeft onser niet wou ment verstaen, fijn:</l>
<l><hi rend="i">Maer sietse geerne die hem onderdaen, zijn.</hi></l>

<pb ed="fol." n="Dvir"/>
<l>MEn mocht segghen hout dan zijn gheboden,</l>
<l>En alle ordonnantien van God inghestelt.</l>
<l>Tis wel, amer men moeter wt maken geen afgoden</l>
<l>Oft dat ons sulck werck can helpen wt noden:</l>
<l>Want het wterlijck werck voor God niet en ghelt,</l>
<l>Tis al geestlijck vergheest, wat ons God heeft ghespelt,</l>
<l>Den naeckten cleeden, den dorstighen te lauen,</l>
<l>Duysterlijck werck ghetromt oft ghevelt,</l>
<l>Gilt voor God niet anders dan doode haer doode te grauen</l>
<l>Oft men wt ghewoonten veel gheeft zijn gauen,</l>
<l>Sacramenten ghebruyckt, kercken-dienst onderhout,</l>
<l>Tis wel, maer tmisbruyck is te strauen</l>
<l>Aen d'wtwendighe, die daer deur meynen seer stout</l>
<l>God te behaghen, jae zijn en blyuen onghepurgeert gout</l>
<l>Maken vant geestlijck een werelts vseren,</l>
<l>Ghelijck een arbeyder zijn werck ghedaen heeft menichfout,</l>
<l>So doen sy oock, meynen God daer met contenteren:</l>
<l>O neen, hier is de faelgrijp, hier ist faelgeren</l>
<l>So v dwerckende gheloof en liefde ontbreeckt,</l>
<l><hi rend="i">So is al v doen sonde wat ghy te hande treckt.</hi></l>
<l>&nbsp;</l>
<l>HIer wt spruyt dan de doot en al haer qualen</l>
<l>Daer ick int ondersoecken God om heb ghebeden,</l>
<l>D'loon des doots daer sy de heure me sal betalen,</l>
<l>Dat wil ick Philosoophlijck en Schriftlijck op halen</l>
<l>Hoe sy inder Hellen worden bestreden</l>
<l>Daer tvyer niet wtgheblust en wort oft vertreden,</l>
<l>Daer eeuwich ghehuyl is en knerssen der tanden</l>
<l>Daer den worm onsterflijck blijft in onvreden,</l>
<l>In solfer en vyer dat eeuwich sal branden,</l>
<l>Int voor-portael van deser helscher waranden,</l>
<l>Zijn de wraeckgierighe Goddinnen fel,</l>
<l>Die droefheyt en sorghe altijt hebben in handen,</l>
<l>Bleeckverwighe sieckte, onblije outheyt rebel,</l>
<l>Ancxt, armoede, hongher, en alle quaet opstel,</l>
<l>Knaginghe der doot, makende de heure desperaet,</l>
<l>Valsche blijschap met droeuich ghequel,</l>
<l>Vermoeyde tweedracht met nijdighen haet,</l>
<l>Ligghen al int voor-portael vander Hellen quaet,</l>
<l>Daer de sonde in heeft haer residentie,</l>
<l><hi rend="i">Om elck rechtlijck te straffen deur Gods sententie.</hi></l>

<pb ed="fol." n="Dviv"/>
<l>VOor dees grousaem speloncke en duyster duwiere,</l>
<l>Leyt een stinckende poel altijt turbulent,</l>
<l>Ghenaemt <hi rend="i">Phlegeton</hi>, een brandende Reuiere</l>
<l>Daer <hi rend="i">Charon </hi>den Schipper wreet van bestiere</l>
<l>Van d'ouerhalen heeft het heel regiment, </l>
<l>Een out Grijsaert met een vortte schuyte gheschent,</l>
<l>Set hijt al ouer, die verdient hebben thelsch conroot</l>
<l>Gierighe, moordadighe, roouers, crijchslien sonder ent:</l>
<l>Ia alle sondaers ghesonden int helsch conroot,</l>
<l>Maer sy moeten eerst gherust hebben, cleyn en groot</l>
<l>In d'aerde by <hi rend="i">Obs</hi> ons alder moeder out.</l>
<l>Dit selfste lach my arguwerende int hoot,</l>
<l>Daer ick mismoedich sat met sinnen benout:</l>
<l>Ick riep, hoochste <hi rend="i">Iupiter</hi>, geuer alles goets menichfout,</l>
<l>Niet hebbende daerom Gods woort verlaten:</l>
<l>Want ick meyn God, voor <hi rend="i">Iupiter</hi> my dat betrout</l>
<l>Dat hy my met kennis sou comen te baten:</l>
<l>Slaperich ginck den geest van my deur alle straten,</l>
<l>Op dat hy my deur God sou recht instruweren,</l>
<l><hi rend="i">Om t'ondervinden des eeuwighen doots persequeren.</hi></l>
<l>&nbsp;</l>
<l>ICk wert wacker deur den geest die my heeft verrast,</l>
<l>Wou my wonder bouen wonder vertellen,</l>
<l>Hoe den helschen poortier <hi rend="i">Cerberus </hi>dryhoofdich vast</l>
<l>Dat al bevreest is die daer zijn ghecomen te gast</l>
<l>En welck <hi rend="i">Proserpina </hi>gaey slaet, als Coningin der Hellen</l>
<l>Opteeckent, sorch draecht, voort rechtlijck quellen:</l>
<l>Want <hi rend="i">Plutho </hi>is Rechter en Coninck in allen desen</l>
<l>Die <hi rend="i">Proserpina </hi>zijn vrou voor trecht moet stellen,</l>
<l>Die om haer misdaet van God zijn verwesen.</l>
<l>Deur <hi rend="i">Mino </hi>wort d'ordannantie opghelesen,</l>
<l>Wiese wel onderhouwen heeft tallen tijen,</l>
<l>Die wort met <hi rend="i">Lucifer </hi>loflijck ghepresen,</l>
<l>En oock na <hi rend="i">Rate </hi>moet hy straffe lijen:</l>
<l>Daer comen oock die hun seluen de keel af snijen,</l>
<l>Verdrincken, verhanghen, en brenghen ter doot,</l>
<l>Dese alle en moghen hun niet bevrijen:</l>
<l>Want het recht der hellen is te groot,</l>
<l>Hoe sy baden <hi rend="i">Lazarum </hi>in <hi rend="i">Abrahams </hi>schoot,</l>
<l>Om een druppel waters te becomen,</l>
<l><hi rend="i">d'Aertsche cloue is te diep den wech hun benomen.</hi></l>

<pb ed="fol." n="Dviir"/>
<l>Daer zijn twee weghen my den gheest verthoonde,</l>
<l>Als een ypselon, d'een ter slincker, d'ander ter rechter zijen</l>
<l>D'een leyt ten Hemel voor de verschoonde,</l>
<l>D'ander ter Hellen, daer me de sondaers oyt loonde:</l>
<l>Want de mensch deur zijn boosheyt moet comen int lijen,</l>
<l>Daer <hi rend="i">Thesiphone </hi>de wake hout tallen tijen,</l>
<l>Alsmen de bebloede gheesseling elck gheeft opt lijf</l>
<l>In presentie van <hi rend="i">Radamanthus </hi>een cleyn verblijen:</l>
<l>Want hy is die de zielen doet pijnighen stijf,</l>
<l>Van die in wellust saten, tsy man oft wijf,</l>
<l>Die Gods wrake niet en moghen refuseren,</l>
<l>Maer moeten loon ontfanghen van haer quaet bedrijf,</l>
<l>Deur <hi rend="i">Thesiphones </hi>gheessel om castigeren:</l>
<l>Want haer susters <hi rend="i">Alecto, Megera, </hi>haer assisteren</l>
<l>Oock <hi rend="i">Hydra </hi>die met vijftich monden can gapen,</l>
<l>En in <hi rend="i">Tartarus </hi>afgront can condemneren,</l>
<l>Dwelck twee mael dieper is dan tHemels betrapen</l>
<l>Daer doude gheslachte der aerden in moet slapen,</l>
<l>Die teghen den hoochsten God wouden opstaen,</l>
<l><hi rend="i">Moeten eeuwich daer blijuen ghevaen.</hi></l>
<l>&nbsp;</l>
<l>WAnt sulcke heeft God met zijn blixem versmacht,</l>
<l>Soot by <hi rend="i">Thurris </hi>Babel wel is ghebleken</l>
<l>Aen <hi rend="i">Nemroth, </hi>willende God Hemels wt drijue<hi rend="i">n</hi> met cracht</l>
<l><hi rend="i">Acolus </hi>sonen hadden tselfste oock int ghedacht</l>
<l>MAer zijn al in <hi rend="i">Pluthos </hi>rijck ghestreken</l>
<l>Daer sy <hi rend="i">Solomonius </hi>straffe niet en zijn ontweken,</l>
<l>Die de werelt wou stooren met blixem en dondere,</l>
<l>Hy was een <hi rend="i">Arcadis </hi>Coninck stout int spreken,</l>
<l>Daerom moest hy oock logeren hier ondere,</l>
<l>Met <hi rend="i">Tition </hi>in wellust bysondere,</l>
<l>Bouen <hi rend="i">Sardinapulus </hi>en vrouwen boeleerdere,</l>
<l><hi rend="i">Ixion </hi>is daer af een recht orcondere,</l>
<l>Met den Bachialist en gulsich bancketeerdere,</l>
<l><hi rend="i">Peritlyons </hi>is daer oock een logeerdere,</l>
<l>Die <hi rend="i">Proserpinam </hi>ontschaken wouwe,</l>
<l>Al quaemen <hi rend="i">Tantalus </hi>bancketten daer wedere,</l>
<l>Spijse noch dranck hy niet ghebruycken en souwe,</l>
<l>Dees lijden al straffe in de helsche landouwe,</l>
<l>Ouerspeelders, verraders, die haren Heer verraden,</l>
<l><hi rend="i">Worden daer gestraft om haer misdaden.</hi></l>

<pb ed="fol." n="Dviiv"/>
<l>SIsiphus moet daer oock den grooten steen rollen</l>
<l>Ouer en weer, nemmermeer hebbende ghedaen,</l>
<l>Dan zijnder noch nijdighe vol nijts gheswollen</l>
<l>Met onrechtveerdighe Tollenaers der tollen</l>
<l>Die opt draeyende rat moeten straffe ontfaen,</l>
<l><hi rend="i">Phlegias </hi>doet in zijn pijne dit vermaen,</l>
<l>Dat elck eene rechtveerdicheyt wil useren</l>
<l>En Gods moghentheyt nemmermeer wederstaen,</l>
<l>Op dat sy niet en comen in dit persequeren,</l>
<l>Al cost ickt met hondert tonghen alegeren</l>
<l>Der sonden straffe van die daer zijn int lijen,</l>
<l>Ick sou te cort blijuen om segghen het tormenteren</l>
<l>Want elcx misdaet dat comt hun bestrijen,</l>
<l>Voor de gulsighe zijn die wreede harpijen,</l>
<l>Die int aentasten der spijsen hun inde handen bijten,</l>
<l>De gierighe comt Erisich om af snijen</l>
<l>Handen en voeten die sy hongrich verslijten:</l>
<l>Dit sprack den gheest in my, ick wert crijten</l>
<l>Inden slaep, en riep O Heere verheuen,</l>
<l><hi rend="i">Zijtse ghenadich die tot v roepen om tvergheuen.</hi></l>
<l>&nbsp;</l>
<l>MY wert banghe: want my docht dat ick al aensach</l>
<l>Hoe der Lamphijt en dronckenschap daer wert betaelt,</l>
<l>Hoe oock de Tyrannen laghen met groot gheclach</l>
<l>Onder eenen swaren steen gheperst nacht en dach</l>
<l>Om worden menichmael tot pletter ghemaelt:</l>
<l>Daer wasser noch eenen grooten hoop met yser deurpaelt,</l>
<l>Ghelijck broeders  die malcander nijt draghen,</l>
<l>Oock die met haer Ouders hebben ghespot, ghedraelt,</l>
<l>Verstooten, veracht, dese oock aldaer laghen,</l>
<l>Oock die met onrechte mate en valscher waghen</l>
<l>Elck een theure hadden ontweghen, ontmeten.</l>
<l>Die ghelt gierighe werden met hamers gheslaghen,</l>
<l>De vrecke werde d'jnghewant wt ghereten,</l>
<l>Lieghers, bedrieghers, waren daer oock gheseten</l>
<l>Inden vlammighen poel, meynende versticken</l>
<l>Met oock die Wewen en Weesen hadden opgheten:</l>
<l>Veel meyneedighe sachmen inde vlamme blicken,</l>
<l>Tknerssen der tanden bracht in my een verschricken,</l>
<l>So dat ick ontspranck, des my therte swaer, was,</l>
<l><hi rend="i">Niet wetende oft half doom, oft half waer, was.</hi></l>

<pb ed="fol." n="Dviiir"/>
<l>OPstaende bedroeft, ghinck ick ouerpeysen</l>
<l>Lancx den Zee cant op de straf der sondaren,</l>
<l>Daer de mensch noch leuende wel mach voor eysen,</l>
<l>Tis claechlijck voor die ter Hellen moeten reysen</l>
<l>Om aldaer te blijuen int eeuwich beswaren:</l>
<l>Want de gherechticheyt Gods en sal niemant sparen,</l>
<l>Als tsmenschen Soon met zijn Enghelen comen sal</l>
<l>Op den stoel zijnder heerlickheyt hem openbaren,</l>
<l>En alle volcken voor hem int aertsche dal,</l>
<l>Dan sal hy de Schapen scheyden wt de Bocken mal</l>
<l>Die op dese werelt gheleeft hebben quadertier,</l>
<l>Maer de schaepkens hy ter rechter zijen setten al,</l>
<l>En segghen coemt ghy ghebenedijde besit alhier</l>
<l>Mijns Vaders rijck, v bereyt van aenvanck fier,</l>
<l>Ghy hebt ghespijst, ghecleet den armen in mijnen name,</l>
<l>Maer ghy Bocken gaet vermaledijt int helsche vyer</l>
<l>Sal hy segghen, den Duyuel bereyt vol aller blame,</l>
<l>U en zijn Englen tot een eeuwighe prame,</l>
<l>Welck woort seer bitter sal zijn om hooren,</l>
<l><hi rend="i">Sulcke (helaes) waren beter bleuen ongheboren.</hi></l>
<l>&nbsp;</l>
<l>HOe sal de sondighe mensch dees straf moghen ontgaen,</l>
<l>Dees pijn der Hellen, dees eeuwighe doot:</l>
<l>Hoort, hy moet hem van alle const en wetenschap ontslaen</l>
<l>En worden weer niet gheuen hem in <hi rend="i">Christo </hi>ghevaen</l>
<l>Niet anders doen dan God in hem en wil minjoot,</l>
<l>Dan sal Gods kennis in hem doen d'exploot,</l>
<l>Begauen met wijsheyt, dwelck sotheyt ter werelt heet:</l>
<l>Dats een vrucht vanden boom des leuens groot,</l>
<l>Wie die heeft sal niet steruen noch smaken eenich leet:</l>
<l>Dese vrucht is tswijfs zaet, dat de mensche bereet</l>
<l>Ter salicheyt so haest alst inden mensche woont,</l>
<l>Dit zaet maeckt nuchter: want niet dan van God en weet,</l>
<l>Soot oock alle ghelaten herten lieff-rijck verschoont</l>
<l>Eyghent hem gheen dinck toe, soot oock verthoont</l>
<l>Zijn daden Godes te zijne, wt God ghevloeyt,</l>
<l>Welcx daden weder in God keeren onghehoont:</l>
<l>Dit maeckt leuendich, rechtveerdich, diet wel bevroeyt,</l>
<l>Sulck eten vanden boom des leuens schoon ghebloeyt</l>
<l>Om niet, en maeckt den mensch leuendich in elcken wijck, fris</l>
<l><hi rend="i">Daer dit zaet in woont heet Gods kennis, dwelck God ghelijck, is.</hi></l>

<pb ed="fol." n="Dviiiv"/>
<l>MAer Gods kennis en coemt niet int lichaem der sonden,</l>
<l>Noch in een quaetwillighe ziele sy niet en treckt,</l>
<l>Hy en sy vant vleesch lust ter werelt ontbonden,</l>
<l>Als niet wetende ghelaten staen t'allen stonden</l>
<l>Met <hi rend="i">Magdalena </hi>aen tsHeeren voeten ghestreckt,</l>
<l>Dan sal hy deur dit zaet Gods kennis worden ontweckt,</l>
<l>Vernieut inden gheest, gheestlijck worden herboren,</l>
<l>Gheen Vijchbladers meer hoeuen, daer hy me was ghedeckt,</l>
<l>Maer sal wesen in <hi rend="i">Christo</hi>, <hi rend="i">Christus </hi>Discipel vercoren,</l>
<l>Verlost, gheholpen wt des vyants thoren,</l>
<l>Helle, sonde noch doot en sal hem moghen crincken:</l>
<l>Want <hi rend="i">Christus </hi>laet niemant vande zijne verloren:</l>
<l>Want sy vanden boom des leuens eten en drincken,</l>
<l>En sullen in witte cleederen namaels blincken</l>
<l>Int Rijck der Hemelen, rusten in Abrahams schoot,</l>
<l>Maer niet de Bocken die voor Gode stincken,</l>
<l>Die zijn onderworpen die schricklijcke doot.</l>
<l>Elck verlaet den verboden boom, gheest v in <hi rend="i">Christo </hi>deuoot</l>
<l>Want wie zijn leuen lief heeft, sterft hy moetet versaken,</l>
<l><hi rend="i">Wy, hy, de helle ontgaen, en de doot niet smaken.</hi></l>
<l>&nbsp;</l>
<l>HIer met keerd'ick na huys, cleyn was mijn coragie,</l>
<l>Vermoeyt van sinnen deur dit arguweren,</l>
<l>En oock deur des drooms visagie</l>
<l>Dat inder hellen sou gheschien sulcken oultragie</l>
<l>En de ghestoruen aldaer so tormenteren,</l>
<l>Menich sal segghen ghy en connes met gheen Schrift doceren:</l>
<l>Want elck mensch is zijn helle, elcx sonde zijn doot.</l>
<l>Tis waer ick kent, maer na <hi rend="i">Mattheus </hi>allegeren</l>
<l>Worter solpher en vyer ghebruyckt int helsch conroot,</l>
<l>Datter tknerssen der tanden oock sal gheschieden groot,</l>
<l>Dat oock tvyer aldaer ongheblust sal blijuen,</l>
<l>Den worm oock niet steruen, dit tuycht hy bloot,</l>
<l>Wilt niet op my, maer op <hi rend="i">Vergilium </hi>kijuen</l>
<l>So my inden slaep veur quam alle zijn schrijuen</l>
<l>Des boecx <hi rend="i">Eneidos </hi>die ick corts had ghelesen,</l>
<l>Ick dencke dees brochten my int hoot sulcke motijuen</l>
<l>Des helschen torments, laet dit daer by wesen,</l>
<l>Al wat schriftlijck is, mach niet worden mispresen,</l>
<l>Maer wel wat men droomt: want droom en gheest gheen Wet</l>
<l><hi rend="i">Tot verschricking des sondaers, heb ickt hier by gheset.</hi></l>

<pb ed="fol." n="Eir"/>
<l>TComt ouer-een schrijft <hi rend="i">Horatius Flaccus </hi>stout,</l>
<l>Deur wat middel de mensch wort gheleert,</l>
<l>Rijpelijck oft boerdelijck ghewaerschout</l>
<l>Als hy daer deur aflaet van sonden menichfout</l>
<l>En mits d'ouerdincken hem tot deuchden keert.</l>
<l>De heylighe Schrift wort daerom niet onteert,</l>
<l>Al wou ick oock allle Philosophen op halen</l>
<l>Om d'onderwijsen die daer zijn in sonden verweert,</l>
<l>Niemant met reden en souwer op smalen,</l>
<l>Wy zijn al menschen, wy hebben al falen</l>
<l>Die wy al meest achter op den rugghe draghen,</l>
<l>Twaer beter op den boesem om sien ons selfs quaelen,</l>
<l>Op dat wy alsoo op gheen ander en saghen</l>
<l>Tschrijuen heeft veel vyanden, veel teghen claghen,</l>
<l>Daerom en salmes niet hoeuen te laten,</l>
<l>Alst leert en sticht, tmach sommighe mis haghen,</l>
<l>Tdrijuen der materien, d'ander sal haten</l>
<l>Tghecomponeert dicht, d'ouerloopen der maten:</l>
<l>Maer die antwoord' ick in rechter trouwen,</l>
<l><hi rend="i">De vrywillighe en is in gheen mate ghehouwen.</hi></l>
<l>&nbsp;</l>
<l>MAer wel in Chaerten te volghen na tslants aert</l>
<l>So en mach men onder oft ouer de maet componeren:</l>
<l>Dit spreeck ick tot den Rethoricienen vermaert,</l>
<l>Elck heeft zijn stijl, elck in zijn Tale conste baert,</l>
<l>Daerom en salmen niemant blameren,</l>
<l>Oft ghy moet de vruchten des verboden booms useren,</l>
<l>Al willende meer weten van quaet en goet,</l>
<l>Ick bidde datse hun daer in contenteren,</l>
<l>En niet anders en doen, dan dat God in hun en doet,</l>
<l>Ick schrijf sulcks als ick voele in mijn ghemoet,</l>
<l>Niet dat ickt aenneme als mijn selfs weten,</l>
<l>Anders tsou my tot sonde strecken onsoet,</l>
<l>Ick hope vanden verboden boom niet meer te eten</l>
<l>Daer ick oock af schrijue en zijn gheen secreten:</l>
<l>Want dleuen, tsteruen sien wy daghelijcx voor oghen,</l>
<l>Oock hoe de mensche zijnde leegh gheseten,</l>
<l>Woelt en arbeyt om hoogher te verhoghen,</l>
<l>Hy soeckt gheen steruen, wout God hem ghedoghen,</l>
<l>Langher te leuen in dees werelts ruijne,</l>
<l><hi rend="i">Daer de mensch geerne is, is hem gheen pijne.</hi></l>

<pb ed="fol." n="Eiv"/>
<l>I ck seg v hier met adieu, die ben van Iaren out,</l>
<l>E n laet een ander schrijuen altijt tot Gods eere,</l>
<l>R aet en daet soeckt in God, hem alleen betrout:</l>
<l>O ffert hem v herte, hem alleen aenschout</l>
<l>N iet van menschen, maer van God ontfangt zijn leere,</l>
<l>I n al v wercken vreest doch den Heere,</l>
<l>M ijdt v van tquade, tgoede wilt aencleuen,</l>
<l>V erblijt v met den blijden, schreyt met den droeuen seere,</l>
<l>S ijt sober en waeckt, biddende daer beneuen.</l>
<l>&nbsp;</l>
<l>V int v niet ledich in dit tijtlijck leuen,</l>
<l>A ls ghy tpont ontfanghen hebt willes niet grauen</l>
<l>N aer <hi rend="i">Christus </hi>bevel, op dat ghy wort beseuen</l>
<l>D ienstbaer als een trou knecht van d'ontfanghen gauen,</l>
<l>E en ander ten dienste: want wy zijn al slauen</l>
<l>R euerentelijck om in alles God te obedieren.</l>
<l>&nbsp;</l>
<l>V ernieut v inden gheest, laet v <hi rend="i">Christus </hi>lauen,</l>
<l>O nder zijn jock wilt v submitteren</l>
<l>O m alsoo na zijnen wil v te reguleren,</l>
<l>R echt in als v seluen, so buyten als binnen,</l>
<l>T is een sterck Man die hem van tquaet niet en laet verwinnen.</l>
</lg>
<p>FINIS.</p>
</div>
<div type="chapter">
    <interpGrp><interp type="primair" value="antwe001"/></interpGrp>
<pb ed="fol." n="Eiir"/>
<head rend="h3">Refereyn vanden droeuen Adieu van Antwerpen.</head>

<lg type="poem">
<l>WAt droeuigher claghen, wat ancxtigher suchten</l>
<l>Hoor ick nv daghelijcx in onghenuchten</l>
<l>Adieu segghen met betraende wanghen:</l>
<l>Ionghelincx, Maechden moeten (O laes) ontvluchten</l>
<l>Tdreyghen der gheschoren: want tis te duchten</l>
<l>Dat Antiochus weer sal gaen zijn ganghen,</l>
<l>De bloethonden bassen, als te lang ghevanghen,</l>
<l>Vier Iaer op den bant moghende gheen herten bijten,</l>
<l>Die sy siende, begrimmen met verlanghen</l>
<l>Na d'om-zijn des tijts, als de Ypocrijten,</l>
<l>De Warande wort leech, de Schaepkens haer splijten</l>
<l>Vande Bocken, en trecken na ander contreyen:</l>
<l>Want de Iaghers willen te velde om haer profijten,</l>
<l>De vreedsame Schapen en moghen niet langer weyen,</l>
<l>O Antwerpia Macht, helpt doch beschreyen</l>
<l>V trouwe Borghers met heur witte haren</l>
<l>Nau connende gaen, moeten ter poorten wt scheyen</l>
<l>Om den Naem Christi out en jonck van Iaren,</l>
<l>De suyghende kinderkens moeten wech varen,</l>
<l>De Moeders roepen, weenende seer:</l>
<l><hi rend="i">Adieu, Adieu, zijt ons Leydtsman Heere.</hi></l>
<l>&nbsp;</l>
<l rend="; 1tab">Zijt ons Leytsman Heere, roeptmer alle daghe,</l>
<l>Te lande, te water, dat ickt langher saghe</l>
<l>Thert sou my bersten, d'ooghen in tranen verdrincken,</l>
<l>Wee die dus doen scheyen vrient en maghe,</l>
<l>Tzijn Tyrannen, haer naeckt een plaghe</l>
<l>Sy sal haer comen alsser minst op dincken:</l>
<l>De vrome moeten wijcken, maer Bordeelen die stincken,</l>
<l>Hebben plaetse om leuen ter schanden,</l>
<l>Vermach dit v leere? sy gheschoren raep-vincken,</l>
<l>De vrome te verjaren, te moorden, te branden?</l>
<l>Tis tijt te vluchten wt uwer Waranden,</l>
<l>O Antwerpia stellende in God tvertrouwen</l>
<l>Die de zijne spijst, troost, bewaert in alle Landen,</l>
<l>Hoewel tscheyden bedroeft maeckt Mans en Vrouwen,</l>
<l>Och tgheuen der handen sa lick langhe onthouwen,</l>
<l>D'omhelsen t'douwen, nau connen spreken:</l>
<l>Hoe de ghelaten vrienden oock bleuen staen schouwen,</l>
<l>Met grooter rouwen, tot dat sy d'ooch zijn ontweken,</l>
<l>Wat isser menich weenende naer huys ghestreken</l>
<l>So haest als dwoort ghesproken was met eere,</l>
<l><hi rend="i">Adieu, Adieu, zijt ons Leydtsman Heere.</hi></l>
<l>&nbsp;</l>

<pb ed="fol." n="Eiiv"/>
<l rend="; 1tab">Hoe menich Adieu met omvanghende ermen</l>
<l>Suchtende omhelsing en kermen</l>
<l>Heb ick ghesien bedroeft met ooghen aen</l>
<l>D'een riep Adieu vrient, vader met ontfermen</l>
<l>D'ander Adieu suster, moeder, om tsleuens beschermen</l>
<l>Moet ick v verlaten, niet hebbende misdaen:</l>
<l>Och Adieu, maer de Heere sal met ons gaen</l>
<l>Die daer is den wech, de waerheyt en dleuen:</l>
<l>D'een liet zijnen Vrient, d'ander, Bruer met natte ooghen staen</l>
<l>Segghende: gheluckighe reyse wil God v gheuen</l>
<l>Biddende: laet gheen brief ongheschreuen,</l>
<l>Op dat wy van v reyse en woonplaets hooren</l>
<l>Daer met zijse op Gods ghenade vant lant ghedreuen</l>
<l>Baals ghesellen wenschen haer tversmooren:</l>
<l>Maer tquaet wenschen, comt den wenscher te voren,</l>
<l>Den vloecker Cemy heeftet wel beproeft,</l>
<l>Oock de kinderen die den Propheet kael-cop gheschoren</l>
<l>Na riepen, zijn vande wilde Beiren door-groeft,</l>
<l>Och hoe canmen spotten met de wech-reysende bedroeft</l>
<l>Daermen met tranen hoort roepen de kinderkens teere</l>
<l><hi rend="i">Adieu, Adieu, zijt ons Leytsman Heere.</hi></l>
</lg>

<div type="section">
<head rend="h4"><hi rend="center">Prince.</hi></head>

<lg type="poem">
<l rend="; 1tab">Zijt ons Leydtsman Princelicke God, stuert ons weghen</l>
<l>Riepen sy tsamen met een hert versleghen,</l>
<l>Sterckt ons deur v woort, vertroost ons int lijen</l>
<l>Den Gheest is ghewillich, tvleesch knort daer teghen,</l>
<l>Voelende tCruys, wint, storm ende reghen,</l>
<l>Oock veelderley ghepeysen ons bestrijen,</l>
<l>Wy wandelen als vreemde, Heer wilt ons bevrijen</l>
<l>Deur uwen Gheest ghesterckt, wy doch thoot oprichten,</l>
<l>Siende noch de Stadt daer sy ons benijen</l>
<l>So roepen wy Heere wiltse doch verlichten</l>
<l>Met v Heylich woort, en haer so stichten</l>
<l>Dat sy ter kennissen met Paulum gheraken,</l>
<l>So haest de Stadt quaem wt haer ghesichten</l>
<l>Seyden: bewaertse Heere, wilt voor haer waken</l>
<l>Wy segghen haer Adieu, maer niet de felle Draken,</l>
<l>Die Christum versaken, en zijn voldoening pramen</l>
<l>Maer wel de vromen die na Gods woort haken,</l>
<l>En gheloouich smaken, Adieu al tsamen,</l>
<l>Adieu Vaders, Vrienden, Broeders by namen</l>
<l>Wy en sien v noch ons woon-plaets niet meere,</l>
<l><hi rend="i">Adieu, Adieu, zijt ons Leydtsman Heere.</hi></l>
</lg>
</div>
</div>
</body>
</text>
</TEI.2>