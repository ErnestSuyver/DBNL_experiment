<?xml version="1.0" encoding="UTF-8"?>
 <!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
<teiHeader>
<fileDesc>
<titleStmt>
<title type="main">Klaasje Zevenster (5 delen)</title>
    <author>Jacob van Lennep</author>
</titleStmt>
<editionStmt>
<p>GEBRUIKT EXEMPLAAR</p>
    <p>Deel 1, 2, 3 en 5: eigen exemplaar dbnl</p>
    <p>Deel 4: exemplaar universiteitsbibliotheek Leiden, signatuur: 1063 F 31</p>
<p>&nbsp;</p>
<p>ALGEMENE OPMERKINGEN</p>
    <p>Dit bestand biedt, behoudens een aantal hierna te noemen ingrepen, een
        diplomatische weergave van <hi rend="i">Klaasje Zevenster</hi> in vijf delen van Jacob van Lennep uit 1866.</p>
<p>&nbsp;</p>
<p>REDACTIONELE INGREPEN</p>
    <p>Deel 1, p.t.o. 2: de kop ‘Eerste deel’ is tussen vierkante haken toegevoegd.</p>
    <p>Deel 1, p. 73: om aan te geven dat tekst herhaald wordt, zijn in het origineel grote accolades gebruikt. In deze digitale weergave zijn aanhalingstekens gebruikt.</p>
    <p>Deel 2, p.t.o. 2: de kop ‘Tweede deel’ is tussen vierkante haken toegevoegd.</p>
    <p>Deel 3, p.t.o. 2: de kop ‘Derde deel’ is tussen vierkante haken toegevoegd.</p>
    <p>Deel 4, p.t.o. 2: de kop ‘Vierde deel’ is tussen vierkante haken toegevoegd.</p>
    <p>Deel 5, p.t.o. 2: de kop ‘Vijfde deel’ is tussen vierkante haken toegevoegd.</p>
    <p>Door de gehele tekst zijn aanhalingstekens verbeterd.</p>
    <p>Deel 5, p. 305: pogramma → programma: ‘Overeenkomstig het programma, door Mw. van Hardestein opgemaakt’.</p>
    <p>Deel 1, p. 150: eemd → vreemd: ‘t Schijnt vreemd; maar 't is ongelukkig al te waar’.</p>
    <p>Deel 1, p. 33: regel matigheid → regelmatigheid: ‘de haren waren met de uiterste regelmatigheid naar eene zijde geborsteldt’.</p>
    <p>Deel 1, p. 303: aankomt,; → aankomt, : ‘aankomt, zal ik wel de vlag dienen te strijken’.</p>
    <p>Deel 1, p. 275: kamaraden → kameraden: ‘maar ik heb geruild met een van mijn kameraden’.</p> 
    <p>Deel 2, p. 229: lijden → leiden: ‘dat het tot een gunstig oordeel moest leiden’.</p>
    <p>Deel 2, p. 239: laastgemelde → laatstgemelde: ‘tot grooten spijt van laatstgemelde’.</p>
    <p>Deel 2, p. 246: bij → by: ‘What! the girl I adore by another embracedt’.</p>
    <p>Deel 2, p. 79: toeback-drincken “gelijk men oudtijds hier het rooken” → “toeback-drincken” gelijk men oudtijds hier het rooken: ‘het “toeback-drincken” gelijk men oudtijds hier het rooken placht te heeten’.</p>
    <p>Deel 2, p. 246: audientie → audiëntie: ‘eer hij zich het recht aanmatigt om op de publieke audiëntie te slapen’.</p>
    <p>Deel 3, p. 31: met → men: ‘gelijk men ziet’.</p>
    <p>Deel 3, p. 51: aar → haar: ‘dat ik aar naauwelijks gezien heb’.</p>
    <p>Deel 3, p. 331: laug → lang: ‘vouwde dat in 't lang’.</p>
    <p>Deel 3, p. 35: hetvatte → hervatte: ‘‘'t Is zeker bijzonder beleefd,’ hervatte Mevrouw’.</p>
    <p>Deel 3, p. 35: B. A → B. A.: ‘Alexis van Ray, B. A. Fallee, Holtrop, Chandon, Jac. Grevelink, en’.</p>
    <p>Deel 4, p. 16: wélluisteren → wél luisteren: ‘Ik wil wél luisteren, en, hoe beklagenswaardiger je toestand is’.</p>
    <p>Deel 4, p. 20: de dubbele zin ‘‘Ik had vroeger nooit geweten, dat je een zoon hadt,’ zeî Nicolette.’ is verwijderd.</p>
    <p>Deel 4, p. 95: prefekte → perfekte:  ‘op mijn woord, het is een perfekte <hi rend="i">héros de roman</hi>.’.</p>
    <p>Deel 4, p. 129: nagatieve → negatieve:  ‘dat zij ‘geen schoonheid’ was, hij zou zich thans waarschijnlijk niet bij het negatieve bepaald’.</p>
    <p>Deel 4, p. 243: brijgebracht → bijgebracht:  ‘dat die met haar beiden mijn Heer hadden brijgebracht’.</p>
    <p>Deel 4, p. 244: leider → lijder:  ‘de zekerheid had bekomen, dat de lijder weêr sliep’.</p>
    <p>Deel 4, p. 305: ge-gelooven  → gelooven :  ‘zijn woord gelooven zal’.</p>
    <p>Deel 4, p. 334: drijveêr  → drijfveêr :  ‘wat de drijfveêr is van de welwillendheid’.</p>
    <p>Deel 4, p. 370: mijn  → zijn :  ‘zonder toch uit mijn ziel de overtuiging van de schuld des vrijgesprokenen te wisschen’.</p>
    <p>Deel 5, p. 48: r'eis  → 'reis :  ‘maar ook in m'n zaken, wil ik 'reis’.</p>
    <p>Deel 5, p. 61: ergers → ergens :  ‘gereisd is naar een plaats ergers in Duitschland of Frankrijk’.</p>   
    <p>Deel 5, p. 158: vooreest → vooreerst : ‘je zult de Juffrouw vooreest niet kunnen spreken’.</p>
    <p>Deel 5, p. 165: Immers → immers : ‘onderstelde; Immers Donia kwam naar hem toe’.</p>
    <p>Deel 5, p. 183: <hi rend="i">Theather-koepen</hi> → <hi rend="i">Theater-koepen</hi> : ‘<hi rend="i">Theater-koepen</hi>, <hi rend="i">die de schrandere lezer al verwachtte</hi>’.</p>
    <p>Deel 5, p. 264: <hi rend="i">hôtel</hi> → <hi rend="i">hôtel</hi> : ‘naar het <hi rend="i">hótel</hi> van Mw. Wayland te rijden’.</p>
    <p>Deel 5, p. 299: overleden → overledene : ‘heeft de overledene toch de eer gehad’.</p>
    <p>Deel 5, p. 237: zij → hij : ‘indien hij niet, op het tijdstip’.</p>
    <p>Deel 5, p. 352: ongeacht → ongeächt : ‘en hij arm en ongeächt ten grave zal gaan’.</p>
    <p>&nbsp;</p>
<p>Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1: p. 2; deel 2 en 346: p. 2; deel 3: p. 2; deel 4: p. 2 en 420; deel 5: p. 2 en 354) zijn niet opgenomen in de lopende tekst.</p>
    <p>&nbsp;</p>
    <p><hi rend="b">[Deel 1]</hi></p>
    <p><hi rend="b">[pagina <hi rend="i">1</hi>]</hi></p>
    <p>ROMANTISCHE WERKEN</p>
    <p>VAN</p>
    <p>M<hi rend="sup">r</hi>. J. VAN LENNEP.</p>
    <p>XV.</p>
    <p>&nbsp;</p>
    <p><hi rend="b">[pagina tegenover <hi rend="i">2</hi>]</hi></p>
    <p>ROMANTISCHE WERKEN van <hi rend="i">M<hi rend="sup">r</hi> J. van Lennep</hi>.</p>
    <p><hi rend="sc">vijftiende deel.</hi></p>
    <p>Klaasje Zevenster.</p>
    <p>I.</p>
    <p><hi rend="sc">'s Gravenhage, Leiden en Arnhem.</hi></p>
    <p><hi rend="sc">M. Nyhoff, A.W. Sythoff, D.A. Thieme.</hi></p>
    <p>1866.</p>
    <p>&nbsp;</p>
    <p><hi rend="b">[Deel 2]</hi></p>
    <p><hi rend="b">[pagina <hi rend="i">1</hi>]</hi></p>
    <p>ROMANTISCHE WERKEN</p>
    <p>VAN</p>
    <p>M<hi rend="sup">r</hi>. J VAN LENNEP.</p>
    <p>XVI.</p>
    <p>&nbsp;</p>
    <p><hi rend="b">[pagina tegenover <hi rend="i">2</hi>]</hi></p>
    <p>ROMANTISCHE WERKEN van <hi rend="i">M<hi rend="sup">r</hi> J. van Lennep</hi>.</p>
    <p><hi rend="sc">zestiende deel.</hi></p>
    <p>Klaasje Zevenster.</p>
    <p>II.</p>
    <p><hi rend="sc">'s Gravenhage, Leiden en Arnhem.</hi></p>
    <p><hi rend="sc">M. Nyhoff, A.W. Sythoff, D.A. Thieme.</hi></p>
    <p>1866.</p>
    <p>&nbsp;</p>
    <p><hi rend="b">[Deel 3]</hi></p>
    <p><hi rend="b">[pagina <hi rend="i">1</hi>]</hi></p>
    <p>ROMANTISCHE WERKEN</p>
    <p>VAN</p>
    <p>M<hi rend="sup">r</hi>. J. VAN LENNEP</p>
    <p>XVII.</p>
    <p>&nbsp;</p>
    <p><hi rend="b">[pagina tegenover <hi rend="i">2</hi>]</hi></p>
    <p>ROMANTISCHE WERKEN van <hi rend="i">M<hi rend="sup">r</hi> J. van Lennep</hi>.</p>
    <p><hi rend="sc">zeventiende deel.</hi></p>
    <p>Klaasje Zevenster.</p>
    <p>III.</p>
    <p><hi rend="sc">'s Gravenhage, Leiden en Arnhem.</hi></p>
    <p><hi rend="sc">M. Nyhoff, A.W. Sythoff, D.A. Thieme.</hi></p>
    <p>1866.</p>
    <p>&nbsp;</p>
    <p><hi rend="b">[Deel 4]</hi></p>
    <p><hi rend="b">[pagina <hi rend="i">1</hi>]</hi></p>
    <p>ROMANTISCHE WERKEN</p>
    <p>VAN</p>
    <p>M<hi rend="sup">r</hi>. J. VAN LENNEP.</p>
    <p>XVIII.</p>
    <p>&nbsp;</p>
    <p><hi rend="b">[pagina tegenover <hi rend="i">2</hi>]</hi></p>
    <p>ROMANTISCHE WERKEN van <hi rend="i">M<hi rend="sup">r</hi> J. van Lennep</hi>.</p>
    <p><hi rend="sc">achttiende deel.</hi></p>
    <p>Klaasje Zevenster.</p>
    <p>IV.</p>
    <p><hi rend="sc">'s Gravenhage, Leiden en Arnhem.</hi></p>
    <p><hi rend="sc">M. Nyhoff, A.W. Sythoff, D.A. Thieme.</hi></p>
    <p>1866.</p>
    <p>&nbsp;</p>
    <p><hi rend="b">[Deel 5]</hi></p>
    <p><hi rend="b">[pagina <hi rend="i">1</hi>]</hi></p>
    <p>ROMANTISCHE WERKEN</p>
    <p>VAN</p>
    <p>M<hi rend="sup">r</hi>. J. VAN LENNEP.</p>
    <p>XIX.</p>
    <p>&nbsp;</p>
    <p><hi rend="b">[pagina tegenover <hi rend="i">2</hi>]</hi></p>
    <p>ROMANTISCHE WERKEN van <hi rend="i">M<hi rend="sup">r</hi> J. van Lennep</hi>.</p>
    <p><hi rend="sc">negentiende deel.</hi></p>
    <p>Klaasje Zevenster.</p>
    <p>V.</p>
    <p><hi rend="sc">'s Gravenhage, Leiden en Arnhem.</hi></p>
    <p><hi rend="sc">M. Nyhoff. A.W. Sythoff. D.A. Thieme.</hi></p>
    <p>1866</p>
 <p>&nbsp;</p>
</editionStmt>
<publicationStmt>
<availability>
<p>2009 dbnl</p>
<p>&nbsp;</p>
</availability>
    <idno>lenn006klaa01_01</idno>
</publicationStmt>
<notesStmt><note>ebook</note>
<note>unicode</note>
</notesStmt>
<sourceDesc>
    <p>Jacob van Lennep, <hi rend="i">Klaasje Zevenster</hi>. M. Nyhoff / A.W. Sythoff / D.A. Thieme, Den Haag / Leiden / Arnhem 1866 </p>
<p>&nbsp;</p>
</sourceDesc>
</fileDesc>
<encodingDesc>
<p>DBNL-TEI 1</p>
</encodingDesc>
       <ebook>
           <bibl>
               <title type="main">Klaasje Zevenster</title>
               <author>Jacob van Lennep</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </ebook>
       <pod>
           <bibl>
               <title type="main">Klaasje Zevenster</title>
               <author>Jacob van Lennep</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </pod>

<revisionDesc>
<change>
<date>2009-04-29</date>
<respStmt>
<name>CB</name>
</respStmt>
<item>colofon toegevoegd</item>
</change>
</revisionDesc>
</teiHeader>
<text>
<interpGrp>
<interp type="primair" value="lenn006klaa01"/>
<interp type="primair" value="amste001"/>
<interp type="primair" value="leide001"/>
<interp type="primair" value="denha004"/>
</interpGrp>
<body>
<div type="chapter">
<pb n="t.o. 2"/>
    <head rend="h2">[Eerste deel]</head>
<p>
<figure>
<p><xptr to="lenn006klaa01_01ill01.gif"/></p></figure></p>
<div type="section">
<pb n="3"/>

<head rend="h2">Eerste boek.</head>
<head rend="h3">Eerste hoofdstuk.</head>
<head rend="h4"><hi rend="i">Een studentekamer te Leyden. - De dorstige pleiaden</hi>.</head>
<p>Het zou mij niet verwonderen, indien er verstandige papaas en mamaas, voorzichtige tantes, beschroomde oudere zusters en naauwgezette gouvernantes bestonden, die, na zich in een vol vertrouwen op den roem der zedelijkheid, welken de geschriften van den uitgever dezes tot nog toe mochten verwerven, de ‘Lotgevallen van Klaasje Zevenster’ te hebben aangeschaft, of - wat ik echter niet hopen wil, zoolang zij nog eenig geld bezitten om goede boeken te koopen - ze van een goede kennis te hebben <hi rend="i">geleend</hi>, en na zich nu gereedgemaakt te hebben, dezen nieuwen roman van den bekenden schrijver van ‘de Roos’ overluid in den familiekring of in de <hi rend="i">chambre d</hi>'<hi rend="i">étude</hi> voor te lezen, het zou mij niet verwonderen, zeg ik, indien genoemde personen op eens, bij het zien van het opschrift, boven dit hoofdstuk geplaatst, den neus optrokken, het pas geöpende boek weêr dichtsloegen en met een zuur gezicht aan de tot luisteren gereed zittende dochters, nichtjes, zusjes of <hi rend="i">élèves</hi> verkondigden, dat zij het boek vooraf eens voor zich zelve moesten doorbladeren, om te oordeelen of het wel geschikt was om hardop te worden gelezen: welke ceremonie van door-<pb n="4"/>bladeren, al wordt zij dan door gezegde papaas, mamaas, tantes enz. in hun studeerkamers, <hi rend="i">boudoirs</hi>, priëelen of andere plaatsen, die zij gewoon zijn tot zulke bezigheden uit te kippen, bij de eerste gelegenheid verricht, en al loopt zij, gelijk ik mij vleie, tot de eer des uitgevers af, toch altijd aan de freuletjes of juffertjes, ten wier bate zij genomen werd, een tijdelijke te-leur-stelling zal veroorzaakt hebben, en, wat erger is, door uitstel, tot afstel van de lezing zal kunnen leiden.</p>
<p>Ik vind mij genoopt, ter voorkoming van zulk een ramp, hier een geruststellende verklaring voorop te zetten. Het bedoelde opschrift heeft meergenoemde papaas, mamaas, enz. ongetwijfeld in den waan gebracht, dat dit eerste hoofdstuk een tafereel behelzen zal, waarin het studentenleven niet alleen naauwkeurig en naar waarheid, maar tevens met zoodanige krachtige, sprekende verwen zal worden afgeschilderd als zulks vroeger wel eens, b.v. in de geestige blaadjes van den pseudoniem Klikspaan is geschied: 't geen die blaadjes gewis bijzonder leerzaam en pikant gemaakt heeft, maar wellicht minder geschikt om onder de oogen te komen van onschuldige jonge deernen, misleide krediteuren, argelooze groenen en aantrekkelijke hoogleeraren.</p>
<p>Nu kan ik gezegde papaas, mamaas enz. gerust verzekeren, dat ik geen plan hoegenaamd heb, in dit werk de manier van den vernuftigen schrijver der Studenten-typen na te bootsen, en ik kan daarvoor, als de rentmeester uit Addisons ‘Drummer,’ drie redenen opgeven: vooreerst, dat elke navolging onbehaaglijk is en elke schrijver indachtig moet blijven aan de leer:
<q rend="bq"><hi rend="i">Ne forçons point notre talent:</hi></q> ten andere, dat bij het bedoelde werk de naakte en ongesluierde vorm niet zou hebben kunnen bemanteld en bewimpeld worden, zonder dat het zaaklijke er door geleden had; - terwijl ik, zonder de minste schade aan mijn werk
<pb n="5"/>te doen, al wat schuwe ooren kwetsen mocht verzwijgen of althans verzachten kon.</p>
<p>Ten derde, dat ik mij eenmaal tot regel heb gesteld, niets te laten drukken wat niet door een iegelijk zou kunnen gelezen worden - dezulken altijd uitgezonderd, die preutsheid voor kiesheid aanzien en er vermaak in scheppen, uit elke bloem venijn in plaats van honig te zuigen.</p>
<p>Na aldus, gelijk ik hoop, alle misverstand voorkomen en mij beleefdelijk in de gunstige gezindheid en de welwillende toegevendheid mijner lezers en lezeressen te hebben aanbevolen, verzoek ik hen, zich met mij te willen terugplaatsen in 't jaar 182. (het laatste cijfer blijft om gewichtige redenen oningevuld) en zich met mij te begeven naar de eenmaal zoo beroemde akademiestad Leyden, en wel aldaar in de Breede straat, gelijk de Studenten-almanak - of de Breêstraat, gelijk studenten en Leyenaars die noemen: voorts met mij de derde deur (het hoekhuis medegerekend, een omstandigheid, welke de lezer wel onthouden mag, daar zij van meer gewicht is dan hij vooralsnog vermoeden kan), voorbij een naauwe steeg, waarvan de naam mij ontschoten is, binnen te treden. Gezegde deur, die toegang verleent tot een smal burgerhuis, is - of was althans in 't jaar 182. - groen geschilderd, en heeft naast zich een raam, dat nooit opengaat, dan wanneer de kamer, waartoe het behoort, ‘gedaan’ wordt, welk een en ander de zucht des hoofdbewoners tot stilte en afzondering, of wel zijn gewone uithuizigheid, te kennen geeft.</p>
<p>Maar het is niet met den hoofdbewoner, dat wij ons hebben bezig te houden. De burgers der akademiestad, althans zij, wier huizen in het begin der zomervakantie prijken met bordjes, waarop <hi rend="i">cubicula locanda</hi> te lezen staat, zijn gedurende negen maanden van het jaar slechts voor een zeer gering gedeelte als heeren en meesters in hun woning te beschouwen: het is de student, somtijds ook de officier, die
<pb n="6"/>in het hoofdvertrek gevestigd is, die de aandacht van overburen en voorbijgangers tot zich trekt, die voor het raam zit, uit- en ingaat, den sleutel voert, heerscht, beveelt, zijn vrienden en bekenden bij zich ontvangt, in één woord zich als hoofdpersoon gedraagt, terwijl de eigenaar of eerste huurder zich naar een achter- of onderkamertje verbannen heeft. Het is dan ook naar dit hoofdvertrek, waarheen wij ons begeven, al heeft de toegang niets aanlokkelijks. Immers onze weg leidt eerst door een smal gangetje, waar wij gevaar loopen te struikelen over een drempeltje, dat stellig met geen ander doel kan aanwezig zijn dan om aan kinderen en bezoekers bedachtzaamheid te leeren: voorts hebben wij een donkere trap, ingesloten tusschen drie naauwe wanden, te zoeken en, na die gevonden te hebben, te bestijgen, welke trap bij dag een vaal en twijfelachtig licht ontvangt uit het onderhuis, doch waarop bij avond volslagen duisternis heerscht, en waarvan de glibberige, uitgesletene treden elkander in zoo zonderlinge evenredigheid opvolgen, dat men bijna twijfelen zou, of de bouwmeester niet het vraagstuk had pogen op te lossen, hoe men in een gegeven bestek op de meest heterogene wijze een zeker aantal onregelmatige parallelogrammen op elkander kon stapelen. Is het ons gelukt, na niet meer dan drie of vier malen ons hoofd te hebben gestooten tegen allerlei fantastisch uitspringende hoeken en balken, den <hi rend="i">bel étage</hi> (?) te bereiken, zoo bevinden wij ons voor een deur, die zeer gemakkelijk en zonder gerucht opengaat, doch die zich nooit dan na vijf of zes harde duwen of rukken - naarmate men binnen of buiten staat - weder laat sluiten; wij stooten nogmaals de neuzen onzer schoenen tegen een tweede drempeltje en treden eindelijk de voorkamer binnen, bewoond door Gerlof Bol, S.S. Theol. cand.</p>
<p>Het is avond: de twee schuiframen, door een smal penant gescheiden, zijn verborgen achter verwelooze blinden,
<pb n="7"/>op welke hier en daar een vierkante, vermolmde of vuile plek aanwijst, waar een knip of wervel gezeten heeft, en welke blinden zich bochtig uitzetten, als dreigden zij ieder oogenblik zich van den dwang der kromgebogene bouten, waarachter zij beklemd zijn, te ontslaan, en den onvoorzichtige, die zich in hun nabijheid waagt, tegen 't aangezicht te springen. De wanden zijn beplakt met een vuil geel papier, waarop groene en blaauwe bloemen elkander in diagonale richting vervangen: hier en daar echter heeft het behangsel een scheur bekomen, deels met een reep van hetzelfde (doch zeker om de wille der variatie verkeerd-om geplaatst) papier beplakt, deels het patroon van een vroeger behangsel met zwarte en oranje figuren latende doorschemeren. Tegen dien wand hangen, te zamen in een lijstje, de portretten van Van der Palm en van Borger, de <hi rend="i">series lectionum</hi>, met drie spelden vastgehecht, en eenige <hi rend="i">theses</hi> en konvokatie-briefjes, mede aan spelden gestoken. - Naast de deur bevindt zich een vrij diepe alkoof, die de voornaamste schatten des bewoners bevat, als, vooreerst: zijn boeken, die, voor zooverre het kwartijnen, octavoos of duodecimoos zijn, op drie rondloopende planken rusten, en, voor zooverre het folianten zijn, nevens eenige kaarten in portefeuille op den grond staan: ten andere, twee manden, waarvan de eene gevuld is met uitgebrande, de andere met vuile, ter uitbranding bestemde pijpen: - ten derde, een toegeslagen speeltafeltje, voor een prijsje bij een uitdrager gekocht, en waarvan nooit meer dan twee pooten te gelijk den grond raken, terwijl de oppervlakte van het eertijds groene laken, waarmede het bekleed is, een merkwaardige verzameling aanbiedt van wiskunstige figuren, als - cirkels, gevormd door de vochtige voeten van punch- of wijnkelken, - ellipsen en vierkanten, ontstaan door het morsen met was, smeer of inkt, of door het neêrzetten van allerlei voorwerpen, die men vergeten had, vooraf van onderen af
te veegen: - ten
<pb n="8"/>vierde, een parapluie zonder knop, en waarvan de baleinen grootendeels of niets meer van het taffen bekleedsel willen weten of er doorheen steken: voorts, een drietal vreemdsoortige rottingen, een paar gebroken Duitsche pijpen, een blikken trommeltje, een schrijflessenaartje, te dezer gelegenheid van de hand gezet en beladen met <hi rend="i">dictata</hi>, handschriften en stukgelezen boeken: een grooten standertlezenaar, waarop een <hi rend="i">editio princeps</hi> rust van den Staten-Bijbel, met koperen sloten voorzien; en, <hi rend="i">last not least</hi>, gelijk de Engelschen zeggen, een klein mandje met volle, en een groote mand met leêge wijnflesschen.</p>
<p>Gemelde alkoof is voorzien van een dubbele deur; en, wanneer deze gesloten is, wordt er een bijzondere behendigheid of liever een gelukkig toeval gevorderd om haar weder te openen, aangezien de kruk doorgaans vrij wat eigenzinnigheid aan den dag legt en ontelbare malen zeer bedaard in de hand, die haar omvat houdt, ronddraait, eer zij aan haar bestemming voldoet en den wervel oplicht.</p>
<p>Wat nu het mobilair van het vertrek betreft, de naauwkeurige inventaris daarin bestaat uit:</p>
<list>
<label>1<hi rend="sup">o</hi>.</label><item>Een damspiegeltje in gebruineerde lijst en dito bovenstuk; het spiegeltje verdeeld in twee glazen van verschillende kleur. Wanneer men zich in het onderste glas bekijkt, heeft men een paars, in het bovenste een groen, en in beiden een scheef gezicht; zoodat niemand er ooit, 't zij omhoog, 't zij omlaag, in gekeken had, die zich niet gehaast had, er weder uit te kijken, zoo leelijk had hij, of zij, zich zelf gevonden.</item>
<label>2<hi rend="sup">o</hi>.</label><item>Een mahoniehouten <hi rend="i">sécrétaire</hi>, die wel aan het kleine hekwerkje om den bovenrand eenige krullen en stijltjes mist, doch die over 't geheel nog vrij goed voor 't gebruik is, en geen andere gebreken bezit, dan dat het onderste kastje niet sluit, dat een der scharnieren van de klep loszit, zoodat bij het open- en dichtmaken veel behoedzaamheid ver-<pb n="9"/>eischt wordt, en dat een der achterpooten zijn dienst voorlang opgezegd en in stede van een staande, een liggende houding heeft aangenomen, 't welk echter niet belet, dat het meubelstuk zeer rustig tegen den wand blijft leunen. Op dit meubel, achter het zoo even genoemde hekwerkje, prijkt, onder een glazen stolp, een papieren bloemruiker (het eigendom der hospita), rechts en links geflankeerd met pleisterborstbeeldjes van Homerus en Cicero, omzet met eenige theekopjes, die in vergulde letters de aandoenlijke mottoos voeren: ‘Ter Uwer Verjaring, Weinig maar uit een goed hart, Wandel op rozen, Uit achting,’ enz.</item>
<label>3<hi rend="sup">o</hi>.</label><item>Een witwerkers-hoekbufet, met een geribde schuifdeur, die, wanneer men haar bedaard wil openen, hardnekkig op haar plaats blijft; terwijl, wanneer men geweld wil gebruiken, het geheele bufet van zijn plaats doet draaien: zoodat alleen langdurige ervaring, gevoegd bij taai geduld, iemand in staat stelt, de borden, glazen of messen, of wat het meubelstuk verder bevatten moge, voor den dag te halen.</item>
<label>4<hi rend="sup">o</hi>.</label><item>Een potkacheltje, op welks dekstuk menige bleeke kring aantoont, dat er dikwijls een glas op gerust heeft. Naast het kacheltje staat een houten tobbe met een oor, die steenkolen bevat; daarnevens liggen een stapel turven en eenige blokjes, waarbij zich een pook en tang bevinden, welke laatste men niet hanteeren kan, zonder dat het vel van den wijsvinger er tusschen beklemd wordt, en wier beenen elkander kruisen zoodra men er iets meê wil aanvatten.</item>
<label>5<hi rend="sup">o</hi>.</label><item>Een armstoel en zes stoelen met trijpen zittingen, waar overal de pluisharen door talrijke wonden uitkruipen; allen, eerwaardige invalieden, vol gebreken en bijzonder zwak in de lenden.</item>
<label>6<hi rend="sup">o</hi>.</label><item>Een vierkante tafel met uittrekbladen: de oppervlakte groen met witte spikkels, en de randen roodbruin geschilderd; op welke tafel men in 't midden een rood verlakte lamp en twee zwart verlakte kandelaartjes met vetkaarsen,
<pb n="10"/>voorts een gebroken snuiter, een houten tabakskistje, een konfoor, een inktkoker en verder schrijfgereedschap ziet, en rondom welke eenige studenten vereenigd zijn, allen, leden van de Rederijkerskamer, genaamd <hi rend="i">de Dorstige Pleiaden</hi>.</item></list>
<p>Al wie maar eenigszins bekend is met het akademieleven, weet, dat er vanouds studentengezelschappen onder verschillende benamingen hebben bestaan, uitsluitend gewijd aan de beöefening van eenig bepaald vak. Zoo heeft men literarische, theologische, medische, juridische gezelschappen, waarin stellingen verdedigd, verhandelingen gelezen, pleitgedingen gevoerd, duistere plaatsen van oude schrijvers verklaard, proeven genomen worden enz. al naar het vak zulks medebrengt. Die gezelschappen worden alleen bezocht door zulke studenten als begeerte hebben om te werken, en voor de zoodanigen zijn zij van groote nuttigheid.</p>
<p>Maar behalve deze gezelschappen heeft men er ook, waarop niet, of althans niet bijster veel, gewerkt wordt, en waar men zich meer ten doel stelt, den avond aangenaam door te brengen, dan zijn kennis te vermeerderen. Men wane echter niet, dat daarom die bijeenkomsten alleen zouden strekken tot bevrediging van materieel genot: in-tegendeel, dewijl zij hun aanzijn doorgaans aan de vernuftigsten, de vlugsten onder de akademieburgers te danken hebben, heerscht bij het oprichten daarvan meestal een geniaal denkbeeld. Men komt er bijeen, ja, om zich te vermaken; maar men behandelt er, onder pijp<note n="1)" place="foot">De schrijver heeft het oog op een tijd, toen men nog maar bij uitzondering cigaren rookte.</note> en glas, vaak hoogst belangrijke vraagpunten; men leest er verzen, soms van eigen maaksel, voor, en recenseert ze, men levert elkander spiegelgevechten van vernuft, en leert tegenspraak en kritiek niet slechts beäntwoorden, maar, wat nog grooter kunst is, verdragen; - en meer dan een is er onder onze dichters en staatslieden,
<pb n="11"/>die, zoo hij de hand op 't hart legt, u bekennen zal, dat hij een groot deel zijner vorming aan dergelijke samenkomsten te danken heeft gehad.</p>
<p>Een der beroemdsten onder de gezelschappen, die te Leyden in den jare 182. bloeiden, was de Rederijkerskamer ‘de Dorstige Pleiaden.’ De titel, hoe vreemd hij u, waarde lezers en lezeressen, in de ooren klinke, was niettemin zeer eigenaardig. De benaming van ‘pleiaden’ gaf niet alleen te kennen, dat het getal der leden uit zeven moest bestaan: maar de gedachte aan het bevallig sterrebeeld, onder dien naam bekend, wekte in den geest allerlei aetherische en aesthetische denkbeelden op; terwijl de zeer juiste, doch groteske oppositie of qualificatie van ‘dorstige’ wederom op het stoffelijke terugwees. De naam stelde alzoo op gepaste en niet onaardige wijze het verband tusschen het hemelsche en het aardsche, tusschen geest en lichaam, aanschouwelijk voor. Wat den titel van ‘rederijkerskamer’ betreft, dien zich het gezelschap had toegeëigend, het voerde dien met volle recht; want de leden waren doorgaans zeer redenrijk, en bovendien hun wetten en reglementen ingericht naar de wijze als bij de oude Kamers gebruikelijk was. Even als bij deze laatsten, onderscheidden zich ook hier de leden door de namen van keizer, factor, vaandrig enz. en hield men zich, als straks blijken zal, met letterkundigen arbeid bezig.</p>
<p>De zeven leden der Kamer, of, om overeenkomstig haar reglement te spreken, haar zeven Sterren, vertegenwoordigden, op verkleinde schaal, het geheele patriciaat der akademieburgers. Aan al wie gestudeerd heeft is het bekend, dat men aan de akademie een zeker getal onder de studenten vindt, dat zich aan-een-sluit en den toon geeft, dat op elke promotiepartij vereischt wordt, dat op elke groote vergadering de besluiten in zijn geest doordrijft, dat kommissarissen levert aan maskaraden, bals, koncerten, schouwburgen en alle andere feestelijke vereenigingen, en sergean-<pb n="12"/>ten of korporaals aan vrijkorpsen. Die uitgelezen bende - de <hi rend="i">Dii maiorum gentium</hi> der hoogeschool - bestaat uit heterogene bestanddeelen; doch niettemin uit hen, die, elk op zijne wijze, boven de overigen uitschitteren; zij is namelijk samengesteld uit:</p>
<list>
<label>1<hi rend="sup">o</hi>.</label><item>Hen die van hooge geboorte zijn en met wie anderen uit dien hoofde het zich een eer rekenen, omgang te hebben.</item>
<label>2<hi rend="sup">o</hi>.</label><item>Hen, die veel geld kunnen verteren: - de reden, waarom hun gezelschap gewild is, behoeft niet opgegeven te worden.</item>
<label>3<hi rend="sup">o</hi>.</label><item>Hen, die door wilskracht of wakkerheid uitmunten en tot <hi rend="i">leadingmen</hi> geboren zijn.</item>
<label>4<hi rend="sup">o</hi>.</label><item>Hen, die door vernuft en snaaksche invallen schitteren.</item>
<label>5<hi rend="sup">o</hi>.</label><item>Hen, die als de grootste bollen in 't werken bekend staan.</item>
<label>6<hi rend="sup">o</hi>.</label><item>Hen, die den naam hebben eerste Jannen, Pieten, Brammen (de benaming varieert: onze voorouders zeiden ook wel ‘zwijnen’) te zijn.</item></list>
<p>Nu spreekt het van zelf, dat de zoodanigen, die twee of drie van de voormelde hoedanigheden in hun persoon vereenigen, die adel met rijkdom paren, of groote bekwaamheid met groote losbandigheid - 't geen men wel eens ziet gebeuren - op den top van die piramide staan.</p>
<p>Elke der bovengenoemde kategoriën had in de rederijkerskamer ten minsten éénen vertegenwoordiger: en wij zullen thans, waarde lezer! met elk hunner achtereenvolgens kennis maken.</p>
<p>Dien jongeling, met dat onbeteekenend, pokdalig, bleekgeel, altijd effen gelaat, dat sluike vlasblonde haar, aan weêrskanten van onder een vrij smerige lakensche pet te voorschijn komende, die fletsche grijze oogen, die zwarte, hoekige tanden en die blaauwachtige kin, zult gij, aan den armstoel, waarin hij zetelt, aan den grijnen, met inktvlakken besmeerden en aan de ellebogen afgesleten huisjas, die om zijn magere
<pb n="13"/>leden hangt, en aan de oude leêren pantoffels, waarin zijn met gele wollen kousen bedekte voeten gestoken zijn, voor den gastheer, alzoo voor Gerlof Bol, th. cand. herkennen. - Zeker is er niets in het portret, 't welk ik hier van hem ophang, dat u voor hem in kan nemen; zelfs heeft zijn uiterlijke iets terugstootends, en wanneer hij den mond opent en gij hem in een vrij platten Overijselschen tongval hoort spreken, zult gij u verwonderen, hoe hij, die nog wel bovendien een theologant is, aldus bij uitzondering onder de <hi rend="i">élite</hi> van de akademie is opgenomen, ja hoe er prijs op zijn omgang gesteld en om zijn vriendschap gekuipt wordt door zoovelen, die door geboorte en beschaving uitblinken; maar blijf slechts een kwartier zitten, en uw verwondering zal ophouden, en gij zult het min gunstige van 's jongelings uiterlijke vergeten, ja in stede van teruggestooten, u tot hem voelen aangetrokken; want onder de weinig belovende schors zult gij een schat van kennis, een origineel en onderhoudend vernuft, en, wat meer zegt, een voortreffelijke inborst ontdekken.</p>
<p>In een kleine grensstad geboren, uit ouders, die wel niet tot een behoeftigen, maar toch tot een vrij nederigen stand behoorden, zou Gerlof waarschijnlijk alleen opgeleid zijn geweest om in het kruidenierswinkeltje zijns vaders aan de eerzame burgers zijner woonplaats den gevraagden voorraad thee, koffie, tabak of peper af te wegen, had niet de rektor der Latijnsche schole daar ter plaatse in den knaap een meer dan gewone vlugheid van begrip en leerlust ontdekt, en er behagen in geschept, zijn ledige uren te besteden met hem onderricht in de <hi rend="i">humaniora</hi> te geven. De vorderingen van den jongen Bol waren zoo ongewoon, dat zij de opmerkzaamheid en belangstelling van vermogende lieden uit den omtrek hadden gewekt, en zoo was men algemeen tot het besluit gekomen, dat het eeuwig jammer wezen zou, indien het genie, dat zich ontwikkelde, zou versmoord wor-<pb n="14"/>den of wegkwijnen binnen de wallen van een provinciestadje, aan 't welk het, behoorlijk aangekweekt zijnde, eenmaal roem en luister zou kunnen schenken. Er werden inschrijvingen geöpend, gelden verzameld, en daarvoor boeken aangekocht, zoovele als de knaap tot het voortzetten zijner studiën behoefde. Spoedig bracht hij het door gestadige vlijt zooverre, dat hij bekwaam geöordeeld werd tot het bijwonen der akademische lessen. Een beurs werd voor hem aangevraagd en verkregen, en met vrijwillige bijdragen aangevuld, zoodat Gerlof Bol zich in staat bevond, aan de akademie, op wel geen overdadigen, maar toch onbekrompen voet te leven. De verwachtingen, welke zijn begunstigers hadden opgevat, werden niet te-leur-gesteld. Bol werd spoedig onder de uitnemendste studenten genoemd; hij was nu in zijn vierde studiejaar, had den eersten graad bij ieder examen verworven, en een accessit op een theologische, vervolgens een medaille op een letterkundige prijsvraag verdiend.</p>
<p>Een en ander had hem vermaardheid onder de studenten verschaft; doch dat hij op een innigen, vertrouwelijken voet met de korijfeën onder hen geraken en zedelijken invloed op hen verkrijgen kon, dit was het gevolg der eigenaardigheden, die hem kenmerkten. Vooreerst was hij geheel niet wat men een kamergeleerde noemt, maar zeer gezellig van natuur en even gaarne omgang zoekende met menschen als met boeken: hij was dus alle middagen voor den eten op de sociëteit, en na den eten in het toen zoo beroemde koffiehuis ‘de Paauw’ te vinden, waar hij biljart, noch kaart, noch domino speelde, noch damde, maar rustig zijn pijp zat te rooken en te praten met wie maar het talent bezat van te redekavelen of te luisteren. - Ten andere had hij een ontzettend geheugen, dat niet alleen belangrijke feiten en gebeurtenissen bewaarde, maar ook zoodanige kleine bijzonderheden en anekdoten als bijna elk ander vergeet:
<pb n="15"/>en hij bezat de gaaf er bij, om ze op de onverwachtste en kluchtigste wijze te pas te brengen. - Ten derde was hij, gelijk dit aan scherpzinnige lieden veelal eigen is, een groot liefhebber van het opwerpen en verdedigen van <hi rend="i">paradoxen</hi>. Misschien dreef hij die liefhebberij wat verre en kon zij als een gebrek, althans als een verkeerde richting van zijn geest, beschouwd worden; zeker is het, dat hij daarmede de sluimerende aandacht wist op te wekken en het gesprek bij voortduring levendig te houden.</p>
<p>En ten slotte, wat op alles de kroon zette, hij had het beste karakter van de wereld, maakte zich nooit boos en was nimmer, door wien ook, slecht geluimd gezien. - Eigenschappen genoeg, om aan de akademie geächt en bemind te worden. En nu, waarde lezer, in afwachting dat gij nader bekend raakt met onzen theologant, zullen wij u verzoeken, het oog te vestigen op den jongeling, die naast hem is gezeten.</p>
<p>Deze draagt een roode <hi rend="i">bouffante</hi> om den hals, een tot onder de kin dichtgeknoopt donkergroen buis met borstzakken, een duffelsche broek, die over de laarzen heenvalt, en een zwart fluweelen muts op het hoofd. Gij zoudt hem voor een schipper aanzien, zoo niet de fijne regelmatigheid zijner trekken en de keurige vorm zijner blanke vingeren van een aanzienlijke afkomst getuigden. En die getuigenis is niet logenachtig; want hij, dien gij voor u ziet, geeft antwoord op den naam van Louis Napoleon Peter, grave van Eylar. Onmisbaar zijt gij ingenomen met de fiere en toch zoo welwillende uitdrukking der helderblaauwe oogen, waarover zich de zwarte wenkbraauwen zoo cierlijk welven, als waren zij met een penceel geteekend. Moeilijk kunt gij den blik afwenden van dat hooge en blanke voorhoofd, door glinsterende krullen gitzwart haar omsloten, van dat edele Apolloos-profiel, van die wangen, blozende van gezondheid, van die lippen als morellen, die, telke reize dat zij zich
<pb n="16"/>openen, de fraaiste rijen tanden laten doorschitteren, van die ronde kin, met een bevallig kuiltje geteekend; en bij de beschouwing van dat alles zult gij gaarne erkennen, dat hij, wien de natuur zulk een voorkomen geschonken heeft, allen uiterlijken tooi zeer gemakkelijk kan ontberen.</p>
<p>Uit een geslacht gesproten, dat gelijktijdig met de graven van Gelre en Zutfen in 's lands geschiedenissen vermaard was, vermaagschapt aan vorsten, en aan die patriciërs, die over vorsten regeerden, een koning tot doopheffer gehad hebbende, daarbij, bemiddeld genoeg om van niemands gunst af te hangen, mag de jonge Eylar met recht onder de bevoorrechte kinderen der fortuin gerekend worden; en tot nog toe heeft hij het goed verstand gehad om met zijn lot nog al tevreden te zijn - iets, dat moeilijker is dan het schijnt - en het leven te genieten, zonder het te misbruiken - wat ook niet gemakkelijk is.</p>
<p>Meer studeerende om zich den titel van meester in de rechten te verwerven dan met het doel om bepaald te worden wat men een jurist noemt, en tevreden, zoo vaak hij, ‘niet zonder lof’ door zijn examens heenkomt, behoort Eylar niettemin tot een der bekwaamsten onder de akademische dilettanten; en, al bezoekt hij 's winters vrij geregeld den Haagschen schouwburg en 's zomers het Bosch, hij legt tevens nog al liefhebberij voor letterkundige oefeningen aan den dag en zoekt bij voorkeur omgang met jonge lieden van smaak en belezenheid. Noch hoog, noch verwaand, minzaam en gedienstig jegens een ieder, vrolijk en opgeruimd, heeft hij geen ander gebrek dan zekere zwakheid van karakter, die hem nu en dan tot een speelbal maakt in de handen van dezulken als oneindig minder innerlijke waarde bezitten dan hij.</p>
<p>Vertegenwoordigt Eylar den adel, de rijkdom vindt zijn vertegenwoordiger in Karel van Zirik, die daar naast de kachel gezeten is met dat net uitgekamde, glimmende haar,
<pb n="17"/>dien witten das, waarvan de strik hem zeker een kwartier werks gekost heeft; dat blaauwe jasje met fluweelzijden kraag, dat zwart satijnen vest met purperkleurig ondervest, dien keurig geplooiden <hi rend="i">jabot à tuyaux de pipes</hi>, waar een diamanten doekspel is doorheen gestoken, en die prachtige <hi rend="i">breloques</hi>, aan een breede, platte, gouden horologieketting bungelende op den parelgrijzen pantalon, waar nooit een spatje op kleeft. Gij zoudt hem onder een stolp willen bewaard hebben, zoo netjes doet hij zich voor. 's Morgens op 't kollegie moge hij met een pijjakker verschijnen, na den middag vertoont hij zich altijd of hij uit een doosje kwam. En o! zoo gij hem in zijn tilbury zaagt en zijn fraai getuigde blessen bewonderen mocht! Is het vreemd, dat 99/100<hi rend="sup">sten</hi> van de akademie den geluksvogel benijden, die zooveel pracht ten toon kan spreiden? dat, waar hij voorbijrijdt, alle winkeldochters van achter de toonbank opschieten en alle werkmeiden aan dweil of ragebol een poos rust gunnen om hem met open mond en kloppend hart na te oogen. Ja, men verhaalt, ofschoon wij niet instaan voor de waarheid van 't geval, dat eens eene dezer laatsten, zich met een glazenwasschersspuit op straat bevindende, toen hij in al zijn luister voorbijreed, zoo opgetogen en verstrooid van gedachten raakte over dit heerlijk verschijnsel, dat zij den waterstraal, in plaats van tegen de ruiten van het huis haars meesters, in het openstaand bovenraam van het linnenmagazijn daarnaast zond en de hemel weet hoeveel el kamerdoek beschadigde: alsmede, dat een schoonmaakster, die in een vensterbank glazen zat te lappen, hem zoo lang nakeek tot zij er een stijven nek van behield: - ja, wat vertelt men niet al! Geen kameniertje, beweerde men, bestond in heel Leyden, dat op den duur zou hebben weêrstand geboden aan zoovele aanlokkelijkheden, als Karel van Zirik ten toon spreidde.</p>
<p>De oude heer Van Zirik, zonder een man van geboorte
<pb n="18"/>te zijn, had reeds vroeg betrekking gehad met aanzienlijke lieden, wier zaakbezorger hij was. Na zelf vrij wat verdiend te hebben in gelukkige spekulatiën - de wereld zeî, met geld van anderen - had hij een rijke vrouw getrouwd en zich in den Haag nedergezet. Weinig behoeften hebbende, leefde hij voor zich vrij zuinig en afgezonderd; doch des te meer stelde hij er prijs op, dat zijn eenige zoon, op wien hij al zijn uitzichten gesteld had, figuur maken en, zoo het kon, in de diplomatieke wereld schitteren zou. Hij had dan ook uit dien hoofde Karel naar de akademie gezonden en in de rechten doen studeeren. De ruime beurs, waarover de jongeling beschikken kon, had hem daar den invloed verschaft, dien het geld overal uitoefent, doch zou hem den toegang nog niet gebaand hebben tot de Pleiaden. Maar Karel, ofschoon verre van een vlijtig of vlug student te zijn, of van uit te munten door bijzondere gaven des geestes, had takt genoeg om te beseffen, dat een zekere reputatie van bekwaamheid hem geen kwaad zou doen, en dat hij die 't best verkrijgen zou door zich aan te sluiten bij de knapste en geestigste bollen van de hoogeschool. Ook te dezen opzichte liegt het spreekwoord niet: <hi rend="i">dis moi qui tu hantes</hi> etc., en daar men Van Zirik altijd in gezelschap zag met de schranderste jonge lieden, maakte men al licht de gevolgtrekking, dat hij onder hun getal behoorde: ja, zij zelve meenden langzamerhand meer geest en kunde in hem te ontdekken, dan zij aanvankelijk in hem vermoed hadden: en niets was natuurlijker: men gaat in geen beddewinkel zonder eenige pluizen mede te dragen, en de hardste keien geven door wrijving vuur: evenzoo bezat Karel, dagelijks gezonde opmerkingen of aardige zetten hoorende, genoeg geheugen en oordeel om ze insgelijks en op zijn tijd te pas te brengen. Over 't geheel echter luisterde hij meer dan hij sprak, wat het dubbel voordeel medebracht, dat men gaarne zijn gezelschap, als dat van een genegen hoorder genoot,
<pb n="19"/>en dat, wanneer hij nu en dan een gepast woord in 't midden bracht, zulks des te beter werking deed. Daarbij had hij zich een naam weten te verwerven, die nog al licht wordt toegekend, namelijk dien van droog komiek te zijn; ofschoon de waarde van zijn aardigheden over 't algemeen minder in de aardigheden zelve lag, dan in den toon van voordracht en in hare zeldzaamheid.</p>
<p>Aan de andere zijde van de kachel zit een student, dien wij, hoewel hij naauwlijks drie-en-twintig jaren telt, aan de tijdige kaalte van zijn kruin, aan den ernst, over zijn strak, taankleurig wezen verspreid, aan de peinzende uitdrukking zijner diep liggende donkerbruine oogen, voor ten minste tien jaar ouder zouden aanzien. Zelfs zijn kleeding heeft niets jeugdigs: een donkerbruine, op de naden eenigszins versleten rok, een witte das zonder pretensie en die blijkbaar reeds drie dagen dienst heeft, een hoog zwart lakensch vest, een zwartgrijze pantalon en gelapte laarzen met dikke zolen, ziedaar de uitrusting, waarin hij zich heden en schier dagelijks voordoet, en waaruit blijkt, dat Willem van Zevenaer, hoewel geen aanspraak makende op eenigen zwier, echter altijd zoodanig gekleed wil zijn, dat hij zich, zonder aanmerkingen uit te lokken, overal vertoonen kan. En geen wonder! hij is kandidaat in de medicijnen: hij bezoekt de gasthuizen, is tegenwoordig bij verlossingen en verbanden en wordt hier en daar onder de hand reeds als arts geraadpleegd: en hij weet, dat een deftige rok, al is die wat versleten, meer houding heeft aan 't ziekbed, en meer vertrouwen inboezemt aan de patiënten, dan een studentebuis. Ook in zijn houding en manieren is hij even bedaard en deftig als in zijn kleeding; hij spreekt weinig; doch dan is het ook doorgaans ‘met elken regel een sententie.’ Niet slechts is hij als veelbelovend medicus, maar ook als smaakvol literator bekend, en twee jaren redakteur van den studenten-almanak geweest: aanspraken genoeg op het lidmaatschap van de Pleiaden.</p>
<pb n="20"/>
<p>De laatste der aanwezigen - want al de Sterren zijn nog niet aan den horizon van Gerlofs studeerkamer verschenen, - de jongeling, die, met een pijp in den mond op en neder loopt en beurtelings voor elk meubelstuk blijft stilstaan en het met een aandacht opneemt als of er wonderwat aan te zien viel, is Occo van Donia, jur. stud., een Fries van geboorte, en, uiterlijk zoowel als innerlijk, een der vlugste knapen van de hoogeschool. Magere, maar schrandere trekken, bruine oogen bij lichtblonde haren en wenkbraauwen, een effen, doch gezonde tint over 't gelaat verspreid, een korte, doch gespierde gestalte, ziedaar zijn signalement. Ook in zijn kleederdracht is weinig variatie: zij bestaat doorgaans, als nu, uit een bruin buis, met groote, fraai bewerkte knoopen van hertshoorn, een stropdas, die eens zwart geweest is, maar thans over zijn ouderdom bloost, en waarvan de uitstekende baleinen de onderkin met wondjes hebben roodgeprikkeld, een groenachtige pantalon en schoenen met slobkousen. Het was als dichter, dat Donia in den kring was opgenomen. In die dagen werd de jeugd nog opgevoed in den uitsluitenden eerbied voor de klassieke letterkunde. Byron begon hier pas bekend te worden: Victor Hugo had nog naauwlijks van zich doen hooren en voor de werken van de romantische school was nog geen sympathie ontwaakt. Men dweepte nog met Nieuwland en Bellamy, met Feith en Nierstrasz, en men veroordeelde ongelezen elk treurspel, dat niet in vijf bedrijven en in verzen geschreven was. Donia, wiens moeder een baronesse von Reichenbach was, en die als kind het Hoogduitsch en later het Engelsch geleerd had, was volkomen t'huis in de letterkunde der balladen en legenden, zoowel als in die der Shaksperiaansche dramaas. Hij was een der eersten bij ons, die van den platgetreden weg afweek, en gedichten schreef, waarin geen godheden van den Olympus genoemd werden, en meer naar het natuurlijk voorstellen van dagelijksche toe-<pb n="21"/>standen werd gestreefd dan jacht gemaakt op het
verhevene: of, bewoog hij zich somtijds op het gebied der verbeelding, dan verving het fantastische daarin het konventioneel mythologische element. Zijn proeven, in dat <hi rend="i">genre</hi> vervaardigd en aan bijzondere vrienden vertoond - want uitgezonderd wat zij aan den almanak leverden schreven studenten toen nog niet voor de drukpers - werden wel is waar door de meesten niet begrepen en door allen gehekeld, maar zij bezorgden hem toch aan de akademie den naam van een excentriek genie. Doch, trad Donia op het letterkundig gebied langs nieuwe en ongebaande paden, in het politieke was hij daar-en-tegen een reaktionnair: en daarin lag minder tegenstrijdigheid dan men oppervlakkig denken zou: immers er is doorgaans niets zoo nieuw als wat heel ouderwetsch en vergeten is. Vele jonge lieden, op de scholen in slaafsche bewondering opgeleid voor de antieke deugd der Brutussen, of voor de vrijheidszucht van Oldenbarneveld of Jan de Witt, waren plotsling geschokt geworden in hun geloof door krachtige stemmen, die de eerstgenoemden als kinder- en vadermoorders brandmerkten en de laatstgenoemden als despoten voorstelden. Bilderdijk, wien de kleingeestige tegenstand van anders verdienstelijke mannen uit het professoraat in de geschiedenis des vaderlands aan het atheneum te Amsterdam, hem toegedacht, had uitgesloten, had zich te Leyden nedergezet, waar zijn lessen en omgang door de meest bekwame leerlingen der hoogeschool vlijtig gezocht en op prijs gesteld werden. Was het wonder, dat Donia zoowel als Gerlof Bol en Eylar zich schaarden onder de bekeerlingen van den beroemden geleerde, met wien elk hunner eenige overeenkomst had. Immers Donia was zelf dichter, Bol, even als zijn meester, een liefhebber van paradoxen, en Eylar, hoe weinig hij zich op zijn geboorte liet voorstaan, toch te veel edelman om niet ingenomen te zijn met feodale herinneringen. Niet alleen rang-<pb n="22"/>schikten zij zich onder de tegenstanders van het liberalisme en verdedigden zij
<hi rend="i">à tort et à travers</hi> de Bilderdijksche begrippen, maar, als 't gewoonlijk gaat, zij overdreven die nog, zoo vaak zij in redetwist kwamen met de zoodanigen, die nog getrouw gebleven waren aan de overleveringen der achttiende eeuw. Geen bijeenkomst van knappe studenten was er in die dagen, waarin de nieuw opgeworpen politieke en theologische questiën niet werden behandeld, en men niet redetwistte over de erfzonde, de praedestinatie, de Loevesteinsche faktie, de Napelsche questie en de wet op de majoraten; redetwistte, totdat de wijn de hoofden beneveld en de tongen dubbeld had doen slaan. Wie nog de theses en dissertaties van dien tijd inziet, zal zich een denkbeeld kunnen vormen van de heftige wijze, waarop, alstoen, de zonderlingste stellingen werden uiteengezet en verdedigd. Gelukkig - en dit strekt den studenten tot lof - dat de haat en nijd, die tusschen de partijen in de maatschappij daarbuiten bestond, nimmer plaats greep in de harten der jonge lieden, en dat de hevigste liberaal even trouwhartig den beschonken <hi rend="i">ultra</hi>, als de meest orthodoxe Gomarist den zwaaienden Arminiaan onder den arm naar huis bracht en te bedde hielp.</p>
<p>Na deze uitweiding, die ons niet onnoodig is toegeschenen, omdat zij zoowel het tijdvak, waarin wij den lezer verplaatsen moeten, als de op te voeren personen kenschetst en aanschouwelijker maakt, laten wij aan deze laatsten zelve nu het woord.</p></div></div>
<div type="chapter">
<pb n="23"/>
<head rend="h3">Tweede hoofdstuk.</head>
<head rend="h4"><hi rend="i">Gesprekken. - De komeet zonder staart</hi>.</head>
<p>- ‘De Katuil blijft lang weg,’ zeide Eylar, terwijl hij zijn pijp tegen den haard uitklopte en de hand naar het tabakskistje uitstrekte om er een nieuwe te stoppen.</p>
<p>- ‘Hij zal de Komeet nog niet ontdekt hebben,’ merkte Van Zevenaer aan.</p>
<p>- ‘Hij moest anders beter dan een onzer bij nacht kunnen zien,’ zeide Van Zirik, terwijl hij, na eenige snelle haaltjes uit zijn pijp gedaan te hebben, een pruimemondje zette, en met veel bevalligheid den ingezogen rook in kleine kringetjens wegblies, een kunst, welke hij in de volkomenheid verstond, en waarmede hij den nijd verwekte van zoovele rookers aan de akademie als - ofschoon meest vruchteloos - dit kunststuk zochten na te doen.</p>
<p>- ‘Kent iemand die Komeet?’ vroeg Donia, op eens stilstaande: ‘niemand? zelfs gij niet, Maleier? die toch ook uit Amsterdam zijt?’</p>
<p>- ‘Als of alle Amsterdammers elkander kennen moesten,’ zeide Van Zevenaer, of de Maleier, gelijk hij om zijn platten neus en geelachtige gelaatskleur in de wandeling genoemd werd: ‘Amsterdam is Leeuwarden of Dokkum niet’ - en hij haalde verachtend de schouders op.</p>
<p>- ‘Nu! des te erger voor de Katuil,’ hernam Van Zi-<pb n="24"/>rik: ‘hij zal beboet worden; 't zal zoo dadelijk zes uren slaan.’</p>
<p>- ‘Nog tien minuten,’ zeide Bol, op een ouderwetsch zilveren horologie wijzende, dat voor hem op de tafel lag.</p>
<p>- ‘Dan is uw horologie in de war,’ zeide Donia, terwijl hij het zijne voor den dag haalde en bekeek: ‘'t is vier minuten voor zessen.’</p>
<p>- ‘Het horologie van den voorzitter is nooit in de war,’ zeide Bol.</p>
<p>Van Zirik haalde, zonder te spreken, het zijne uit, liet het repetitiewerk slaan, bekeek met blijkbaar welgevallen de fraaie, met juweelen omzette wijzerplaat en bracht toen het pronkstuk weder op zijn plaats.</p>
<p>Eylar zeide evenmin iets; hij had het te druk met zijn pijp aan de kachelpook aan te steken.</p>
<p>De Maleier alleen kon de bewering van Bol niet onopgemerkt laten voorbijgaan: ‘dat is weêr een van uw paradoxen, Gerlof!’ zeide hij.</p>
<p>- ‘Geen paradox, maar wettelijke bepaling,’ antwoordde Gerlof: ‘“men zal zich regelen naar het horologie van den voorzitter,” staat in het reglement.’</p>
<p>- ‘Dan behoort het horologie van den voorzitter altijd voor, in plaats van na te gaan,’ merkte Van Zirik aan: ‘althans zoo men het belang der kas niet wil voorbijzien.’</p>
<p>- ‘Hoor mij zoo'n inhaligen financier eens aan,’ hernam Bol: ‘maar wat daarvan wezen moge, mijn horologie gaat volkomen zoo als 't behoort.’</p>
<p>- ‘Ik heb het mijne nog heden morgen gelijkgezet op de klok van 't stadhuis,’ zeide Van Zirik.</p>
<p>- ‘Een fraai bewijs,’ zeide Gerlof, ‘als of het stadsuurwerk onfeilbaar ware! Ik regel het mijne op de verschijning van professor X., die altijd precies een kwartier na den tijd, dien de Seriës aangeeft, zijn kollegiekamer binnenzwemt.’</p>
<pb n="25"/>
<p>- ‘Flaauw!’ zeide Eylar, die nu volkomen <hi rend="i">aan</hi> was en van achter een dikke rookwolk oprees.</p>
<p>- ‘Neem hem dat niet kwalijk,’ merkte Van Zevenaer aan: ‘het is onmogelijk, anders dan flaauw en lamzalig te wezen, zoolang het gezelschap, dat men verwacht, niet voltallig is. Heeft iemand ooit een aardigheid gehoord, die gedebiteerd was bij het aangaan van een diner?’</p>
<p>- ‘Ziedaar een psychologische aanmerking, den medicus waardig,’ zeide Donia: ‘maar, om nu terug te komen tot onze Komeet, waar heeft de Katuil die ontdekt?’</p>
<p>- ‘Ik betuig u nogmaals, dat ik het niet weet,’ antwoordde Bol; ‘hier is zijn briefje, en dat is al wat ik er van te vertellen heb.’</p>
<p>Donia nam het briefje op en las:
<q rend="bq">‘Amice Gerlof! ik breng u dezen avond een neef van mij mede, den heer Jan Bleek, van Amsterdam.
<lb/>
<lb/>T.T.
<lb/>
<lb/>Hoogenberg.’</q></p>
<p>- ‘'t Is dus een bleeke komeet. Iö vivat!’ galmde Donia:</p>
<lg type="poem">
<l>‘Dan toch behoeft zijn bleek gezicht</l>
<l>Niet bleek te worden bij ons licht.’</l>
<l>&nbsp;</l>
<l>- ‘Begint gij nu reeds uw gedicht?’</l></lg>
<p>vroeg Van Zirik; ‘spaar dat rijmen tot na de opening der vergadering, anders benje straks <hi rend="i">aux abois</hi>.’</p>
<p>- ‘Waarlijk Zirikje!’ riep Bol: ‘je hebt aanleg om de geestigste, geniaalste, gierigste vent van de wereld te worden; je denkt om niets dan om sparen.’</p>
<p>- ‘Ik ben van gedachte,’ zeide Eylar, ‘dat die Komeet bij de uitkomst zal blijken...’</p>
<p>- ‘<hi rend="i">Blijken</hi> of <hi rend="i">bleiken?</hi> Welk van beiden meenje?’ vroeg
<pb n="26"/>Donia; ‘jijlui Gelderschen verstaat er u al zoomin als de Hollanders op, onderscheid te maken tusschen <hi rend="i">ij</hi> en <hi rend="i">ei</hi>.’</p>
<p>- ‘Wij zijn ten minste beleefder dan de Friezen,’ hernam Eylar; ‘en vallen iemand niet in de rede. Val liever...’</p>
<p>- ‘<hi rend="i">Absolvas phrasin</hi><note n="1)" place="foot">‘Breng uw volzin ten einde.’</note>,’ zeide Donia; ‘namelijk de eerste.</p>
<lg type="poem">
<l>Ik weet men noemt mij lomp, en 't brengt mij glorie aan,</l></lg>
<p>zoo als Snoek als Othello zegt in de prulvertaling van de verknoeiing van Shaksperes meesterwerk: dat is de onafhankelijkheid, ons frije Friezen eigen.</p>
<lg type="poem">
<l>Mijn rug heeft nooit geleerd te buigen,</l></lg>
<p>zegt Woerden in Floris V. Maar <hi rend="i">haec in transenna?</hi><note n="2)" place="foot">‘Dit in 't voorbijgaan.’</note>. Wat gingje zeggen?’</p>
<p>- ‘Als of hij dat na al je gerammel niet lang vergeten was,’ zeide Van Zevenaer.</p>
<p>- ‘Volstrekt niet,’ hernam Eylar; ‘ik wilde zeggen, dat die Komeet stellig een flaauwe vent zal wezen, die ons verveelen zal.’</p>
<p>- ‘In dat geval zullen wij hem volproppen met letters,’ zeide Donia, ‘en hem vervolgens radikaal besissen.’</p>
<p>- ‘Ik zou liever met het besissen beginnen,’ zeî Van Zirik.</p>
<p>- ‘Natuurlijk,’ zeide Van Zevenaer; ‘wat zulk een volkje aanbelangt,
<q rend="bq"><hi rend="i">Ce n</hi>'<hi rend="i">est qu</hi>'<hi rend="i">en les tuant qu</hi>'<hi rend="i">on leur apprend à vivre</hi>.</q></p>
<p>Wij moeten een lijk van hem maken.’</p>
<p>- ‘Om u het genoegen te geven van het te ontleden?’ vroeg Bol; ‘waarachtig, Hoogenberg blijft te lang weg.’</p>
<p>- ‘En Galjart komt ook nog niet,’ zeide Eylar.</p>
<pb n="27"/>
<p>- ‘Even als of dát een wonder ware,’ hernam Donia; ‘Galjart wil ten opzichte der Pleiaden den dichter niet doen liegen, wanneer hij zegt
<q rend="bq"><hi rend="i">Septem dici</hi>, <hi rend="i">sex tamen esse solent</hi><note n="1)" place="foot">‘Zij heeten zeven te zijn; maar zijn gewoonlijk maar zes.’</note>.</q></p>
<p>- ‘Hij heeft toch beloofd, stellig van avond te komen,’ zeide Bol.</p>
<p>- ‘Een belofte, die de eerste witte muts, die hij ontmoet, hem zal doen vergeten of overtreden,’ zeide Donia.</p>
<p>- ‘Ik dacht, dat hij op reis was,’ zeide Van Zirik.</p>
<p>- ‘<hi rend="i">A propos</hi> van reizen,’ zeide Eylar; ‘weet je wel, Bol! dat je buurman heden morgen is weggetrokken?’</p>
<p>- ‘Welke buurman?’ vroeg Bol.</p>
<p>- ‘Die grompot, die alle middagen koffie dronk in de Paauw, en altijd op de kachel zat...hoe heette hij ook?’</p>
<p>- ‘Flinck meen ik,’ antwoordde Van Zevenaer; ‘maar wat hij was heb ik nooit kunnen te weten krijgen.’</p>
<p>- ‘Ik hoor, dat hij rijk was,’ zeide Van Zirik.</p>
<p>- ‘Bah! dat vertelt men altijd van die Oostinjevaarders,’ hernam Eylar; ‘maar dit is zeker, dat hij straks niet op zijn gewoon plekje zat, en dat de oude Frans mij met een mysterieus gelaat verteld heeft, dat “menheir Flinck” van morgen weêr voor goed was weggereden.’</p>
<p>- ‘Wat deed de vent eigentlijk hier?’ vroeg Donia.</p>
<p>- ‘Ik hoor,’ antwoordde Eylar, ‘dat hij hier was om professor Theeroos te raadplegen over een lastige kwaal...maar dat zal Van Zevenaer ons wel kunnen zeggen.’</p>
<p>- ‘Indien ik het wist, zou ik het niet zeggen,’ zeide Van Zevenaer; ‘doctoren zijn biechtvaders, en mogen niet uit de school klappen; - maar, naar mijn berichten luiden, was hij hier om onderzoek te doen naar oude dokumenten, aan 't stads archief aanwezig en waaruit hij den eigendom
<pb n="28"/>moest bewijzen van een menigte landerijen, onder Rijnland gelegen.’</p>
<p>- ‘Dan is hij gewis in zijn onderzoek te-leur-gesteld geworden,’ zeide Eylar; ‘althans Frans verzekerde mij, dat hij naar 't Nieuwe Diep was gereisd.’</p>
<p>- ‘Wie? Frans?’ vroeg Van Zirik.</p>
<p>- ‘Wees niet laf, Van Zirik!’ hernam Eylar; ‘ik zeg, dat de heer Flinck naar 't Nieuwe Diep is gereisd om zich weder naar de Oost in te schepen.’</p>
<p>- ‘Ik heb niets van zijn vertrek gemerkt,’ zeide Gerlof; ‘maar - <hi rend="i">haecce mittamus</hi><note n="1)" place="foot">‘Dit ter zijde gesteld,’ of ‘genoeg hiervan.’</note> - 't zal nu wel zes uren zijn.’</p>
<p>- ‘Waar is je septer, Gerlof?’ vroeg Eylar.</p>
<p>- ‘De hamer? - dien zou Hoogenberg meêbrengen. - En hieruit ontstaat een gewichtig vraagstuk. Kan een vergadering zonder hamer geöpend worden?’</p>
<p>- ‘Een zotte questie,’ zeide Donia: ‘wat weêrga, zou dan het houden van een vergadering afhankelijk gemaakt worden van het al of niet aanwezig zijn van een end hout? En zou het in de macht staan van hem, die <hi rend="i">mala fide</hi><note n="2)" place="foot">‘Te kwader trouw.’</note> den hamer bezit, niet alleen de boete te ontduiken, op het te laat komen gesteld, maar zelfs door weg te blijven de geheele samenkomst illuzoir te maken?’</p>
<p>- ‘Dat is waar ook,’ zeide Gerlof; ‘maar het reglement zegt: de vergadering wordt geöpend met den septerslag: daar is geen septer, <hi rend="i">ergo</hi>.’</p>
<p>- ‘Als of wij niet <hi rend="i">ex plenitudine potestatis</hi><note n="3)" place="foot">‘Uit de volheid van ons gezag.’</note> al wat ons goeddunkt tot septer zouden kunnen verheffen,’ zeide Eylar.</p>
<p>- ‘Daar heb je gelijk aan,’ hernam Bol, ‘en Van
<pb n="29"/>Ilt<note n="1)" place="foot">Een bekwaam tooneelspeler uit de zeventiende eeuw.</note> zeî te recht, toen hij Titus Andronikus speelde en zijn zwaard vergeten had, tegen zijn kameraad, die Saturninus voorstelde:</p>
<lg type="poem">
<l rend="; 1tab">O doodelijk verzuim!</l>
<l>Heb ik mijn degen niet, zoo sterf dan door mijn duim.’</l></lg>
<p>- ‘Hier is al een septer,’ zeide Donia, terwijl hij een geweldig langen stok, waarmede hij gewoon was te batonneeren, uit den hoek haalde.</p>
<p>- ‘Wel verplicht,’ zeide Gerlof; ‘denkje, dat ik lust heb, met dat ding te manoeuvreeren? 't zou er veel van hebben of ik koek hakte. Neen, dan heb ik hier een beteren septer, als er toch volstrekt een surrogaat moet zijn. Ziedaar!’ vervolgde hij, de tang nemende, ‘deze <hi rend="i">bidens</hi><note n="2)" place="foot">‘Tweetandig voorwerp.’</note> is gemakkelijker te hanteeren. Ik open de vergadering,’ vervolgde hij, de tang met kluchtige achtbaarheid heen en weder zwaaiende: ‘vonkelende Pleiaden! laat schitteren uw licht!’</p>
<p>Op hetzelfde oogenblik werd er aan de huisdeur gebeld.</p>
<p>- ‘Daar is Hoogenberg met de Komeet,’ was de algemeene kreet.</p>
<p>En werkelijk, de huisdeur ging open, weldra hoorde men het gerucht van voetstappen op de trappen en de aanmaning tot voorzichtigheid, welke Hoogenberg zijn neef toevoegde; de deur ging open en de jonge lieden vertoonden zich, terwijl hun een oorverdoovend gegalm van: ‘beboet! beboet!’ uit den mond der aanwezigen tegenklonk.</p>
<p>Niemand, die niet vermaakt zou geweest zijn door 't aanschouwen der kluchtige uitdrukking, op het gelaat van Willem Hoogenberg door dit algemeen en te zijnen koste aangeheven gejuich te-weeg-gebracht. Hij was verre van een mooie jongen te zijn, Willem Hoogenberg, en zijn tronie,
<pb n="30"/>bolrond als een pompoen, evenzeer met sproeten en bobbels overdekt en bovendien vercierd met twee zware bakkebaarden en een bril met groote ronde glazen, zijn kromme, breede, dikke, snavelvormige neus, zijn ooren, die van 't hoofd verwijderd stonden, dat een en ander gaf hem niet weinig gelijkheid op den vogel, wiens naam hem zijne makkers gegeven hadden. Doch was hij een uil, hij was een rechte uil van Minerva, en bracht gansche nachten met werken door, terwijl anderen sliepen. Even als gemelde vogel scheen hij het zonnelicht te haten; want niet zelden sloot hij, ook bij helderen dag, de blinden dicht en stak kaarsen op, bewerende, dat hij alsdan minder afgetrokken was bij den arbeid. Het kwam hem goed, dat zijn natuurlijke aanleg hem tot werken bestemd had; want hij bezat ouders noch vermogen, en alleen de goedheid van zijn oom, den koopman Bleek, had hem in staat gesteld, zijn studiën voort te zetten. Ofschoon traag van bevatting had hij door gestadig blokken het gemis van vlugheid vergoed, en zoo ging hij aan de hoogeschool voor een monster van geleerdheid door. Toch begreep hij, dat de boog niet altijd gespannen moest wezen, en wanneer hij eens - zoo men 't heet - aan de rol ging, dan rolde hij ook zoo lang door, tot hij niet meer rollen kon. Nimmer echter vooroorloofde hij zich zoodanige ontspanning, dan wanneer hij bij kas was, en hetgeen hij dan verteerde was niet het geld zijns ooms, maar het geld, dat hij zelf, zuur genoeg, had verworven, door dezen of genen rijken, doch dommen of luien medemakker zooveel Latijn of Grieksch of zoovele rechtsregels in te stampen als hem door een examen konnen helpen, of ook wel door een dissertatie voor hem te schrijven, 't zij over dezen of genen auteur, dien niemand las, 't zij over deze of gene rechtsvraag, die niemand schelen kon. Heden was onze Katuil juist bijzonder goed gestemd om aan de studie voor een wijl den zak te geven. Neef Bleek, de zoon van den genoemden
<pb n="31"/>koopman, was overgekomen om ik weet niet welke zaken te regelen met een Leydsch huis: hij had zijn intrek genomen bij Hoogenberg en deze dus plichtshalve zijn werk moeten verlaten om aan zijn gast het muzeum, den plantentuin en de hemel weet wat al meer te laten kijken, dingen althans, die geen student ooit uit eigen beweging en anders als met familie kijken gaat. Bij deze gelegenheid had Hoogenberg, ter eere van neef, in plaats van de muts, welke hij gewoonlijk droeg, een <hi rend="i">bolivar</hi><note n="1)" place="foot">Zoo werd toen een hoed met hoogen bol en zeer breede randen genoemd.</note> opgezet, die nog maar drie jaar dienst had, een paar hoog opstaande witte boordjes omgedaan en daar een witten das omheen gewoeld, die nog maar zeven malen op theevisites bij professoren had geparaisseerd; voorts, over het bruine buis met koperen knoopen, dat nog te kort was voor zijn korte gestalte, een witte duffelsche jas met zes kragen aangetrokken; zoodat hij er voor zijn doen maar recht kruiig uitzag en gansch geen gek figuur zou hebben geslagen, indien de zoo onverwachte begroeting bij 't binnenkomen hem de tramontane niet had doen verliezen.</p>
<p>Maar nog vreemder dan Hoogenberg zag de Komeet op, die hem verzelde. Uw schranderheid, vernuftige lezers en lezeressen, heeft gewis reeds voorlang begrepen, dat men de gasten, die in de rederijkerskamer geïntroduceerd werden, en zich alzoo maar voor een korten tijd en in 't voorbijgaan aan den schitterenden luchthemel der Pleiaden vertoonden, met den eigenaardigen naam van Komeeten bestempelde. Hoogenberg, nu eenmaal met zijn neef opgescheept, en zijn best zoo goed mogelijk willende doen om hem te amuzeeren, had hem voorgesteld, de werkzaamheden van den avond bij te wonen. Neef was wel wat huiverig geweest om de uitnoodiging aan te nemen, eerst uit vrees, dat het een
<pb n="32"/>dronkemanspartij, en naderhand uit vrees, dat het hem te geleerd zou wezen; maar Hoogenberg had hem omtrent beide punten weten gerust te stellen, door 1<hi rend="sup">o</hi>. te verklaren, wel te hebben gelezen dat komeeten, als b.v. die van 't jaar elf, goeden wijn deden groeien, maar nooit, dat zij zelve zich daaraan te buiten waren gegaan en dat neef, ten opzichte van het drinken volkomen vrijheid genieten zou: en 2<hi rend="sup">o</hi>., wat de geleerdheid aanging, hem uit te leggen, dat de werkzaamheden der Kamer zich bij oefeningen in de moedertaal bepaalden en neef dus al wat er verhandeld zou worden evengoed zou verstaan als de zeetijdingen of de prijscourant. Hoewel door die verzekeringen maar half gerustgesteld, had neef, die geen wezentlijke reden van verschooning kon inbrengen, en niet wist, hoe anders zijn avond door te brengen, zich laten overhalen om de rol van Komeet te vervullen. Bij het opstijgen echter van de trap had hij een zeker gevoel van angstige bekommering niet kunnen bedwingen, en dat oogenblik had het hem even benaauwd om 't hart gemaakt, als aan iemand, die zich baden gaat, het oogenblik, dat het water hem aan de borst stijgt. Toch had hij, aan de deur gekomen, zijn beschroomdheid pogen te overwinnen, zeer beleefdelijk den <hi rend="i">morillos</hi><note n="1)" place="foot">Mede een modehoed van die dagen, naar den tegenstander van Bolivar genoemd en 't fatsoen hebbende van een schuitje.</note> afgenomen, die zijn blonde haren bedekte, en, met den bevalligsten glimlach op 't bedeesd gelaat, de Pleiaden gegroet. Deze hadden echter het vooralsnog veel te druk om aan Hoogenberg zijn vergrijp onder 't oog te brengen, dan dat zij eenige opmerkzaamheid aan diens medgezel konnen schenken: - wat jammer was; - want Bleek verdiende wel, juist nu, een aandachtige beschouwing. Al wat aan hem was, zijn hoed, zijn haren, zijn gelaat, 't was alles even glimmend, glanzend, glad, en effengestreken, en nergens was een vlekje,
<pb n="33"/>kreukje of rimpeltje te bespeuren. De hoed was overal even zwart; de haren waren met de uiterste regelmatigheid naar eene zijde geborsteld: de tronie had overal dezelfde doorschijnende bleekheid: de oogen alleen blonken niet, maar hadden een uitdrukking van schuchtere bloôheid, als waren zij verlegen zich in 't midden van zooveel glans te bevinden: misschien schaamden zij zich over de glinsterende blonde wenkbraauwen, en was het daaraan toe te schrijven, dat zij bij voorkeur naar de aarde gevestigd bleven of ronddwaalden over den rok van fijn zwart laken, over den <hi rend="i">tourterellen</hi> pantalon of over de grasgroene sluitjas. Thans echter dwaalden zij de kamer rond, een zeer vergeeflijke bevreemding aan den dag leggende over de zonderlinge verwelkoming van de zijde der aanwezigen, waarvan niet een zich zijner scheen te bekommeren, noch het werkelijk deed. Ja zelfs zijn leidsman en beschermer had hem vergeten, en bleef, terwijl hij zich van jas en hoed ontdeed, protesteeren tegen de beboeting, stijf en sterk volhoudende, dat het nog geen zes uren wezen kon. Ziende, dat men geen acht sloeg op zijn beweringen, en dat zijn verdediging, voor zooverre die op het feit gegrond was, geen ingang vond, beproefde hij een verdediging, op het recht gegrond, en, een voorwerp, dat in graauw papier gewikkeld was, voor den dag halende, hief hij het triomfantelijk omhoog en riep:</p>
<p>- ‘Je hadt geen recht om te openen; want je hadt geen septer.’</p>
<p>Onder het uiten dezer woorden maakte hij het papier los en vertoonde aan de aanwezigen een houten septer van ongeveer een halve el lang, met goudpapier beplakt, en aan den top met een krans van zeven gouden sterren vercierd.</p>
<p>- ‘Als of het keizerschap van een septer afhing,’ riep Donia, ‘en zelfs een matteklopper geen vorstestaf wordt, zoodra de keizerlijke vuist dien omklemt!’</p>
<p>- ‘Als of,’ vervolgde Bol, ‘de septer van Agamemnon
<pb n="34"/>iets anders ware geweest dan een stok! - ofschoon ik beken, nergens gelezen te hebben, dat hij zich met een tang behielp,’ voegde hij er halfluid bij.</p>
<p>- ‘Maar,’ hervatte hij, zich herinnerende, welken plicht hij als gastheer te vervullen had, ‘wij zullen dat punt te zijner tijd behandelen. - Je vergeet geheel, Katuil! dat je niet alleen komt.’</p>
<p>- ‘'t Is waar ook,’ zeide Hoogenberg, ‘mijne heeren! mijn neef, de heer Bleek, uit Amsterdam.’</p>
<p>- ‘Een aktie! een aktie!’ klonk het als uit één mond, ‘hij noemt ons “mijne heeren.”’</p>
<p>- ‘Tut! tut!’ zeide Hoogenberg: ‘dat geschiedt alleen overeenkomstig mijn veronderstelling, dat de vergadering nog niet is kunnen geöpend worden. Anders had ik gezegd: “Vonkelende Pleiaden! de komeet Bleek.”’</p>
<p>- ‘Mijn heeren!’ mompelde Bleek, buigende en alles behalve op zijn gemak.</p>
<p>- ‘Geen komplimenten, wat ik u bidden mag,’ zeide Donia, zich voor hem stellende en hem de hand schuddende: ‘wij zijn allen verheugd, u te zien; doch uw neef schijnt u niet op de hoogte gebracht te hebben. Wij noemen elkander Pleiaden, en u een Komeet, zoolang de werkzaamheden duren. Wie alzoo van “heer” spreekt of iemand bij zijn gewonen naam bestempelt, vervalt in een boete.’</p>
<p>- ‘Die echter niet op de Komeeten toepasselijk is,’ voegde Gerlof er bij. ‘Intusschen,’ vervolgde hij tegen Bleek, ‘indien het u aangenaam is, u naar onze gebruiken te voegen en aan onze werkzaamheden deel te nemen, zal het ons tot eer strekken en ik zal u onze namen op een lijstje geven. Te zamen genomen heeten wij “Pleiaden,” en wel “dorstige,” als u straks blijken zal. Wij vormen als zoodanig een rederijkerskamer, waarvan ik onwaardige <hi rend="i">Keizer</hi> ben. Die lange slungel daar (op Eylar wijzende) is <hi rend="i">Prins;</hi> deze (Donia) <hi rend="i">Factor;</hi> uw neef <hi rend="i">Vinder</hi>; die daar (Van Zirik)
<pb n="35"/><hi rend="i">Vaandrig</hi>; deze (Van Zevenaer) <hi rend="i">Schrijver</hi> en onze afwezige Ster is <hi rend="i">Hofmeester</hi>.’</p>
<p>- ‘Ik hoop het te onthouden,’ zeide Bleek, terwijl hij met een allerinnemendsten glimlach plaats nam.</p>
<p>- ‘En nu,’ vervolgde Bol, ‘kunnen wij de <hi rend="i">ouverture</hi> doen aanvangen en ons in de harmonie der sterren verlustigen. Is ieder gereed?’</p>
<p>Een niet geringe opschudding volgde op deze vraag: de een tastte in zijn zak: de ander zocht onder den hoop jassen zijn eigen op en doorsnuffelde dien: en in weinige oogenblikken stonden allen rondom de tafel geschaard, Eylar met een dansmeesters-zakviooltje, de Maleier met een kindertrommeltje, Van Zirik met een dubbeltjes-fluitje, Hoogenberg met een paar bekkens. - Bol nam voor zich de tafelschel en stelde aan Bleek pook en tang ter hand.</p>
<p>- ‘Wat moet ik hiermeê uitvoeren?’ vroeg deze, verbaasd.</p>
<p>- ‘'t Is om uw partij meê te spelen in 't orkest,’ antwoordde Gerlof: ‘'t muziekstuk <hi rend="i">à volonté</hi>, - Zijn allen klaar?’</p>
<p>- ‘Doorluchtige Keizer!’ zeide Eylar: ‘wij wachten alleen, dat uwe majesteit het teeken geve.’</p>
<p>- ‘Welaan dan!’ zeide Gerlof, zijn septer opheffende, ‘de harmonie der sfeeren moge beginnen.’</p>
<p>Harmonie was hier zeker als <hi rend="i">lucem a non lucendo</hi> gezegd; want antiharmonischer gedruis dan thans vernomen werd kon wel niet worden uitgedacht. Terwijl Eylar met de grootste ambitie van de wereld <hi rend="i">fleuve du Tage</hi> vedelde, speelde Van Zirik op zijn fluitje het toen zeer <hi rend="i">en vogue</hi> zijnde lied van <hi rend="i">Jan die sloeg Lijsie</hi> en trommelde Van Zevenaer lustig voort: <hi rend="i">al is ons prinsje</hi>. Donia, die alleen onvoorzien was van eenig instrument, galmde met heldere stem een Tyroler lied; terwijl Bol en Hoogenberg, zonder zich aan eenig bepaald thema te binden, met schel en bekkens zooveel geweld maakten als zij maar konnen. Bleek, die nog niet op
<pb n="36"/>de hoogte was, keek een poos versuft in 't rond, en, waren zijn handen niet met tang en pook belemmerd geweest, hij had ze gaarne gebruikt om er zich de ooren meê dicht te stoppen. Eindelijk begreep hij, niet wijzer te kunnen doen dan zich in den grap te voegen en ving aan met beide voorwerpen op de kachel te trommelen, dat het een aard had. Maar plotslings paarde zich aan al die geluiden nog een ander, dat den boventoon hield, en van 't welk de Pleiaden niet vroeger de herkomst ontdekten, dan toen zij, omziende, bespeurden, dat zij nu voltallig waren, en dat Frederik Galjart, ongemerkt gedurende het lawaai binnengekomen, aan de deur stond en uit al zijn macht in een grooten jachthoorn blies.</p>
<p>Er was aan de akademie geen schooner jongeling dan Frederik Galjart. Goudblonde lokken omkrulden zijn gelaat, waar de rozen der gezondheid op bloeiden en waarover bestendig een waas van gulle vrolijkheid lag. De glanzende witheid zijner kleine welgeplaatste tanden, de kuiltjes in kin en wangen, het zacht satijnen vel, het slanke middel en den fraaien vorm van zijn poezele handen en kleine voeten zou menige jonge juffer hem benijd hebben. Zijn groote blaauwe oogen tintelden van vernuft en levendigheid. Alles stond hem evengoed, de fraaiste balkleeding zoowel als het eenvoudige jasje van polemiet, de luchtig omgeslagen blaauw satijnen das en het gele kazimieren vest, waarin hij zich thans, na 't afwerpen van zijn mantel, vertoonde. Gewis, niemand, die hem onbekend ontmoet had, zou in hem den grootsten lichtmis der akademie hebben vermoed; want noch brasserijen, noch nachtwaken, noch uitspattingen van allerlei aard lieten eenig spoor bij hem achter. Zijn ijzersterk gestel scheen tegen alles bestand, en het slechte voorbeeld, dat hij gaf, was er niet dan te gevaarlijker door. Immers, wie hem zag en met zijn leefwijze bekend was, moest bijna in twijfel raken, of de leefregel, dien hij volgde, niet de
<pb n="37"/>beste en meest aanprijzenswaardige te achten ware. Met dat al, hij was een <hi rend="i">fatsoenlijke</hi> lichtmis: hij bleef altijd en op alle plaatsen den zwier, hem aangeboren, de meest beschaafde vormen en zelfs een hem eigen kiesheid van uitdrukking bewaren; terwijl hij bovendien, om zijn bestendig opgeruimd humeur, en om de goedheid - helaas! te dikwijls synoniem met zwakheid - van zijn hart, zeer geliefd was bij zijn makkers, over 't algemeen niet zoo gestreng van beginselen, dat zij hem zijn verkeerdheden tot misdaden zouden rekenen. Te hunnen opzichte toch had hij zich niets te verwijten: zijn beurs, zijn tijd, zijn arm, al wat hij geven kon, stond altijd ter beschikking van zijn vrienden: op zijn woord kon men staat maken: en geen voorbeeld bestond er, dat Frederik Galjart, al toonde hij op enkele punten zich wat lichtgeraakt, met een zijner medestudenten twist of ongenoegen had gehad. Geen wonder alzoo, dat iemand, zoo algemeen bemind als hij, en die, hoewel hij zich met studeeren weinig ophield, toch van natuurlijk verstand noch van smaak ontbloot was, met eenparige stemmen onder de Pleiaden was opgenomen, toen hij zich aldaar als kandidaat had aangemeld.</p>
<p>Wij weten niet, hoe lang de harmonie der sfeeren zou hebben aangehouden, had niet een onverwacht toeval daar een einde aan gemaakt. Jan Bleek namelijk had langzamerhand zulk een liefhebberij in de muziek gekregen, dat hij al harder en harder de kachel van zijn gastheer bespeelde: nu had het geluid van den jachthoorn hem doen omkijken en daardoor minder naauwkeurig opletten waar zijn slagen neêrkwamen. Het gevolg hiervan was, dat hij met den pook een zijlingschen slag tegen het dekstuk van de kachel gaf en er dit deed aftuimelen, ten gevolge waarvan op eens een rookkolom opsteeg en zich door de kamer verspreidde. De Keizer haastte zich, een teeken te geven, dat de harmonie geëindigd was; het deksel, 't welk in den hoed van Van
<pb n="38"/>Zirik gerold was, werd op zijn plaats hersteld, en de aanwezigen, na Galjart hartelijk de hand geschud te hebben, namen allen plaats.</p>
<p>- ‘Wij waren u niet meer wachtende, Hofmeester!’ zeide de Keizer.</p>
<p>- ‘Ja, ja! ik weet het wel,’ haastte zich Galjart te antwoorden: ‘ik ben in de boete vervallen; maar wie kan 't helpen? ik zou hier op mijn tijd zijn geweest; maar juist zoo als ik de deur wil uitgaan, met mijn hoorn in de hand, daar wordt mij een pakje bezorgd...’</p>
<p>- ‘Met geld?’ vroeg Van Zirik.</p>
<p>- ‘Niet volkomen: - met een beurs. - Zoo mijn goede zuster geweten had, hoe weinig ik die op dit oogenblik behoef, zij had met haar Sint-Nikolaas gewis wat gewacht.’</p>
<p>- ‘Een leêge beurs,’ merkte Donia aan: ‘dat heeft allen schijn van <hi rend="i">persifflage</hi>.’</p>
<p>- ‘Mijn zuster persiffleert niemand, en mij allerminst,’ zeide Galjart, eenigszins gevoelig.</p>
<p>- ‘En heeft u het bekijken van die beurs zoo lang opgehouden?’ vroeg Eylar.</p>
<p>- ‘Dat juist niet: - er was een brief bij van mijn moeder: ik heb dien eerst gelezen, heb daardoor mijn hoorn, dien ik uit handen gelegd had, vergeten en ben, reeds halverwege zijnde, teruggekeerd om hem te halen.’</p>
<p>- ‘Die brief schijnt raak geweest te zijn,’ merkte Van Zevenaer aan.</p>
<p>- ‘Dat tot daar aan toe,’ zeide Galjart, op zijn lip bijtende: ‘ik had beter gedaan er niet van te spreken.’</p>
<p>- ‘Wat ons niet beletten zal,’ zeide Eylar, ‘op de gezondheid te drinken van uw zuster, en van alle mooie zusters, die aan haar broeders denken op Sint-Nikolaasavond.’</p>
<p>- ‘Vonkelende Pleiaden!’ viel Bol in, ‘wij hebben met
<pb n="39"/>deze uitweidingen niets te schaffen. Ik zal den Schrijver verzoeken, de aanteekeningen der vorige bijeenkomst voor te lezen, en de overigen, zoolang hun mond te houden.’</p>
<p>En Van Zevenaer, een notulen-boek, rijkelijk met inkt- en andere vlakken vercierd, voor den dag halende, nam er een beschreven blaadje uit, en las als volgt:</p></div>
<div type="chapter">
<pb n="40"/>
<head rend="h3">Derde hoofdstuk.</head>
<head rend="h4"><hi rend="i">Werkzaamheden der dorstige Pleiaden</hi>.</head>
<p>Van Zevenaer, als wij in 't vorige hoofdstuk zeiden, las als volgt:
<q rend="bq">‘Vergadering der wijdvermaarde Kamer onder de zinspreuk “de Dorstige Pleiaden,” gehouden op den 29 November van het jaar 182. ten huize van den Vinder.’</q></p>
<lg type="poem">
<l>‘Te zes uren opent de Keizer de vergadering met septerslag:</l>
<l>Al de Sterren zijn bereids gekomen voor den dag,</l>
<l>Uitgezonderd de Prins, die om zijn verkoudheid was t'huis gebleven,</l>
<l>Maar van zijn afwezigheid behoorlijk per briefje had kennis gegeven,</l>
<l>En de Hofmeester, die naar zijn gewoonte langs de straat</l>
<l>Was blijven pierewaaien en alzoo verscheen veel te laat.</l>
<l>De harmonie der sfeeren wordt op last van den Keizer begonnen:</l>
<l>De talenten der Sterren schitteren: het lijken wel zonnen.</l>
<l>Hoe jammer dat des Prinsen vedelspel deze reis ontbrak!</l>
<l>Ook maakte 't gemis van den hoorn de partij der blaasinstrumenten wat zwak.</l>
<l>Maar toch, 't was alles zoo schoon, dat vele passanten zich verbeeldden,</l>
<l>Dat Beethoven, Rossini en Lafont met hun drieën een quintet speelden.</l>
<l>De notulen worden door den Schrijver gelezen en eerbiedig aangehoord.</l>
<l>De Vaandrig maakt een flaauwe reflectie, waaraan niemand zich stoort.</l>
<l>De overigen keuren goed wat er is geschreven.</l>
<l>De Vinder vordert de duiten in van hen, die wat zijn schuldig gebleven.</l>
<l>De werkzaamheden nemen een aanvang: de Factor leest een gedicht,</l>
<pb n="41"/>
<l>En de Sterren oordeelen, dat hij voor Vondel noch den karreman zwicht.</l>
<l>Het onderwerp was uit geen geschiedschrijver genomen,</l>
<l>Maar bepaaldelijk uit des dichters kranke verbeelding voortgekomen:</l>
<l>'t Was een vrijerij tusschen een vlinder en een Elf, en 't was verder met Gnomen,</l>
<l>Salamanders en Meerminnen gevuld, precies om 's nachts van te droomen.</l>
<l>Den Factor wordt door den Keizer op feestelijke <hi rend="i">wijs</hi></l>
<l>Met een beker drank en heil gebracht, wat bij beäntwoordt naar <hi rend="i">eisch</hi>.</l>
<l>De Hofmeester is gedurende de lezing van het gedicht</l>
<l>In de vergadering verschenen <hi rend="i">met een zeer benaauwd gezicht</hi>,</l>
<l>Wel wetende wat hij verbeurd heeft, en dat met <hi rend="i">menige</hi> boeten</l>
<l>Hij zijn lang wegblijven van heden zal herstellen moeten.</l>
<l>Men gaat over tot de lezing der liedjes, waarvan de stof</l>
<l>Ter vorige vergadering was opgegeven, namelijk “der cigaren lof.”</l>
<l>De Vinder en de Vaandrig lezen elk zijn lied: de Prins bad het zijne gezonden,</l>
<l>'t Welk door den Schrijver met zoo veel zwier gelezen wordt, dat het het beste van de drie wordt bevonden,</l>
<l>Zoodat op het advies van gezegden Schrijver wordt gedekreteerd,</l>
<l>Dat aan den maker tot prijs een doosje laurierdrop zal worden vereerd,</l>
<l>Dewijl toch de laurier vanouds het zinnebeeld der viktorie mocht wezen,</l>
<l>En de drop den lijder van zijn verkoudheid zal genezen.</l>
<l>Hierop leest de Vinder zes nieuwe prijsstoffen voor.</l>
<l>Men kiest “den dood van Hannibal, nadat hij zijn vroeger pozitie verloor.”</l>
<l>Naar den prijs zullen dingen de Keizer, de Vaandrig en de Factor samen.</l>
<l>Die van nature den lust en den aanleg tot zulk een arbeid bekwamen,</l>
<l>Gelijk meermalen gebleken is. - Aan de orde is nu</l>
<l>Het vervaardigen, op eindrijmen, van een kniedicht of <hi rend="i">impromtu</hi>.</l>
<l>De Sterren geven deze woorden op: <hi rend="i">strooien</hi>, <hi rend="i">vlooien</hi>, <hi rend="i">kwast</hi>, <hi rend="i">bast</hi>,</l>
<l><hi rend="i">Hagel</hi>, <hi rend="i">nagel</hi>, <hi rend="i">dorp</hi>, <hi rend="i">slorp</hi>, <hi rend="i">doolhof</hi>, <hi rend="i">koolstof</hi> (met dit rijm zat menigeen vast).</l>
<l><hi rend="i">Krip</hi>, <hi rend="i">slip</hi>, <hi rend="i">lelie</hi>, <hi rend="i">pietercelie</hi>, <hi rend="i">pink</hi>, <hi rend="i">klink</hi>, <hi rend="i">schoelje</hi>, <hi rend="i">kornoelje</hi>.</l>
<l>Om tusschen deze woorden verband te brengen was moeilijk, dat voelje.</l>
<l>Al de Pleiaden kweten zich echter vrij wel van hun taak,</l>
<l>En het lezen der rezultaten gaf bijzonder vermaak.</l>
<l>Men gaat over tot de deklamatie. De Keizer, Vinder, Vaandrig en Hofmeester lezen</l>
<l>Een tooneel uit Langendijks “Wiskunstenaars,” 't welk zeer wordt geprezen.</l>
<l>De Vinder stelt aktiën in: de Hofmeester te laat: twee <hi rend="i">maffen</hi><note n="1)" place="foot">‘Zest'halven.’</note>, gesubmitteerd. -</l>
<pb n="42"/>
<l>De Vaandrig, niet op rijm gesproken: twee stuivers, gekondemneerd. -</l>
<l>De Schrijver <hi rend="i">idem</hi>, gesubmitteerd: - de Vinder <hi rend="i">idem:</hi> na veel over en weder praten</l>
<l>Wordt hij voor deze reis van de boete vrijgelaten. -</l>
<l>De Vaandrig, geen deklameerboek, geäbsolveerd: de Factor, wegens perturbatie en geweld,</l>
<l>Gekondemneerd te betalen twee maffen in zilvergeld.</l>
<l>De Keizer, <hi rend="i">negligentia praesidis</hi><note n="1)" place="foot">‘Verzuim, door den voorzitter begaan.’</note>, geäbsolveerd. - <hi rend="i">idem</hi>, gekondemneerd in vijf en een halven stuiver,</l>
<l>Niettegenstaande zijn bewering, als ging het bij de rondvraag niet zuiver.</l>
<l>Daar niemand iets meer heeft voor te stellen en de aktiën zijn afgedaan,</l>
<l>Wordt goedgevonden tot de sluiting der vergadering over te gaan.</l>
<l>'t Welk verricht wordt met een verrukkelijke harmonie der sfeeren,</l>
<l>Waarbij zich al de Sterren als een kat in de krullen weren,</l>
<l>En de Keizer ten slotte met septerslag de vergadering sluit,</l>
<l>Die adjourneerende te zijnen huize. - Hiermede is het uit.’</l></lg>
<p>- ‘Heeft iemand eenige aanmerking op deze notulen?’ vroeg Gerlof.</p>
<p>- ‘Die heb ik,’ antwoordde Donia; de Schrijver heeft <hi rend="i">wijs</hi> op <hi rend="i">eisch</hi> laten rijmen; - dat sluit, in mijn Friesche ooren althans, als <hi rend="i">pompstok</hi> op <hi rend="i">voetzoeker</hi>.’</p>
<p>- ‘Bah! muggesifterij!’ zeî de Schrijver.</p>
<p>- ‘Volstrekt niet,’ hernam Donia; ‘lees Vondel, Hooft, Cats, Bilderdijk, Loots, welke schrijvers van naam ge wilt, van 't begin tot het einde door, en zoo je mij een voorbeeld kunt aanhalen ter uwer rechtvaardiging, geef ik mij gewonnen.’</p>
<p>- ‘Goed,’ zeide Van Zevenaer; ‘dan zullen wij de beslissing der vraag uitstellen, tot ik die lektuur heb ten einde gebracht.’</p>
<p>- ‘Hei! dat gaat niet,’ zeide de Keizer: ‘ik stem in met den Factor, dat het rijm van <hi rend="i">ij</hi> op <hi rend="i">ei</hi> niet kan doorgaan, 't is, als Oudaen zong, een van die</p>
<lg type="poem">
<l>indringende en sleeplend'ge basterdijen,</l>
<pb n="43"/>
<l>Die thans zoo laf haar taal vertuijende aan den klank</l>
<l>Des straat-toons, het begrip verbyst'ren tegen dank,</l>
<l>Wanneer men <hi rend="i">pijl</hi> in <hi rend="i">peil</hi> en <hi rend="i">zeil</hi> in <hi rend="i">zijl</hi> verandert,</l>
<l>Voor <hi rend="i">rijzen reizen</hi> zegt, en verder opgeschrandert</l>
<l>Zijn loutre armoedigheit in 't rijmen dus bedekt:</l></lg>
<p>‘intusschen, ik zal de gevoelens der overige Sterren inwinnen; vooraf echter het uwe, vlammende Komeet! Hoe denkt <hi rend="i">gij</hi> er over?’</p>
<p>De Komeet had juist gedurende de voorlezing der notulen, welke hij met open oor en mond had aangehoord, den tijd gehad om wat op zijn gemak te raken, ja, toen hij van ‘<hi rend="i">der cigaren lof</hi>’ hoorde gewagen, de vrijmoedigheid bekomen om een schildpadden koker uit den zak te halen, er een keurigen lichtbruinen geel gespikkelden varinas uit te nemen en dien aan de vlam der kaars op te steken; en hij was in het genot van het geurige kruid verdiept; toen hij door den Keizer aldus geïnterpelleerd en uit zijn zoeten droom werd opgeschrikt. Bol, zijn verwarring bespeurende, herhaalde zijn vraag; waarop de arme Komeet, eerst hem, vervolgens zijn neef, met een nuchteren blik aanzag, daarna hoestte, hemde, voor zich keek en eindelijk niets anders wist uit te brengen als: ‘ja mijn heer!’...</p>
<p>- ‘Een aktie! een aktie!’ riepen Galjart en Van Zirik uit, verheugd in de handen klappende, zoodat Bleek deze reis rood werd tot achter de ooren.</p>
<p>- ‘Zijn naam is Keizer,’ fluisterde hem Eylar in, die medelijden met zijn hulpeloosheid begon te krijgen.</p>
<p>- ‘O ja mijn heer!...ik meen...’</p>
<p>- ‘Prins!’ verbeterde Eylar, op dezelfde wijze.</p>
<p>- ‘Prins,’ herhaalde Bleek; ‘ik mocht die namen wel op een briefje hebben.’</p>
<p>- ‘Niemand belet u, ze op te schrijven,’ zeide Bol, ‘maar nu, uw oordeel over <hi rend="i">ij</hi> en <hi rend="i">ei</hi>, als rijmklanken beschouwd.’</p>
<pb n="44"/>
<p>- ‘Aha ja! dat is waar ook,’ hernam Bleek: ‘maar ik moet gul bekennen, niet in staat te zijn daarover eenig advies uit te brengen. Indien mijn h...indien de Keizer mij vroeg naar 't onderscheid tusschen pecco en hyson, dan zou ik u kunnen dienen, maar...’</p>
<p>- ‘Maar het is niet over pecco en hyson,’ hernam de onverbiddelijke Keizer, ‘dat men uw oordeel vraagt, het is over het rijmen van <hi rend="i">e</hi>, <hi rend="i">i</hi>, <hi rend="i">ei</hi> op <hi rend="i">ij</hi>.’</p>
<p>- ‘Zeg maar wat,’ voegde Hoogenberg zijn neef toe.</p>
<p>- ‘Wel, hervatte deze; mijn heer...ik meen de Vinder...neen, de Factor...zegt, dat het rijm niet deugt, en daar uwe majesteit...’</p>
<p>- ‘Bravo!’ riepen de Sterren.</p>
<p>- ‘Daar uwe majesteit dit ook zegt, kan ik mij daar ook wel bijvoegen.’</p>
<p>- ‘Als een orakel, ja als een lid van een stedelijken raad of polder-kollegie gesproken,’ zeî Bol; ‘en gij Prins?’</p>
<p>- ‘'t Rijm deugt niet,’ antwoordde Eylar.</p>
<p>- ‘'t Kan niet doorgaan,’ zeide de Vinder.</p>
<p>- ‘<hi rend="i">Transeat cum caeteris</hi>’<note n="1)" place="foot">‘'t Ga door met de rest.’</note> zeide Van Zirik.</p>
<p>- ‘'t Is een karremansrijm,’ zeide Galjart.</p>
<p>- ‘Afgekeurd met vijf stemmen tegen twee,’ zeide Bol, ‘<hi rend="i">Emendandi igitur hi versiculi</hi><note n="2)" place="foot">‘Die verzen derhalve te veranderen.’</note>. Factor! gij hebt de aanmerking gemaakt; op u rust de taak, ze te verbeteren.’</p>
<p>- ‘Wel!’ zeî Donia; ‘zeg b.v.:</p>
<lg type="poem">
<l>‘op feestlijke manier’</l></lg>
<p>en rijm er dan op:</p>
<lg type="poem">
<l>‘beäntwoordt met veel zwier.’</l></lg>
<pb n="45"/>
<p>- ‘Keuren al de Pleiaden deze emendatie goed?’ vroeg de Keizer: ‘iedereen? Best. Heeft nog iemand aanmerkingen? Niemand niet?’</p>
<p>- ‘Jawel,’ antwoordde Galjart. ‘De Schrijver heeft mij belasterd, door te zeggen, dat ik in de vergadering was gekomen <hi rend="i">met een benaauwd gezicht</hi>, - als of ik mij ooit aan een boete had laten kennen.’</p>
<p>- ‘'t Kwam zoo in 't rijm te pas,’ zeide Van Zevenaer, met de woorden van meester Jochem.</p>
<p>- ‘Dat rijm is niet ter deegen,’ zeide Galjart, met die van Kamacho.</p>
<p>- ‘Mij dunkt,’ merkte Bol aan, ‘de gewraakte uitdrukking, al moge zij niet volkomen juist zijn, is aan te merken als een poëtische vrijheid, een elegantie, waaraan geen verstandig man zich heeft te storen. Is er iemand, die de aanmerking van den Hofmeester ondersteunt? - Niemand? - dan komt zij te vervallen.’</p>
<p>- ‘Pas maar op! 't kost je straks zes <hi rend="i">rouge bords</hi>,’ riep Galjart Van Zevenaer toe: ‘dan zullen wij zien, wie het benaauwdste gezicht zal zetten van ons tweeën.’</p>
<p>- ‘Geen aanmerkingen meer?’ vervolgde de Keizer: ‘dan verklaar ik de aanteekeningen goedgekeurd en verzoek den Vinder de uitgestelde aktiën in te vorderen.’</p>
<p>- ‘Een aktie tegen den Prins,’ zeide Hoogenberg: ‘niet prezent op de laatste vergadering.’</p>
<p>- ‘Ik was ziek van verkoudheid,’ zeide Eylar, ‘en verzoek dus absolutie van de boete.’</p>
<p>- ‘Zijn al de Pleiaden met mij voor de absolutie? en de Komeet ook?’ vroeg Bol: ‘dan is zijn hoogheid geäbsolveerd. Zijn er nog meer aktiën? Geene? - Dan kunnen wij tot de werkzaamheden overgaan. Ik moet u, schitterende Komeet! te kennen geven, dat, zoodra ik een slag met den septer zal gegeven hebben, wij allen, en gij insgelijks, gehouden zijn, op rijm te spreken.’</p>
<pb n="46"/>
<p>- ‘Dan weet ik wel, dat ik mij tot de rol van zwijgende zal bepalen,’ zeide Bleek.</p>
<p>- ‘Dat staat aan u,’ hernam de Keizer. ‘Intusschen zullen wij eerst zorg dragen, dat de dorstigen gedrenkt mogen worden.’</p>
<p>Dit gezegd hebbende, rees hij op, haalde eenige flesschen wijn uit de alkoof, en zette die, benevens een blaadje met de noodige kelken, op tafel. Naauwlijks waren deze gevuld en rondgedeeld of hij gaf een slag met den septer en, zich met vrij wat deftigheid tot Eylar wendende, begon hij:</p>
<lg type="poem">
<l>‘Prins, zoo het u gevalt, vergast ons aller ooren</l>
<l>En doe het nieuw gedicht, door u vervaardigd, hooren.’</l></lg>
<p>waarop Eylar aldus antwoordde:</p>
<lg type="poem">
<l>‘Doorluchte Keizer, straks wordt aan uw wil voldaan,</l>
<l>Hoor met toegeeflijkheid mijn zwakke zangster aan.’</l></lg>
<p>En meteen, een handschrift voor den dag halende, zette hij zich tot het lezen van een Ode, ten titel voerende: ‘Leonidas.’ Gaarne zouden wij het hier ter plaatse invoegen en u, waarde lezers! in plaats van op ons droog proza, op de zoetvloeiende poëzie van den dichtlievenden student onthalen; doch wij hadden daartoe de vergunning des makers noodig, en ondanks al onze heusche verzoeken, zoo mondeling als schriftelijk daartoe gedaan, heeft zijn Excellentie de grave van Eylar, minister van staat, grootkruis enz. enz., volstrekt geweigerd verlof te verleenen tot het wereldkundig maken van hetgeen hij een ‘onrijpe vrucht zijner jongelingsjaren’ gelieft te noemen. Wij zouden deze weigering kunnen begrijpen, indien zij van een staatsman kwam, die zijn <hi rend="i">carrière</hi> nog te maken had, en te recht vrees kon voeden, dat men hem alle politieke en financieele kennis betwisten zou, zoodra men bespeurde, dat hij zich ooit had schuldig gemaakt aan de misdaad van verzen te maken; maar van
<pb n="47"/>de zijde van een emeritus-minister verwondert en smart ons die weigering.</p>
<p>Dit is zeker, dat het dichtstuk, na de volbrachte lezing, algemeen werd toegejuicht, en dat de Keizer in hoogdravende bewoordingen aan den dichter den dank der Kamer bracht: op welke toespraak op gepaste wijze door Eylar werd geäntwoord.</p>
<p>Toen werden de verzen, welke Bol, Van Zirik en Donia als mededingers naar de opgegeven prijsstof (vergel. de straks gelezen notulen) hadden vervaardigd, achtereenvolgens voorgelezen. Ook deze deelen wij niet mede, dewijl zij later door de makers vernietigd zijn geworden, of althans niet terug te vinden. Na den afloop der lezing wendde de Keizer zich tot Bleek en deklameerde:</p>
<lg type="poem">
<l>‘Helschitt'rende Komeet! verklaar ons zonder schromen,</l>
<l>Wiens lied, naar uwen zin, de voorrang toe zoû komen.’</l></lg>
<p>De Komeet trok een vervaard gezicht, bedacht zich een oogenblik, en bracht toen de volgende improvizatie uit:</p>
<lg type="poem">
<l>‘O Keizer! zij hebben mij allemaal heel goed bevallen;</l>
<l>Maar ik vond het uwe toch het mooiste van allen.’</l></lg>
<p>Uitbundige bravoos en herhaald handgeklap verwelkomden dit <hi rend="i">distichon</hi>. Intusschen had Bleek verstand genoeg om te twijfelen aan de oprechtheid dier toejuiching, en keek een weinig zuinig; waarom Hoogenberg, die dit merkte, en hem, als zijn gast, in een goede luim wilde houden, hem met een goedkeurend knikje bemoedigde.</p>
<p>De Keizer wendde zich nu tot de Sterren, naar de rij af:</p>
<lg type="poem">
<l>‘Wat mag uw oordeel zijn, o Prins? vermeld het mij.’</l></lg>
<p>Eylar antwoordde:</p>
<lg type="poem">
<l>‘Zoo ik beslissen moet, wiens lied het beste zij,</l>
<l>Des Factors geestig lied schijnt mij den eerprijs waardig.’</l></lg>
<p>Bol vervolgde:</p>
<pb n="48"/>
<lg type="poem">
<l>‘En gij! o Vinder, zeg uw oordeel; wees rechtvaardig.’</l></lg>
<p>Het antwoord luidde:</p>
<lg type="poem">
<l>‘Ik schenk ook mijne stem aan 's Factors lieflijk lied.’</l></lg>
<p>Bol, zich tot Galjart keerende:</p>
<lg type="poem">
<l>‘Te spreken is uw beurt. Verzwijg uw meening niet.’</l></lg>
<p>Galjart antwoordde:</p>
<lg type="poem">
<l>‘Voor mij, ik zou uw lied den voorrang waardig keuren.’</l></lg>
<p>Bol peinsde een oogenblik, en, zich toen tot Van Zevenaer wendende:</p>
<lg type="poem">
<l>‘En wie denkt gij, dat hier het eereloof moet beuren?’</l></lg>
<p>Van Zevenaer meesmuilde, en zeide toen:</p>
<lg type="poem">
<l>‘Het lied des Factors is het beste, naar mij dunkt.’</l></lg>
<p>Het vinden van een rijmwoord op <hi rend="i">unkt</hi> was zeker een booze beproeving; doch Bol wist die met glans te overwinnen en, tot beschaming van den Maleier, die hem er had willen laten inloopen, hervatte hij, vrij spoedig:</p>
<lg type="poem">
<l>‘De stemming is alzoo ten eind geloopen: <hi rend="i">punkt!</hi></l>
<l>- De Factor is de bol van alle schrandre geesten.</l>
<l>Hij heeft den prijs verdiend, naar 't oordeel van de meesten:</l>
<l>Die prijs vall' hem ten deel en zij bijzonder fraai,</l>
<l>Ik stel u daarom voor:....een vrijster van taai-taai.’</l></lg>
<p>Algemeene toejuiching beäntwoordde dit voorstel. Donia zelf scheen echter niet tevreden en bromde eenigszins wrevelig:</p>
<lg type="poem">
<l>‘Taai moogt gij zelf zijn. - Neen, zoo gij mij wilt trakteeren,</l>
<l>Wil mij voor 't minst een maagd van biesjesdeeg vereeren.’</l></lg>
<p>‘Wel,’ hernam Gerlof:</p>
<lg type="poem">
<l>‘Wel! 't zij zoo! Biesjesdeeg is meer naar 's Factors smaak:</l>
<l>Het zij hem aangeboôn. Hofmeester! dit 's uw taak.</l>
<pb n="49"/>
<l>Gij, Vaandrig! doe ons thans zes nieuwe stoffen hooren,</l>
<l>Opdat er eene door de Kamer zij verkoren.’</l></lg>
<p>Van Zirik las: ‘1<hi rend="sup">o</hi>. De lof der vlooien.</p>
<p>2<hi rend="sup">o</hi>. Jagerslied.</p>
<p>3<hi rend="sup">o</hi>. Zeerooverslied.</p>
<p>4<hi rend="sup">o</hi>. Lied op den <hi rend="i">dies natalis</hi>.</p>
<p>5<hi rend="sup">o</hi>. Meilied.</p>
<p>6<hi rend="sup">o</hi>. Kikkermuziek.’</p>
<p>Waarop de Keizer rondvroeg:</p>
<lg type="poem">
<l>‘Wat dunkt u, Sterren, van dees stoffen? Gij Komeet!</l>
<l>Meld ons het onderwerp, dat gij verkieslijkst heet.’</l></lg>
<p>‘Hm! hm!’ mompelde Bleek:</p>
<lg type="poem">
<l>‘Ik weet niet, Keizer! Ik zou er mij wel wat op willen bedenken;</l>
<l>Maar 'k geloof toch, ik zou mijn stem aan de kikkermuziek schenken.’</l></lg>
<lg type="poem">
<l rend="speaker">De Keizer.</l>
<l>Braaf! ik geef meê daaraan mijn stem. En, Prinslief, gij?</l>
<l rend="speaker">Eylar.</l>
<l>Ik juich de keuze toe der kikkermelodij.</l>
<l rend="speaker">De Keizer.</l>
<l>Wat dunkt den schrijver?</l>
<l rend="speaker">Van Zevenaer.</l>
<l rend="; 1tab">'k Wil daartoe mijn stem wel leenen.</l>
<l rend="speaker">De Keizer.</l>
<l>Den Factor?</l>
<l rend="speaker">Donia.</l>
<l rend="; 1tab">'k Zal met dit gevoelen mij vereenen.</l>
<l rend="speaker">De Keizer.</l>
<l>Hoe denkt de Vinder?</l>
<pb n="50"/>
<l rend="speaker">Hoogenberg.</l>
<l rend="; 2tab">Ik schenk aan het jagerslied</l>
<l>De voorkeur.</l>
<l rend="speaker">De Keizer.</l>
<l rend="; 1tab">Ei! verzwijg ons uwe meening niet,</l>
<l>Hofmeester!</l>
<l rend="speaker">Galjart.</l>
<l>Ik geloof..: neen..., ik ben van meening (wat bl....) naar mijn gedachten,</l>
<l>Is van het kikkerslied de meeste pret te wachten.</l>
<l rend="speaker">De Keizer.</l>
<l>De meerderheid is voor de kikkermelodij.</l>
<l>Doorluchte Prins! voortreffelijke Vinder! gij</l>
<l>Zult met Hofmeester om den eerprijs moeten dingen</l>
<l>En naar ik hoop te zaâm als brave kikkers zingen.</l>
<l>- En nu, elk neem papier en pennen bij de hand,</l>
<l>En geve een eindrijm op tot scherping van 't verstand.</l></lg>
<p>Elk haastte zich, aan het bevel te voldoen, ook Bleek, al zag hij er niet bijzonder op zijn gemak uit.</p>
<p>- ‘Nu!’ vervolgde Gerlof!</p>
<lg type="poem">
<l>‘Nu! gij begint, Komeet, wat rijmwoord zult ge ons geven?</l></lg>
<p>Bleek bedacht zich even en zeide toen:</p>
<lg type="poem">
<l><hi rend="i">December</hi>.</l>
<l rend="speaker">De Keizer.</l>
<l rend="; 3tab">Kostlijk; - ik plaats <hi rend="i">gember</hi> daar beneven.</l>
<l rend="; 1tab">Gij Prins?</l>
<l rend="speaker">Eylar.</l>
<l rend="; 2tab">Ik? - <hi rend="i">Hooi</hi>.</l>
<l rend="speaker">De Keizer, tegen Van Zevenaer.</l>
<l rend="; 4tab">Gij?</l>
<pb n="51"/>
<l rend="speaker">Van Zevenaer.</l>
<l rend="; 3tab"><hi rend="i">Mooi</hi>.</l>
<l rend="speaker">De Keizer.</l>
<l rend="; 4tab">Gij, Factor?</l>
<l rend="speaker">Donia.</l>
<l rend="; 5tab">Ik? - Laat zien.....</l>
<l><hi rend="i">Rozijnen</hi>.</l>
<l rend="speaker">De Keizer.</l>
<l rend="; 1tab">Vinder, gij?</l>
<l rend="speaker">Hoogenberg.</l>
<l rend="; 2tab"><hi rend="i">Verdwijnen</hi>.</l>
<l rend="speaker">De Keizer.</l>
<l rend="; 4tab">'t Zal misschien</l>
<l>Wat moeilijk vallen...Nu, Heer Vaandrig! wat zal 't wezen?</l>
<l rend="speaker">Van Zirik.</l>
<l><hi rend="i">Soes</hi>.</l>
<l rend="speaker">De Keizer.</l>
<l rend="; 1tab">Keurig! (tegen Galjart). Gij?</l>
<l rend="speaker">Galjart.</l>
<l rend="; 6tab"><hi rend="i">Scharmoes</hi>.</l>
<l rend="speaker">De Keizer.</l>
<l rend="; 6tab">Dat rijm is uitgelezen.</l>
<l>Acht regels zijn genoeg. Nu schenkt de glazen in,</l>
<l>En dan aan d'arbeid! Vlug! - dat elk zijn taak beginn'.</l></lg>
<p>Al de Pleiaden zetteden zich nu aan het aanvullen der regels, zeker geen gemakkelijke taak voor wie zich zou voorgesteld hebben, iets fraais te leveren; doch den meesten was dat invullen ook genoeg, al hadden de verzen zin noch slot.
<pb n="52"/>Na afloop van een kwartieruurs - dit was de gezette termijn, gedurende welken men niets gehoord had als het krassen van pennen op het papier, en het inschenken van glas op glas door dezulken als ingevingen uit den wijn hoopten te bekomen, sloeg de Keizer met den septer en ging de Vaandrig rond om de gedichten, voltooid of niet, op te halen. Zij werden toen door elkander geschud, en een voor een door den Factor voorgelezen. Dewijl deze dichtproeven in 't archief kwamen, zijn zij voor de nakomelingschap bewaard gebleven en kunnen wij ze hier opnemen. Het eerste was dat van Eylar en luidde als volgt:</p>
<lg type="poem">
<l>“Weêr zitten wij hier saêm den vijfden van <hi rend="i">December</hi></l>
<l>En drinken goeden wijn en hopen straks op <hi rend="i">gember</hi>,</l>
<l>Die 't ingewand verwarmt en broeien doet als <hi rend="i">hooi</hi>.</l>
<l>Elk leest zijn verzen voor, meest leelijk, somtijds <hi rend="i">mooi</hi>,</l>
<l>En krijgt een doosje drop of wel een tros <hi rend="i">rozijnen</hi></l>
<l>Tot prijs. - Zoo doet men best de treurigheid <hi rend="i">verdwijnen</hi>.</l>
<l>Totdat men, na 't gejuich, na 't lachen en ge<hi rend="i">soes</hi>,</l>
<l>Weêr vrolijk huiswaarts keert, zoo dartel als <hi rend="i">Scharmoes?</hi>”</l></lg>
<p>Dit gedicht werd met handgeklap begroet. Het tweede was van Galjart.</p>
<lg type="poem">
<l>“Hoe menig gastmaal schaft de donkere maand <hi rend="i">December</hi>,</l>
<l>Beginnende met soep, besluitende met <hi rend="i">gember</hi>.</l>
<l>Doch schoon zij prachtig zijn, ik geef daarvan den <hi rend="i">hooi</hi>,</l>
<l>Zij baren mij geen vreugd, hoe zwierig en hoe <hi rend="i">mooi</hi>.</l>
<l>'k Eet liever onder ons amand'len en <hi rend="i">rozijnen</hi>,</l>
<l>Terwijl het Bacchus-nat de zorgen doet <hi rend="i">verdwijnen</hi>.</l>
<l>'k Voel mij bij dat genot zoo luchtig als een <hi rend="i">soes</hi></l>
<l>En.....................<hi rend="i">Scharmoes</hi>.”</l></lg>
<p>De laatste regel was in de pen gebleven.</p>
<p>Het gedicht van Hoogenberg luidde:</p>
<lg type="poem">
<l>“'t Is nu de wintertijd: de barre maand <hi rend="i">December</hi>,</l>
<l>Die 't menschdom applen schaft, kastanjes, noten, <hi rend="i">gember</hi>:</l>
<l>Terwijl de beesten zich vernoegen met wat <hi rend="i">hooi</hi>.</l>
<l>De huizen tochten en op 't veld is 't ook niet <hi rend="i">mooi</hi>,</l>
<pb n="53"/>
<l>Doch aan mijn soobren disch, met manglen en <hi rend="i">rozijnen</hi>,</l>
<l>Tart ik de scherpe kou en doe al 't leed <hi rend="i">verdwijnen</hi>.</l>
<l>Ik eet een <hi rend="i">boterham</hi>, bij wijlen ook een <hi rend="i">soes</hi>,</l>
<l>En blijf bij 't needrig maal zoo vrolijk als <hi rend="i">Scharmoes</hi>.”</l></lg>
<p>De Factor had zich aldus laten hooren:</p>
<lg type="poem">
<l>'t Barre hoofd met sneeuw omtogen, keert de ruwe maand <hi rend="i">December</hi></l>
<l>Met zijn buien, met zijn vlagen, met zijn noten, met zijn <hi rend="i">gember</hi>.</l>
<l rend="; 1tab">'t Vee, ter stalling heengedreven, trapt weêr tot den buik in 't <hi rend="i">hooi</hi>,</l>
<l rend="; 1tab">Daar partijen en koncerten <hi rend="i">zich vervangen</hi><note n="1)" place="foot">Men ziet, dat Donia zich ook niet kon vrijhouden van gallicismen. Doch bij kon zich beroepen op het voorbeeld van Bilderdijk zelven, waar deze schrijft (in zijn beroemde romance <hi rend="i">de Vloek</hi>):
<lg type="poem">
<l>Vaak <hi rend="i">spraken zich</hi> de twee gelieven</l>
<l rend="; 1tab">Bij 't licht der maan</l>
<l>In 't uur der minnaars en der dieven,</l>
<l rend="; 1tab">Door 't venster aan.</l></lg></note>, o zoo <hi rend="i">mooi!</hi></l>
<l>Maar ik lach wat met die feestvreugd: 'k weet op Friesche wijs <hi rend="i">rozijnen</hi></l>
<l>In den brandewijn te mengen, in mijn maag te doen <hi rend="i">verdwijnen:</hi></l>
<l rend="; 1tab">'k Snoep daarbij een fijn gebakjen, of een wafel of een <hi rend="i">soes</hi></l>
<l rend="; 1tab">En bevind mij bij dat smullen zoo gelukkig als <hi rend="i">Scharmoes</hi>.’</l></lg>
<p>Van Zirik had het navolgende geschreven:</p>
<lg type="poem">
<l>‘Hoe koud is weêr <hi rend="i">December:</hi></l>
<l>Verwarmt het lijf met <hi rend="i">gember</hi>,</l>
<l rend="; 1tab">De voeten met wat <hi rend="i">hooi</hi>. -</l>
<l rend="; 1tab">Al is een meisje <hi rend="i">mooi</hi>,</l>
<l>Al eet zij ook <hi rend="i">rozijnen</hi>,</l>
<l>Toch moet haar kleur <hi rend="i">verdwijnen</hi></l>
<l>Toch wordt zij bleek gelijk een <hi rend="i">soes</hi></l>
<l>Of zwart gelijk <hi rend="i">Scharmoes</hi>.’</l></lg>
<p>Iets beter was het produkt, dat Van Zevenaer leverde:</p>
<lg type="poem">
<l>‘Ik vrees geen koude van <hi rend="i">December;</hi></l>
<l>Want voor mij staat een pot met <hi rend="i">gember</hi>.</l>
<l rend="; 1tab">Mijn klompen zijn gevuld met <hi rend="i">hooi</hi>,</l>
<l rend="; 1tab">En, is mijn overjas niet <hi rend="i">mooi</hi>,</l>
<l>Zij warmt het lijf; ik eet <hi rend="i">rozijnen</hi>,</l>
<l>Die mijn verkoudheid doen <hi rend="i">verdwijnen</hi>:</l>
<pb n="54"/>
<l>'k Drink warme bisschop, tot ik <hi rend="i">soes</hi>,</l>
<l>En spring en huppel als <hi rend="i">Scharmoes</hi>.’</l></lg>
<p>Volgde het gedicht van Bol:</p>
<lg type="poem">
<l rend="; 1tab">‘Hij keerde weêr, die norsche maand <hi rend="i">December</hi>,</l>
<l rend="; 1tab">En aan den disch smaakt ons gedroogde <hi rend="i">gember</hi></l>
<l rend="; 2tab">Zoo lekker als aan 't vee 't gedroogde <hi rend="i">hooi</hi>,</l>
<l rend="; 2tab">Men zit bij 't vuur; wat brandt de kaehel <hi rend="i">mooi!</hi></l>
<l rend="; 1tab">Het nagerecht schaft manglen en <hi rend="i">rozijnen</hi>,</l>
<l rend="; 1tab">En goeden wijn, die zorgen doet <hi rend="i">verdwijnen</hi>.</l>
<l>Men gaat ten schouwburg heen, drinkt slemp en eet een <hi rend="i">soes</hi></l>
<l>En amuzeert zich met Othello of <hi rend="i">Scharmoes</hi>.’</l></lg>
<p>Het werk van Bleek was voor 't laatst bewaard en verwekte niet weinig vrolijkheid.</p>
<lg type="poem">
<l rend="; 1tab">‘'t Is koud in <hi rend="i">December</hi>.</l>
<l rend="; 1tab">Ik hou veel van <hi rend="i">gember</hi>,</l>
<l rend="; 2tab">De koeien van <hi rend="i">hooi</hi>.</l>
<l rend="; 2tab">Al rijm ik niet <hi rend="i">mooi</hi>,</l>
<l rend="; 1tab">De Levant schenkt <hi rend="i">rozijnen</hi>,</l>
<l>Men moet eens van de aarde <hi rend="i">verdwijnen</hi>,</l>
<l rend="; 1tab">En plat worden als een <hi rend="i">soes</hi>,</l>
<l rend="; 1tab">Al danst men gelijk <hi rend="i">Scharmoes</hi>.’</l></lg>
<p>Hiermede was de lezing der <hi rend="i">bouts-rimés</hi> afgeloopen, die gewis aan onze opgewonden en licht tevreden gestelde jonge lieden meer vermaak verschafte dan zij doen zal aan den bedaarden en oordeelkundigen lezer, die er misschien bij gegaapt, doch zeker de schouders bij heeft opgehaald. Het is niet anders: een gezegde, een handeling, een gebaarde, die op het oogenblik zelf stof tot onbedwingbaar gelach en langdurige pret gegeven hebben, zullen bij 't oververtellen laf en onbeduidend schijnen; alles hangt daarbij van de stemming af, waarin men zich bevindt. Horatius en zijn vrienden brachten, volgens zijn getuigenis, hun tochtje naar Brundusium allerprettigst door, met het luisteren naar een redetwist, die in het verhaal, dat hij er van geeft, aan ons, hoezeer lang geen Horatiussen, bijster zouteloos toeschijnt.
<pb n="55"/>En toch, ieder vrage het zich zelven af, of hij zich niet menigen gezelligen avond, menige aangename wandeling herinnert, waarop hij zich dol vermaakt heeft, zonder dat hij er zich bij kan herinneren, wat grond of aanleiding tot dat vermaak gegeven heeft.</p>
<p>Zij, die de notulen, door Van Zevenaer van de jongste vergadering gehouden, en hierboven opgenomen, gelieven na te slaan, zullen daaruit kunnen opmaken, dat, in de volgorde der werkzaamheden, alsnu de deklamatie aan de beurt lag, van welke taak zich Eylar, Van Zevenaer en Galjart kweten, die met veel zalving een tooneel uit den ‘Zwetser’ van Langendijk voordroegen. Na den afloop van deze werkzaamheid werd, tot groot genoegen van Bleek, het verbod om in proza te spreken door den Keizer opgeheven; waarna door Hoogenberg, als Vinder, de eischen tot boete werden ingesteld tegen hen, die door te laat te komen of door eenig ander verzuim of om overtreding van de wetten der Kamer strafschuldig geächt moesten worden. Te moeten betalen is altijd een lastige zaak, en ofschoon over 't geheel studenten, inzonderheid wanneer zij geen cent op zak hebben, bijzonder roiaal zijn, zoo zijn zij evenmin als andere menschen geneigd, boete te betalen, althans zoo dadelijk schuldplichtigheid te erkennen; zoodat het bespreken der ingestelde vragen nopens schuld of onschuld gewoonlijk, en ook nu, met vrij wat tegensparteling, gehaspel en gekijf vergezeld ging, waaraan somtijds alleen een herhaald geklop van den krachtigen septer des Keizers een einde kon maken. Toen het zonderegister was afgeloopen, ging men over tot het sluiten der vergadering, op dezelfde wijze als die begonnen was: de harmonie der sfeeren herklonk opnieuw, en liep deze reis zonder stoornis af, waarna de Keizer de vergadering gesloten verklaarde, die verdagende tegen de volgende week op de kamer van Eylar.</p></div>
<div type="chapter">
<pb n="56"/>
<head rend="h3">Vierde hoofdstuk.</head>
<head rend="h4"><hi rend="i">Aantoonende, hoe met het sluiten der werkzaamheden de geleerde redetwisten niet gesloten zijn</hi>.</head>
<p>- ‘Welnu, mijn waarde heer Bleek!’ vroeg, nadat al wat tot de werkzaamheden betrekking had uit den weg geruimd was, en de aanwezigen zich meer bepaald op hun gemak hadden gezet, de gastheer aan zijn Amsterdamschen gast; ‘hoe zijn u onze oefeningen bevallen? zouje lust hebben er deel aan te nemen, zoo je hier ook student waart?’</p>
<p>- ‘O! ik heb mij perfekt geämuzeerd,’ antwoordde Bleek: ‘maar ik beken, dat ik mij meer op mijn gemak voel, nu ik niet meer op rijm behoef te spreken.’</p>
<p>- ‘Volkomen in mijn geest gesproken,’ zeide Donia: ‘ik weet ook niet waar het rijm voor dient. 't Heet klassiek, en 't is het niet. Homerus noch Horatius spraken op rijm, en dat zijn toch lieden, die genoemd kunnen worden.’</p>
<p>- ‘Niet?’ vroeg Bleek, eenigszins schuw naar Donia ziende, en half bang, dat hij voor mal werd gehouden: dat waren toch ook dichters, zoo ik wel heb.’</p>
<p>- ‘Precies!’ hernam Donia: ‘en toch rijmden zij niet, zoomin als later Milton of Klopstock. En is niet bijna al wat de groote Shakspere geschreven heeft, rijmloos?’</p>
<p>- ‘En dan, de groote Van Alphen,’ merkte Van Zirik aan, die zich ten koste van Bleek wilde vermaken: ‘onze
<pb n="57"/>vriend uit Amsterdam zal toch diens poëzie wel gelezen hebben? -</p>
<lg type="poem">
    <l>Wij zaten laatst bij Saartje,</l>
    <l>Onze goede oude baker.’ -</l>
<l>&nbsp;</l>
    <l>- ‘Wij dronken chokolade</l>
    <l>En aten dikke wafels,’</l></lg>
    <p>viel Galjart in: 'maar, van chocolaad en wafels gesproken, Bol! komt het lettergebak haast?’</p>
    <p>- ‘Geduld, geduld wat,’ antwoordde Bol: 'dat is tegen negen uren besteld en 't is nog geen half.’</p>
    <p>- ‘Tegen negen uren!’ herhaalde Galjart op een kluchtig weemoedigen toon: ‘o onvoorzichtigste en onverschilligste van alle verledene, toekomstige en tegenwoordige gastheeren! als of het niet een stalen wet ware bij alle koek- en banketbakkers, wat tegen negen uren besteld wordt niet dan tegen elf uren te leveren.’</p>
    <p>- ‘Moet je zoo vroeg naar bed, dat je zulk een haast maakt?’ vroeg Van Zirik.</p>
    <p>- ‘Neen,’ antwoordde Galjart, 'maar ik heb mij van middag aan tafel gemenageerd, in afwachting van de dingen, die komen zouden.’</p>
    <p>- ‘Wij zullen ons inmiddels maar met den wijn tevreden stellen,’ hernam Donia: ‘Hier jou Amsterdammer! laten wij een glaasje te zamen drinken op de konfuzie van dat mizerabele rijm.’</p>
    <p>- ‘En je eigen verzen dan?’ vroeg Van Zevenaer aan Donia, terwijl deze klonk met Bleek: ‘die zijn doorgaans wel ongerijmd, dat beken ik; maar rijmeloos zijn ze niet.’</p>
    <p>- ‘Omdat wij stomme wetten hebben, die ons tot rijmen verplichten; - ik ben echter voornemens in 't vervolg alleen <hi rend="i">blank verses</hi> te schrijven.’</p>
    <p>- ‘In navolging der Grieken en Latijnen?’ vroeg Bol, meesmuilende.</p>
<pb n="58"/>
    <p>- ‘Spreek mij niet van die verveelende klassieken. Ik heb eerbied voor hen, omdat dit nu eenmaal zoo behoort; maar zij hangen mij de keel uit, en zoo ik nog ooit eenige goedkeuring aan 't rijm schonk, zou 't alleen uit geest van tegenspraak zijn, omdat zij 't niet gebruiken.’</p>
    <p>- ‘De eigentlijke klassieken rijmen allen,’ merkte Bol aan: ‘Racine, Boileau, Voltaire, Crébillon, de gansche school - bij ons Feitama, Bilderdijk, Helmers, Wiselius...’</p>
    <p>- ‘En Homerus en Ovidius dan?’ vroeg Eylar.</p>
    <p>- ‘Dat zijn geen klassieken.’</p>
    <p>- ‘Niet?’ vroeg Donia, met verbazing: ‘wel dat 's voor de eerste maal dat ik het hoor. Wat zijn zij dan?’</p>
    <p>- ‘Romantieken,’ antwoordde Bol, terwijl hij zijn pijp omdraaide.</p>
    <p>- ‘<hi rend="i">Saint paradoxe que me veux-tu?</hi>’ riep Hoogenberg uit.</p>
    <p>- ‘Geheel geen paradox,’ hernam Bol: 'de geheele Fransche school, met haar drie eenheden, haar konventioneele taal, haar keurslijf en haar eentoonigheid, die zich bij uitnemendheid klassiek noemt, zij moge al beweerd hebben, en die mizerabele bent van <hi rend="i">Nil Volentibus arduum</hi>, die tot bederf onzer nationale letterkunde in 1669 te Amsterdam den septer der kritiek is komen zwaaien, moge 't haar hebben nagepraat - dat zij zich naar de Ouden had gevormd, doch alleen wie de Ouden niet kent zal het haar toegeven. Welke Grieksche treurspeldichter heeft dien regel der drie eenheden in acht genomen, dien men aan Aristoteles toeschrijft en die bij Aristoteles niet te vinden is? Welke Grieksche of Latijnsche dichter laat Pyrrhus met <hi rend="i">seigneur</hi> en Ifpigenia met <hi rend="i">madame</hi> aanspreken, of de wilden van Amerika en de sultans van 't Oosten hun minnaressen vrijen in de taal en op de wijze der markiezen van 't hof van Lodewijk XIV, doorvoed met de romans van Calprenède en Scudéri?’</p>
<pb n="59"/>
    <p>- ‘Wat een wonder,’ merkte Van Zirik aan, ‘dat Eschylus de wilden van Amerika niet heeft laten vrijen.’</p>
    <p>- ‘Lach maar,’ ging Bol voort: ‘wat ik beweer, dat kan ik bewijzen. Bij de antieken zijn beide, vorm en gevoelens, eenvoudig en natuurlijk: bij de klassieke Franschen en hun navolgers zijn de gevoelens het zelden, en de vorm is het nooit.’</p>
    <p>- ‘<hi rend="i">Most true</hi>,’ zeide Donia.</p>
    <p>- ‘Maar dat bewijst nog niet, dat de Ouden romantieken waren,’ zeide Eylar.</p>
    <p>- ‘Dat waren zij,’ hernam Gerlof, ‘zoo goed als Perrault, als Shakspere, als Hoffman, als de schrijver der Arabische Nachtvertellingen, als wie je wilt. Of zijn de furiën, zijn de dochters van Forkyas, geen heksen, waar die uit Macbeth nog geen hand water bij hebben? Is er in de Duizend-en-Eene-Nacht wel een enkele toovergodin, die in de schaduw kan staan van Medea? Zijn de reizen van Ulysses geen romantisme van 't begin tot aan 't eind? Vinden wij in de Herscheppingen van Ovidius geen aan-een-schakeling van tooverijen en zonderlinge avonturen, waaruit alle latere romantieken, van Ariosto tot aan Musaeus, geput hebben? - Maar zoo gaat het altijd. Men maakt kategoriën en klassifikatiën en vergeet te onderzoeken, of zij, die men onder deze of gene plaatst, er wel ooit toe behoord hebben.’</p>
    <p>- ‘Homerus een romantiek!’ riep Eylar lachende uit: ‘ik hoop, Gerlof! dat je die thesis achter je dissertatie zult plakken.’</p>
    <p>- ‘Zoo ik er ooit een schrijf, waarom niet?’ - maar ik zal die ambitie om een doktoralen titel te verkrijgen, maar uitstellen, totdat ik eens een prijs trek uit de loterij en het drukken van een <hi rend="i">specimen</hi> kan bekostigen.’</p>
<p>- ‘Wees maar niet bekommerd,’ zeide Hoogenberg: ‘men maakt jou nog eens doktor <hi rend="i">honoris causa</hi><note n="1)" place="foot">‘Eershalve.’</note>.</p>
<pb n="60"/>
    <p>- ‘Speel je in de loterij?’ vroeg Galjart.</p>
    <p>- ‘Neen,’ antwoordde Bol: ‘tot heden niet.’</p>
    <p>- ‘Als hij er in speelde, ware het geen kunst, er uit te trekken,’ merkte Van Zirik aan.</p>
    <p>Had Bleek de tot nog toe behandelde onderwerpen te hoogdravend gevonden voor zijn begrip, de wending, welke het gesprek nu genomen had, was van dien aard, dat hij begreep, er zich ook in te kunnen mengen, en wel door de mededeeling eener in zijn oogen hoogst belangrijke bijzonderheid: ‘ik heb een neef,’ zeide hij, ‘die voor veertien dagen de tachtig-duizend getrokken heeft.’</p>
    <p>- ‘Hebje waarachtig?’ vroeg Galjart: ‘dan zullen wij op zijn gezondheid drinken. Moet je van hem erven?’</p>
    <p>- ‘Neen,’ antwoordde Bleek: ‘de man heeft een huis vol kinderen.’</p>
    <p>- ‘Waaruit de heeren kunnen opmaken dat ik die gelukkige neef niet ben,’ zeide Hoogenberg.</p>
    <p>- ‘Ik zou 't je van harte gegund hebben, Katuil!’ hernam Galjart: ‘en je hadt ons zeker allen getrakteerd. Maar om 't even! - wij zullen 's mans gezondheid drinken, vriend Bleek! je kunt nooit weten, hoe je nog eens in tijden van pest of mazelen zijn erfgenaam wordt. Daar gaat je neef! - Hoe is het, drinkje niet meê?’</p>
    <p>- ‘Jawel, maar ik moet niet te veel drinken,’ antwoordde Bleek, die reeds benaauwd begon te worden, dat hij 't niet uit zou houden.</p>
    <p>- ‘En wat doet hij voor de kost, die neef van jou?’ vroeg Van Zevenaer.</p>
    <p>- ‘Hij heeft een boekdrukkerij,’ antwoordde Bleek.</p>
    <p>- ‘'t Is best,’ hervatte Van Zevenaer; ‘zeg hem, dat hij de klandizie van mij krijgen kan voor 't eerste werk, dat ik laat drukken...na mijn dissertatie namelijk; want die is bij Hazenberg ter perse. En bij provizie drink ik insgelijks zijn gezondheid. - Nu! schenk nog reis in, of
    <pb n="61"/>je zoudt ons doen denken, dat je geen hart hadt voor je familie.’</p>
    <p>- ‘Van boekdrukkers gesproken,’ zeide Hoogenberg; 'ik ben onlangs te Haarlem geweest en heb daar 't nieuwe monument gezien, dat in den Hout ter eere van Coster is opgericht.’</p>
    <p>- ‘Meenje dien dobbelsteen met die sauskom en die gevleugelde A er op?’ vroeg Gerlof, ‘welke zinnebeelden nu eigentlijk moeten bewijzen dat de drukkunst te Haarlem is uitgevonden?’</p>
    <p>- ‘Je spreekt er van als of je er nog aan twijfeldet,’ zeide Hoogenberg.</p>
    <p>- ‘Och neen,’ antwoordde Bol, met een onnoozel gezicht: ‘ik geloof het evenzeer als ik het van Guttenberg te Ments, van Faust te Straatsburg, van Tjang-Si in Sina, van een paar dozijn anderen geloof. In allen gevalle komt het vraagstuk mij niet belangrijk genoeg voor om er zooveel water over vuil te maken als reeds gedaan is.’</p>
    <p>- ‘Wat! de uitvinding der gezegende boekdrukkunst niet belangrijk!’ riep Bleek uit, met wijdopgespalkte oogen naar Bol starende, en half in twijfel of hij wel goed gehoord had.</p>
    <p>- ‘Braaf gezeid, Amsterdammer!’ zeide Eylar; 'ik drink je gezondheid.’</p>
    <p>- ‘Gesproken als ik verwachten moet van iemand die een boekdrukker tot neef heeft, en dat nog wel een boekdrukker, die de 80,000 pop getrokken heeft,’ zeide Bol, glimlachende.</p>
    <p>- ‘Je hebt weêr een paradox in 't hoofd, Gerlof!’ zeide Hoogenberg, terwijl hij het zijne bedenkelijk schudde.</p>
    <p>- ‘Indien je de uil van Minerva waart, in plaats van een eenvoudige Kat-uil te zijn,’ voegde Bol hem toe, ‘dan zou je weten, dat een nieuw gevoelen altijd een paradox heet, en dat, zoo al de verborgen waarheden voor den dag kwamen, er geen andere paradox meer zou wezen dan...de leugen.’</p>
<pb n="62"/>
    <p>- ‘Je houdt dus de drukkunst niet voor een dam tegen de barbaarsheid?’ vroeg Hoogenberg.</p>
    <p>- ‘Niet voor het morgenrood van een eeuwigen dag, na de nacht der middeleeuwen aangebroken,’ vroeg Van Zirik, op een deklameertoon, die genoeg bewees, dat hij een volzin aanhaalde, dien hij ergens gelezen, en onthouden had.</p>
    <p>- ‘Blijf mij met dien hoogdravenden bombast van 't lijf,’ hernam Bol: ‘in die nacht der middeleeuwen heeft meer licht geschenen en zijn grootscher dingen voortgebracht, dan in onze dagen van zoogenaamde verlichting en beschaving; de drukkunst was ja, een dam, maar die den weg versperde aan een krachtvolle ontwikkeling; en verre van de dageraad van een eeuwigen dag te zijn, was zij een avondschemering, waar de nacht op volgen moest.’</p>
    <p>- ‘Hoe maakje dat goed?’ vroeg Hoogenberg.</p>
    <p>- ‘Zoo als ik gewoon ben, mijn stellingen goed te maken, met de aanhaling van feiten. De zegepraal van het Kristendom in Europa had het menschdom - in ons werelddeel namelijk - een nieuwe loopbaan doen intreden; het groeide krachtig op, maar het had zijn vollen wasdom nog niet verkregen, toen de uitvinding van Coster c.s. als een nieuwtje voor den dag kwam, en plotslings allen verderen groei belemmerde. Zij bracht die bespottelijke twisten der scholastiek, die duistere leerstelsels en ongerijmde afdwalingen van de monniken, uit de kloosters, binnen wier muren zij tot dien tijd uitsluitend gevoerd werden, in de maatschappij over, en knappe lieden, geboren om kunstenaars of dichters te zijn, verbeuzelden hun tijd en hun genie in het opwerpen en uitpluizen van onvruchtbare theoriën, in het haarkloven en muggeziften over onoplosbare vraagstukken.’</p>
    <p>- ‘En de hervorming?’ vroeg Eylar.</p>
    <p>- ‘Ja, de hervorming!’ herhaalde Bleek, die moed ge-<pb n="63"/>noeg begon te krijgen om zich mede in de diskussie te mengen.</p>
    <p>- ‘Vergunt mij,’ zeide Bol, ‘het terrein der eigentlijke theologie te vermijden, waar ik te omzichtig zou moeten zijn met mijn woorden, wier beteekenis of strekking wellicht verkeerd zou worden uitgelegd. Dit alleen schroom ik niet te zeggen, dat het redes-instinkt genoegzaam ontkiemd was om de hervorming in elk geval te doen plaats grijpen. Is zij niet zoo zuiver en volkomen geweest als men had mogen wenschen, 't is daaraan te wijten, dat de drukkunst, vooreerst den Bijbel, 't zij dan de <hi rend="i">Vulgata</hi> of de overzettingen in de landtalen, gestereotypeerd heeft, en daardoor de heerschappij gevestigd van de doode <hi rend="i">letter</hi>, wel te onderscheiden van het levende <hi rend="i">woord</hi>; - ten andere, dat zij met den Bijbel al de heidensche geleerdheid onder de massa verspreid heeft, die door de theologie heengesmeten werd en alle, ook de helderste begrippen verwarde en verbijsterde.’</p>
    <p>- ‘Maar je zult toch den voordeeligen invloed van de drukkunst op de letterkunde niet ontkennen,’ zeide Hoogenberg.</p>
    <p>- ‘Is dan?’ vroeg Bol, ‘de oude Homerus door een lateren eposdichter onttroond geworden? Heeft een laureaat van Leo X ons een welluidender wijsbegeerte dan die van Horatius doen hooren? - Waar is de historieschrijver, die Tacitus in de schaduw gesteld, of zelfs de moralist, die Boëtius verbeterd heeft?’</p>
    <p>- ‘Hou wat!’ viel Eylar in; ‘het gaat niet op, de eeuw, die op de uitvinding der drukkunst volgde, te vergelijken met de gulden eeuwen der oude letterkunde. Stel haar tegen de middeleeuwen over en je zult heele andere rezultaten verkrijgen.’</p>
    <p>- ‘Denk je dat?’ vroeg Bol; ‘staat dan misschien Dante beneden Tasso? Boccacio beneden Bembo? de schrijvers van
        <pb n="64"/>den Lancelot, van de Nevelingen of van Reineken de Vos beneden Anna Bijns of Casteleyns?’</p>
    <p>- ‘En de twee grootste letterkundigen van den vroegeren tijd, Erasmus en Luther, wil je die wegcijferen?’ vroeg Hoogenberg.</p>
    <p>- ‘Die bewijzen voor mij,’ antwoordde Bol, ‘immers zij hebben zich hoofdzakelijk gevormd door 't lezen van handschriften, en niet van boeken, die in hun jeugd nog zeldzaam waren. En hebben de lezers van boeken hen overtroffen? - Immers neen. - Voorwaar, de drukkunst ware volkomen onnut geweest, indien, toen zij werd uitgevonden, de beschaving niet reeds zeer rijp, zeer machtig en zeer ver gevorderd ware geweest. Let op, dat al de oude schrijvers, op twee of drie na, die nog niet waren teruggevonden, gedurende de eerste dertig jaren na de uitvinding der drukkunst in meer dan 150 verschillende steden zijn gedrukt geworden, 't geen een bijna gelijktijdig verschijnen van nagenoeg tien millioen boekdeelen veronderstelt. - Nu zulje mij moeten toestemmen, dat men daarbij het bestaan moet aannemen van een bijna ontelbare menigte geleerden, toegerust met genoegzaam oordeel des onderscheids om een geschikte keuze te doen uit de bouwstoffen die voor de hand lagen, om moeilijkheden uit den weg te ruimen, varianten te vergelijken, bedorven plaatsen te ontdekken en te herstellen, interpolatiën op zijde te schuiven, ledige ruimten aan te vullen en wat dies meer zij; en dan zal niemand zoo dwaas zijn te beweren, dat die geleerden hun kennis te danken hadden aan de vinding van een Haarlemmer of Mentser letterzetter. Doch ik vraag het aan u en aan elk onbevooroordeelde, stel, dat wij de drukkunst niet hadden en ze ons nu geschonken werd, in onzen hedendaagschen toestand van beschaving, en wilt mij dan eens openhartig vertellen, hoevele eeuwen er noodig zullen zijn, om dergelijke werken te doen ontstaan als in dien tijd geschreven
        <pb n="65"/>werden. Zijn zij thans zoo menigvuldig, die Laskarissen, die Chalkondylassen, die Demetriussen van Kreta, die Trapezuntii, die Gaguini, die de schatten der geleerde oudheid zoo helder en klaar en in zoo ruimen overvloed aan de belangstellenden opdischten?’</p>
    <p>- ‘Ik woû dat jij ons je Sint-Nikolaasgebak opdischte,’ zeî Van Zirik.</p>
    <p>- ‘Mij dunkt,’ zeî Hoogenberg, ‘wij bezitten nog heden geleerden als...’</p>
    <p>- ‘Jij onder anderen,’ viel Gerlof in, ‘maar wat zeggen enkele <hi rend="i">rarae aves</hi><note n="1)" place="foot">‘Zeldzame vogels.’</note>, die zich boven de atmosfeer van algemeene domheid verheffen? Zou geheel Europa thans wel een voldoend getal bekwame korrektoren opleveren, om, ik zeg niet een honderdste part te bedienen van de drukkerijen uit de vijftiende eeuw, maar alleen de polyglotte pers van Alkala. - Nog meer! van de 150 steden, waar vroeger de uitgaven der nieuwe handschriften zich vermeerderden, als de olie uit de kruik der weduwe, bezitten er 120 geen drukpersen meer, of zij bewaren die alleen ten dienste van de circulaires van 't provinciale bestuur, van de kennisgevingen van 't hoofd der gemeente, of van het stads-courantje.’</p>
    <p>- ‘Er is wat aan,’ zeide Hoogenberg: ‘maar toch zulje aan de drukkunst haar hoofdweldaad niet betwisten, dat zij de gedenkstukken van 's menschen brein opneemt en bewaart?’</p>
    <p>- ‘Is dat wel zoo zeker?’ vroeg Bol: “wat de Sineezen na hun omwentelingen hebben overgehouden van hun geschied- en letterkundige werken haalt niet bij het honderdste gedeelte van wat wij uit de puinhoopen der middeleeuwen gered hebben. En toch hadden de Sineezen de drukkunst.’</p>
<pb n="66"/>
    <p>- ‘Ik woû, dat wij bij provizie de <hi rend="i">letters</hi> maar hadden,” zeide Van Zirik, wien dat geleerde betoog begon te verveelen.</p>
    <p>- ‘Hm!’ herhaalde Donia: “wanneer je den algemeen verspreiden rijkdom van boeken in aanmerking neemt, dien wij thans bezitten, dan zie ik toch minder gevaar voor het te niet gaan van eenig werk, zoo als bij de Ouden, bij wie de handschriften zeldzaam waren.’</p>
    <p>- ‘Zeldzaam!’ herhaalde Gerlof: ‘dat ontken ik: van sommige bestonden er meer kopieën dan er thans exemplaren bestaan van een aantal belangrijke werken. De stof, die men bezigde, was duurzaam, de bewaring beter gewaarborgd dan nu. En echter, waar zijn de handschriften van Homerus, die Alexander in het juweelkoffertje van Darius bewaarde? Waar de kronijk van de oude wereld, die Henoch op steen gegriffeld en die Jozefus nog gelezen had? Keizer Tacitus gebood, dat elk Romeinsch burger zich een exemplaar van de werken van zijn naamgenoot zou aanschaffen. Die voorzorg baatte niet: wij bezitten alleen fragmenten. De bibliotheek van de Ptolomeën was vrij wat rijker in letterschatten dan de rijkste van de hedendaagsche boekerijen...zij bevatte zevenmaal honderd duizend boekdeelen. Wat is er noodig geweest om die te vernielen? Een fakkel.’</p>
    <p>- ‘Maar toch,’ hernam Hoogenberg: ‘de krachtige stoot, dien de drukkunst aan de beöefening van de letteren gegeven heeft...’</p>
    <p>- ‘Ik heb dien gezocht, maar nooit gevonden,’ zeî Bol.</p>
    <p>- ‘Ik zoek ook letteren, maar ik vind ze niet,’ merkte Van Zirik aan.</p>
    <p>- ‘Heeft de drukkunst dan geen invloed gehad op de eeuwen van Frans I en Lodewijk XIV?’ vroeg Hoogenberg.</p>
<pb n="67"/>
    <p>- ‘<hi rend="i">Post, non propter</hi><note n="1)" place="foot">‘<hi rend="i">Na</hi>’ niet ‘<hi rend="i">ten gevolge van</hi>.’</note>,” antwoordde Gerlof: ‘die eeuwen zouden ook zonder drukkunst haar roem verworven hebben, evengoed als voor haar die van Perikles en van Augustus: en zoo de drukkunst eenigen invloed heeft gehad op de ontwikkeling der nieuwere letterkunde, zoo is die invloed nadeelig geweest, en heeft alleen gestrekt om haar alle oorspronkelijkheid, alle naïeveteit te ontnemen. De schrijvers legden zich zelven en anderen de kluisters aan van een bekrompen en angstvallige navolging; en in plaats van eigen wieken uit te schieten, werden zij, die geniën hadden kunnen worden, niet dan elegante letterdieven.’</p>
    <p>- ‘Er zijn zeker letterdieven op straat,’ zeide Van Zirik, ‘die het banket, dat voor ons bestemd was, hebben gekaapt.’</p>
    <p>- ‘Waar is de kurketrekker?’ vroeg Galjart: “onze Amsterdammer lijdt dorst.’</p>
    <p>- ‘Het eenige,’ vervolgde Bol, terwijl hij zijn pijp uitklopte en de blikken liet rondweiden over de aanwezigen, die meest peinzend voor zich keken, het eenige wat de drukkunst in 't oneindige heeft vermenigvuldigd, is die soort van lettervruchten, die eigenaardig pleegt te worden voortgebracht door middelmatige verstanden, nl. woordeboeken en vertalingen. - Met woordeboeken wordt taal, spelling, stijl, alles, in een woord, tot een verveelende en noodlottige eenvormigheid gebracht, alle verscheidenheid, alle dialektverschil, als b.v. de lezing van Homerus zoo aangenaam maakt, raakt weg, en wanneer men immer een Fransch auteur uit onze dagen klassikaal expliceert, zal een vraag als het <hi rend="i">quaenam sunt ionica in his?</hi><note n="2)" place="foot">Welke zijn (in den volzin) de Ionische (of andere dialekt-) vormen?</note> niet gedaan kunnen worden. - En nu de vertalingen? - Het land, waar die zich in vermenigvuldigen, is een land van on-<pb n="68"/>macht en slechte studie. De Latijnen maakten weinig werks van de metafrasten, die ons dan ook niet eene klassische vertaling uit het Grieksch hebben nagelaten. Zelfs werd dat pedante en slaafsche vertaalwerk te Rome niet dan ten behoeve van de ongeletterde klassen gedoogd: - en welke vertaling heeft ooit een schaduw van 't oorspronkelijke in onze taal doen overgaan? De meeste schrijvers, en juist zij, die zich door oorspronkelijkheid onderscheiden, zijn onvertaalbaar. Anakreon, Persius, Patrarcha, Dante, Shakspere, Rabelais, Montaigne, Camoens, Burns, zijn gesloten boeken voor wie ze niet kent in hun oorspronkelijken vorm. Van tien vertalers zijn er negen, die de taal niet verstaan, waaruit zij vertalen. Van tien, die 't zoover gebracht hebben, zijn er negen, die de taal niet kennen, waarin zij vertalen. Ik spreek niet eens van hen, die noch de eene noch de andere verstaan. Om een recht goeden vertaler te vinden, moet men eerst een man vinden, die in twee talen diep weet te denken en zuiver weet te
schrijven, en zulk een man is een zeldzaamheid. Dan moet die man, 't zij uit zedigheid, 't zij uit grilligheid, goedvinden, zijn genie aan dat van een ander slaafsch te onderwerpen: en wie zich dat getroost is een wondermensch en dient vooruit besteld te worden. Maar zoolang die niet gevonden wordt, zal elke vertaling op 't oorspronkelijke gelijken als de wassen pop, die bij den kapper achter 't raam staat, op een beeld van Fidias.’</p>
<p>- ‘Alles fraai en goed,’ zeide Hoogenberg: ‘maar ik blijf staande houden, dat, zoo de Ouden de drukkunst gehad hadden, wij niet zoovele hunner werken zouden missen.’</p>
<p>- ‘Ik wil met u,’ hernam Bol, ‘het gemis betreuren der blijspelen van Menander en van die voortreffelijke Latijnsche blijspeldichters, waaronder Terentius - in de schatting der Romeinen - niet dan den zesden rang bekleedde
<pb n="69"/>en Plautus niet eens genoemd werd - wat ons in 't voorbijgaan gezegd, een slechten dunk geeft van den Romeinschen smaak:
<q rend="bq"><hi rend="i">Ad nostri proavi plautinos et numeros et Laudavere sales</hi><note n="1)" place="foot">‘Toen prezen onze voorouders de verzen en de uien van Plautus.’</note>.</q></p>
<p>‘Ik zou met wellust de verloren dekaden van Livius en de gedichten van Varius lezen: ik zou veel geld - zoo ik het bezat - ook voor een onvolmaakte editie van Ciceroos traktaat <hi rend="i">de gloria</hi> en voor dat van Brutus <hi rend="i">de virtute</hi> geven; maar ik troost mij met de gedachte, dat een zelfde gunstig lot ons evenzeer den zotteklap van Bavius en Merias en de lasterschriften van Zoïlus zou bewaard hebben. Ziedaar het groote gebrek, waaraan de drukkunst mank gaat: zij is lijdelijk en een bloot werktuig, dat het kwade even snel en overvloedig in omloop brengt als het goede: de encyklopedie naast den Bijbel; den boom des levens en den appel des verderfs. Zij heeft eenige fijne genietingen meer onder ieders bereik gebracht; maar daar-en-tegen ettelijke duizenden van dwalingen en ongerijmdheden verspreid; en, vermids het getal der verstandigen verreweg het kleinste is, heeft zij nu en dan eenig licht doen flikkeren, dat den wijze tot een gids kan strekken, maar tevens een berg onder de menigte geworpen van brandstoffen, die nimmer kunnen worden uitgedoofd. In één woord, zij heeft de beschaving verhaast om haar in de barbaarsheid te storten, even gelijk opium, bij groote <hi rend="i">doses</hi> genomen, het leven verhaast om het in den dood te jagen.’</p>
<p>- ‘Wie praat er al niet van opium meê,’ vroeg Van Zevenaer.</p>
<p>- ‘Opium?’ herhaalde Bleek, een weinig stotterende:
<pb n="70"/>‘ja de prijs van den opium is machtig gerezen in den laatsten tijd.’</p>
<p>- ‘Dat is omdat professor Onderbroek<note n="1)" place="foot">Dezen naam plachten de studenten aan Bilderdijk te geven, omdat hij, te huis zittende, doorgaans zeker gewoon kleedingstuk miste.</note> er zoo'n konsumtie in maakt,’ zeide Eylar.</p>
<p>- ‘Anders zou men eer zeggen, dat hij dalen moest,’ merkte Galjart aan; - ‘daar toch, bij langdradige vertoogen als die van Gerlof, alle slaapmiddelen onnoodig worden. Ik vraag u maar, mijne heeren!’ vervolgde hij, met de vlakke hand op tafel slaande, zoodat flesschen en glazen opsprongen, ‘ik vraag u, of het gepermitteerd is, dat hij, in plaats van op het Sint-Nikolaasbanket, dat hij ons schuldig is, ons onthaalt op redeneeringen van Jan Prik, die hij stellig weêr uit dezen of genen ons onbekenden schrijver gestolen heeft, en ten slotte nog op opium?’</p>
<p>- ‘Ik kan waarachtig niet meer doen dan bestellen,’ antwoordde Bol; ‘maar wilje, dat ik er de meid eens heenstuur?’</p>
<p>- ‘Als je niet bang bent, dat ze de helft onderweg opeet,’ zeide Van Zirik.</p>
<p>- ‘Als zij die opeet kan zij die ook betalen,’ hernam Gerlof, en de tafelschel nemende rees hij op, opende de deur en begon uit al zijn macht te bellen. Op dit geluid verscheen een korte, scheeve deerne, met een pokdalig vuilrood gezicht, vuilroode handen en vuilblonde haren, een vuile floddermuts, een katoenen jak, dat op den rug scheef was dichtgemaakt, uit hoofde overal, waar een hoekje was overgebleven, het daar tegen-over behoorende oogje gemist werd, of omgekeerd, een vuilbont boezelaar, zwarte kousen met gaten en dito pantoffels.</p>
<p>- ‘Wat blieft men haier?’ was de vraag waarmede dit aanminnige wezen binnentrad.</p>
<pb n="71"/>
<p>- ‘Keetje!’ zeide Bol, ‘ik wenschte, dat je even naar Pastei liep en vroeg of de letters al klaar zijn, die ik besteld heb.’</p>
<p>- ‘Assieblief men haier,’ antwoordde de dienstmaagd; ‘mair zal men haier dan zoolang oppassen als er gebeld wordt; want de juffrouw kan niet van d'r stoel.’</p>
<p>- ‘Niet van d'r stoel!’ herhaalde Hoogenberg, verbaasd; ‘wat is dat voor een hospita, die niet van d'r stoel kan, als mijn heer zijn gezelschap heeft.’</p>
<p>- ‘Ze hait zoo de rimmetiek,’ antwoordde Keetje; ‘en kan het eine been niet voor het andere zetten.’</p>
<p>- ‘Hospitaas, die rhumatiek hebben!’ riep Galjart; ‘dat is immers een ongehoord iets! Wie permitteert zich niet al, rhumatiek te hebben?’</p>
<p>- ‘Ik zal straks eens naar haar gaan kijken,’ zeide de medicus.</p>
<p>- ‘Nu! dat's tot daar aan toe,’ hernam Bol; ‘maak maar gaauw dat je wegkomt en loop uit al je macht. Als er gebeld wordt zullen wij 't wel bezorgen.’</p>
<p>- ‘Wat moet Gerlof een kalme konscientie hebben op 't stuk van de Beren,’ merkte Eylar aan.</p>
<q rend="bq">- ‘<hi rend="i">C'est toujours en ouvrant la porte
<lb/>Moi qui dis que je n'y suis pas</hi>,’</q>
<p>neuriede Donia, terwijl de dienstmaagd heenklotste.</p>
<p>- ‘Ik ben niet rijk genoeg om er een menagerie op na te houden,’ zeide Bol.</p>
<p>- ‘Als of men daar rijk voor behoefde te zijn,’ merkte Van Zirik aan.</p>
<p>- ‘Men moet er althans krediet voor hebben,’ hernam Bol; ‘en welk krediet zal een snijer of een rijtuigverhuurder stellen in een armen theologant, wiens eenige vooruitzicht daarin bestaat, dat hij, wanneer 't al bijzonder meêloopt, na verloop van twee of drie jaar, ergens in een
<pb n="72"/>afgelegen dorpje een standplaats krijgt, die hem een zak guldens opbrengt.’</p>
<p>- ‘Behalve de hammen en worsten, die hij van de boeren krijgt,’ zeide Van Zirik.</p>
<p>- ‘De vraag is, of hij van varkensvleesch houdt,’ zeî Eylar; ‘en bovendien, de boeren geven niets weg als wat zij zelve niet kunnen of willen gebruiken.’</p>
<p>- ‘Stil! daar wordt gebeld, geloof ik,’ zeî Donia.</p>
<p>- ‘'t Zal de meid wezen,’ zeî Hoogenberg.</p>
<p>- ‘Die heeft den sleutel,’ merkte Bol aan.</p>
<p>- ‘Of misschien de letters,’ riep Galjart; ‘wacht! ik zal wel even gaan kijken,’ en meteen holde hij de trap af.</p>
<p>- ‘Als hij maar geen dwaasheden gaat beginnen,’ zeî Bol, die maar half op zijn gemak was.</p>
<p>- ‘Wat zou hij voor dwaasheden kunnen beginnen?’ vroeg Eylar.</p>
<p>- ‘Hij is er niet te goed voor, om de luî voor mal te houden,’ zeî Van Zirik.</p>
<p>- ‘Bons!’ riep Eylar, ‘daar gaat de voordeur weêr dicht; dat is tot uw geruststelling, Gerlof! zoo Galjart den bezoeker gebruid heeft, 't heeft althans niet lang geduurd.’</p>
<p>- ‘De letters!’ galmde Galjart van beneden.</p>
<p>- ‘Als nu,’ zeî Bol, ‘die domme meid maar niet...’</p>
<p>- ‘Wat?’ viel Van Zevenaer in: ‘een tweede bezending haalt? - Wel man! stel u dienaangaande gerust; onze magen zijn nog goed en wij zullen wel zorgen, dat er niets overblijft.’</p>
<p>- ‘Hoezee! leve Galjart!’ riep Donia, toen Galjart op dit oogenblik binnentrad, met een groote doos in de hand.</p>
<p>'t Was een vierkante groene doos met een schuifdeksel.</p>
<p>- ‘Moet de brenger de doos niet weêr meênemen?’ vroeg Bol.</p>
<pb n="73"/>
<p>- ‘Daar heeft hij niets van gezeid,’ antwoordde Galjart, terwijl hij de doos midden op de tafel zette. ‘Hm! 't is verduiveld zwaar, dat banket: ‘ik geloof waarachtig, dat je voor twintig pond letters besteld hebt.’</p>
<p>- ‘Nu! wij zullen ze maar bij provizie uit de doos nemen,’ zeide Bol, die inmiddels opgestaan was en een stapel borden uit het hoekbufetje gekregen had, en op tafel zette; - ‘nu gezien, wat Pastei ons geleverd heeft!’ - en hij haalde de schuif uit.</p>
<p>Maar nog had hij dit niet half gedaan, of een algemeene kreet ging gelijktijdig op, die alleen door de wijze van uiting verschilde.</p>
<p>
<table>
<row>
<cell>- ‘Wat is dat?’</cell>
    <cell>&nbsp;"&nbsp;</cell>
<cell>hij zelf.</cell></row>
<row>
<cell>- ‘Wat bl....!’</cell>
    <cell>&nbsp;"&nbsp;</cell>
<cell>Eylar.</cell></row>
<row>
<cell>- ‘Alle duivels!’</cell>
    <cell>&nbsp;"&nbsp;</cell>
<cell>Donia.</cell></row>
<row>
<cell>- ‘Heer bewaar ons!’</cell>
    <cell>&nbsp;"&nbsp;</cell>
<cell>Hoogenberg.</cell></row>
<row>
<cell>- ‘God zegen mij!’</cell>
<cell>riep</cell>
<cell>Galjart.</cell></row>
<row>
<cell>- ‘Ei! ei!’</cell>
    <cell>&nbsp;"&nbsp;</cell>
<cell>Van Zirik.</cell></row>
<row>
<cell>- ‘Zoo!’</cell>
    <cell>&nbsp;"&nbsp;</cell>
<cell>Van Zevenaer.</cell></row>
<row>
<cell>- ‘Ei kik...kik.’</cell>
    <cell>&nbsp;"&nbsp;</cell>
<cell>Bleek.</cell></row></table></p>
<p>Een kat, die men in zijn bed voelt, op 't oogenblik, dat men zijn licht uitgeblazen en de beenen onder de dekens gestoken heeft; een pad, waar men bij een avondwandeling op trapt; een duizendpoot, die uit een perzik kruipt, terwijl men er in hapt; een oorwurm, die men ontdekt op den rand van zijn halsboord; het hoofd van Meduza, toen Perzeus het uit zijn zak haalde en aan de bruiloftsgasten in Ethiopiën vertoonde: niets van dat alles kan een uitwerking hebben of gehad hebben, gelijk aan die, welke op onze acht jongelingen werd te-weeg-gebracht door het voorwerp, dat zich aan hun oogen voordeed bij het wegschuiven van het deksel; en onze beste dekorateurs zouden er wat voor geven, indien zij, door het ophalen
<pb n="74"/>van een tusschendoek, zulk een plastisch effekt te-weeg konden brengen.</p>
<p>Maar wat bevond zich dan in die doos? Ja lieve lezer! zoo gij 't niet al geraden hebt, dan achten wij, wat ons betreft, de zaak te gewichtig om niet met de oplossing van dit raadsel, die tevens den aanvang vormen moet van het verhaal, waaraan al het voorafgaande tot inleiding dient, een volgend Boek te beginnen.</p></div>
<div type="chapter">
<pb n="75"/>
<head rend="h2">Tweede boek.</head>
<head rend="h3">Eerste hoofdstuk.</head>
<head rend="h4"><hi rend="i">Waarin verhaald wordt</hi>, <hi rend="i">wat in de doos verborgen was</hi>.</head>
<p>In de doos lag, gewikkeld in een wollen dekentje, niets meer of minder dan een slapend wichtje, waarvan alleen het bakkesje zichtbaar was.</p>
<p>Op den algemeenen uitroep van verbazing was een algemeene stilte gevolgd, gedurende welke het der moeite waardig zou geweest zijn, de gelaatstrekken der aanwezigen naauwkeurig op te nemen. De anders van nature zoo kalme en gelijkmoedige gastheer stond, bleek als een lijk, op het kind te staroogen, terwijl de schuif, die hij vasthield, trilde in zijn hand. Eylar, de handen voor de borst gevouwen, liet de oogen beurtelings op Bol en Galjart gaan en stootte met den elleboog Donia aan, die zich op de lippen beet en achter de ooren wreef. Galjart, met de beide vuisten op den rand van de tafel geleund, en zich op de teenen heffende, staarde voorover gebukt op het fraaie St. Nikolaasgeschenk, dat hij had medegebracht. Van Zirik schudde het hoofd rechts en links als een Sineesche knikkebol; Hoogenberg schoof zijn bril al heen en weêr en zag er geheel verwezen uit. Bleek, die nog even te voren zoo rood had gezien als een kalikoetsche haan, had plotslings zijne ge-<pb n="76"/>wone bleekheid teruggekregen; zijn oogen echter, anders zoo fletsch, rolden nu verwilderd in 't rond. Bij Van Zevenaer alleen had liefde voor zijn vak de ontsteltenis verdreven, en, het hoofd over de doos buigende, luisterde hij aandachtig naar de ademhaling van het kind, terwijl hij tevens de rechterhand uitstak, als om zijn vrienden te waarschuwen, geen gerucht te maken en den slaap der onschuld niet te storen.</p>
<p>Acht jonge lieden, waaronder zeven studenten, laten zich maar niet zoo op eens in steenen beelden herscheppen, en de heerschende stilte duurde dan ook maar een paar minuten. Van Zirik was de eerste die haar brak:</p>
<p>- ‘Is dat je traktatie, Gerlof?’ vroeg hij.</p>
<p>- ‘Dat's een malle grap,’ zeî Hoogenberg.</p>
<p>- ‘Een mizerable poets, die ze je daar gespeeld hebben,’ voegde Galjart er bij.</p>
<p>Bol wilde iets zeggen; doch daar viel zijn blik op Eylar en Donia, en trof hem de bedenkelijke wijze, waarop die twee, zijn beste vrienden, hem aanzagen.</p>
<p>- ‘Jelui meent toch niet,’ vroeg hij met een bevende stem, ‘dat die poets <hi rend="i">mij</hi> zou gelden?’</p>
<p>- ‘Mijn beste jongen,’ zeî Eylar, ‘wat zal ik je zeggen? Wie in de wereld zou u uit loutere liefhebberij zulk een <hi rend="i">cadeautje</hi> sturen, indien je er niets meê uitstaande hadt.’</p>
<p>- ‘Neen! dat is te erg,’ riep Bol uit, terwijl hij in zijn stoel nederviel en zich het gelaat met beide handen bedekte.</p>
<p>- ‘Kom, Gerlof, man! zeî Galjart op een goedhartigen toon; zulke avonturen kunnen den beste gebeuren. Je moet je dat zoo niet aantrekken. Je bent de eerste niet en zult ook de laatste niet zijn, die met zulke naweën van vroegere genoegens wordt gekweld; en wij zullen wel een middel vinden om je voor opspraak te behoeden.’</p>
<pb n="77"/>
<p>Deze troostrede mocht welgemeend zijn, zij miste haar uitwerking op Gerlof; of liever, zij diende alleen om zijn grievend leed nog te verzwaren.</p>
<p>- ‘Goede hemel!’ sprak hij, de handen wringende; ‘wat komt mij over! mijn uitzichten bedorven, mijn toekomst vernietigd door zulk een schandaal! Wat baat het mij nu, streng van zeden geweest te zijn en onberispelijk van wandel? En welke vreemde zal mij niet als een schijnheilige huichelaar aanzien, wanneer mijn trouwste vrienden, die mij sedert jaren kennen, mij verdenken?’</p>
<p>- ‘Heb je dan waarachtig geen liefdeshistorietje op je konscientie?’ vroeg Eylar.</p>
    <p>- ‘'t Is anders een knap en gezond kind,’ merkte Van Zevenaer met veel deftigheid aan; ‘en dat niemand zich behoeft te schamen.’</p>
<p>- ‘Ik geef u mijn woord,’ zeide Bol, terwijl hij de hand, die Eylar hem toestak, krampachtig drukte, ‘dat dit kind onmogelijk het mijne kan zijn.’</p>
<p>De toon, waarop Gerlof deze woorden uitsprak, gevoegd bij de overtuiging die zijn vrienden bezaten aangaande de ingetogenheid van zijn zeden, was voldoende om hun allen twijfel en argwaan te ontnemen.</p>
<p>- ‘Ik geloof u,’ zeide Eylar, ‘maar wien dan geldt dat prezentje?’</p>
<p>- ‘Ziedaar een vraag, die, volgens art. 319 van het <hi rend="i">Code</hi>, niet beäntwoord mag worden,’ mompelde Van Zirik.</p>
<p>- ‘Wel hoe kunnen wij zoo dwaas zijn te twijfelen!’ vroeg Donia: ‘heeft Galjart het niet gebracht? En zou het zulk een wonder zijn, indien wij hem geluk mochten wenschen met dit onderpand?’</p>
<p>- ‘Blijf mij met je gekheden van 't lijf,’ zeide Galjart, knorrig; ‘omdat ik nu juist de deur ben gaan opendoen, moet daarom het pak mij gelden? Zou ik dan zoo mal zijn geweest het zelf te gaan halen? Of denkje misschien, dat
<pb n="78"/>ik het al bij mij had, toen ik hier kwam, en het zoolang in mijn vestjeszak bewaard hield?’</p>
<p>- ‘'t Is toch <hi rend="i">sujet à caution</hi>,’ merkte Van Zirik aan.</p>
<p>- ‘Dat is het,’ hernam Galjart; ‘maar ik weet wat ik weet, en dat is, dat ik er niets, niemendal van weet.’</p>
<p>- ‘Er moet toch een reden zijn, waarom men het juist <hi rend="i">hier</hi> bezorgt,’ zeide Hoogenberg.</p>
<p>- ‘Heb jij er kennis aan, Katuil!’ vroeg Donia, spottende.</p>
<p>- ‘Wij zullen op deze wijze geen stap verder komen,’ hernam Hoogenberg, reeds genoeg rechtsgeleerde, om te begrijpen, dat geen gissingen, maar alleen feiten hen op 't spoor zouden kunnen brengen: ‘wie heeft de doos gebracht, Galjart? En wat heeft men er bijgevoegd?’</p>
<p>- ‘Dat zal ik je precies vertellen,’ antwoordde Galjart: ‘er wordt gescheld, of gebeld, zoo als men hier zeit; ik loop naar beneden, doe de deur open en zie een jongen tegen mij over staan, die mij deze doos in de handen duwt. Ik vraag hem: “zijn dat de letters?” Hij antwoord, of liever hij knort vrij onverstaanbaar van ja, en weg is hij.’</p>
<p>- ‘En hoe zag hij er uit?’ vroeg Hoogenberg.</p>
<p>- ‘Dat willen de Presidenten van de assises ook altijd van de getuigen weten,’ zeide Galjart; ‘maar als jij 't ooit wordt, Katuil! hoop ik, dat je verstandiger zult wezen, en niet vergen, dat men een vent beschrijve, dien men op zijn best gezien heeft. Ik stond binnen, hij buiten: het was stikdonker en het regende mij vlak in mijn bakkes. Wat woû ik van den vent gezien hebben?’</p>
<p>- ‘Had hij niet een mantel om of zoo iets?’ vroeg Van Zirik.</p>
<p>- ‘Wel ja! - en een hoed met een zwarten veêr, en een gordel met pistolen, als in de ridderromans. Och neen! hij gaf mij 't <hi rend="i">idee</hi> van...van zoo'n jongen, die een boodschap doet.’</p>
<pb n="79"/>
<p>- ‘Er is,’ hernam peinzende Van Zirik, ‘een roman van August Lafontaine, die zoo begint; maar daar wordt het kind door een venster gestoken.’</p>
<p>- ‘Zou het pakje ook aan uw hospita geädresseerd zijn?’ vroeg Donia aan Bol.</p>
<p>- ‘Aan die rhumatieke ziel, zonder familie? dat kan ik niet denken.’</p>
<p>- ‘Weet je wat ik gis?’ zeî Van Zevenaer.</p>
<p>- ‘Wat dan? laat hooren, Maleier!’ riepen sommige stemmen.</p>
<p>- ‘Ik gis,’ vervolgde de Maleier, ‘dat de persoon, die het wurm droeg, eenvoudig van meening was, het hier of daar te vondeling te leggen, en dat hij, hier aan huis licht bespeurende en rumoer hoorende, misschien uit medelijden begrepen heeft, het hier te bezorgen liever dan op een natte stoep in den regen.’</p>
<p>- ‘Niet onwaarschijnlijk,’ zeide Bol; ‘maar zou het niet beter zijn, mannen broeders? ons voor 't oogenblik niet te verdiepen in de vraag, hoe het kind hier gekomen is, en ons liever bezig te houden met die, wat wij er meê doen zullen.’</p>
<p>- ‘Wel! wat de wet beveelt,’ antwoordde Hoogenberg: ‘het bij de politie brengen.’</p>
<p>- ‘Waardoor het schandaal onmisbaar ten laste van Gerlof komen zou,’ zeide Eylar: ‘neen! dat kan niet.’</p>
<p>- ‘Neen! dan is 't beter, het maar hier of daar op een stoep te leggen,’ zeî Van Zirik.</p>
<p>- ‘Dat zou zeker het beste middel zijn om het met fatsoen uit de wereld te krijgen,’ merkte Van Zevenaer aan.</p>
<p>- ‘Foei, schaam je wat, Van Zirik!’ zeide Eylar, ‘wilje dat arme wicht vermoorden?’</p>
<p>- ‘Weet je er iets beters op?’ vroeg Van Zirik, de schouders ophalende.</p>
<p>- ‘Maar!’...viel Hoogenberg in; ‘alle mogelijke
<pb n="80"/>vondelingen, waar men in de boeken van leest, hebben briefjes bij zich, of armbanden, of banknoten, of andere herkenningsteekenen. Zouden wij, alvorens verder te gaan, niet onderzoeken, of wij iets van dien aard vonden?’</p>
<p>- ‘Katuil!’ riep Van Zevenaer: ‘je bent in den wieg geleid om rechter van instruktie te zijn: wij zullen maar dadelijk eens aan je raad gevolg geven: bovendien: dat wurm slaapt mij te vast; en het zou mij zeer ontgaan, als zij het geen papaver-stroop hadden ingegeven om te maken, dat het niet schreeuwde onderweg. Ik moet dat eens onderzoeken.’</p>
<p>En meteen tilde hij het kind met deken en al uit de doos, nam het op zijn schoot, luisterde aandachtig naar de wijze, waarop het ademhaalde, en begon het intusschen los te pakken. Maar, hoe voorzichtig hij hierbij te werk ging, het wichtje, bij 't welk het slaapmiddel, zoo 't er al een in had gekregen, zeker had uitgewerkt, ontwaakte en begon tegen de uitkleêpartij te protesteeren, eerst door een leelijk gezicht te trekken en toen door een vervaarlijke keel op te zetten.</p>
<p>- ‘O wee! als uw hospita het maar niet hoort,’ zeide Galjart tegen Bol.</p>
<p>- ‘'t Mensch is doof,’ antwoordde deze.</p>
<p>- ‘Ik vind nog niets,’ zeide Van Zevenaer, die inmiddels den wollen deken had losgemaakt, waaruit nu het kind, in zeer gewoon nachtgoed gekleed en met een vaderliefje op, voor den dag kwam. ‘Wij zullen echter naauwkeuriger inspektie nemen.’</p>
<p>Dan, op het oogenblik, dat hij hiertoe wilde overgaan, hoorde men de huisdeur dichttrekken.</p>
<p>- ‘Daar is de meid weêrom!’ riep Bol ontsteld: ‘spoedig, Maleier! berg het kind.’</p>
<p>- ‘Wees onbezorgd,’ zeide Van Zevenaer: en, terstond het altijd nog schreeuwende wicht weêr in den deken wik-<pb n="81"/>kelende, bracht hij het in de alkoof en leî het er op den grond, waarna hij, terstond terugkeerende, zelf het geschrei van een kind begon na te bootsen: een voorbeeld, dat dadelijk begrepen en nagevolgd werd door al de aanwezigen, die een gelijke muziek aanhieven, zulke erbarmelijke wangeluiden doende hooren, dat de meid, toen zij een oogenblik later met het letterbanket binnentrad, ofschoon anders aan studenterumoer en studentekuren gewoon, er geheel verwilderd van opkeek.</p>
<p>- ‘Ik heb ze niet vroeger kennen kraaigen,’ riep zij, vruchteloos pogende zich te doen verstaan: ‘de menschen hadden 't zoo mizerabel drok, dat ze me mair passies te woord konnen staan.’</p>
<p>- ‘Heel goed,’ zeide Bol: ‘blae! blae! - zet het daar maar neêr. - Blae! blae! - en maak dat je wegkomt. - Blae! Blae!’</p>
<p>- ‘Mot ik ook nog wat wegnemen?’ vroeg Keetje, met die ontijdige gedienstigheid, welke lieden van haar ras altijd aan den dag leggen, wanneer men die niet verlangt: en zij nam meteen een drietal ledige flesschen bij de hand, om die in de alkoof te bergen.</p>
<p>- ‘Laat dat maar tot straks,’ zeî Bol, haar de flesschen uit de hand rukkende: ‘en scheerje weg. Blae! blae!’</p>
<p>De meid keek hem vreemd aan, als zulk een driftigen toon van den kant van ‘mehaier Bol’ niet gewend; doch zij volgde den bekomen last en droop af.</p>
<p>- ‘Ziezoo!’ zeî Van Zevenaer, terwijl hij het kind weder uit zijn schuilplaats haalde, ‘nu kunnen wij met ons onderzoek voortgaan.’</p>
<p>- ‘Maar is er geen middel om dien bengel tot bedaren te krijgen?’ vroeg Galjart.</p>
<p>- ‘Jawel,’ antwoordde de medicus: ‘Gerlof! hebje niet een linnen lapje of een schoonen zakdoek bij de hand? En nu,’ vervolgde hij, nadat Bol het gevraagde voorwerp uit
<pb n="82"/>zijn slaapkamer had gehaald, ‘is er nu ook een suikerpot en een glas water te bekomen?’</p>
<p>- ‘Je wilt het schaap toch niet verworgen?’ vroeg Eylar.</p>
<p>Van Zevenaer antwoordde alleen met een glimlach, en, den zakdoek in 't midden vattende, haalde hij er een gedeelte van door de vingers heen, en draaide dit tot een propje, 't welk hij doopte in het glas water, dat Bol voor hem neêrgezet had, en toen in de suikerpot, waarna hij het in het mondje van het kind duwde. Dit bedrijf werd dadelijk met een goed gevolg bekroond: het kind zweeg stil en begon met het gretigste welbehagen aan het gesuikerd linnen te lurken.</p>
<p>- ‘<hi rend="i">Probatum est!</hi>’ riep Hoogenberg.</p>
<p>- ‘<hi rend="i">Vivent les gens d'esprit</hi>,’ zeide Van Zirik.</p>
<p>- ‘Zoeken jijlui nu of je eenig dokument of herkenningsteeken vindt,’ vervolgde Van Zevenaer, ‘terwijl ik dit mormeldier zoet houde.’</p>
<p>De studenten zochten bij hun best, keerden het dekentje om en om, voelden onder het nachtgoed, maar vonden niets.</p>
<p>- ‘Is er geen merk op het mutsje?’ vroeg Bol.</p>
<p>- ‘Niets ter wereld,’ antwoordde Eylar: ‘misschien op het linnengoed; doch om dat te vinden zouden wij het ventje dienen uit te kleeden.’</p>
<p>- ‘'t Is een kritiek geval,’ zeide Hoogenberg, ‘intusschen, wij moeten tot een besluit komen.’</p>
<p>- ‘'t Is mal, heel mal,’ zeî Donia: ‘want, zoo als daareven te recht is aangemerkt, brengen wij het wurm bij den kommissaris en verhalen wij hem naar waarheid de toedracht der zaak, hij gelooft ons toch niet, en Bol is zijn reputatie kwijt.’</p>
<p>- ‘Als wij een beëedigde verklaring aflegden,’ zeide Van Zirik.</p>
<pb n="83"/>
<p>- ‘Al deden wij honderd eeden,’ zeide Eylar, ‘de booze wereld zal toch gelooven, dat wij wel de waarheid, maar niet de geheele waarheid zeggen.’</p>
<p>- ‘Neen waarachtig,’ voegde Donia er bij; ‘wij kunnen de monden van de kwaadsprekenden niet stoppen met wat suikerwater, als de Maleier het mondje van onzen vondeling.’</p>
<p>- ‘Maar wat dan?’ vroeg Bol; ‘er moet toch iets gedaan worden.’</p>
<p>- ‘Weetje wat?’ zeide Galjart, terwijl hij een groot stuk van een banketletter afbrak en in den mond stak: ‘wij moeten dat kind adopteeren.’</p>
<p>- ‘Wat zegje, Galjart?’ vroeg Donia: ‘'t is heel onfatsoenlijk, met een vollen mond te spreken, en niemand kan een woord verstaan van wat je vertelt.’</p>
<p>- ‘Ik zeg,’ hernam Galjart, terwijl hij zich een glas wijn inschonk, en het leêgdronk om de kruimels weg te spoelen, ‘ik zeg, dat wij dat kind moesten adopteeren.’</p>
<p>- ‘Ja waarachtig, dat is een rijk denkbeeld,’ riep Eylar uit: ‘leve Galjart, die het opwerpt: ik dacht het, maar dorst het niet voorslaan.’</p>
<p>- ‘'t Is ons gezonden, ik weet niet door wie,’ zeide Donia; ‘maar 't is een beschikking van de Voorzienigheid, en wij moeten aannemen wat zij ons toevertrouwt.’</p>
<p>- ‘Recht zoo!’ zeide Hoogenberg; ‘wij moeten het kind gezamentlijk tot peters verstrekken.’</p>
<p>- ‘Tot vaders!’ riep Eylar uit.</p>
<p>- ‘Tot vaders! <hi rend="i">fiat</hi>,’ hernam Hoogenberg; ‘ofschoon het een vaderschap is, daar wij al heel klakkeloos aan komen.’</p>
<p>- ‘Maar zijn wij 't allen eens, allen?’ vroeg Eylar; ‘want wij moeten naderhand geen terugkrabbers hebben.’</p>
<p>- ‘Ja allen, allen!’ riepen de aanwezigen, als om strijd de handen opheffende tot bevestiging van een besluit,
<pb n="84"/>waarbij aan de stem der koude rede het zwijgen opgelegd en aan de edelmoedige inspraak van het hart alleen gehoor gegeven werd.</p>
<p>- ‘Een oogenblik!’ zeide Bol, na met moeite stilte te hebben verkregen: ‘wij zijn het allen eens; maar wij moeten weten, waartoe wij ons verbinden: - zijt gij allen bereid, gelijk ik,’ vervolgde hij, op plechtigen toon, ‘voor dit kind als voor ons eigen kind te zorgen, het te doen opvoeden, totdat het in staat is zelf zijn brood te winnen, en daartoe jaarlijks u de noodige opofferingen te getroosten?’</p>
<p>- ‘Ja, allen! allen!’ herhaalden zij, uit een mond.</p>
<p>- ‘Maar, elk naar zijn vermogen,’ viel Eylar in: ‘'t zou niet billijk wezen, dat rijk en arm evenveel bijdroeg.’</p>
<p>Het gevoel, dat hem deze woorden had ingegeven, deed zijn hart eer aan, en toch kleurde hij, toen hij ze gesproken had, ten gevolge eener vrees, die hem evenzeer vereerde, die, van zich op min kiesche wijs te hebben uitgedrukt.</p>
<p>- ‘Nu!’ zeide Van Zirik, lachende: ‘dat kind zal in de eerste jaren zooveel niet kosten, of wij zullen ieder nog wel het noodige kunnen bijbrengen: en later wil ik wel instaan voor de aandeelen van de zoodanigen, wien 't minder schikken mocht.’</p>
<p>- ‘Dat is roiaal gesproken,’ zeide Donia, goedkeurend knikkende bij dit voorstel van Van Zirik, die anders niet als zoo uiterst mild bekend stond.</p>
<p>- ‘Kom!’ zeide Van Zevenaer: ‘wij zullen dat te zamen wel vinden. Ik zal aan onzen pleegzoon pillen en drankjes voorschrijven voor niet: Hoogenberg zal hem Latijn en Grieksch leeren, Bol zijn belijdenis, Donia het verzenmaken en Galjart het hoornblazen: zoo zal ieder van ons Pleiaden hem iets van zijn licht weten mede te deelen, totdat hij zelf in staat zij een behoorlijk figuur aan den sterrenhemel te maken.’</p>
<p>- ‘Daar sla geluk toe,’ zeide Galjart: ‘en nu eens het welzijn van den knaap gedronken!’</p>
<pb n="85"/>
<p>- ‘En dat wij veel vreugde aan hem beleven mogen,’ riep Donia, zijn glas opheffende.</p>
<p>- ‘Maar met uw verlof,’ zeide Bol, terwijl hij zijn ledigen kelk weder op tafel zette: ‘dat kind wordt alzoo, volgens afspraak, aangenomen door de Dorstige Pleiaden?’</p>
<p>- ‘Nu ja! en wat verder?’ vroegen de overigen.</p>
<p>- ‘Dan is het niet billijk,’ vervolgde hij, op Bleek wijzende, ‘dat mijn Heer, die heden avond onze gast is, mede zou getrokken worden in een zaak, waar hij toevallig bijkomt, of dat wij hem verplichtingen zouden opleggen, die wij als leden der Kamer aanvaarden.’</p>
<p>- ‘Zeer juist!’ was de vrij algemeene uitroep, waarmede de aanwezigen te kennen gaven, dat zij instemden met de meening van den gastheer; maar nu begon Bleek, het stilzwijgen, dat hij gedurende een geruime poos bewaard had, verbrekende, zijn stem evenzeer te verheffen.</p>
<p>- ‘Neen! neen!’ riep hij, terwijl hij zich met de eene hand vastklemde aan den stoel, waar hij achter stond, en met de andere krachtige gebaren maakte: ‘ik doe ook meê..net zoo goed als de beste....ik wil er direkt mijn naam voor teekenen...ik sta mijn portie...des noods een dubbelde...ik...ik...ik doe ook meê.’</p>
<p>In hoeverre de wijn of de zucht om niet voor karig te worden aangezien eenig deel had aan deze uitboezeming, willen wij niet beslissen; - zeker is het, dat Bleek op dat oogenblik meende wat hij zeide.</p>
<p>- ‘Nu! nu! goed! zwijg nu maar,’ voegde Hoogenberg zijn neef toe: ‘je zult mede je aandeel dragen: hou je nu maar stil en eet je letters in vrede.’</p>
<p>- ‘Dat mag ik zien, dat Hoogenberg letterkunde en vreetzaamheid aanprijst,’ zeide Van Zirik.</p>
<p>- ‘Wees toch zoo ellendig flaauw niet, van Zirik!’ zeide Van Zevenaer, terwijl hij, trots de beste baker, het kind, dat inmiddels weêr was ingesluimerd, op zijn schoot
<pb n="86"/>wiegde: ‘en laten wij eens overleggen wat nu te doen.’</p>
<p>- ‘Mij dunkt,’ zeide Eylar: ‘beginnen met het kind een min te bezorgen: wij kunnen het toch slecht met letterbanket en rooden wijn voeden, en onze vriend Gerlof zal het ook niet op zijn kamer kunnen houden.’</p>
<p>- ‘Een min!’ herhaalde Hoogenberg: ‘maar dat noodzaakt ons, weêr vreemden in de zaak te mengen.’</p>
<p>- ‘En hoe woû jij het aanleggen, zonder vreemden in de zaak te mengen?’ vroeg Donia.</p>
<p>- ‘Wij hebben hier geen geit bij de hand, zoo als vader Jupiter,’ zeide Bol, ‘of geen wolvin, zoo als Romulus.’</p>
<p>- ‘Of geen hinde,’ zeide Van Zirik, ‘zoo als de schoone Genoveva. - Ik zou hem pap geven of met koemelk opbrengen.’</p>
<p>- ‘Van Zirik, ga naar bed,’ zeide Donia: ‘of debiteer zulke <hi rend="i">nonsens</hi> niet, waar 't een ernstige zaak geldt. Zul jij den jongen met pap voeren? - Hij moet ter min besteed worden, en de vraag is alleen: waar? - Wie bezorgt ons een min?’</p>
<p>- ‘Weet de Maleier er geene?’ vroeg Eylar.</p>
<p>- ‘Ik zit er juist over te denken,’ antwoordde Van Zevenaer, op wien aller oogen gevestigd bleven: ‘ja waarachtig, ik geloof dat ik er <hi rend="i">Εὕϱηκα</hi><note n="1)" place="foot">‘Gevonden.’</note> mag ik wel zeggen...ja! die zal het wezen.’</p>
<p>- ‘Weetje er eene hier in de stad?’ vroeg Bol.</p>
<p>- ‘Ik weet er eene,’ hernam Van Zevenaer; ‘ja waarlijk! 't is gesneden brood. Dat kon niet gelukkiger treffen.’</p>
<p>- ‘En wie dat?’ was het algemeene geroep.</p>
<p>- ‘Koescht! Stil!’ hernam de medicus, met een afwijzende gebaarde; ‘een frissche gezonde meid, die niet lang geleden in 't gasthuis verlost is. <hi rend="i">Sed nominum inutilis est curiositas</hi><note n="2)" place="foot">‘'t Is onnut, naar namen nieuwsgierig te zijn.’</note>, en daarmede basta!’</p>
<pb n="87"/>
<p>- ‘Maar wij dienen toch te weten, waar ons petekind blijft,’ zeide Donia.</p>
<p>- ‘Ik moet eerst weten, of zij wil,’ antwoordde Van Zevenaer, ‘en vooraf, welk bod ik haar doen kan. Er zal hier <hi rend="i">contantibus</hi> geredeneerd moeten worden...geld bij de visch.’</p>
<p>- ‘Wat zal er al zoo noodig zijn?’ vroeg Van Zirik.</p>
<p>- ‘Mij dunkt, wij moeten den Maleier volmacht laten,’ zeide Hoogenberg.</p>
<p>- ‘Ja! dat is goed,’ riep Donia; ‘laat de Maleier een akkoord maken, en dan zorgen wij naderhand, dat het geld er is.’</p>
<p>- ‘Uitmuntend, heel goed,’ riepen de overigen.</p>
<p>- ‘Jelui bent ezels!’ riep Van Zevenaer hun in antwoord op hun <hi rend="i">votum</hi> van vertrouwen toe; ‘en jelui <hi rend="i">wilt</hi> mij niet begrijpen. Er moet geld wezen, terstond, of denk jelui, dat men den jongen op krediet in huis zal nemen?’</p>
<p>- ‘Wel! schiet dan voor wat er noodig is,’ zeide Van Zirik.</p>
<p>Van Zevenaer, het nu gerust slapende kind weder in de doos nederleggende, zag den laatsten spreker een poos strak in 't gezicht, terwijl het zijne een allerkoddigste uitdrukking aannam. Toen haalde hij een oud, smerig, met kralen geborduurd beursje voor den dag en schudde het op zijn hand ledig.</p>
<p>- ‘Daar heb je nu,’ zeide hij, ‘een gulden, een acht-en-twintig, een pietje, drie zest'halven, twee dubbeltjes, en een cent met een gaatje....en daar moet ik meê toe, tot de ouwe goedvindt, mij wat over te sturen. Als jelui mij nu maar vertellen wilt, hoe ik daarmeê een min betalen en een inhalige moeder bovendien tevreden stellen moet. Ik herzeg daarom! ik moet kontanten hebben; en op zijn minst een dertig gulden om meê te beginnen.’</p>
<p>- ‘Dan zullen wij de kas van de Kamer dienen aan te spreken,’ zeide Van Zirik.</p>
<pb n="88"/>
<p>- ‘De kas van 't Gezelschap!’ riep Eylar; ‘welk een heiligschennis! Hoor mij zoo'n verbruiden vrek eens aan. Kom, ik weet beter raad; ieder taste in zijn zak en zie, wat hij offeren kan. Hier is de morillos van onze waardige Komeet; en als onze gast mag hij de eer hebben, er het eerste offer in te werpen. <hi rend="i">Largesse</hi>, <hi rend="i">nobles Seigneurs</hi>, <hi rend="i">largesse!</hi>’ en meteen hield hij Bleek den hoed voor. Deze tastte in zijn vestzak, en, 't zij dat hij werkelijk een milde bui had, 't zij om zich voor de studenten groot te houden, hij wierp drie dukaten in den hoed.</p>
<p>- ‘Bravo!’ riep Eylar, ‘zoo zullen wij er komen. Nu jij, rijke Hagenaar!’</p>
<p>- ‘Na u, heer Graaf,’ zeide Van Zirik, grinnikende.</p>
<p>Eylar haalde de schouders op en, de hand in éen der wijde zakken van zijn pantalon dompelende, deed hij een fiksche greep onder de muntstukken van alle grootte en soort, die zich daarin bevonden.</p>
<p>- ‘Ziezoo!’ zeide hij, terwijl hij het geld in den hoed wierp, ‘ik hoop, dat ik nu evangelisch handel; want ik mag nooit een drup wijn meer drinken, indien mijn rechterhand weet wat mijn linker gegeven heeft.’</p>
<p>- ‘Je hebt mooi praten, als je 't zoo maar voor 't grijpen hebt,’ zeide Van Zirik, terwijl hij, niet zonder ostentatie, zijn beursjen losknoopte en er twee dukaten uithaalde, die hij een voor een in den hoed deed vallen. Wat de overige vrienden elk in 't bijzonder gaven zijn wij niet te weten gekomen; doch, toen de kollekte was afgeloopen, bleek het, dat zij ruim vijftig gulden had opgebracht, met welke som Van Zevenaer verzekerde, de harten der hardvochtigste minnen en der gierigste oude wijven, die Leyden opleverde, als was te zullen kneden.</p>
<p>- ‘En wanneer denkje nu die zaak in orde te brengen?’ vroeg Galjart.</p>
<p>- ‘Wel, onmiddellijk,’ antwoordde Van Zevenaer; ‘dat
<pb n="89"/>kind kan toch niet hier blijven. Een punt dient echter vooraf nog bepaald te worden, te weten, welken naam de jongen dragen zal.’</p>
<p>- ‘Wel, mij dunkt, hij moet ons aller naam dragen,’ zeide Eylar.</p>
<p>- ‘Om dadelijk de zaak bekend te maken?’ vroeg Donia: ‘heel fijn overleid!’</p>
<p>- ‘Noem hem Gerlof,’ zeide Van Zirik; ‘hij is bij Bol aan huis gebracht en die heeft het meeste recht op hem.’</p>
<p>- ‘Neen, dat heeft Frits,’ merkte Hoogenberg aan, op Galjart wijzende; ‘die heeft het eerst zijn vaderarmen voor hem geöpend.’</p>
<p>- ‘Gekheid!’ zeide Bol; ‘noch Galjart noch ik zijn op de eer gesteld, die je ons toedenkt. Hij is op Sint-Nikolaas gekomen en ik stel voor, hem den naam te geven van den Heilige van den dag.’</p>
<p>- ‘Aangenomen!’ riepen allen; ‘Nikolaas! ja, Nikolaas! dat is een goede naam.’</p>
<p>- ‘Maar zijn <hi rend="i">van?</hi> - hij moet toch een <hi rend="i">van</hi> hebben ook,’ zeide Eylar.</p>
<p>- ‘Daar zie ik de noodzakelijkheid niet van in,’ merkte Van Zirik aan.</p>
<p>‘Jawel,’ zeide Donia; ‘een <hi rend="i">van</hi> moet hij hebben, en, om er hem een te geven, waar derden niet zoo licht iets uit zullen begrijpen, en die ons Pleiaden den band steeds herinneren zal, die hem aan ons hecht, stel ik voor, hem te noemen <hi rend="sc">nikolaas zevenster</hi>.’</p>
<p>- ‘Is dat niet wat gewaagd?’ vroeg Bol, het hoofd schuddende.</p>
<p>- ‘O kom! er moet iets gewaagd worden,’ riep Eylar; ‘ik vind het denkbeeld <hi rend="i">lumineus</hi>.’</p>
<p>- ‘En den naam niet minder,’ zeî Van Zirik.</p>
<p>- ‘Zevenster!’ herhaalde Hoogenberg; ‘de knaap wordt zeker een astronoom van 't eerste kaliber.’</p>
<pb n="90"/>
<p>- ‘Of een licht in de Kerk,’ zeide Galjart, ‘als zijn heilige patroon.’</p>
<p>- ‘Daar twijfel ik sterk aan,’ zeide Van Zevenaer, die intusschen nogmaals de kleêrtjes van het kind doorsnuffeld had om naar een bewijs van herkomst te zoeken.</p>
<p>- ‘En dat waarom, Maleier?’ vroegen eenige stemmen.</p>
<p>- ‘De heeren zijn met hun voorspellingen wat voorbarig geweest,’ hernam hij; ‘want, van achteren beschouwd...’</p>
<p>- ‘Welnu?’ riepen allen.</p>
<p>- ‘Is het kind een meisje,’ zeide Van Zevenaer.</p></div>
<div type="chapter">
<pb n="91"/>
<head rend="h3">Tweede hoofdstuk.</head>
<head rend="h4"><hi rend="i">Waarin de namen van de hoofdpersonaadje bepaaldelijk vastgesteld en de beschrijving van een belangrijk huisgezin gegeven wordt</hi>.</head>
<p>Er volgde eenig gelach, vervolgens een korte stilte, op de mededeeling van Van Zevenaer.</p>
<p>- ‘Maar dan deugt de naam van Nikolaas niet,’ merkte eindelijk Eylar aan.</p>
<p>- ‘Niet volkomen,’ zeide Van Zirik.</p>
<p>- ‘'t Is toch jammer,’ zeide Donia.</p>
<p>- ‘En ik weet dien naam in 't Hollandsch niet te vervrouwelijken,’ zeide Hoogenberg.</p>
<p>- ‘Wij zullen tot het Fransch onze toevlucht moeten nemen,’ hernam Donia, ‘en 't kind Nicolette noemen.’</p>
<p>- ‘Dat behoeft niet,’ zeide Bol: ‘Klaasje is een zeer goede, echt Hollandsche vrouwenaam.’</p>
<p>- ‘Voor een boerin, ja,’ zeî Van Zirik.</p>
<p>- ‘'t Hoeft geen prinses te worden,’ zeî Van Zevenaer: ‘en ter plaatse waar ik het kind ga brengen zal de naam van Klaasje beter klinken dan die van Nicolette.’</p>
<p>- ‘<hi rend="i">Fiat!</hi> het zij dan Klaasje,’ zeide Eylar, ‘al klinkt de naam niet briljant.’</p>
<p>- ‘Blijft dit punt alzoo vastgesteld?’ vroeg Van Zeve-<pb n="92"/>naer, rondziende bij zijn makkers, die, hoezeer sommigen niet dan schoorvoetende, er in toestemden, dat het kind dien naam zou dragen, al klonk hij ook niet fraai: ‘'t is wel! - Hier, Gerlof! geef mij nu een blad schoon papier en een pen.’</p>
<p>- ‘Om wat te doen?’ vroeg Bol, terwijl hij het gevraagde voor den dag haalde.</p>
<p>Van Zevenaer achtte het noodeloos, te antwoorden; maar, het blad voor zich nemende, schreef of liever teekende hij met dikke kapitale letters: <hi rend="sc">klaasje zevenster</hi>.</p>
<p>- ‘Ik heb mijn plan,’ zeide hij vervolgens: ‘jelui geeft mij, hoop ik, volmacht om in deze teedere zaak te handelen gelijk ik zulks noodig zal oordeelen in 't belang zoo van 't kind als van ons zelve? - Best! - Dan nu niet langer getalmd, of ik kom voor een gesloten deur. - Jelui blijft toch mijn terugkomst hier afwachten?’</p>
<p>- ‘Zoo je namelijk niet te lang uitblijft,’ antwoordde Van Zirik.</p>
<p>- ‘Dat zal afhangen van omstandigheden,’ hervatte Van Zevenaer: ‘intusschen heb ik ulieden een raad te geven: blijft zoo nuchteren, als je dit mogelijk zal zijn in 't aanzicht van de volle flesschen, en bedenkt, dat ik intusschen ten uwen gevalle dorst lijde: - En jij, jonge juffer!’ vervolgde hij, het kind aanziende: ‘wees zoet en geef aan de lieden geen slechte gedachten van je opvoeding, door bravour-ariaas op straat te zingen. - Galjart! ik zal je mantel maar omslaan; dan zien zij mij niet voor een banketbakker aan.’</p>
<p>- ‘Maar wel voor een bidder, die uit begraven gaat,’ zeide Van Zirik.</p>
<p>- ‘Om 't even,’ hernam Van Zevenaer, die onder 't spreken het kind weder in de doos geschikt en in het deksel nog een paar fiksche luchtgaten gesneden had: ‘en nu, tot straks, heeren!’</p>
<pb n="93"/>
<p>Met deze woorden trad hij de trap af en was spoedig de voordeur uit.</p>
<p>Het zal u, waarde lezers en lezeressen, even als ons, na zoo lang in de benaauwdheid en den tabaksrook gezeten te hebben, waarmede de kamer van den braven Gerlof Bol is opgevuld, gewis niet ongevallig zijn, wat versche lucht te scheppen en den braven Maleier op zijn tocht te vergezellen.</p>
<p>De ruil is echter niet voordeelig: de overgang althans wat heel sterk. Wij vallen van Scylla in Charybdis, van 't eene uiterste in 't ander. Was het op de studentekast al te benaauwd, op straat heerscht daar-en-tegen een alles behalve vermakelijk Decemberweêr: - daar wachten ons kletterende regenvlagen, snerpende wind, onvermijdbare plassen, al wat iemand, die den neus buiten de deur steekt, nopen kan, hem er hoe eer hoe beter weêr binnen te halen.</p>
<p>Was Van Zevenaer aan de eene zijde alles behalve ingenomen met het vooruitzicht op een vrij langen avondkuier heen en terug, door zulk weêr, hij troostte zich aan de andere zijde met het denkbeeld, dat hij te minder kans had, veel volks op straat te ontmoeten; terwijl bovendien ieder te veel met zich zelf te doen moest hebben om op hem te letten. De doos was onder de almaviva goed verborgen, en al mocht ook het jonge juffertje eens de kracht van haar longen beproeven, zij zou die toch al heel wat moeten uitzetten, eer zij de muziek der elementen overschreeuwde.</p>
<p>Met dat al, een groote doos met een levend wezen er in is juist geen voorwerp, dat een avondwandeling door regen en wind gemakkelijker maakt. De vracht, welke hij droeg, de spoed, waarmeê hij voortstapte, en de bezorgdheid, die met zijn gewoon flegma strijd voerde, dat alles te zamen was oorzaak, dat hij het op de koude straat nog
<pb n="94"/>warmer had dan op die benaauwde kamer, ja dat zich op zijn wangen de zweetdroppelen met die van den regen vermengden.</p>
<p>Gelukkig echter werd zijn verwachting volkomen vervuld. De stegen, zij-straten en pleinen welke hij doorklotste, waren meest ledig, en de enkele voetgangers, die hij tegenkwam, hadden den hoed zoo diep in de oogen gedrukt en de kraag van de jas zoo hoog opgezet, dat alleen de punt hunner neuzen zichtbaar was en zij zelve niets buiten de straatsteenen voor hun voeten zagen of verkozen te zien. Wat de klapwakers betrof, zij konnen geen reden hebben, onzen wandelaar lastig te vallen: vooreerst kenden zij hem als student, en in die dagen sloeg een nachtwacht, wanneer hij een student zag, vooral wanneer deze laatste eenigen moedwil bedreef, liever een anderen weg in, dan dat hij de kans liep, eenig gemaal met hem te krijgen; - en ten anderen zou het nimmer kwaad vermoeden hebben kunnen opwekken, dat men op Sint-Nikolaasavond met een doos liep.</p>
<p>Van Zevenaer had eindelijk de grens overschreden van den kring, binnen welken de studentewereld en, ik mag er bijvoegen de beschaafde Leydsche wereld, zich beweegt, en was eene dier achterbuurten ingetreden, alleen door minvermogenden bewoond. Hij was hier echter geen vreemdeling: zijn dagelijksch verkeer aan 't gasthuis had hem in aanraking en kennis gebracht met verpleegden, die hij niet zelden, ook nadat zij het gesticht weder verlaten hadden, was blijven bezoeken, 't zij om den loop hunner herstelling gade te slaan, 't zij om hun dezen of genen goeden raad mede te deelen, 't zij zonder andere reden dan belangstelling. Ook was hij menigmalen, bij het heerschen van deze of gene epidemische of besmettelijke ziekte, den hoogleeraar of geneesheer in de woningen der armen gevolgd, om de verschijnselen der kwaal en de werking der
<pb n="95"/>voorgeschreven middelen na te gaan. Ook de woning, welke hij nu opzocht, was hem niet onbekend: en toch had hij eenige moeite, bij de tastbare duisternis, die hier heerschte, en bij de onderlinge gelijkenis van de huisjes in deze buurt, die zoo dadelijk te vinden.</p>
<p>- ‘Pas op!’ zeide hij tot zich zelven, terwijl hij even stilstond, en trachtte zich te orienteeren: ‘laat ik nu geen bok schieten en bij den verkeerde aankloppen, even als ik onderstel dat de man gedaan heeft, die de doos bij Gerlof bracht: zoo ik niet mis ben, moet het de zesde of zevende deur van de dwarsstraat zijn: - naast een komenij. - Maar wie duivel kan een komenij van een bakkerij of van een tapperij onderscheiden als het pikke donker is en de blinden overal dicht. Ik ben geen Katuil, die in 't duister ziet, en toch zou onze goede Hoogenberg, spijt zijn naam, nog minder dan ik in staat zijn den weg te vinden. Wacht, ik herinner mij een herkenningsmerk. Aan de voordeur hangt een ijzeren ring, die gescheurd is: ik heb er laatst mijn hand bij 't toehalen nog aan bezeerd.’</p>
<p>En nu, bij gevaar af, zoo iemand hem gezien had, beschuldigd te worden van poging tot huisbraak, betastte hij een voor een de deuren die hij langs liep.</p>
<p>- ‘'t Is hier!’ zeide hij, na een paar reizen bemerkt te hebben, dat hij verkeerd was: ‘hier is de gebroken ring. En dat kruisraam ken ik ook. Als nu de menschen maar niet te vast slapen; want hoe minder ik de buurt in opschudding breng, hoe beter.’ En nu begon hij zacht, maar aanhoudend, met zijn stok tegen het raam te tikken.</p>
<p>Lieden van zulk slag als de bewoners van het huisje, waar Van Zevenaer voor stond, worden niet zoo licht door een klein gerucht uit hun eersten slaap gewekt. Hier echter bestond een gunstige omstandigheid, waar Van Zevenaer wel eenigermate op had kunnen rekenen, namelijk, dat er jonge kinderen waren; een vrouw, die moeder is, wordt
<pb n="96"/>altijd spoediger wakker dan een andere. Hier bleek zulks althans het geval te zijn: Van Zevenaer hoorde eerst eenige beweging, toen een vrouwestem, toen een duidelijk geroep van: ‘vader! vader! daar is volk’, toen een dof gemompel en gebrom, en eindelijk het gedruis van voetstappen.</p>
<p>- ‘Wie is daar?’ klonk een zware basstem van binnen.</p>
<p>- ‘Goed volk,’ antwoordde Van Zevenaer.</p>
<p>- ‘Wie is goed volk?’ hernam de stem.</p>
<p>- ‘Doe maar open,’ riep onze student, die geen kans wilde loopen, dat zijn naam dezen of genen wakenden buurman in de ooren klonk. Ik moet vrouw Lammertsz spreken. Er valt wat te verdienen.’</p>
<p>Het scheen, dat deze woorden dezelfde tooverkracht bezaten als het <hi rend="i">Zeezaad open u!</hi> in het sprookje van Ali Baba: althans bijna onmiddellijk - niettegenstaande er toen nog geen lucifers waren uitgevonden en men zich met zwavelstokken behelpen moest - flikkerde er een licht in de woning: en geen twintig tellens duurde het, of het geklos der holsblokken op de vloersteenen kwam naderbij, de bovendeur ging open, en de man des huizes stond, met een nachtlamp in de hand, tegen-over onzen student.</p>
<p>- ‘Kenje mij niet?’ vroeg deze, zijn hoofd naar binnen stekende en zoo zacht fluisterende als de mogelijkheid om verstaan te worden maar eenigszins toeliet: ‘ik ben Van Zevenaer.’</p>
<p>- ‘Kom binnen men haier Van Zevenair,’ sprak de man, nu ook de onderdeur opensluitende; - en met een snellen stap was de jongeling het huis in en hem voorbij. Bevreesd echter, zich met zijn kostbare vracht in 't donker te wagen, wachtte hij, tot de bewoner de huisdeur weêr gesloten had, en volgde hem toen weder in het woonvertrek.</p>
<p>Een uitvoerige beschrijving der lokaliteit zal wel niemand van ons vorderen. Het vertrek geleek op de meesten van dien aard, die door mingegoeden bewoond worden. Toch,
<pb n="97"/>zoo hier al geen weelde heerschte, evenmin vond men hier kenteekenen van armoede, veelmin van gebrek. Tusschen het raam en den schoorsteen stond een ouderwetsche noteboomhouten kast, waarvoor weinige jaren later, toen de ouderwetsche meubelen weêr in de mode kwamen, door een opkooper vijftig gulden geboden werd: het meubilair, schoon doodeenvoudig, was ‘goed gekonditioneerd’ en voor de bedsteden hingen knappe gordijnen van groene sergie.</p>
<p>In ieder van die bedsteden bevond zich een vrouw, en beide die vrouwen zaten met open mond en dodderige oogen den nachtbezoeker aan te staren.</p>
<p>De eene vrouw was Trui Lammertsz, wettige gade van den man des huizes, een dikke, ondanks haar zestig jaren nog wakkere en gezonde schommel, die, bij hetgeen zij met naaiwerk verdiende, nu en dan haar aandeel in de huishouding aanbracht door als baker of ziekeoppaster bij burgerlieden uit te gaan; de eerste van welke betrekkingen zij nu al een reis of drie (echter zonder salaris) vervuld had bij haar eenige dochter, de bewoonster der andere bedstede.</p>
<p>Deze, die nog altijd antwoord gaf op den naam van Mietje Lammertsz, was een niet onaardige bruinet van vijf-en-dertig jaren. Ofschoon niet bepaald mooi, had zij nog altijd een jeugdig uitzicht, een levendig oog - wanneer het niet slaperig stond als nu - fraaie witte tanden, en een zeker iets in haar manieren, dat alles behalve afschrikwekkend was voor...personen van de andere sekse. Spijt deze uiterlijke aanlokkelijkheden had zij zich nog niet onder 't echtjuk begeven; 't zij dat niemand haar gevraagd had - wat wij echter niet gelooven kunnen, - 't zij, dat de ondervinding van droevige tooneelen tusschen dronken of kijfachtige echtelingen haar een weêrzin tegen 't huwelijk hadden doen opvatten, 't zij dat alle pretendenten uit haar eigen stand haar te ruw, te lomp, te veel beneden haar
<pb n="98"/>zelve toeschenen; - iets wat al licht plaats vindt, wanneer burgerdeernen te vroeg in kennis komen met jonge lieden, die blanke handen en een net geschoren kin hebben - van knevels en bakkebaarden was in die dagen, behalve bij enkele officieren van de kavallerie en bij de flankkompagniën, nog geen sprake. Voor zoodanige jonge lieden had Mietje Lammertsz maar al te veel een open oor gehad, en haar hart, of wel, om met den grooten fadeldichter te spreken,</p>
<lg type="poem">
<l><hi rend="i">L'occasion</hi>, <hi rend="i">l'herbe tendre et je pense</hi></l>
<l><hi rend="i">Quelque diable aussi la poussant</hi>,</l></lg>
<p>had haar tot menige onvoorzichtigheid verleid, waarvan sprekende, althans schreeuwende getuigen waren overgebleven. Een dier getuigen, een dochtertje van ongeveer acht jaren, lag nevens haar in de bedstede te slapen, met een groot stuk afgekaauwd biesjesdeeg in de vuist geknepen; want Sint-Nikolaas had ook dit nederig verblijf niet onbezocht gelaten - en met rozen op de wangen. Het tweede rezultaat van Mietjes al te groote gulheid was voor een paar jaren aan de roodvonk overleden: het derde was een knaapje van negen maanden en lag in een wieg, die nevens de bedstede stond.</p>
<p>Ofschoon Dirk Lammertsz en zijn vrouw groote liefhebbers waren van tooneelstukken en romans te lezen, ja zelden verzuimden den schouwburg te bezoeken, wanneer zich daartoe de gelegenheid aanbood, en zij alzoo ‘Gesner of het Zwitsersche Huisgezin,’ - ‘de Onechte Zoon,’ - ‘Vader en Dochter,’ en andere toen zeer <hi rend="i">en vogue</hi> zijnde stukken, waar bedrogen dochters in voorkwamen, meer dan eens hadden zien opvoeren, zij bezaten te veel wijsbegeerte om op het voorbeeld van de vaders en andere hoofdpersonen in deze of dergelijke dramaas, zooveel leven te maken over zaken, waar toch niet aan te verhelpen viel, veelmin
<pb n="99"/>om er krankzinnig door te worden. Wat het gebabbel der buren betrof, daaraan stoorden zij zich te minder, dewijl kleine ongelukjes, van gelijken aard als te hunnen huize, ook bij anderen niet zeldzaam waren. Maar niet genoeg was het, dat zij onwetend het
<q rend="bq"><hi rend="i">Solamen miseris socios habuisse malorum</hi><note n="1)" place="foot">‘Het is de troost der ongelukkigen, deelgenooten te hebben van hun ramp.’</note></q>
<lb/>
<lb/>in praktijk brachten, zij troostten zich ook met de hun bekende zinspreuk, dat er geen ongeluk gebeurt, of er komt nog altijd wel een geluk bij: en tot heden was Mietje, bij haar liefdesavontuurtjes, nooit zoo onberedeneerd te werk gegaan, of die hadden nog altijd eenig voordeel in de huishouding aangebracht. Tegen-over haar minnaars had zij het <hi rend="i">suaviter in modo</hi><note n="2)" place="foot">‘Zachtzinnig in den vorm.’</note> op zijn tijd weten te vervangen door het <hi rend="i">fortiter in re</hi><note n="3)" place="foot">‘Krachtig waar 't op de zaak aankomt.’</note>, en op zoete liefdewoordjes waren doorgaans later ernstige vermaningen, gestrenge waarschuwingen, ja - wanneer deze geen genoegzamen indruk maakten op Oostindisch doove vrijers - zeer duidelijke en zeer peremtoire bedreigingen met een publiek schandaal gevolgd, of andere middelen, geschikt om het beneveld brein te verlichten, het hart van vrees te doen popelen en de beurs te openen.</p>
<p>Voorzeker zijn de bijzonderheden, die ik nopens de leden der familie Lammertsz hier mededeel, weinig geschikt om mijn lezers een hoogen dunk te doen voeden van hun zedelijk karakter; en toch zouden vader, moeder en dochter zeer verwonderd geweest zijn, indien iemand hun had durven zeggen, dat hun handelwijze niet alleen hoogst berispelijk, maar zelfs hoogst schandelijk was. 's Menschen ge-<pb n="100"/>weten is een zeer rekbaar voorwerp, en 's menschen vernuft onuitputbaar in het vinden, niet zoozeer van redenen, die een slechte daad in 't algemeen rechtvaardigen, als van vergelijkingen, met wier gepaste aanwending men zoodanige daad verschoonbaar doet voorkomen. Jammer maar, dat bij zoodanige gelegenheden het verkeerde en slechte nooit wordt vergeleken bij hetgeen richtig en goed, maar bij hetgeen nog verkeerder en slechter is. Zoo wist Mietje Lammertsz haar handelingen niet alleen in haar eigen oogen, maar zelfs in die van vele anderen, vrij te pleiten, met te betoogen, dat zij nooit meer dan een minnaar te gelijk had gehad en aan dezen, zoolang hun betrekking duurde, was getrouw gebleven: dat zij alzoo te dien opzichte veel beter was dan Trijntje Zoo en Zoo of Klaartje Die en Die of zoovele anderen, die volslagen zedeloos en bedorven waren: dat zij het voorts niet helpen kon, indien zij uit-ter-aard geen gemeen volk kon uitstaan en liever verkeering zocht met fatsoenlijke lieden: dat zij het evenmin kon helpen, indien haar vrijers niet verkozen, het min geöorloofde der met haar aangeknoopte betrekking door een wettig huwelijk te herstellen: dat gezegde vrijers in allen gevalle verplicht waren, de gevolgen van hun vrijwillige daad voor hun rekening te nemen, en dat, wanneer gezegde vrijers dit niet verkozen, zij, als moeder, wel verplicht was, hen, in 't belang van een onschuldig kroost, daartoe te dwingen. Zoo redeneerde Mietje Lammertsz, en wie al van meening wezen mocht, dat haar gronden voor de rechtbank der zedelijkheid weinig afdoende waren, de
medeplichtigen aan haar struikelingen hadden geen recht er iets tegen in te brengen.</p>
<p>Moeder Lammertsz paaide haar geweten op geheel andere wijze: zij had altijd haar dochter het goede voor oogen gehouden; voor 't minst dit zeide zij, en misschien geloofde zij 't in volle oprechtheid, al hadden die zoogenaamde aansporingen tot het goede nimmer bestaan dan in ettelijke
<pb n="101"/>stompen in den rug of klappen om de ooren, aan haar dochter, toen deze nog jong en onervaren was, met geen karige hand toebedeeld, zoo dikwerf het meisje wat later t'huis kwam dan behoorde, of de dubbeltjes, haar gegeven om den bakker te betalen, aan lekkers versnoept had. - Genoeg! zij had als moeder gedaan wat zij kon, en daarbij Mietje naar school en op de katechesatie gestuurd, en zij kon 't niet helpen, zoo Mietje er goed uitzag en fatsoenlijke heeren op haar verliefd waren geraakt. - Mietje was nu in allen gevalle sinds lang mondig en moest weten wat zij deed. Was het eenmaal zoover, en schoot er dan voor haar, vrouw Lammertsz, nog een voordeeltje over, waarom zou zij daar dan geen partij van trekken? en dan was de slotsom van haar redeneering onveranderlijk deze, dat, als ieder zich maar met zijn eigen zaken bemoeide, alles vrij wat beter zou gaan.</p>
<p>Wat vader Lammertsz betrof, hij behandelde de wereldsche zaken met een Stoïcijnsche gelatenheid, of, laat ik liever zeggen, met een volstrekte onverschilligheid. Wanneer hij maar op zijn tijd zijn slok en zijn eten had, dan was de rest buiten hem; wat met Mietje voorviel behoorde in zijn oog tot de huishoudelijke zaken, en die gingen zijn vrouw aan, niet hem. Hij had zijn werk aan de fabriek: als hij zijn patroon, of liever, den meesterknecht, voldeed, en zijn loon niet verzoop, dan deed hij al wat van hem in redelijkheid gevergd kon worden, en dan had hij noch tijd noch lust om zijn hoofd met andere dingen te breken.</p>
<p>Wij kennen nu het edele drietal, en het wordt tijd, de personaadjen sprekende te laten optreden.</p>
<p>- ‘Ken jelui me niet meer?’ vroeg Van Zevenaer aan de verwonderde vrouwen, terwijl hij zich van zijn druipnatte pet en mantel ontdeed en de doos op tafel zette.</p>
<p>- ‘Haiere men taid! men haier Van Zaivenair!’ riepen beiden uit één mond.</p>
<pb n="102"/>
<p>- ‘Mot uwes main hebben?’ vroeg Moeder Lammertsz, terwijl zij naar haar rokken tastte, die op het voeteinde der bedstede lagen.</p>
<p>- ‘Ja en neen,’ antwoordde onze student: ‘maar eigentlijk geldt mijn boodschap Mietje.’</p>
<p>- ‘Zouje niet wat vuur anleggen, Trui?’ vroeg de man des huizes, die nog altijd, met de blaauwe slaapmuts op 't hoofd, de roode baaie borstrok aan 't lijf, den korten ongegespten broek aan de beenen, de holsblokken aan de bloote voeten en de lamp in de hand midden in 't vertrek stond, ‘men haier is mooi nat, en mocht zich wel wat drogen.’</p>
<p>- ‘Maak geen omslag voor mij,’ zeide Van Zevenaer, met een afwijzende beweging; ‘alleen, indien je brandewijn in huis hebt, wil ik wel een slok tegen de vochtigheid.’</p>
<p>- ‘Wil men haier anders liever een glaassie annijs?’ vroeg Trui: ‘we hebben van avond toch op onze menier ook Sunterklaes gehouen en er zel nog wel wat in 't flessie zain.’</p>
<p>- ‘Ik dank u,’ antwoordde de student: ‘liever brandewijn, zoo ik mag: en nu tot de zaak; want ik heb niet lang tijd.’</p>
<p>- ‘Mair ik zel toch opstaan,’ zeî Trui.</p>
<p>- ‘'t Is niet noodig,’ hernam Van Zevenaer: ‘ik blijf niet zoo lang. Ik wilde aan Mietje zeggen...’</p>
<p>- ‘Steek dan toch een kaars op, Dirk!’ riep Trui: ‘en geef men haier dan toch een slok: en trek je kousen an, man! ik hoop toch as dat 'er nog brandewijn in de flesch is...’</p>
<p>- ‘Hoor eens Mietje!’ zeide Van Zevenaer, terwijl Dirk Lammertsz zich gereedmaakte, aan de bevelen zijner echtgenoote te voldoen: ‘je hebt mij al meer dan eens gevraagd of ik je rekommandeeren woû, als er een goede minnedienst openkwam.’</p>
<pb n="103"/>
<p>- ‘Heit men haier een minnedienst voor main?’ vroeg Mietje, terwijl zij, meer uit gewoonte dan uit noodzaak, de hand buiten de bedstede stak om haar zuigeling te wiegen.</p>
<p>- ‘Dat heb ik,’ antwoordde Van Zevenaer.</p>
<p>- ‘Is het onder den raikdom?’ vroeg Trui.</p>
<p>- ‘Is het te Laaien of ieuwers anders?’ vroeg Mietje, bijna te gelijk.</p>
<p>- ‘'t Is niet precies wat jelui je verbeeldt,’ hernam Van Zevenaer: ‘'t geldt geen dienst buitenshuis, maar een minnekind, dat men bij u besteden wil.’</p>
<p>- ‘Ik had liever een minnedienst bai den raikdom,’ zeî Mietje, een vies gezicht zettende.</p>
<p>- ‘Mij dunkt, twee kinderen in huis, is al genoeg,’ zeî Trui.</p>
<p>- ‘Allemaal mogelijk! Maar of je nu je geld hier in huis verdient of daarbuiten, zal wel op 't zelfde neêrkomen.’</p>
<p>- ‘Ja! 't geeft ook wat, die bestede kinderen!’ zeî Mietje.</p>
<p>- ‘Ik weet het wel,’ hernam van Zevenaer, terwijl hij het glas, dat Lammertsz hem aanbood, in één ledigde: ‘jij zoudt graag als een prinses onder de groote luî wonen en op je wenken gediend worden: maar bij provizie is er niets open en één vogel in de hand is beter dan tien die vliegen. 't Zal je bovendien geen windeieren leggen en je moeder ook niet.’</p>
<p>Trui Lammertsz had reeds bij haar zelve de gegronde opmerking gemaakt, dat een minnedienst alleen voor haar dochter winstgevend zijn zou; daargelaten, dat zij, zoolang Mietje buitenshuis was, met de kinderen van deze zou opgescheept zitten. Een kind, in huis besteed, zou daar-en-tegen aan het geheele gezin voordeel aanbrengen: en de laatste woorden van den student, die juist tot een aanvulsel dienden van haar gepeins, vestigden op eenmaal haar besluit.</p>
<pb n="104"/>
<p>- ‘Men haier heit gelaik ook, Mie!’ zeide zij: ‘men mot niks afslaan as vliegen. Mair as ik vraigen mag....men haier komt zoo bij nacht en ontaid: dat hait zeker z'n reden. Is er zoôn haist bij 't werk? En mot misschien het kind direkt hier gebracht worden?’</p>
<p>- ‘Dat behoeft niet,’ antwoordde Van Zevenaer: ‘het is hier al.’ En meteen naar de tafel gaande, lichtte hij het deksel van de doos en haalde de heldin van ons verhaal voor den dag.</p>
<p>- ‘Haiere bewair ons!’ riepen vader en moeder en dochter als uit één mond, terwijl Dirk de pijp, die hij juist ging opsteken, van schrik op het vloersteen tot gruis liet vallen.</p>
<p>- ‘Hou daar!’ vervolgde onze medicus, terwijl hij het wicht bij Mietje op het bed bracht en het in haar arm leide: ‘het arme schaap zal wel honger hebben, of dorst, zoo als je 't noemen wilt.’</p>
<p>Met een opwelling van gevoel, die deze reis alle koude berekening of redeneering vooruitsnelde en die haar hart eer aandeed, drukte Mietje een kus op het wangetje van het kind, rukte zich het nachtgewaad open en bracht de zwellende borst tegen het kleine mondje aan.</p>
<p>De verrassing was ook voor vrouw Lammertsz te groot geweest. Verbazing, opgewekt gevoel, nieuwsgierigheid, alles werkte te zamen, en in een ommezien had zij onderrok en kousen aangetogen, en stond, met de kaars in de hand, naast de bedstede van haar dochter.</p>
<p>Het kind scheen de woorden van zijn pleegvader te willen waar maken; althans het wist, na een paar mislukte pogingen, zich de aangeboden gelegenheid ten nutte te maken en zoog weldra, dat het een liefhebberij was om te hooren en te zien.</p>
<p>- ‘Hai pakt hem wairempel,’ zeî Trui.</p>
<p>- ‘'t Is een <hi rend="sc">zij</hi>,’ verbeterde Van Zevenaer: ‘en nu
<pb n="105"/>is de vraag, kort en goed, Mietje! wilje je jongen spenen, die al oud genoeg is, en dit kind tot min strekken?’</p>
<p>- ‘Van wie is het kind?’ vroeg Trui.</p>
<p>- ‘Dat doet er voor 't oogenblik niets toe,’ antwoordde Van Zevenaer: ‘van mij in allen gevalle niet. Die het hier sturen zijn niet rijk; maar toch wel in staat een behoorlijk kostgeld te betalen. - Als ik nu maar hooren mag, watje in de week moet hebben om dit kind van het noodige te voorzien.’</p>
<p>- ‘Ja! daar zouen we eerst 'rais over motten spraiken met mekair,’ antwoordde de altijd voorzichtige vrouw des huizes: ‘men haier komt hier zoo op 'n bof invallen mit dat kind, en m'n dient toch, voor m'n 'n akkoord maakt, te weiten van hoe en wat.’</p>
<p>- ‘Nu!’ zeî Van Zevenaer: ‘er zijn nog minnen in de goede stad Leyden te vinden behalve je dochter, en ik meende jelui een dienst te doen, door je de voorkeur te geven. Ik dien van nacht nog te weten, of je 't nemen wilt, al of niet. Dit kan ik je er bij zeggen, dat, indien men wel tevreden is over je handelingen ten opzichte van het kind, men het nog wel een jaar of wat bij je laten zal: en een vaste rente is geen zaak die men wijs doet af te slaan.’</p>
<p>- ‘Ei wat!’ hernam Trui: ‘men haier zal het wurm toch in allen gevalle niet weêr willen meênemen. 't Is wairempel ook al een wonder, dattet niet gestikt is in die doos: en dat zou ik nooit permeteeren, dat 't op zoôn menier me huis werd uitgedragen.’</p>
<p>- ‘Goed zoo!’ zeî Van Zevenaer: ‘ik zie met genoegen, dat je belang stelt in het kind, en dat stelt mij gerust omtrent de vraag of je 't houen wilt. Alzoo nu de tweede: op welke voorwaarden? Jij en ik weten genoeg, wat men in dergelijke gevallen gewoonlijk betaalt.’</p>
<p>- ‘Gewoonlijk!’ herhaalde Trui: ‘hm! hm! mair het
<pb n="106"/>is, dunkt main, hier gein gewoon geval. 't Is hier in-teigendeil iets heil ongewoons: zoôn kind, dat in 't holle van de nacht bij ons a'n huis gebracht wordt, en wair m'n geen naam van vaêr of moêr van zait, dair steikt wat meir achter dan recht toe: en veur en alleier m'n zich met zukke dingen inlaat, dient men te weiten, dat men er geen kwaad meê kan, en z'n handen niet brandt.’</p>
<p>Van Zevenaer had reeds vooruit begrepen, dat Trui de hoofdpersoon zou wezen, waarmede hij te onderhandelen had: en tevens, dat hij tegen-over haar en de haren een stelling moest innemen, waarin hij zich op den duur kon handhaven: dit kon niet geschieden, wanneer hij met praatjes voor den dag kwam, die later logenachtig werden bevonden, of liever, die zij te slim was om niet van den beginne af daarvoor te houden: en daarom was 't maar best, aan de bewoners van het huis onbewimpeld de waarheid, althans een deel daarvan, te verhalen. Hij antwoordde alzoo, overeenkomstig dit overleg:</p>
<p>- ‘Hoor! wat ik je zeggen kan en moet, is, dat ik van dit kind net precies zooveel weet als jijlui zelve. - Laat mij uitspreken,’ vervolgde hij, hun uitroepen van verbazing en ongeloof afsnijdende: ‘dat kind is een vondeling, en ik, met nog een vriend of wat, wij hebben goedgevonden het ons aan te trekken. Wij onder ons zullen het kostgeld betalen, nu weet je 't. Je weet meteen, dat studenten over 't algemeen niet rijk zijn: - ik ten minste niet. Nu is en blijft de vraag: wil jelui het wurm op redelijke voorwaarden behouden en verzorgen, ja of neen? Zoo niet, dan breng ik het eenvoudig bij den kommissaris en dan kan die er een min voor zoeken; - want gelijk je zelve begrijpen zult, ik heb geen lust om, met dit fraaie weêr, in 't holle van de nacht, er de stad meê rond te zwalken, om een min op te schommelen.’</p>
<p>De toon, waarop Van Zevenaer gesproken had, droeg
<pb n="107"/>zoozeer het kenmerk der waarheid, dat zelfs de achterdochtige vrouw Lammertsz er door overtuigd werd.</p>
<p>- ‘Bewair ons, men haier!’ riep zij: ‘dat lieve onnoozele bloedje nair den kommissaris brengen en 'an 'en gasthuismin overlaten. Nou! dat zainen ook lievertjens, die gasthuisminnen! en het kan ommers hier volöp krijgen, en Mie wil het ommers graag houen; niet wair Mie?’</p>
<p>- ‘Wel zeker,’ antwoordde Mie, bevestigend met het hoofd knikkende: ‘en me dunkt,’ vervolgde zij, op den toon der gekwetste eigenliefde: ‘het binnen main zaken of ik het kind wil houen, al dan niet, en dair hait een ander niet meê te maken.’</p>
<p>- ‘Jou zaken!’ riep de verstoorde moeder: ‘ik zou zeggen, dat 't hier main weuning is, en dat as men er een kind in brengt, 't ook an main staet om te zeggen of 't hier zal blaiven of niet.’</p>
<p>- ‘Wel geef jai het dan mair de borst, moeder!’ hernam Mietje met drift.</p>
<p>- ‘Stil! niet boos worden: dat is nadeelig voor 't zog,’ zeide Van Zevenaer: ‘voor de rest, wie 't geld moet hebben, gaat mij niet aan en dat kunje later samen uitmaken. Eerst bepalen, hoeveel ik betalen moet.’</p>
<p>- ‘Wel!’ zeî Trui: als men haier nou 'rais twee rijksdaalders in de week gaf....’</p>
<p>- ‘Je meent in de maand, geloof ik,’ hernam Van Zevenaer.</p>
<p>- ‘Nein! ik weit wel wat ik zeg, men haier,’ zeide Trui: ‘denk mair 'rais, wat de raike loi somtaids a'n 'n min geiven, en die kraigt er dan nog kost en inweuning bei.’</p>
<p>- ‘Ja, maar wij zijn geen rijke luî,’ merkte de student aan.</p>
<p>- ‘Ei kom! je bent met je zoo veulen! - Dat kenje toch gemakkelijk bij mekaar brengen,’ riep de vrouw.</p>
<p>- ‘Ja! dat is nu juist een punt, waaromtrent wij he-<pb n="108"/>melsbreed verschillen,’ hervatte Van Zevenaer: ‘bijeenbrengen of gemakkelijk bijeenbrengen is heel iets anders. Gold het alleen een maand of wat, er zou minder bezwaar aan zijn, ons wat mild te toonen...ofschoon twee rijksdaalders toch altijd te veel zou wezen; maar wij maken een akkoord voor een jaar of wat; en dat dienje in 't oog te houden.’</p>
<p>- ‘Ja,’ zeî Trui: ‘als wai het kind motten voeden en kleiden, dan zal het meir motten weizen.’</p>
<p>- ‘Hoor eens,’ vervolgde Van Zevenaer: ‘ik heb geen trek, hier tot morgen ochtend te zitten loven en bieden. Ik zal je dertig gulden in de hand geven om het kind in de kleêren te steken en ik zal zorgen dat je in 't vervolg alle drie maanden veertig gulden kostgeld krijgt. Komen er extra uitgaven, daar zullen wij later over praten. Komt je dat redelijk voor? - of niet?’</p>
<p>- ‘Als men heir er vijftig gulden van maakte,’ zeî Trui.</p>
<p>- ‘Geen cent meer,’ hernam Van Zevenaer: ‘en nu, beslaapt er u op; ik kom morgen ochtend eens hooren, hoe de kleine het maakt en of ik haar weêr moet meênemen, of hier kan laten.’</p>
<p>- ‘Weir meineimen!’ herhaalde Trui: ‘ik hoop warempel van beiter.’</p>
<p>Mietje zeide niets; doch zij drukte het kind tegen haar hart, als wilde zij te kennen geven, dat zij er reeds te veel aan gehecht was, om er van te scheiden.</p>
<p>- ‘Voortreffelijk,’ hernam Van Zevenaer: ‘en nu, zoo als gezegd is: ‘morgen ochtend ben ik in tijds weêr bij u: wanneer ik zeg, in tijds: dan bedoel ik daarmede, tusschen elf en twaalf ure; - of tegen dat je man weêr t'huis komt; - want die dient ook zijn stem te geven. - En dan nog iets: je wisselt met niemand een woord over deze zaak voor ik weêr hier ben.’</p>
<p>- ‘Wel dat spreikt!’ zeide vrouw Lammertsz: ‘waar ziet men heir ons voor an?’</p>
<pb n="109"/>
<p>- ‘Zwijgen is de boodschap,’ voegde op gewichtigen toon haar man er bij, die zeker begreep, dat hij toch ook een woordje diende meê te praten en een loodje in 't zakje te leggen.</p>
<p>- ‘Dat is dan afgesproken,’ zeide Van Zevenaer, terwijl hij zijn cigarekoker voor den dag haalde en de hand uitstak naar den blaker, dien Lammertsz hem aanbood.</p>
<p>- ‘Wil men haier niet liever een vlammetje?’ vroeg Trui, terwijl zij reeds naar het zwavelstokkebakje klotste, dat naast den schoorsteen hing.</p>
<p>- ‘Dankje, ik ben al klaar,’ antwoordde de student: ‘hier, vriend Lammertsz! wilje ook niet een cigaar, om 't verlies van je pijp te vergoeden? 't Is een echte Hamburger.’</p>
<p>- ‘Men heir wordt wel vriendelijk bedankt,’ antwoordde Lammertsz, den aangeboden cigaar van alle kanten beschouwende en beruikende: ‘maar als ik hem bewaren mag, dan rook ik hem 'n Zundag op.’</p>
<p>- ‘Zoo als je wilt,’ zeî Van Zevenaer; ‘je zult nu wel weêr naar bed verlangen. Nu! ik wensch je allen verder een geruste nacht.’</p>
<p>- ‘Nacht men haier! wel t'huis!’ klonk het uit drie monden; terwijl onze medicus, zich weder in de almaviva van Galjart gewikkeld en zijn pet tot over de ooren op 't hoofd gedrukt hebbende, de deur uitstapte, en met luchtiger hart en nog sneller tred dan bij zijn komst, den weg opsloeg naar de Breêstraat.</p></div>
<div type="chapter">
<pb n="110"/>
<head rend="h3">Derde hoofdstuk.</head>
<head rend="h4"><hi rend="i">Waarin veel over en weder gepraat, doch geen bepaald besluit genomen wordt; een hoofdstuk dat naar 't vermoedelijk oordeel van sommige lezers best gemist zou kunnen worden</hi>.</head>
<p>De afwezigheid van Van Zevenaer had in den vriendenkring, op de kamer van Bol vergaderd, een soort van onaangename <hi rend="i">parenthesis</hi> veroorzaakt, een leegte, welke men vergeefs poogde aan te vullen. 't Was of noch de wijn, noch het letterbanket, meer smaakte: vergeefs had de gastheer pogingen aangewend om het gesprek weêr te verlevendigen, de meest gewaagde paradoxen opgeworpen, - b.v. dat hitte en koude eigentlijk hetzelfde zijn, dat het Nederduitsch een vrij wat ouder taal is dan 't Latijn, dat een ezel, op gelijken afstand tusschen schepels haver geplaatst, zijn keus nooit bepalen, maar van honger sterven zal; - niemand had den toegeworpen handschoen opgeraapt: - vergeefs had Van Zirik eenige zoogenaamde uien geslagen, men had zich niet eens de moeite gegeven, hem te vertellen, dat ze flaauwer nog dan gewoonlijk waren: - vergeefs had Donia gepoogd, Galjart op het hoofdstuk te brengen der <hi rend="i">conquêtes</hi>, door hem gemaakt; Galjart scheen plotslings in een trappist herschapen: - vergeefs had Hoo-<pb n="111"/>genberg Eylar geplaagd met zijn tweejarig broêrtje en hem voorspeld, dat zijn tweede moeder het stamhuis van Eylar stellig nog met een dozijn spruiten verrijken zou, wat meer geschikt zou wezen om den naam van het geslacht te doen duren, dan om het individueel vermogen der leden te bevorderen; Eylar had op zijn best geluisterd, en, toen het gemaal hem begon te verveelen, vrij blufferig geäntwoord, dat zijn vader geen haar minder was dan wijlen de aartsvader Jacob, en zoo goed als deze in staat om een dozijn zonen figuur in de wereld te laten slaan. In 't kort, een gevoel van ongedurigheid, van landerigheid, van verveeling, had de geheele vergadering ingenomen, met uitzondering alleen van Bleek, die al sedert lang op twee stoelen in slaap was gevallen. Geen wonder was het alzoo, dat, toen Van Zevenaer eindelijk weêr in hun midden verscheen, een algemeen gejuich zijn verschijning begroette.</p>
<p>- ‘Welkom Maleier!’ riep Donia: ‘je brengt ons, hoop ik, als Burgon,
<q rend="bq">Geen kruiden, maar wat nieuws, veel beter dan uw kruiden.’</q></p>
<p>- ‘Wat goeds, hoop ik,’ zeî Bol.</p>
<p>- ‘Ik heb wat goeds weggebracht,’ antwoordde de toegesprokene: ‘en ik ben dubbel blij, dat ik met leêge handen terngkom. Maar schikt wat op, dat ik mijn plaats aan de kachel herneem; want het was niet lekker daarbuiten...en geef mij een van allen een glas wijn.’</p>
<p>- ‘En nu stel ik voor,’ zeide Bol, ‘dat men onzen Maleier niet met vragen bestorme, maar hem tijd gunne om op zijn verhaal te komen...’ - ‘En zijn verhaal te doen,’ viel Van Zirik in.</p>
<p>- ‘Zal Van Zirik dan nooit naar bed gaan?’ vroeg Donia.</p>
<p>- ‘Als ons de Maleier maar niet te lang laat wachten,’ zeide Hoogenberg: ‘wij zitten op heete kolen. - Toe, Maleier! nu hebje je glas gedronken: begin alzoo met je rapport.’</p>
<pb n="112"/>
<p>- ‘Laat een mensch toch uitblazen,’ zeide Van Zevenaer: ‘of denkje, dat het zoo'n vermakelijke wandeling was, heel naar 't andere endje van de stad en terug, door zoo'n weêr?’</p>
<p>- ‘Daar moet een aanstaande dokter niet van weten,’ merkte Van Zirik aan.</p>
<p>- ‘Wel bekom je de maaltijd!’ zeide Van Zevenaer: ‘'t is juist omdat ik nog genoeg dergelijke wandelingen in mijn leven zal moeten doen, dat ik van deze wel verschoond had mogen blijven. Doch dat tot daar aan toe. - Mijn diplomatieke missie is aanvankelijk met goeden uitslag bekroond. Waarachtig! ik denk er over, of ik niet nog van <hi rend="i">carrière</hi> veranderen wil, en voor ambassadeur in plaats van voor geneesheer studeeren.’</p>
<p>- ‘Wel! Olivier Le Dain was niet meer dan barbier, en toch daarbij een fijne diplomaat,’ zeide Bol.</p>
<p>- ‘Ik dacht,’ zeî Van Zirik, ‘dat wij, naar je eigen voorstel, den Maleier zouden laten uitpraten.’</p>
<p>- ‘Ja,’ antwoordde Bol: ‘maar hij is met zijn verhaal nog niet begonnen.’</p>
<p>- ‘En hij zal er ook niet meê beginnen,’ zeide Van Zevenaer: ‘zoolang jelui zulke onnutte zotteklap blijft uitslaan. - Heb jelui gedaan? - Best! zoo luistert.’</p>
<p>En hij gaf hun het verslag, dat de lezer in het vorige hoofdstuk heeft kunnen vinden.</p>
<p>- ‘Alzoo is de zaak zoo goed als geregeld,’ zeide Donia, toen Van Zevenaer geëindigd had met spreken.</p>
<p>- ‘Op de geldquestie na,’ antwoordde deze: ‘doch ik geloof niet, dat die veel bezwaar meer zal opleveren.’</p>
<p>- ‘Met je verlof!’ hernam Hoogenberg: ‘er is nog één punt, dat geregeld zal moeten worden, en dat, naar mijn begrip, juist de grootste moeilijkheid zal veroorzaken: de staat van het kind.’</p>
<p>- ‘Ja, daar heb ik over gedacht,’ zeî Van Zirik: ‘dat
<pb n="113"/>kan gehaspel geven; en wij moeten zorgen, dat wij in geen boete vervallen.’</p>
<p>- ‘Wat boete!’ riep Van Zevenaer: ‘ik weet anders niet, dan dat een geneesheer of vroedvrouw of elk ander, die bij de bevalling tegenwoordig is, volgens de wet gehouden is, daarvan aangifte te doen; maar wat drommel! niet een van ons heeft het kind zien geboren worden.’</p>
<p>- ‘Hm!’ zeide Galjart: ‘zoo ik mij niet bedrieg, staat er evenzeer een boete op, wanneer men een kind gevonden heeft en het niet brengt bij den <hi rend="i">officier municipal</hi>.’</p>
<p>- ‘Eilieve hoor eens!’ riep Van Zirik: ‘waar duivel heeft Galjart die geleerdheid opgedaan? toch niet op 't kollegie; want daar komt hij nooit.’</p>
<p>- ‘Maar wij hebben het kind niet gevonden,’ zeî Eylar: ‘het is ons gebracht.’</p>
<p>- ‘Ik weet niet,’ zeî Donia, glimlachende, ‘of de rechtbank die fijne distinktie wel zou aannemen.’</p>
<p>- ‘Dat zou zij zeker,’ riep Eylar; ‘men mag een strafbepaling niet extendeeren.’</p>
<p>- ‘Dat mag men wel,’ hernam Donia, ‘wanneer een andere interpretatie van de wet tot absurditeiten leiden zou. Wij zijn hier geen letterknechten, als in Engeland.’</p>
<p>- ‘Ja,’ zeide Bol, het hoofd schuddende: ‘wanneer jijlui Juristen het over de questie niet eens zijt, hoe wilje dan, dat de Maleier en ik die decideeren.’</p>
<p>- ‘Dat zal <hi rend="i">ik</hi> wel doen,’ viel Hoogenberg in, een wetboekje uit zijn zak halende: ‘beide partijen hebben gelijk en ongelijk; maar de questie is eigentlijk geen questie. Wat zegt art. 347 van het <hi rend="i">Code Pénal</hi>: <hi rend="i">Toute personne</hi>, <hi rend="i">qui</hi>, <hi rend="i">ayant trouvé un enfant nouveau-né</hi>, <hi rend="i">ne l'aura pas remis à l'officier de l'état civil ainsi qu'il est prescrit par l'article</hi> 58 <hi rend="i">du code civil</hi>, <hi rend="i">sera puni des peines portées au précédent article</hi>.’</p>
<p>- ‘Zieje nu, dat ik gelijk had?’ zeide Galjart.</p>
<pb n="114"/>
<p>- ‘En wat is die straf, waar het vorige artikel van spreekt?’ vroeg Bol.</p>
<p>- ‘Van zes dagen tot zes maanden gevangenis, en van zestien tot driehonderd franken boete,’ antwoordde Donia, begeerig om te toonen, dat hij zijn <hi rend="i">Code Pénal</hi> van buiten kende.</p>
<p>- ‘Maar ik heb weinig trek om in de kast te zitten,’ zeide Bol.</p>
<p>- ‘Stil!’ hernam Hoogenberg: ‘het artikel is nog niet uit. Lees maar wat er volgt: <hi rend="i">La présente disposition n'est point applicable à celui qui aurait consenti à se charger de l'enfant et qui aurait fait sa déclaration à cet égard devant la municipalité du lieu où l'enfant à été trouvé</hi>.’</p>
<p>- ‘Ja, ik wist wel, dat er iets van municipaliteit in kwam,’ zeî Galjart.</p>
<p>- ‘Je ziet dus,’ vervolgde Hoogenberg, ‘dat, zoo wij verklaren voor het kind te zullen zorgen, er voor ons van geen boete of gevangenis sprake kan zijn.’</p>
<p>- ‘Maar droomje nu heelemaal, Katuil?’ vroeg Donia: ‘wij willen immers in de zaak niet voor den dag komen. Als het niet geweest was om alle opspraak te vermijden, hadden wij het geval wel terstond kunnen aangeven waar 't behoorde, en verder voor het kind laten zorgen wie maar woû.’</p>
<p>- ‘Je begrijpt mij verkeerd,’ hernam Hoogenberg: ‘ik begeer niet, dat wij iets verklaren; in-tegendeel, wij blijven buiten aanraking met alle autoriteiten. Maar die Jaspers...’</p>
<p>- ‘Lammertsz,’ verbeterde Van Zevenaer.</p>
<p>- ‘Het doet er niet toe,’ zeide Hoogenberg: ‘die Lammertsz dan, die moet naar den Burgerlijken Stand gaan en de verklaring afleggen, 1<hi rend="sup">o</hi>. dat hij het kind gevonden heeft, en 2<hi rend="sup">o</hi>. dat hij aanneemt er voor te zorgen.’</p>
<p>- ‘Fraai gevonden,’ zeide Eylar: ‘en ik heb er maar twee bezwaren tegen.’</p>
<p>- ‘En die zijn?’ vroeg Hoogenberg.</p>
<pb n="115"/>
<p>- ‘Die zijn, 1<hi rend="sup">o</hi>. dat het de vraag is, of die Lammertsz zoodanige verklaring zal willen afleggen, en 2<hi rend="sup">o</hi>. dat de ambtenaar van den Burgerlijken Stand, of de officier, misschien nieuwsgierig zijn zal, en een nader onderzoek instellen, en zoodoende achter de ware toedracht van de zaak zal komen.’</p>
<p>- ‘Alles hangt er van af,’ hernam Hoogenberg, ‘of die Sammels...’</p>
<p>- ‘Lammertsz!’ schreeuwde Van Zevenaer.</p>
<p>- ‘Sammels heette de neef van Tesselschade,’ zeide Bol.</p>
<p>- ‘Laat een mensch toch uitspreken,’ zeide Hoogenberg: ‘ik zeg, alles hangt er van af, of die Lammertsz wat bij de hand is, en de les goed zal kunnen nazeggen, die wij hem opgeven.’</p>
<p>- ‘Daar zou ik niet voor instaan,’ zeide Van Zevenaer: ‘maar dit doet minder ter zake. Zijn vrouw zal in elk geval het woord doen, en die is gewiktst genoeg om een rad voor de oogen te draaien aan een dozijn ambtenaren van den Burgerlijken Stand en aan het Openbaar Ministerie op de koop toe.’</p>
<p>- ‘Maar met uw verlof,’ zeide Bol: ‘ik stem er niet in toe, dat wij onze overheid bedriegen. Die vrouw zal misschien haar verklaring moeten beëedigen en wij mogen het niet op onze verantwoording nemen, dat wij haar valsch laten zweren.’</p>
<p>- ‘Waar dienen de valsche eeden toe, als men ze niet gebruiken mag?’ vroeg Van Zirik.</p>
<p>- ‘Niet onaardig aangemerkt,’ zeide Bol: ‘maar ik zou niet gaarne medewerken, om die vraag te doen oplossen.’</p>
<p>- ‘Weet jelui wat,’ zeî Galjart: ‘ik neem alles op mij.’</p>
<p>- ‘Op u!’ riepen de overigen, verbaasd.</p>
<p>- ‘Wel ja,’ hernam hij: ‘mijn reputatie is hier toch zoo briljant, dat ik er niet om geef, of men wat meer of wat minder van mij vertelt. Ik zal met dien Lammertsz
<pb n="116"/>meêgaan en aan den ambtenaar verklaren, dat het kind mij door een onbekende is ter hand gesteld, dat ik het bij die lieden gebracht heb, en dat ik zulks beëedigen wil.’</p>
<p>- ‘Dat is edelmoedig! dat is braaf!’ riepen onderscheidene stemmen.</p>
<p>- ‘Heel edelmoedig, maar heel onverstandig,’ zeide Bol: ‘en wij mogen zulk een voorstel, in opgewondenheid gedaan, niet aannemen. - Ik althans verzet er mij tegen.’</p>
<p>- ‘Maar wat drommel!’ zeide Van Zirik: ‘als nu Galjart het wil...het is immers de waarheid, en die begeer jij ook.’</p>
<p>- ‘Ja, duizend kartouwen en quarré-pruiken! ik wil het doen,’ schreeuwde Galjart.</p>
<p>- ‘Wel ja! - 't zou alles redden!’ riepen sommigen. - ‘'t Is dolligheid, 't is glad verkeerd!’ balkten er anderen er tegen in.</p>
<p>- ‘Stilte!’ kreet Bol, op de tafel slaande: ‘moet de meid onze beraadslagingen hooren?’</p>
<p>- ‘Die snurkt in de keuken,’ zeide Eylar.</p>
<p>- ‘Nog eens stilte!’ herhaalde Bol: ‘ik eisch het als gastheer. - Luistert! een overijld besluit, genomen in de stemming, waarin wij ons nu bevinden, zou ons later kunnen berouwen. Bovendien, het is billijk, dat ieder zijn stem hebbe, en daar ligt onze Komeet zoo gerust te slapen, dat zelfs jelui vervaarlijk gebrul hem niet heeft kunnen wakker maken. Wij <hi rend="i">mogen</hi> niets besluiten, zonder dat hij er zijn zegel aan hechte: te minder, omdat hij, geen student zijnde, en bij toeval in deze zaak gehaald, dubbele aanspraak heeft op onze <hi rend="i">égards</hi>. - Nu is 't niet, om jelui weg te jagen...je weet, ik was nooit breekspel, en zou 't allerminst op mijn eigen kast willen zijn; maar ik stel voor, dat wij gaan slapen, en ons morgen, met nuchtere zinnen, op de zaak beraden.’</p>
<p>- ‘Dat voorstel zou ik ondersteunen,’ zeî Van Zeve-<pb n="117"/>naer: ‘ware het niet, dat ik de meesten onder u voor onverbeterlijke slapers ken, die 't bed nimmer dan tegen etenstijd verlaten - en dat ik beloofd heb, tusschen 11 en 12 bij Lammertsz te zijn.’</p>
<p>- ‘Zouden wij niet in staat zijn, te negen ure bij elkander te komen?’ vroeg Bol.</p>
<p>- ‘Boe! welk ordentelijk en beschaafd mensch staat te negen ure op?’ vroeg Eylar.</p>
<p>- ‘Dat is een uur om naar bed te gaan,’ voegde Galjart er bij.</p>
<p>- 't Is zeker heel vroeg,’ merkte Donia aan, zijn kin wrijvende.</p>
<p>- ‘Ik zal prezent zijn,’ zeide Hoogenberg.</p>
<p>- ‘Ik ook,’ zeide Van Zevenaer.</p>
<p>- ‘Ik laat er mij nog niet over uit,’ zeide Van Zirik.</p>
<p>- ‘Wacht! ik weet iets,’ hernam Eylar: ‘ik geloof, dat Gerlof gelijk heeft, en dat wij nu te afgeloopen en te moê zijn om een behoorlijk besluit te nemen; en toch zijn wij allen overtuigd, dat er haast bij 't werk is. Komt morgen ochtend bij mij ontbijten; wie niet komt, blijft weg, en wij delibereeren en konkludeeren bij prezenten.’</p>
<p>- ‘Wat heeft Eylar daar een fijn middel uitgedacht,’ zeî Galjart, ‘om zijn luiheid te kunnen botvieren en toch geen defaut te laten gaan.’</p>
<p>- ‘Ik zal te negen ure bij u zijn,’ zeide Van Zevenaer.</p>
<p>- ‘En ik,’ zeide Bol.</p>
<p>- ‘En ik,’ zeide Hoogenberg.</p>
<p>- ‘Zeg eens, heb je nog van dien ouden Portwijn?’ vroeg Van Zirik: ‘daar zou een mensch nog wat voor doen.’</p>
<p>- ‘Ik hoop voor het noodige te zorgen,’ zeî Eylar.</p>
<p>- ‘Wel! ik beloof niets; maar ik zal zien wat ik doe,’ zeide Donia.</p>
<p>- ‘Ik geef je mijn woord dat ik komen zal,’ zeide Galjart.</p>
<pb n="118"/>
<p>- ‘Jij?’ zeide Donia: - ‘onmogelijk.’</p>
<p>- ‘Je zult het zien,’ zeî Galjart.</p>
<p>- ‘Ik wed van neen,’ zeî Donia.</p>
<p>- ‘Waarom?’ vroeg Galjart.</p>
<p>- ‘Om een fijne flesch,’ antwoordde Donia.</p>
<p>- ‘Dat gaat,’ riep Galjart: ‘je bent allen getuigen.’</p>
<p>- ‘Vertrouw je mijn woord niet, dat je er getuigen bij roept?’ vroeg Donia, wrevelig.</p>
<p>- ‘Jawel!’ zeî Hoogenberg: ‘maar hij wil ons laten meêdrinken.’</p>
<p>- ‘Om den drommel niet,’ riep Galjart, ‘dan zou ik ten minste om acht flesschen moeten wedden.’</p>
<p>- ‘Maar ik vind het beroerd van je, dat je mij niet op mijn woord gelooft,’ riep Donia, bleek van toorn wordende.</p>
<p>- ‘Och kom! krijg jelui geen ruzie,’ zeî Eylar, terwijl hij Donia bij den arm nam: ‘hij meent er immers geen kwaad meê.’</p>
<p>- ‘Waar bemoei jij je meê?’ vroeg de Fries, dien de wijn in een lastige stemming gebracht had: ‘laat hij mij zelf reden geven van zijn woorden.’</p>
<p>- ‘Ei wat!’ zeî Van Zirik, die inmiddels was opgestaan en zijn jas had aangetrokken: ‘je bent dronken.’</p>
<p>- ‘Dronken!’ herhaalde Donia: ‘wacht ik zal je leeren, malle poppegek!’</p>
<p>Eylar en Van Zevenaer schoten toe, om den opgewonden jongeling, die dreigend op Van Zirik losging, tegen te houden, en onze Hagenaar, die geen de minste lust gevoelde om een vroeger reeds gemaakte kennis met de vuisten van den gespierden Fries te hernieuwen, nam die gelegenheid waar om de deur uit te slippen, de trap af te glijden en op straat te komen. Donia, zich met geweld uit de handen van zijn vrienden losscheurende, bij welke gelegenheid een lap van zijn buis in de handen van Eylar bleef, was vaardig om den vluchtende te achtervolgen, toen Hoo-<pb n="119"/>genberg hem den weg versperde en hem de vraag deed, of hij heenging, zonder eerst den gastheer te danken voor zijn onthaal.</p>
<p>- ‘Dat zal ik straks wel doen,’ antwoordde Donia: ‘als ik eerst dien beroerden kwaêjongen een pak slaag heb gegeven.’</p>
<p>- ‘Ei kom!’ zeî Hoogenberg: ‘straks zouje de deur gesloten vinden, en je zult toch niet even onbeleefd willen wezen als Van Zirik, die uitknijpt zonder iemand goeden avond te wenschen.’</p>
<p>- ‘Noch zoo onverstandig om zonder muts of jas in dat belabberde weêr uit te loopen,’ voegde Bol er bij.</p>
<p>- ‘Neen waarachtig, onbeleefd wil ik niet wezen,’ zeide Donia, die gaarne den naam had van alle vormen behoorlijk in acht te nemen. Men kan toch wel zien, dat, met al zijn pretensies, dat Hagenaartje maar een <hi rend="i">parvenu</hi> is zonder manieren. Maar,’ vervolgde hij, terwijl hij zijn jas aantrok, ‘ik zal morgen met hem afrekenen. Nu, <hi rend="i">adieu</hi> Gerlof! en wel verplicht voor je onthaal. Zieje, onbeleefd wil ik niet wezen: <hi rend="i">adieu</hi> heeren! tot morgen.’</p>
<p>- ‘Wacht! ik ga met je meê,’ zeî Eylar, die nog vreesde, dat Donia Van Zirik misschien op zijn kamer zou gaan zoeken.</p>
<p>En, zich vergenoegende met Bol de hand te schudden en aan de overigen zijn vaarwel toe te knikken, volgde hij den Fries.</p>
<p>- ‘Hoe krijgen wij nu dien Amsterdammer nog wakker?’ vroeg Galjart.</p>
<p>- ‘Wel! laat hem gerust hier liggen,’ antwoordde Bol: ‘ik zal hem u morgen wel weêr op de komparitie leveren.’</p>
<p>- ‘Wilje zoo vriendelijk zijn?’ vroeg Hoogenberg: ‘maar hij zal je lastig wezen.’</p>
<p>- ‘Ei wat!’ zeî Bol: ‘ik zal hem met mijn jas toe-<pb n="120"/>dekken en met den zijnen er bovenop. 't Zal hem de moeite sparen, zich morgen weêr aan te kleeden.’</p>
<p>En na eenige hartelijke handdrukken, en herhaalde waarschuwingen, dat men zich vooral toch niet verslapen moest, scheidden de vrienden van elkander.</p></div>
<div type="chapter">
<pb n="121"/>
<head rend="h3">Vierde hoofdstuk.</head>
<head rend="h4"><hi rend="i">Waarin de statuten van een vreemdsoortige vennootschap worden gearresteerd</hi>.</head>
<p>Eylar was, na zijn vriend Donia, niet zonder moeite, te hebben t'huis gebracht, en zich, door aan de deur te luisteren, te hebben verzekerd, dat hij zich naar zijn kamer had begeven, zijn eigen Penaten gaan opzoeken, die op den Apothecarsdijk gevestigd waren. Zich onmiddellijk naar bed begeven hebbende, geraakte hij weldra in een diepen slaap, waaruit hij niet ontwaakte, voordat een welbekende stem hem toeriep: ‘hoe is 't, luiaard? nog in de veêren?’</p>
<p>Eylar lichtte het hoofd op, en was niet weinig verwonderd, het vrolijke en bevallige gelaat van Frederik Galjart te zien.</p>
<p>- ‘Jij al hier, Frits?’ riep hij: ‘hoe laat is het dan wel?’</p>
<p>- ‘De klok slaat daar juist half negen,’ antwoordde Galjart.</p>
<p>- ‘Maar ons <hi rend="i">rendez-vous</hi> is eerst te negen uren, en je ontsteelt me een half uur van mijn slaap...Maar te drommel! je ziet er uit of je de bruîgom waart...hoe heb ik het met je?’</p>
<p>Inderdaad, Galjart had schoon linnengoed aan, een fraaien zwart zijden das, een donkergeel vest met gewerkte randen,
<pb n="122"/>en een blaauwen rok met vergulde knoopen: zijn laarzen blonken als spiegels en zijn haar was van welriekende geuren doortrokken.</p>
<p>- ‘Welke winkeldochter hebje al zoo vroeg het hoofd op hol wezen maken?’ vervolgde Eylar, hem meer en meer naauwkeurig opnemende: ‘je hangt den <hi rend="i">petit-maître</hi> uit, of je Van Zirik zelf waart.’</p>
<p>- ‘Niet volkomen,’ antwoordde Galjart met een glimlach: ‘maar ik was er op gesteld, de weddingschap te winnen en ik heb de noodige voorzorgen genomen: ik wist, dat, zoo ik terstond naar huis en naar bed ging, er alle kans was, dat ik niet voor tegen den middag wakker zou worden: ik heb dus geflaneerd tot zeven uren; toen ben ik naar huis gegaan, heb mij gewasschen en van top tot teen verkleed, en ben nu weêr zoo frisch gelijk een hoen.’</p>
<p>‘Geflaneerd! al dien tijd? In dat fraaie weêr?’ vroeg Eylar, verbaasd.</p>
<p>‘Niet precies,’ antwoordde Galjart: ‘maar wat doet het er toe? - <hi rend="i">me voilà</hi>.’</p>
<p>- ‘Galjart!’ hernam Eylar, terwijl hij bedenkelijk het hoofd schudde: ‘je zult je nog naar de haaien helpen.’</p>
<p>- ‘Hoe is 't?’ vroeg Galjart: ‘sta je op?’</p>
<p>- ‘Ik moet wel,’ antwoordde Eylar: ‘maar, nu je toch eenmaal hier bent, zoo roep de meid, en zeg haar, dat zij het ontbijt klaarzet en het noodige haalt ter ontvangst van onze vrienden.’</p>
<p>- ‘Geefje mij <hi rend="i">carte blanche?</hi>’ vroeg Galjart.</p>
<p>- ‘Dat doe ik,’ antwoordde Eylar: ‘doch maak het niet te grof.’</p>
<p>- ‘Je zult tevreden zijn,’ hernam zijn vriend, en liep naar de voorkamer; terwijl Eylar, hoezeer niet dan met tegenzin, het warme bed verliet en zich aankleedde. Toen hij zijn <hi rend="i">toilet</hi> gemaakt had, en het voorvertrek binnentrad, vond hij, dat zijn vriend den tijd niet verloren, maar een
<pb n="123"/>zoo stevig ontbijt had in gereedheid laten brengen als de gelegenheid toeliet. Niet lang duurde het, of Hoogenberg en Van Zevenaer kwamen opdagen en, een minuut of wat na negenen, ook Bol met den Amsterdamschen koopmanszoon.</p>
<p>- ‘Wel!’ zeî Hoogenberg: ‘over je tijd, vriend Gerlof! dat zijn we niet van je gewend.’</p>
<p>- ‘Nu,’ antwoordde Bol: ‘bedenk, dat ik mijn gast, die aan mijn zorg was toevertrouwd, niet mocht achterlaten: en het heeft mij vrij wat moeite gekost, hem uit zijn zoete rust te doen ontwaken.’</p>
<p>- ‘Wel zoo, Amsterdammer!’ zeide Galjart, terwijl hij Bleek op den schouder tikte: ‘nu heb je zelf eens het studentenleven in praktijk gebracht, en dat is braaf van je. Heeft de slaap je wat opgefrischt?’</p>
<p>- ‘Dat kan ik juist niet zeggen,’ antwoordde Bleek, die er alles behalve opgefrischt uitzag: ‘ik heb een hoofdpijn, dat ik niet uit mijn oogen zien kan.’</p>
<p>- ‘Daar is niets beter voor, dan een glas portwijn,’ zeide Galjart, terwijl hij een roemer volschonk.</p>
<p>- ‘Gekheid!’ zeî Van Zevenaer: ‘eet eerst een paar broodjes, mijn heer Bleek, en je zult zien, dat het overgaat.’</p>
<p>- ‘Ik zou geen brok kunnen binnenkrijgen,’ zeide Bleek.</p>
<p>- ‘Verbeelding,’ hernam Van Zevenaer: ‘waartegen je je verzetten moet. Geloof nu eens den medicus; volg mijn recept, doe je best om wat te eten, en je zult mij straks dank weten voor mijn raad.’</p>
<p>- ‘Komaan,’ zeide Galjart, ‘de dokter gelast het: dus, stop er dit broodje met ossetong maar in; van middag moeten Hoogenberg en jij mijn gasten zijn. Ik beloof je, zoo het diner al niet zeer briljant zal wezen - want onze arme akademiestad levert niet veel op - ik zal je goeden
<pb n="124"/>wijn schenken, en zorgen, dat je je van avond niet verveelt. Wat drommel! je bent hier om je te amuzeeren, en amuzeeren zalje je ook, <hi rend="i">ou j</hi>'<hi rend="i">y perdrai mon latin</hi>.’</p>
<p>- ‘Dat zou juist zoo'n groot verlies niet zijn,’ zeî Eylar, lachende.</p>
<p>- ‘Geen personaliteiten, als 't u belieft,’ hernam Galjart: ‘ik beloof je, als je promoveert, dat ik opponeeren zal, en een Latijntje spreken, zoo goed als Professor Borger of Willem Groen durven denken.’</p>
<p>- ‘Zouden wij,’ vroeg Bol, ‘nu ook, in afwachting van de promotie van Eylar, eens overgaan tot het onderwerp onzer samenkomst? Het zal toch wel nutteloos zijn, op onze vrienden te wachten. Donia zal zijn roes moeten uitslapen, en Van Zirik zal wegblijven uit vrees van Donia te ontmoeten.’</p>
<p>- ‘Recht zoo!’ zeide Eylar: ‘tot onze zaak - maar is onze vriend Bleek op de hoogte?’</p>
<p>- ‘Ik heb hem medegedeeld, wat hem noodig was te weten,’ antwoordde Bol: ‘en tevens nog eens nagedacht over den besten weg, dien wij te volgen hebben. Ik ben van oordeel, dat, indien Lammertsz en zijn vrouw zijn over te halen om een verklaring af te leggen, dat zij het kind zullen tot zich nemen, en men neemt daar genoegen meê aan den Burgerlijken Stand, de zaak gevonden is; - doch dat daar-en-tegen, indien men van hen nadere inlichtingen vordert, wij ons gezamentlijk voor de bevoegde macht zullen moeten begeven en...de waarheid zeggen.’</p>
<p>- ‘En uw reputatie?’ vroeg Eylar.</p>
<p>- ‘Ik heb haar lief,’ antwoordde Bol: ‘want zij is mijn eenige bezitting; maar plicht gaat boven alles: en mijn geweten zal gerust zijn.’</p>
<p>- ‘Ik vind u wat al te naauwgezet, Gerlof!’ zeide Eylar: ‘doch ik gaf mij zelf liever aan als vader van het kind, dan dat uw reputatie schipbreuk leed.’</p>
<pb n="125"/>
<p>- ‘Je bent een beste kerel,’ zeide Bol, hem de hand over tafel toestekende: ‘maar ik zou uw grootmoedigen leugen nimmer willen aannemen. - Vrienden! er is niet een onder ons, die zich in deze zaak het minste verwijt te doen heeft: - en laat dit alzoo blijven. Wij allen, wij nemen een heiligen plicht op ons, waarvan wij gisteren avond in onze opgewondenheid waarschijnlijk het volle gewicht niet hebben kunnen voelen. Laten wij hier beloven, dien plicht te blijven vervullen; doch tevens, bij die vervulling, geen anderen plicht te schenden.’</p>
<p>- ‘Dat beloven wij!’ riepen de jonge lieden: bij Bleek kwam er echter de belofte maar half verstaanbaar uit; daar hij juist bezig was, met de grootst mogelijke zelfverloochening, een tweede broodje met ossetong naar binnen te werken.</p>
<p>- ‘En wat is nu de beste manier,’ vroeg Bol, ‘om dien Lammertsz te beduiden, het kind tot zich te nemen?’</p>
<p>- ‘Hij zal het niet doen,’ zeide Hoogenberg: ‘en hij zal gelijk hebben ook, tenzij hij een tegenverklaring van ons bezitte, dat wij voor de kosten instaan.’</p>
<p>- ‘De aanmerking van Hoogenberg is juist,’ zeide Van Zevenaer: ‘en daarom zal 't goed zijn, zoo wij terstond zulk een verklaring opmaken en teekenen.’</p>
<p>- ‘Maar er ontbreken nog twee van ons,’ merkte Galjart aan.</p>
<p>- ‘O! die zullen later wel teekenen,’ zeî Hoogenberg: ‘dat levert geen bezwaar: waar hebje papier, Eylar? Ik zal beproeven zulk een verklaring te stellen.’</p>
<p>- ‘Nog iets,’ zeide Bol: ‘naar 't mij voorkomt, is die familie Lammertsz juist niet de meest geschikte, om aan ons pleegkind de beste begrippen in te prenten van zedelijkheid en godsdienst.’</p>
<p>- ‘Dat vindt zich later,’ zeî Van Zevenaer: ‘bij provizie heeft het kind alleen een min noodig.’</p>
<pb n="126"/>
<p>- ‘Juist: <hi rend="i">virtus post nutricem</hi><note n="1)" place="foot">‘Eerst een min, dan de deugd’: - parodie van een bekend gezegde van Juvenalis.</note>,’ hernam Bol: ‘maar laat mij uitspreken. Ik begrijp zeer goed, dat wij voor 't oogenblik niet zeer keurig kunnen zijn, en b.v. niet aan Mevrouw van Berchem of aan Mevrouw de Maulde kunnen vragen, ons pleegkind de borst te geven; maar ik zou ongaarne zien, dat het lang bij die Lammertszen bleef. Kwade voorbeelden en kwade leeringen vinden maar al te vroeg een luisterend oor en een volgzaam hart. Ik wensch alzoo, dat wij wel duidelijk, bij onze verklaring, ons het recht voorbehouden, het kind terug te nemen wanneer wij 't verkiezen.’</p>
<p>- ‘Ik geloof,’ zeî Hoogenberg, die ondertusschen had zitten schrijven, en nu zijn pen achter 't oor stak: ‘dat ik aan het bezwaar dat door u geöpperd is, ben te gemoet gekomen. Luister maar!’ En hij las het navolgende opstel:</p>
<p>- ‘Wij ondergeteekenden enz. (volgen de namen) verbinden ons bij deze, zoo gezamentlijk als ieder voor 't geheel, aan...hoe heet de vent ook weêr, Maleier?’</p>
<p>- ‘Dirk Lammertsz.’</p>
<p>‘...aan Dirk Lammertsz, tot kostgeld van het kind, waarvan door hem op den zesden December 182. aangifte is gedaan bij den Burgerlijken Stand ten name van Klaasje Zevenster, te voldoen een som van...gulden in 't jaar (het cijfer nader in te vullen), dewelke hem zullen worden uitbetaald...’</p>
<p>- ‘Vooruit betaald,’ verbeterde Van Zevenaer: ‘anders doet hij 't niet.’</p>
<p>‘Vooruit betaald bij driemaandelijksche termijnen van <hi rend="i">f</hi>...elk, en voorts te vergoeden alle voorschotten, voor de kleeding van gezegde Klaasje Zevenster gedaan of door ziekte of overlijden veroorzaakt, - alles tot wederopzeggens toe,
<pb n="127"/>en behoudende de ondergeteekenden zich voor, het kind weder tot zich te nemen, wanneer hun dit goed zal dunken.’</p>
<p>- ‘Heel mooi zoo!’ zeide Eylar: ‘alleen heb ik bezwaar tegen de laatste zinsnede.’</p>
<p>- ‘En dat waarom?’ vroeg Hoogenberg.</p>
<p>- ‘Wel!’ zeide Eylar: ‘omdat zij dan het kind niet behoeven af te geven, tenzij wij het met ons achten terugeischen; en het zou moeilijkheid kunnen inhebben, alle acht te vinden.’</p>
<p>- ‘Je hebt gelijk,’ zeide Hoogenberg: ‘laten wij er dan achter voegen, dat ten minste drie onzer het meisje moeten terugeischen.’</p>
<p>De bijvoeging werd aangenomen en het stuk geärresteerd.</p>
<p>- ‘En nu, wie onzer schrijft het mooist? Eylar, geloof ik. - Schrijf jij 't eens in 't net.’</p>
<p>- ‘Moet het niet op zegel?’ vroeg Bleek.</p>
<p>- ‘Och! daar zal Lammertsz niet op zien,’ antwoordde Hoogenberg.</p>
<p>- ‘Ik feliciteer je, Katuil!’ zeî Van Zevenaer.</p>
<p>- ‘Waarmede?’ vroeg Hoogenberg.</p>
<p>- ‘Dat je eindelijk den naam hebt leeren zeggen,’ zeî Van Zevenaer: ‘maar als je zoo'n werk hebt met eigennamen te leeren, zal het je later lastig worden in je praktijk.’</p>
<p>- ‘Och!’ zeî Hoogenberg: ‘als <hi rend="i">wij</hi> de rechtspunten maar onthouden; de namen gaan de prokureurs aan.’</p>
<p>Op dit oogenblik hoorde men voetstappen op de trap; de deur ging open, en Donia met Van Zirik stormden binnen.</p>
<p>- ‘<hi rend="i">Au grand complet!</hi>’ riep Eylar uit, in de handen klappende.</p>
<p>- ‘De fijne flesch is mijn,’ zeide Galjart tegen Donia.</p>
<p>- ‘Ik ben de weddingschap eerlijk kwijt,’ erkende deze.</p>
<p>- ‘Heugt je die nog?’ vroeg Van Zevenaer.</p>
<p>- ‘Om de waarheid te zeggen,’ antwoordde Donia, ‘zoo maar half en half. Ik ontwaakte heden morgen met
<pb n="128"/>een soort van twijfel of ik gisteren bij 't scheiden niet een stuk in mijn kraag had. Ook zweefde mij zoo iets voor den geest, van een twist, dien ik gehad had. Het eenige wat ik mij volkomen herinnerde, was, dat ik beloofd had, te negen uren hier te zijn. Ik stond op, kleedde mij, liep, <hi rend="i">en passant</hi>, bij Van Zirik op, haalde hem zijn kooi uit, en hoorde van hem, dat ik hem een pak slaag beloofd en met Galjart een weddingschap had aangegaan. Ik beken, dat ik deze eerlijk kwijt ben; maar aangezien Van Zirik zijn pak slaag ook wel verdiend zal hebben, weet ik er niet beter op, dan dat hij de flesch aan Galjart betale; dan schenk ik hem de klappen kwijt!’</p>
<p>Een algemeen gelach begroette dit voorstel.</p>
<p>- ‘Een nieuwe manier van zijn wissels te endosseeren,’ zeî Hoogenberg.</p>
<p>- ‘Maar ik bedank voor het endossement,’ zeî Van Zirik.</p>
<p>- ‘Nu! dan dient alles te blijven zoo als het is,’ zeî Donia, ‘en het recht moet zijn gang gaan,’ en meteen, Van Zirik beetpakkende, leide hij hem, ondanks zijn tegenspartelen, dwars over zijn knieën en gaf hem al lachende een zachte kastijding, hoedanige men aan kinderen toedient.</p>
<p>- ‘Hoe is het, Donia!’ vroeg Eylar: ‘komje hier om te vechten, of om ernstige zaken te behandelen?’</p>
<p>- ‘Het recht is voldaan,’ antwoordde Donia, terwijl hij den patiënt losliet: ‘en wij kunnen overgaan tot de orde van den dag. Wat is er verhandeld? En wat staat ons te doen?’</p>
<p>- ‘Niet anders, dan dit stuk te teekenen,’ antwoordde Eylar, hem de overgeschreven verbintenis overreikende.</p>
<p>- ‘Ik teeken alles wat jijlui teekent,’ zeide Donia, die nog een weinig opgewonden was, ‘en Van Zirik ook: anders krijgt hij een nieuwe kastijding.’</p>
<p>- ‘Wees toch niet kinderachtig, Donia!’ zeide Bol:
<pb n="129"/>‘het geldt hier ernstige verplichtingen, die wij op ons nemen.’</p>
<p>- ‘En ik onderstel, dat jelui er ernstig over hebt nagedacht,’ zeide Donia: ‘en als dat zoo is, heb ik genoeg vertrouwen in jelui, om overtuigd te zijn, dat je niets besloten hebt dan wat wijs, goed en nuttig is.’</p>
<p>- ‘Als je 't zoo opneemt,’ hernam Bol, ‘dan heb ik niets te zeggen.’</p>
<p>Het stuk ging nu ter onderteekening rond. Toen deze formaliteit was afgeloopen, zeide Van Zevenaer:</p>
<p>- ‘Nu stel ik voor, dat een van u mij vergezelle naar Lammertsz en mij helpe die zaak in orde te brengen; terwijl de overigen hier blijven om de punten nader te regelen van onze onderlinge overeenkomst.’</p>
<p>- ‘En wie wilje meê hebben, Maleier?’ vroeg Eylar.</p>
<p>- ‘De Katuil,’ antwoordde Van Zevenaer.</p>
<p>- ‘Het zij zoo,’ zeide deze: ‘hoewel ik vooraf de toegevende verschooning van onze vrienden inroep, zoo ik niet aan hun verwachting voldoe: ik reken echter op de hulp van den Maleier, die dit volkje beter kent en mij in deze <hi rend="i">terra incognita</hi><note n="1)" place="foot">‘Onbekend land’</note> wel tot gids zal strekken.’</p>
<p>- ‘Ik zal mijn best doen,’ zeide de Maleier: ‘maar nu nog een punt, eer wij gaan. Ik heb ruim ƒ 40 van de kollekte, en die som vrees ik dat, in weêrwil van hetgeen ik gisteren avond zeide, niet toereikend zal wezen, indien wij het eerste kwartaal moeten vooruit betalen. Daarom, Eylar! leen mij, of liever leen aan de algemeene kas nog ƒ 25, zoo je ze hebt.’</p>
<p>- ‘Hier is een bankje van ƒ 40,’ zeî Eylar: ‘dat's al wat ik bezit.’</p>
<p>- ‘Ook goed,’ zeî Van Zevenaer, droogweg: - ‘en nu, voorwaarts marsch! - Tot straks, heeren!’</p>
<pb n="130"/>
<p>De beide vrienden gingen op weg en waren nog een wijl voor den tijd, door Van Zevenaer bepaald, aan de woning van Lammertsz. De man was nog aan de fabriek, en het oudste kind naar school: vrouw Lammertsz zat aardappelen te schillen en haar dochter met de vondeling op haar schoot, terwijl haar jongste telg in zijn wieg lag.</p>
<p>- ‘Wel!’ vroeg Van Zevenaer: ‘hoe heeft de kleine meid het gemaakt?’</p>
<p>- ‘O! heil zoet,’ antwoordde Mietje: ‘'t is een engeltje. 't Hait straks de luikjens eens opengedaan en 't hait watte lieve kaikertjens.’</p>
<p>- ‘Mair 't zou main toch wonderen,’ zeî vrouw Lammertsz, op vrij snibbigen toon, ‘dat men haier niet zou weten wie er de vader van was.’</p>
<p>- ‘Wel wie zeit dat?’ vroeg Van Zevenaer, lachende: ‘ik ben er de vader van, en mijn heer ook, en dan nog zes andere heeren bovendien. Dat is juist het mooie van de zaak. Alleen doet zich hier de zonderlinge omstandigheid op, dat, terwijl men gewoonlijk in dergelijke gevallen den vader niet kent, en de moeder wel, hier juist het omgekeerde plaats heeft. Aan vaders heeft het kind, gelijk je hoort, geen gebrek; maar ik mag al mijn leven water drinken, zoo een van de acht vaders weet, wie de moeder is.’</p>
<p>- ‘Nu! dat is zaiker al heil rair,’ zeide vrouw Lammertsz, met het gezicht van iemand, die niet overtuigd is, en haar bijzondere redenen heeft, waarom zij niet verlangt overtuigd te worden: ‘de naam waist het toch anders uit.’</p>
<p>- ‘Welke naam?’ vroegen de beide vrienden, eenigszins verrast.</p>
<p>- ‘Wel! die op dat pampier staat, dat in de doos lag,’ antwoordde de vrouw.</p>
<p>- ‘Wel ja!’ voegde Mietje er bevestigend bij: ‘<hi rend="i">Klaasje Zevenster</hi>.’</p>
<p>- ‘Juist,’ zeide Van Zevenaer, terwijl hij Hoogenberg
<pb n="131"/>op den voet trapte om hem te waarschuwen zich buiten deze zaak te houden: ‘dat papier hebje in die doos gevonden: - en het dient wel bewaard te worden, even als die doos: want die kunnen nog eens tot ontdekking leiden van de ouders van het kind. Maar dewijl mijn vrienden en ik nu geen mensch kennen, 't zij man of vrouw, die Zevenster heet, zoo houden wij 't er voor, dat de naam uit de lucht gegrepen is en alleen dienen moet om aan de lieden het spoor bijster te maken. Doch, dat daargelaten: hebje nagedacht over mijn voorstel van gisteren nacht?’</p>
<p>- ‘Ja,’ antwoordde vrouw Lammertsz: ‘maar wat zal ik men haier zeggen: wai weiten niet hoe of wat; het kind komt zoo uit de lucht vallen...’</p>
<p>- ‘Dat doen alle vondelingen,’ viel Van Zevenaer in.</p>
<p>- ‘Nu ja,’ vervolgde de vrouw: ‘maar ik zeg al teugens Mie: Mie! zeg ik, wie weit, zeg ik, of wai geen kwaad kennen met dat kind te houen, zeg ik. Men heir Van Zevenaer is wel een knap mensch, zeg ik, maar hai is toch nog jong, zeg ik, en wie wait, zeg ik, of hai wel alles zoo weit, wat er op staat, zeg ik, en of wai er gein kwaad mei kennen.’</p>
<p>- ‘Wel!’ hernam van Zevenaer, die wel begreep, dat de geöpperde bezwaren alleen moesten dienen als voorloopers van hoogere eischen: ‘dat is nog al zoo dom niet van je geredeneerd, moeder! en daarom heb ik hier mijn vriend Hoogenberg meêgebracht, die een advokaat is, of het althans eerstdaags staat te worden, en die je dat alles precies naar de wet zal uitleggen.’</p>
<p>Bij moeder en dochter was op het zien van Hoogenberg, dien zij niet kenden, het vermoeden ontstaan, dat hij, of de vader van 't kind, of althans een nabestaande was; nu zij hem echter advokaat hoorden betitelen, en bij haar zelve de opmerking maakten, dat hij er, met zijn bril, machtig ‘geleerd’ uitzag, gaven zij dat vermoeden op.</p>
<pb n="132"/>
<p>- ‘Wel vrouwtje!’ zeide Hoogenberg, met veel deftigheid het woord opvattende: ‘jij spreekt als een boek, en je hebt ten volle gelijk, datje er inderdaad slecht zoudt kunnen afkomen, indien je het kind in huis hield zonder het aan te geven. Maar dat is ook geenszins de bedoeling. Je man zal er wel degelijk voor naar 't Stadhuis moeten gaan met een paar getuigen, en verklaren, dat hij het kind voor zijne rekening neemt.’</p>
<p>- ‘Wat zait uwees?’ riep vrouw Lammertsz verontwaardigd uit: ‘main man het kind voor zain reikening nemen!’</p>
<p>- ‘Wel te verstaan, de verzorging van het kind. Hij moet, zeg ik, verklaren, dat hij er voor zorgen zal.’</p>
<p>- ‘Hai zorgen!’ herhaalde Trui; ‘wat woû hai zorgen?’</p>
<p>- ‘Nu ja,’ hernam Hoogenberg: ‘hij is het hoofd van het huisgezin en verbindt zich dus voor u allen. Misschien zal het noodig zijn, en in allen gevalle nooit kwaad kunnen, datje de verklaring meê doet.’</p>
<p>- ‘Mair,’ vroeg Trui op wantrouwenden toon: ‘dan binnen wai zoo goed als vast a'n het kind, ons leven lang misschien.’</p>
<p>- ‘En juist daarom,’ hervatte Hoogenberg: ‘geven wij u van onzen kant een stuk in handen, waarbij wij aannemen, u te vergoeden wat door u ten behoeve van het kind is besteed. Ik heb het stuk hier: het is door ons allen onderteekend en ieder onzer afzonderlijk is tot het nakomen van de daarin vermelde voorwaarden verplicht.’</p>
<p>- ‘Mair,’ vroeg Trui: ‘as de haieren het kind voor haarloi reikening neimen, wairom motten wai het dan aangeiven en wairom doen ze 't dan zelvers niet?’</p>
<p>- ‘Wel! omdat wij niet bekend willen wezen,’ antwoordde Hoogenberg: ‘de menschen babbelen altijd meer dan noodig is en zij zouden misschien verkeerde gevolgtrekkingen maken. 't Is genoeg, dat jij ons kent en je geld van ons krijgt.’</p>
<pb n="133"/>
<p>- ‘Hm ja!’ zeî Trui: ‘ik zie al, men haier hait een spaiker voor ieder gat. Maar, as ze nou a'n m'n man vragen, hoe hai a'n het kind gekommen is?’</p>
<p>- ‘Wel! dan heeft hij eenvoudig te zeggen, dat het kind hem in een doos is t'huis gestuurd - en je kunt de doos wijzen, en 't papier, dat er in lag, - dan zullen ze niet verder vragen. Is je man nog al bij de hand?’</p>
<p>- ‘Och men haier!’ antwoordde de vrouw: ‘wat zel ik je dair veul van zeggen? hai is knap voor zen werk, dat mag gezeid worden; mair bai de menschen is ie zoo <hi rend="i">bleu</hi>, dat het niet om te zeggen is. Ik zeg hem dikkels: Dirk! zeg ik, hoe kanje nou zoo met een mond vol tanden staan, zeg ik, of je geen tien kunt tellen? Ja kaik, als hai het woord mot doen, dan loopt het zaiker mis.’</p>
<p>- ‘Nu, dan is het u wel vertrouwd, het woord voor hem te doen,’ hernam Hoogenberg: ‘ik hoop, dat je goed verstaan hebt, watje zeggen moet.’</p>
<p>- ‘Ja, dat 's nou minder,’ zeî Trui: ‘mair nou dien ik nog vooraf wel te weiten, wat ons de moeite zal opbrengen.’</p>
<p>- ‘Dat heb ik je immers in den verloopen nacht al gezeid,’ antwoordde Van Zevenaer: ‘benje mijn voorslag al vergeten? veertig gulden alle drie maanden is dunkt mij redelijk voor een kind, datje niets kost.’</p>
<p>- ‘Niets kost!’ herhaalde vrouw Lammertsz met verontwaardiging: ‘en de kleertjens? en een wieg? en het bewasschen? en de zeip? en het taidverlies...want terwijl Mie het kind de borst geeft, kan zij toch niets anders uitvoeren, en...’</p>
<p>- ‘Ik hebje immers gezegd,’ hernam Van Zevenaer: ‘dat wij alle extra-onkosten voor onze rekening nemen, en u dertig gulden in de hand geven.’</p>
<p>- ‘Om de min laikent men haier niet te denken,’ zeide Mietje, op een half huilenden, half lachenden toon.</p>
<p>- ‘Ja,’ antwoordde Hoogenberg: ‘dat zalje onder me-<pb n="134"/>kaâr dienen te vinden. Maar dat neem ik over mij, datje behoorlijk zult hebben wat aan een min toekomt, voor het eerste tandje van het kind, en voor de eerste reis, dat het schoentjes draagt, en voor kermis en nieuwejaar - en nog wat fraais bovendien als wij over u tevreden zijn.’</p>
<p>- ‘Nou ja, de heiren Stedenten zellen het wel goed met me maken,’ zeide Mietje: ‘daar ben ik niet bang voor.’</p>
<p>- ‘Hoe is 't moeder!’ hernam Van Zevenaer, ‘is de overeenkomst gesloten?’</p>
<p>- ‘Ik zel er toch eerst nog met me man over motten spreiken,’ antwoordde Trui: ‘de man is de baas.’</p>
<p>- ‘Ei wat! daar hebje gelegenheid genoeg toe gehad,’ riep Van Zevenaer: ‘wij moeten nu antwoord hebben; of ik loop naar 't gasthuis en laat het kind halen.’ En zich zeer knorrig veinzende, stond hij op.</p>
<p>- ‘Als men haier er vijftig gulden in 't verreljair van maakte,’ hernam vrouw Lammertsz.</p>
<p>- ‘Kom! kom!’ zeide Hoogenberg: ‘'t is voor een jaar, en in 't volgende maken wij een nieuw akkoord.’</p>
<p>- ‘Hoe is 't? Moet ik gaan of blijven?’ hernam Van Zevenaer.</p>
<p>- ‘Nou! in Gods naam dan,’ zeide Trui: ‘'t is omdat het zoo'n lief bloedje is, en dat het zonde zou zijn as het nair 't gasthuis ging: mair de haieren zellen 't, hoop ik, nog wel schipperen.’</p>
<p>- ‘Hebje ook een pen met inkt bij de hand?’ vroeg Hoogenberg.</p>
<p>- ‘Een dokter zonder inktkoker!’ riep Van Zevenaer, terwijl hij een geribden zilveren inktkoker voor den dag haalde, dien hij, bij gelegenheid dat hij zijn doktoraal examen had afgelegd, van een peettante ten geschenke had gekregen.</p>
<p>En terwijl Hoogenberg op de voor hem liggende verbintenis het opengebleven cijfer invulde, tastte Van Zevenaer in zijn zak en telde het geld op de tafel.</p>
<pb n="135"/>
<p>- ‘Hier,’ zeide hij, ‘zijn de dertig gulden, welke ik u voor de kleêrtjes beloofd heb, en hier zijn de veertig gulden voor 't eerste kwartaal. Dat is, dunkt mij, een aardig sommetje om den winter meê in te gaan.’</p>
<p>Mietje bleef den blik op het geld gevestigd houden, zoolang het van de tafel in den beugeltas van haar moeder overging, en zeide toen op een toon van beklag:</p>
<p>- ‘En de min wordt weêr vergeten.’</p>
<p>- ‘Wat drommel!’ zeî Van Zevenaer: ‘nieuwjaar is kort ophanden, en of je moeder of jij het geld hebt, is dat niet hetzelfde?’</p>
<p>- ‘Moeder zal het de borst niet geven,’ antwoordde Mietje.</p>
<p>- ‘Wel!’ hernam Van Zevenaer, die geloofde dat hij de min te vriend moest houden: ‘hier hebje een driegulden als Godespenning. En nu, moeder Lammertsz! je weet, wat je verder te doen hebt. Je neemt de doos meê naar 't stadhuis, met het papier, waar de naam van het kind op staat, en...’</p>
<p>- ‘Laat mij die doos nog eens zien,’ zeî Hoogenberg, wien het op eens te binnen schoot, dat gemeld voorwerp den avond te voren niet met de vereischte aandacht bekeken was geworden.</p>
<p>- ‘De doos werd voorgebracht, door de beide vrienden in handen genomen, en deze reis met oplettendheid van alle zijden beschouwd.</p>
<p>- ‘Er is niets bijzonders aan te zien,’ zeide eindelijk Hoogenberg: ‘'t is een doos als andere doozen.’</p>
<p>- ‘Aan te zien, neen,’ zeide Van Zevenaer: ‘maar ruikje niets?’ voegde hij er bij, de doos besnuffelende.</p>
<p>- ‘Wat moet ik ruiken?’ vroeg Hoogenberg.</p>
<p>- ‘Die doos riekt Engelsch,’ antwoordde Van Zevenaer: ‘die is in Engeland gemaakt of er is Engelsch goed in geweest.’</p>
<pb n="136"/>
<p>- ‘Je hebt waarachtig gelijk,’ zeide Hoogenberg, die nu ook die eigenaardige lucht rook, die, uit gemengde steenkooldamp, gas en krijt ontstaan, in Londen alles doortrekt, en de voorwerpen, die er vandaan komen, onderscheidt: - ‘zou ons Klaasje een Engelsch produkt zijn?’</p>
<p>- ‘Dan ware de moeder misschien na te sporen,’ merkte Van Zevenaer aan.</p>
<p>- ‘In elk geval,’ hernam Hoogenberg: ‘mogen wij de mogelijkheid van den goeden uitslag eener nasporing niet belemmeren; alzoo, vrouw Lammertsz, je neemt die doos meê naar 't stadhuis, je verzoekt, dat ze die ergens goed bewaren, en je laat er je een <hi rend="i">reçu</hi> van geven. - En nu, goede morgen. Een van ons beiden komt van avond nog wel eens hooren hoe je gevaren bent.’</p>
<p>Nadat de vrouw beloofd had, in alles volgens den gegeven last te handelen, en de beide studenten elk een kus op de roode wangetjes van hun pleegkind gedrukt hadden, verlieten laatstgemelden het huis.</p>
<p>- ‘Je hadt haar het geld niet moeten betalen voor haar terugkomst van 't stadhuis,’ zeide Hoogenberg, toen zij zich weder op straat bevonden: ‘als men nu eens begrijpt, haar aangifte niet zonder voorloopig onderzoek aan te nemen, en men komt te ontdekken, wie de moeder is, dan zijn wij ons geld voor niets kwijt.’</p>
<p>- ‘Dan had jij haar niet moeten aanbevelen, zoodanig onderzoek uit te lokken, door aan de heeren van 't stadhuis te vertellen, dat die doos een Engelsche lucht had,’ zeide Van Zevenaer: ‘maar ik ben op dat punt vrij gerust. Zij zal veel te bang zijn, het kind weêr kwijt te raken, en de lieden niet wijzer maken dan zij dienstig acht: ja ik laat mij villen, indien zij hun niet een roman opdischt, zoo fijn als wij ooit hadden kunnen uitdenken, en hun een rad voor de oogen draait, dat hun alles groen en geel wordt en zij naar niets vragen.’</p>
<pb n="137"/>
<p>- ‘Maar wij hadden beloofd, de overheid niet te misleiden,’ merkte Hoogenberg aan, met een schalkschen lach.</p>
<p>- ‘Wel, doen wij dat dan?’ vroeg zijn vriend: ‘de hemel beware mij, ooit ofte immer de logens van Trui Lammertsz voor mijn rekening te nemen. Wat zij aan 't stadhuis zal vertellen blijve te harer verantwoording. - In allen gevalle, zoo het wijf liegt, ons geweten blijft onbezwaard; want wij hebben haar niets verteld dan wat zuivere waarheid is.’</p>
<p>- ‘Verteld, ja,’ zeide Hoogenberg: ‘maar dat je haar toch op een punt misleid hebt, zulje niet ontkennen: - immers je hebt haar in de heilige overtuiging gebracht, dat het papier, waar de naam op stond, in de doos lag, toen die bij ons gebracht werd: - en dat je dit met opzet deedt, heb ik uit den trap, dien ik van je kreeg, meenen te begrijpen.’</p>
<p>- ‘En dat je daar geen kwaad in vondt,’ antwoordde Van Zevenaer, ‘heeft je stilzwijgen bewezen. - Doch laten wij nu wat aanstappen: ik ben benieuwd te hooren, wat onze vrienden intusschen hebben opgesteld.’</p>
<p>Op de kamer van Eylar gekomen vonden zij de achtergeblevenen met hun arbeid gereed. De ontworpen overeenkomst werd gelezen, besproken, met de noodige wijzigingen vastgesteld, en daarna, op voorstel van Hoogenberg, overluid gedikteerd, ten einde elk der aanwezigen voor zich een afschrift er van maken kon. De acht kopijen luidden als volgt:
<q rend="bq">‘Op den zesden December kompareerden te Leyden Willem van Zevenaer, Med. cand., Willem Hoogenberg, Jur. utr. et Phil. cand., Gerlof Bol, Theol. cand., Louis Napoleon Peter, grave van Eylar, Jur. utr. cand., Occo van Donia, Jur. utr. cand., Jan Bleek Az., koopman (men had de namen naar rang van ouderdom gesteld), Karel van Zirik Jr., Jur. Rom. cand., en Frederik Galjart, Jur. Stud., wonende de zesde kom-<pb n="138"/>parant te Amsterdam en de overigen tijdelijk te Leyden:
<lb/>‘Dewelke zijn onderling overeengekomen, als volgt:
<lb/>‘I. De komparanten nemen gezamentlijk op zich, het kind van 't vrouwelijk geslacht, dat in den laten avond van den vijfden December 182. door een onbekend manspersoon is gebracht ten huize van den derden komparant, en 't welk op den......daaraanvolgende in de registers van den Burgerlijken Stand der stad Leyden is ingeschreven onder den naam van Klaasje Zevenster, als hun eigen aan te nemen, voor <hi rend="i">deszelfs</hi>...</q></p>
<p>tegen het bezigen van dit woord had Bol vruchteloos geprotesteerd.</p>
<q rend="bq">...voeding, kleeding en opvoeding te zorgen, en bij <hi rend="i">deszelfs</hi> meerderjarigheid een uitzet aan <hi rend="i">hetzelve</hi> te verstrekken.
<lb/>‘II. De komparanten verbinden zich te dien einde alle maanden bijeen te brengen, gedurende de eerste tien jaren een som van vijftig gulden, en vervolgens overeenkomstig de behoeften, volgens nadere overeenkomst.
<lb/>‘III. Deze gelden zullen op de volgende wijze worden verstrekt, als:
<lb/>‘Door den Eersten, Tweeden en Derden komparant, ieder voor 1/16; door den Vijfden, Zesden en Achtsten ieder voor 2/16; door den Vierden voor 3/16 en door den Zevenden voor 4/16.</q>
<p>NB. deze becijfering was door Eylar gemaakt, die daarbij tot maatstaf genomen had het zakgeld, dat ieder der aanwezigen verklaarde te hebben; en zij had niet weinig aanleiding gegeven tot gehaspel; dewijl de edelmoedige natuur van de meesten, en de ijdelheid van sommigen, niet goed verdragen konnen, dat anderen meer zouden betalen dan zij. Het gezond verstand had echter ten slotte gezegevierd.</p>
<q rend="bq">‘IV. Ieder der komparanten is gehouden, het aan-<pb n="139"/>deel, door hem verschuldigd over elk vierendeeljaars, voor den aanvang daarvan over te maken aan den Zesden komparant, die anders per assignatie daarover beschikken zal.
<lb/>‘V. Twee malen 's jaars, en wel op den vijfden Juni en op den vijfden December van elk jaar zal er een vergadering gehouden worden te Leyden of op zoodanige andere plaats als men zal overeenkomen, op welke vergadering al de komparanten zullen gehouden zijn te verschijnen, ten einde aldaar te beramen wat ten nutte en in 't belang hunner pleegdochter zal behooren te geschieden.
<lb/>‘VI. Een Kommissie van drie leden, waarvan jaarlijks een zal aftreden, volgens een daarvan op te maken rooster, zal zich met de uitvoering der genomen besluiten en met de afdoening der spoed vereischende zaken belasten; gelijk mede met alle betalingen. Over de gelden, daartoe vereischt, zal zij bij den Zesden komparant, als Penningmeester, beschikken, die ze haar tegen quitantie verstrekken zal; zullende zoowel de gezegde Kommissie als de Penningmeester, op de gewone vergadering van vijf December, rekening en verantwoording doen van hun beheer.
<lb/>
<lb/>w.g.
<lb/>Willem van Zevenaer.
<lb/>Willem Hoogenberg.
<lb/>Gerlof Bol.
<lb/>Louis van Eylar.
<lb/>Donia.
<lb/>Jan Bleek Az.
<lb/>K. van Zirik.
<lb/>Fr. Galjart.</q></div>
<div type="chapter">
<pb n="140"/>
<head rend="h2">Derde boek.</head>
<head rend="h3">Eerste hoofdstuk.</head>
<head rend="h4"><hi rend="i">Brief van Gerlof Bol te Slikdorp aan Jhr. Mr. Occo van Donia te Buitenzorg</hi> (<hi rend="i">eiland Java</hi>).</head>
<p>Slikdorp, den 15<hi rend="sup">den</hi> Juni 183.</p>
<p>&nbsp;</p>
<p>Vir amicissimel</p>
<p>&nbsp;</p>
<p>Hoe gaat het u al, <hi rend="i">inter Garamantes et Indos?</hi> Gij zult misschien zeggen, dat de Garamanten, die door Virgilius in Libyen geplaatst worden, uw naaste buren niet zijn; maar wat doet hij ze dan in eenen adem met de Hindoos te noemen? Wie weet bovendien, of de Garamanten niet oorspronkelijk tot de Hindoos behoord hebben? 't Woord van zekeren onbekenden zoon van Apollo, die Garamas zou geheeten hebben, te willen afleiden, zoo als de kommentatoren doen, komt mij even dwaas voor, als 't bedrijf der middeleeuwsche genealogisten, volgens welke de Franken hun naam van zekeren onbekenden zoon van Priamus, Franco, en de Arkels den hunnen van Herkules ontleenden; - alle onze Noordsche talen hebben een gemeenschappelijke moedertaal met het Sanskriet en dragen den naam van Hindo-Germaansche talen. Nu verklaart men dit <hi rend="i">Ger</hi>-<pb n="141"/><hi rend="i">maan</hi> wel met ‘War-man’ (oorlogsman); maar wie bewijst de juistheid dier verklaring? of, al is zij juist, kan de naam dan reeds niet in Hindostan bestaan hebben, en die Germanen, of Garamanten niet met naam en al van daar naar Europa zijn gekomen?</p>
<p>Het is echter niet om u met etymologische paradoxen te verveelen, dat ik deze reis de pen heb opgevat, maar om u eenig nieuws uit het moederland mede te deelen, en spetiaal om mij van een taak te kwijten die ik op mij heb genomen, en u verslag te doen van het voorgevallene en beslotene op onze laatste bijeenkomst tot regeling der belangen onzer gemeenschappelijke pleegdochter. Dit verslag zal mij tevens aanleiding geven, u het een en ander mede te deelen aangaande de lotgevallen onzer vrienden, voormalige leden van het - helaas! na ons vertrek van de akademie in duigen gestorte - genootschap ‘de Dorstige Pleiaden.’</p>
<p>Het was op Woensdag 5 Julij j.l. klokke een uur voor den middag, dat onze bijeenkomst in de Keizerskroon te Amsterdam was bepaald. Mijn anders alles behalve vermakelijk verblijf in het pittoreske Waterland verschafte mij ditmaal het voorrecht, dat ik geen verre noch kostbare reis te doen had, iets, wat aan een dorpspredikant zonder vermogen, met een traktement van ƒ 600, weinig - ja laat ik zeggen in 't geheel niet - konvenieert. - Nu had ik eenvoudig mijn pijp aan te steken en op te wandelen. Mijn gemeente, die haar naam te recht draagt, en waar men negen maanden van 't jaar niet anders dan op stelten kan gaan, ligt op ongeveer anderhalf uur van het Tolhuis, en de geheele uitgave, die ik te doen had, was die van een schelling voor den tocht heen en terug over 't IJ, behalve hetgeen ik aan mijn schoenzolen versleten heb. Te Amsterdam gekomen, begaf ik mij terstond naar de Keizerskroon, waar ik de eerstaangekomene was. Het verwonderde mij
<pb n="142"/>eenigszins, dat de Heer Jan Bleek Az., die een goed en ruim huis op de Keizersgracht bewoont, ons in een herberg liet vergaderen, in plaats van ons tot zijnent te verzoeken; maar 't is mij meer voorgekomen, dat gastvrijheid geen hoofddeugd der Amsterdammers is: en bijna niemand onder hen heeft, wat men in de Provinciesteden ook in de kleinste huizen vindt, een ‘logeerkamer.’ 't Is waar, deugden zoowel als ondeugden, wanneer zij niet den individu, maar de massa kenmerken, hebben doorgaans haar ontstaan te danken aan bijzondere behoeften, minder dan aan eenig besef van plicht. De Hollanders b.v. worden om hun zindelijkheid geroemd: en zij drijven die tot het uiterste, waar het hun huizen, hun schepen en hun zilver- of koperwerk geldt: maar hiertoe zijn zij niet gekomen door eenig inwendig reinheidsgevoel - anders zouden zij zich wel over 't algemeen beter wasschen en niet zulk een afkeer hebben van het baden; - maar 't is de noodzakelijkheid, die hen daartoe vanouds gedwongen heeft, omdat, zonder 't voortdurend bezigen van verfkwast, borstel, boender, wrijfdoek, enz., hun bezittingen gevaar liepen weg te rotten of aan te slaan. De Engelschman daar-en-tegen is hoogst zindelijk op zijn lijf; doch ik twijfel er aan, of hij dit in gelijke mate was, eer dat het gebruik der steenkolen tot brandstof bij hem zoo algemeen was geworden, en hij wel genoodzaakt werd, zich van het lastige vuil, dat hem telkens overdekte, door herhaalde <hi rend="i">àblutiën</hi> te ontdoen. De Schotten hebben den naam van gastvrij; maar zij wonen ook in een afgelegen, armoedig land, door vreemdelingen daarom ook - althans vroeger, toen men nog geen reizen <hi rend="i">in search of the picturesque</hi> deed - schaars bezocht: en wie hun dus wat nieuws van elders bracht was welkom. - Met de meeste Provinciesteden nu is het als met Schotland: en nog meer dan daar is al, wat de eentoonigheid, ik zou haast zeggen de saaiheid, van het dagelijksche leven breekt,
altijd welkom,
<pb n="143"/>en men houdt er gaarne aan huis en haard een plaats open voor den bezoeker, die eenige verscheidenheid aanbrengt. In Amsterdam daar-en-tegen, als in alle groote steden, ziet men dagelijks genoeg menschen en hoort men nieuws genoeg, zoodat men de behoefte aan logeergasten niet voelt, of wel men beseft er, dat, zoo men die eenmaal aanhaalde, men wel alle dagen van 't jaar gezelschap zou kunnen bij zich hebben: - bovendien, de woningen zijn er duur en zelden neemt men ze ruimer dan men berekent ze noodig te hebben om er zijn eigen gezin (dikwijls nog krap genoeg) in te bergen - zoodat in de meeste huizen werkelijk geen plaats voor een gastvriend, zelfs geen kamer voor een konferentie over is. - En dit wil ik dan uit kristelijke liefde ook veronderstellen, dat bij den Heer Jan Bleek Az. het geval was. Maar al had hij nog zulk eene ruime zaal ter onzer beschikking kunnen stellen, ik mag niet vergeten, dat hij, nimmer student geweest zijnde, ook nimmer gevoeld heeft wat wij ‘fideliteit’ plachten te heeten. Hij heeft ons, om zoo te zeggen, <hi rend="i">par bricol</hi> leeren kennen - tusschen ons gezegd, ik geloof, dat hij dien Sint-Nikolaasavond te Leyden in zijn ziel verwenscht - en het is dus niet van hem te vergen, dat hij voor ons eenige sympathie gevoele of ons als zijn intieme vrienden behandele. En eindelijk, hij is getrouwd, en wil, geloof ik, de aanleiding en het doel onzer bijeenkomsten voor zijn vrouw verborgen houden, waarom hij waarschijnlijk vrees voedt, dat, indien wij tot zijnent vergaderden, er iets zou uitlekken en haar ter oore komen. Ik maak dit daaruit op, dat, toen ik, niet lang na mijn vestiging te Slikdorp, hem voor de eerste en laatste reize een bezoek bracht, hij, alvorens mij tot zijn vrouw in te leiden, mij in 't oor fluisterde, dat ik mij in haar bijzijn niet over de zaak in questie zou uitlaten. - Ik werd toen, in mijn qualiteit als Dominee, zeer plechtig, deftig en eerbiedig door het echtpaar ontvangen: echter
ontging het
<pb n="144"/>mij niet, dat Mevrouw - geen schoonheid naar mijn begrip - een schuinschen blik wierp op mijn ronden hoed dien ik naast mij had nedergelegd, en waaruit zij wellicht een min gunstig oordeel opmaakte omtrent mijn rechtzinnigheid. Gij moet weten, dat, wanneer ik naar Amsterdam ga, ik het voorbeeld volg van de gekroonde Hoofden, en <hi rend="i">incognito</hi> reis, t.w. met ronden hoed, jas, grijzen pantalon en laarzen. Niet, dat ik mij mijn stand schame; maar ik loop er zoo ongaarne meê te koop bij lieden, die mij toch niet kennen, en met wie ik geen andere relatie heb, dan dat ik mij bij hen voorzie van tabak, scheermessen, dassen, kousen en andere benoodigdheden, welke Slikdorp niet oplevert. Gij weet bovendien, welk een hekel ik vanouds heb aan dat domineespak. Ik heb nog nooit een schaduw van bewijs hooren aanvoeren, dat in een punthoed en korten broek eenig heil zou steken of dat die ons predikanten eenige waardigheid zou bijzetten. En is het betamelijk - wat ik ontken - dat wij een afzonderlijk en wel een ouderwetsch kostuum dragen, dan ware het, dunkt mij, rationeeler, dat wij den mantel, den halskraag en den breeden hoed met neêrgeslagen randen der Dortsche vaderen hadden behouden, - een kostuum bovendien, dat welstand met deftigheid vereenigde - dan dat wij de stijve mode bewaarden van de vorige eeuw. Veranderden de predikanten hun kleederdracht in de achttiende eeuw naar den smaak van dien tijd, waarom wordt het aan die van onze dagen als een doodzonde aangerekend, wanneer zij evenzeer de mode, die nu algemeen is, wenschen te volgen?<note n="1)" place="foot">De lezer herinnere zich, dat deze brief ruim dertig jaar geleden werd geschreven. Zoolang echter het vooroordeel, waarover hier geklaagd wordt, niet alleen bij enkele personen, maar zelfs bij geheele gemeenten, ja bij geheele kerkgenootschappen blijft bestaan, kan de hier aangegeven klacht niet als verouderd worden aangemerkt.</note> - Maar ik dwaal weêr van mijn text en
dat is een slechte gewoonte
<pb n="145"/>voor een Dominee. Waar was ik ook gebleven? o Ja! bij mijn bezoek ten huize van Bleek: en dat was op zich zelf reeds een uitweiding. Ik wilde maar zeggen, dat hij en zijn vrouw, waarschijnlijk omdat ik een Dominee ben, en zij dus dachten, dat mij dit onderwerp het meest welkom zou zijn, gedurende den geheelen tijd van mijn bezoek over niets anders hebben gepraat dan over vakaturen, beroepen, preêken, bijbel- en traktaatgenootschappen en theologische questiën. - De Heer Bleek is diaken, lid van 't bestuur bij de gezegde genootschappen en heeft den naam van heel vroom, althans heel kerksch te wezen, scheldende daarbij niet weinig op Bilderdijk, da Costa <hi rend="i">e tutti quanti</hi>, ofschoon ik mijn leven lang op Slikdorp blijven wil, indien hij ooit een van hun werken gelezen heeft, of iets van de stellingen, waarom men hen verkettert, begrijpt. <hi rend="i">A propos</hi>, gij weet zeker, dat Bilderdijk thans op 't Kenmerklif - of, om verstaanbaar Hollandsch te spreken, te Haarlem - woont. Mevrouw - niet Mw. Bilderdijk, maar Mw. Bleek - is met een dozijn Dominees vermaagschapt, en het is duidelijk te bespeuren, dat zij het gezelschap mijner kollegaas frequenteert; immers haar diskoersen zijn aaneengeschakelde fragmenten van opgevangen redeneeringen, die zij kwalijk verstaan of slecht onthouden heeft. Gij weet, welk een <hi rend="i">animal disputax</hi><note n="1)" place="foot">‘Liefhebber van redetwisten.’</note> ik anders ben; doch aan mijn liefhebberij te dien opzichte kan ik alleen botvieren tegen-over menschen die mij begrijpen: en dit was hier het geval niet. Ik had alzoo de keus, òf ja en amen te zeggen op al wat het echtpaar uitkraamde, òf beiden te ergeren door met hen te verschillen, òf aan het gesprek een andere wending te geven - wat hen evenzeer zou geërgerd hebben, - òf eindelijk, mij met bloote monosylben en interjekties van de
<pb n="146"/>zaak af te maken: en ik koos dit laatste, op 't gevaar af van een min gunstigen indruk achter te laten - wat dan ook het geval was. Ik heb mijn bezoek niet herhaald, en ik geloof, dat wij elkander best kunnen missen.</p>
<p>Na dezen kleinen uitstap naar de Keizers<hi rend="i">gracht</hi> keer ik terug naar de Keizers<hi rend="i">kroon</hi>, - <hi rend="i">nomen et omen habent</hi><note n="1)" place="foot">‘Zij hebben naam en teeken.’</note>: naar welke plaatsen toch zou een <hi rend="i">Keizer</hi> zijn schreden beter kunnen richten? al is het dan maar de Keizer eener Rederijkerskamer, en wel een Keizer, die, als Karel V, bij levenden lijve zijn kroon heeft afgelegd.</p>
<p>Het is meermalen opgemerkt, dat, wanneer lieden uit verschillende oorden een bijeenkomst aanleggen, zij, die van verre komen, doorgaans 't eerst prezent zijn. Zij, die in de buurt wonen, denken, even als de haas in de fabel, altijd nog tijdig genoeg te zullen komen. Zoo ging het ook hier. De eerste, die na mij verscheen, was Karel van Zirik, kers-versch met de diligence van Van Koppen aangeland, doch in weêrwil daarvan er uitziende, <hi rend="i">ut solebat</hi><note n="2)" place="foot">‘Ouder gewoonte.’</note>, als of hij uit een doosje kwam. Er zijn sommige menschen, die het talent bezitten, bestendig hetzelfde voorkomen te bewaren, en daaronder behoort onze vriend Karel. Zijn gelaat behoudt onder alle omstandigheden denzelfden effen en gladden plooi: zijn haar geraakt nooit uit het fatsoen en ziet er altijd even glanzend uit: zijn kleederen schijnen altijd nieuw - en meestal zijn zij 't ook; want hij blijft een getrouw opvolger der mode in haar meest excentrieke grilligheden: - zijn hoed en zijn laarzen glimmen u altijd tegen, en 't is of hij een verbond gesloten heeft met stof en modder, ten gevolge waarvan die altijd bezijden hem gaan, of, wanneer zij hem aanraken, hun bezoedelende eigenschappen verliezen. Ik geloof waarachtig, dat, al kwam hij, in
<pb n="147"/>den vochtigsten, smerigsten winter, een maand op Slikdorp logeeren, hij er kans op zien zou, dagelijks de modderwegen te bewandelen en door de kledderige modderpoelen te ploeteren, met een lichtkleurden pantalon, zonder dat er een spatje op bleef kleven. Maar aan welke dwaze hypothezen gaf ik daar toe? en welke gemeenschap bestaat er tusschen de Hofstad en Slikdorp? tusschen den eleganten Hagenaar en een armen dorpspredikant? - Ik weet het, Eylar en gij - immers zoo de Oostersche weelde u niet bedorven heeft - gij zoudt u gemakkelijk er in troosten, mijn alles behalve aanlokkelijk verblijf een dag of drie met mij te deelen, en zelfs den neus niet op te trekken voor het sober maal, dat ik u aan zou bieden; maar ik geloof, dat Van Zirik liever naar de gevangenis ging, waar hij zich voor 't minst <hi rend="i">comfortable</hi> zou kunnen inrichten. Het kan echter zijn, dat ik mij vergis, en dan handel ik als Predikant dubbel verkeerd, door liefdeloos van mijn naaste te spreken en door alzoo een slecht voorbeeld te geven. Doch ik kan niet ontveinzen, dat de wijze, waarop hij mij toesprak, mij niet beviel: het was niet de hartelijke, vertrouwelijke toon, dien wij gewend waren aan te slaan: er lag in 's mans houding iets stijfs, iets gedwongens, iets, dat op mij de uitwerking deed, als werd mij een glas koud water over 't lijf gesmeten. 't Was, in plaats van ‘Gerlof’ of ‘Bol’, gelijk voorheen, ‘Dominee’ voor en ‘Dominee’ na. Ik vroeg hem, hoe zijn vrouwtje 't maakte - gij weet, dat hij verleden jaar getrouwd is -: 't antwoord was: ‘Mevrouw Van Zirik is een weinig <hi rend="i">souffrant</hi>; doch dat brengt haar pozitie mede.’ Ik wenschte hem geluk met zijn vooruitzicht, binnen kort vader te zijn: en daarop volgde van zijne zijde een deftige buiging. Ware hij nu nog in de diplomatie gegaan, als indertijd zijn voornemen was, dan zou ik den toon, dien hij tegen-over mij aansloeg, daaraan
hebben toegeschreven; doch daar heeft hij van afgezien: gelijk
<pb n="148"/><hi rend="i">hij</hi> beweert, omdat hij zich niet met de politiek der Regeering kan vereenigen; maar, volgens Eylar, omdat de Regeering hem juist niet van de stof gevormd achtte, waaruit men diplomaten snijdt: wat hiervan zij, zeker is het, dat de wijze, waarop hij zich tegen de bestaande orde van zaken uitlaat, wel geschikt is, het vermoeden op te wekken, dat gekrenkte eigenliefde hem doet spreken. Ik gevoelde mij inderdaad opgelucht, toen een derde man ons <hi rend="i">tête-à-tête</hi> kwam storen. 't Was Eylar, die, hartelijk en gul gelijk altijd, mij met een ‘wel Gerlof! kerel! hoe maak je 't al?’ de hand kwam schudden. Zijn verschijnen, met dat edel, open, blijmoedig voorkomen, dat gij hem kent, was mij als die eener zon, die de nevelen der verveeling verdreef. ‘Jongen!’ vervolgde hij, ‘ik woû, dat ik u 'reis op Klein Hardestein had om u aan mijn vrouw voor te stellen en u te doen getuige zijn, hoe best wij het hebben. Maar pas op! het zal niet lang duren, of onze oude Dominee vraagt zijn emeritaat, en dan weet gij, wat ik u in onzen studentetijd al beloofd heb, dan komt niemand op de pastorie als gij - of - men moest u een beter beroep bezorgen. - Mijn broeder Maurits komt eerstdaags van de school, en gij zoudt u dan wel verledigen om hem op de hoogte te brengen, zoodat hij welbeslagen naar de Akademie kon trekken. Maar <hi rend="i">à propos</hi>, hebje iets van Donia gehoord? Ik verneem, dat hij de rechterhand is van den Gouverneur-Generaal: ja, ik heb altijd wel gedacht, dat hij het ver zou brengen. Hij zal nu wel aan iets anders denken dan aan 't schrijven van fantastische gedichten.’ - En zoo ging het al voort, met een stortvloed van woorden; doch twee zaken maakten mij daarbij uitnemend gelukkig: zijn hartelijkheid jegens mij, en de goede berichten omtrent u. Niet, dat ik er aan twijfelde, of gij zoudt u in uw tegenwoordige betrekking gunstig onderscheiden; maar het
is toch altijd aangenaam, dat zulks ook erkend en <hi rend="i">bekend</hi> wordt.</p>
<pb n="149"/>
<p>Maar wat zegt gij van het vooruitzicht, mij door Eylar voorgespiegeld? Predikant te Hardestein! in een verrukkelijk oord! en in zijne nabijheid! Viel mij zoodanig geluk te beurt, ik zou voorwaar geen stadspredikant benijden...althans zoo denk ik er nu over: ik mag niet beslissen hoe 't later wezen zal. De geleerden zeggen, dat een mensch alle zeven jaren verandert; - ik ken er, die 't alle zeven minuten doen.</p>
<p>Na Eylar kwam Hoogenberg, die nog altijd voor zooverre een studenteleven leidt, dat hij op kamers woont: - te klein echter, dan dat hij er ons op had kunnen ontvangen. Praktijk heeft hij nog niet veel; althans hij beweert, dat hij er nog geen vrij snuiven van heeft; - maar hij bezit twee hoofdvereischten om te slagen, t.w., hij werkt als een karrepaard en hij bezit een stalen geduld. Hij moet onlangs bij de assises in een zaak van kindermoord een <hi rend="i">visum repertum</hi> totaal ontzenuwd hebben; misschien hebt gij de debatten in de nieuwspapieren gelezen: de zaak heeft hem nog al reputatie verschaft. Hij was nog altijd dezelfde, droog als gort, maar oprecht en welmeenend.</p>
<p>Vervolgens kwamen Bleek en Galjart: de eerste deftig en saai, de ander altijd nog een Antinoüs, doch een gefatigeerde. Hij is echter nu op den weg om zijn leven te beteren: immers hij heeft plan om het huwlijksbootje in te stappen, en gij raadt nooit met wie. Gij herinnert u, dat hij, tijdens de verschijning van Bleek te Leyden, het op zich genomen had, dezen wat te ontbolsteren, 't geen daarin bestond, dat hij den Amsterdammer een week lang onder water hield. Toen hij - Galjart - zich later voor eenige dagen te Amsterdam ophield, achtte Bleek zich gehouden, de hem bewezen beleefdheden te reciproceeren, en Galjart in zijn familiekring binnen te leiden. Het gevolg van deze kennismaking was, dat Galjart telken jare zijn bezoeken ten huize van den ouden Heer Bleek herhaalde, dat hij op eene van
<pb n="150"/>diens dochters verliefde en dat hij nu binnen kort met deze in den echt zal treden. De goede Hemel geve, dat hij zich in dien nieuwen staat verstandiger gedrage dan hij tot nu toe gedaan heeft. 't Is altijd doodjammer geweest van een jongen, die aan zulk een goed hart zooveel natuurlijk oordeel en zooveel vlugheid paarde, dat hij zich zoo moedwillig vergooid heeft. 't Is mij een raadsel, hoe de oude Heer Bleek, een pijler van de Beurs en die doorgaat voor iemand van strenge zeden - daarbij zeer soliede, als men 't hier noemt - zijn dochter kan schenken aan - <hi rend="i">tranchons le mot</hi> - zulk een lichtmis als Galjart. Ik onderstel dat het meisje erg verliefd zal geraakt zijn en vader door haar tranen en gebeden zal vermurwd hebben. 't Schijnt vreemd; maar 't is ongelukkig al te waar, dat erkende losbollen altijd zooveel voor hebben bij de schoonen, zelfs bij de zedigsten en vroomsten. De reden daarvan is echter niet ver te zoeken. De ijdelheid eener vrouw voelt zich gestreeld, wanneer iemand, die ondersteld wordt, de sekse door en door te kennen en reeds geblazeerd te zijn, haar onderscheidt. De eigenaar eener schilderij hoort met onverschilligheid de lofspraken van gewone bezoekers; maar hij is gelukkig, wanneer zijn eigendom door een kunstkenner geprezen wordt. En het zijn niet de vrouwen alleen, die zich door haar ijdelheid laten misleiden: een knaap, die pas komt kijken, voelt zich doorgaans meer aangetrokken door de lonken eener bijna veertigjarige kokette, dan door den gullen lach van zijn lief achttienjarig nichtje.</p>
<p>Maar er is nog een reden, die een meisje kan aansporen, haar hand aan een lichtmis te schenken: de meening namelijk, dat zij boven alle andere geschikt, en derhalve geroepen is, gezegden lichtmis te bekeeren. Zij zal er te goeder trouw zelfs de Schrift bij aanhalen en met opwaarts geslagen oogen gewagen van de blijdschap, die er heerscht
<pb n="151"/>in den hemel over het te recht brengen van het afgedoolde lam. Maar, vroeg zij mij om raad, ik zou zeggen: ‘kind! wees zoo dwaas niet om voor ingevingen van boven te houden wat niet meer zijn dan inblazingen der ijdelheid, en waag u aan het proefstuk niet; want wat gij voor een lam houdt is niet anders dan een wolf in een schapevacht, en gij zult er geen eer meê inleggen.’</p>
<p>Doch gij zult mij uitlachen, en vragen, hoe een Dominee van Slikdorp zich dus verdiepen durft in bespiegelingen over 't geen in de groote wereld voorvalt. Ik zou u kunnen antwoorden, dat de boeremeiden van Slikdorp op het stuk van trouwen geen zier wijzer zijn dan haar zusters uit de beschaafdste kringen der hoofdstad; - doch ik hervat liever den draad van mijn verhaal, eer gij mijn brief verdrietig neêrsmijt, en mij toevoegt - of neen, daar zijt gij te welopgevoed toe; ik meen, bij u zelven zegt -, dat gij wel wat nuttigers te doen hebt dan mijn paradoxen te lezen: iets, wat ik evenzeer te beleefd ben om tegen te spreken.</p>
<p>Om dan tot mijn verslag terug te keeren, zoo mag ik, eer ik verder ga, niet vergeten u te zeggen, dat Galjart even hartelijk en innemend was als altijd.</p>
<p>'t Laatst, en toen wij reeds aan zijn komst begonnen te wanhopen, verscheen Van Zevenaer. Wij rekenden, zeg ik, maar half op zijn komst, omdat een geneesheer zoo weinig meester is van zijn tijd, en hij ons om die reden zelfs niet tot zijnent had durven noodigen. Wij plaagden hem echter niet weinig, dat hij, die nog wel met rijtuig kwam, later opdaagde dan wij, die te voet waren gekomen: en niet minder plaagden wij hem met zijn briljante praktijk, die hem toeliet, er een rijtuig op na te houden. Hij liet ons, met zijn gewoon flegma, eerst naar hartelust onzen gang gaan, en betuigde toen, met een effen gezicht, er zijn leedwezen over, dat wij de plank zoo deerlijk mis-<pb n="152"/>sloegen. Het rijtuig, waaruit hij gestegen was, behoorde - wat wij trouwens al begrepen hadden - niet hem, maar een ouderen konfrater, voor wien hij <hi rend="i">visites</hi> had moeten rijden: en het was aan de uitgebreide praktijk van gezegden konfrater te wijten, zoo hij niet vroeger had kunnen verschijnen. Wij moesten wel genoegen nemen met de verontschuldiging, en hem toewenschen, dat hij eerlang in staat zou zijn die te hernieuwen ten gevolge van de talrijkheid van eigen vermogende patiënten. Ik voor mij heb nog al verwachting, dat deze wensch bevredigd zal kunnen worden; want Van Zevenaer heeft te Amsterdam reeds een gevestigden naam van knapheid. Bovendien boezemt zijn bedaard en ernstig voorkomen, dat hem reeds als student veel ouder deed schijnen dan hij werkelijk was, den lieden bij den eersten opslag vertrouwen in; terwijl zijn vastberadenheid en kordaatheid hem dat vertrouwen doet bewaren. Ik heb altijd gehoord, dat een geneesheer, om vooruit te komen, nimmer moet aarzelen, maar blijven volhouden, dat hij goed gezien heeft, al zag hij glad verkeerd; immers, toont een arts zich zelven niet te vertrouwen, zoo kan hij niet begeeren dat zijn patiënten 't hem doen. Nu, weifelen of op twee gedachten hinken was nooit de fout van onzen vriend. Voor 't overige geloof ik,
al durf ik er niet op zweren, dat hij nog dezelfde jas, hetzelfde vest en denzelfden witten das omdroeg als aan de akademie; maar ik voeg er bij, en daar durf ik wel op zweren, hetzelfde trouwe hart.</p>
<p>Nu weet gij, hoop ik, hoe 't met onze voormalige makkers gesteld is: thans nog een woord over onze konferentie.</p>
<p>Gij zult u herinneren, dat ons Klaasje, na den dood van den ouden Lammertsz en diens vrouw, en toen haar minnemoeder naar Amsterdam vertrok, door de zorg van Van Zevenaer aldaar op een vrij goede school werd gedaan, waar zij voor haar leeftijd voldoende vorderingen maakte. Intus-<pb n="153"/>schen kwam het Eylar, en ook mij, voor, dat het hoog tijd werd, haar te onttrekken aan het minder nuttig voorbeeld, dat zij van de eerzame Mietje Lammertsz ontvangt, en haar aldus onder beter toezicht te plaatsen. Het nufje is wel is waar van nature fatsoenlijk en lief, en heeft een afkeer van alles wat laag en gemeen is; maar dat neemt niet weg, dat zij veel hoort en ziet wat weinig geschikt is om haar te stichten, en het kan niet missen, of zij neemt uitdrukkingen en hebbelijkheden over, die aan een jong meisje weinig passen. Het was uit dien hoofde, dat Eylar nu het voorstel deed, haar te zenden naar een <hi rend="i">Institut de jeunes demoiselles</hi>, alias een jonge-juffrouwen-school te H., waar 't, naar zijn beweren, goed en goedkoop is. Dit voorstel, door mij ondersteund, vond tegenstand bij Van Zirik en Bleek, die van oordeel waren, dat, zoo het kind als een jonge juffrouw werd opgevoed, zij later, zonder fortuin en met een valsche pozitie in de wereld, noodzakelijk een verkeerden weg zou opgaan: dat wij derhalve, om haar geluk te bevorderen, haar eenvoudig moesten laten bij haar aangenomen moeder, en dat er dan een zeer goede kamenier of werkmeid uit zou groeien, die, met haar stand tevreden, door geen zucht naar onvervulbare genietingen gekweld zou worden. Ik vond die bezorgdheid voor de toekomst van ons pleegkind alleraandoenlijkst; doch voerde daar tegen aan, dat, zoo wij haar geen betere pozitie dan die van een dienstbode hadden willen verschaffen, wij haar dan op Sint-Nikolaasavond van 't jaar 182. eenvoudig naar 't vondelingshuis hadden kunnen sturen: dat, nu wij ons eenmaal haar lot hadden aangetrokken, wij haar in staat moesten stellen, haar brood te
verdienen in een kring, dien wij ons niet behoefden te schamen, en ik wees daarbij op art. I van onze oorspronkelijke overeenkomst, waarbij wel duidelijk bepaald was, dat wij haar, nadat haar opvoeding <hi rend="i">voltooid</hi> was, een behoorlijk uitzet zouden medegeven. Dat
<pb n="154"/>moest door onze beide rijke heeren wel worden toegegeven; doch zij merkten aan, dat wij die overeenkomst in een vlaag van jeugdige overijling en opgewondenheid hadden gesloten; dat wij, tot rijper leeftijd gekomen, niet de opwellingen van 't gevoel, maar de stem der bedaarde rede moesten raadplegen, en alzoo te niet doen zoodanige bepalingen als strijdig bleken te zijn met het welbegrepen belang van het kind. - Hoe vindt gij dat ‘welbegrepen belang,’ Donia? - Bleek betuigde zelfs, dat hij er voor zich een gewetenszaak van maken zou, zijn stem, laat staan bijdragen te geven, ter bevordering van iets, dat hij zoo bepaald moest afkeuren, en Van Zirik verklaarde, dat, nu hij echtgenoot en, binnen kort, vader des huisgezins was, hij zich niet mocht uitkleeden ten behoeve van een kind, dat hem niet aanging. - Hoe vindt gij, vraag ik wederom, dat ‘uitkleeden’ in den mond van een millionair? - Eylar haalde de schouders op en verdedigde zijn voorstel met warmte en op een wijze, zijner waardig. Galjart, altijd goedgeefsch, schold zijn aanstaanden zwager uit voor een inhaligen vrek, en deed aan Van Zirik de alles behalve vleiende vraag, of het zijn gewoonte was, zich in andere vennootschappen of maatschappijen, wanneer zijn gevoelen niet doorging, ontslagen te achten van een aangegane verplichting. Van Zevenaer verklaarde, dat hij zich niet wilde verdiepen in beschouwingen van de toekomst, maar dat Klaasje, naar zijne overtuiging, een te gelukkigen aanleg had, dan dat die in keuken of kinderkamer zou worden uitgedoofd, en Hoogenberg, die eerst nog weifelde, sloot zich bij die meening aan. Ten opzichte van het beginsel waren Bleek en Van Zirik alzoo overstemd, maar nu moesten de <hi rend="i">détails</hi> worden bepraat. Volgens het gedrukte prospektus der school, 't welk Eylar bij zich had, werden er ƒ 250 gevorderd, waaronder, zoo 't heet, alle items begrepen zijn; doch men weet, wat dat zeggen wil, en hoe er altijd
extraatjes op de rekening voorkomen, waar
<pb n="155"/>men niet op gerekend had. Men oordeelde, dat de ƒ 250 gerust op ƒ 400 te brengen waren, te meer, omdat het kind, eenmaal van Mietje Lammertsz vandaan zijnde en alzoo geen t'huiskomen hebbende, gedurende de vakantie school zou moeten blijven. Voorts aan kleeding, waschgoed, zakgeld, enz. ƒ 200: - dat alles maakte, dat er ongeveer ƒ 600 's jaars zouden noodig zijn. Bleek rekende hierop terstond uit, dat die som een kapitaal voorstelde van ƒ 12,000; waarop Hoogenberg hem vroeg, of Klaasje dan school had te blijven, totdat zij de jaren had bereikt van vader Methusalem: en hij voegde er bij, dat, hoezeer hij het aandeel, dat hij bij te dragen had, nog met de praktijk niet verdiende, hij echter, eenmaal de zaak hebbende aangevangen, die niet halverwege wilde laten steken. Galjart smeet met zijn gewone <hi rend="i">nonchalance</hi> een bankbriefje op tafel, zeggende, dat hij geen woord meer over de zaak verlangde te hooren, veelmin te spreken. Van Zevenaer volgde dat voorbeeld en paste zijn aandeel met zeeuwen en acht-en-twintigen af; terwijl Eylar verklaarde, het aandeel te zullen overnemen van al wie terugtrad. Dit was een steek, dien onze beide pruttelaars voelden: en nu luidde het, het was niet om het geld, maar voor het best van het kind, dat zij gesproken hadden: zij moesten zwichten voor de meerderheid, nu deze 't anders begrepen had; maar zij konnen toch niet nalaten te protesteeren tegen de gevolgen van 't genomen besluit. Nu! wij lieten hen protesteeren.</p>
<p>Ongelukkig is er in hun beweren - de aanleiding waartoe ik liever niet wil onderzoeken - een schijn van grond. Er was misschien - neen! er was buiten kijf in ons te Leyden genomen besluit een goed deel jeugdige onbezonnenheid; maar ik wenschte, dat niemand ooit eenige onbezonnenheid gepleegd had, die hem in zijn stervensuur zwaarder op 't hart drukte, dan deze het ons zal doen. Wat bij elk van ons met reden berouw zou verwekken, zou het niet-<pb n="156"/>nakomen der verplichting zijn, die wij eenmaal op ons hebben genomen.</p>
<p>Ik vervolg mijn verslag. Nadat de geldquestie afgehandeld was, rees de vraag, wie onzer zich van de taak zou kwijten om aan mevr. de wed. Zilverman, geboren Wachtel - zoo heet de schoolvorstin - te schrijven, en op welke wijze wij onze pupil bij haar zouden introduceeren. Met algemeene stemmen werd goedgevonden, dat ik mij met de korrespondentie belasten zou: men oordeelde, dat het beter uitwerking zou doen, wanneer een predikant - al was het dan ook maar de predikant van Slikdorp - de zaak bij haar op het tapijt bracht. Verder werd besloten, dat ik haar eenvoudig schrijven zou, dat Nicolette (nu zij op een <hi rend="i">Institut</hi> zou gaan, achtte de meerderheid het gepast, den naam van Klaasje in 't Fransch te vertalen) Zevenster een ouderloos meisje was, dat eenige fatsoenlijke lieden zich harer hadden aangetrokken, en mij gemachtigd, haar school te leggen, en dat over het schoolgeld alle drie maanden zou kunnen beschikt worden bij de heeren Bleek en Zonen te Amsterdam. Voorts werd ook aan mij de taak opgedragen om later het kind naar school te geleiden, 't welk ik, onder voorwaarde dat de reiskosten mij uit de algemeene kas werden vergoed, heb aangenomen te volbrengen.</p>
<p>Ziedaar, waarde vriend! den uitslag onzer bijeenkomst. Nu nog een woord over een bezoek, dat ik, na den afloop daarvan, bij ons pleegkind aflegde.</p>
<p>Ik trok er namelijk heen in gezelschap van Eylar en Hoogenberg, welke laatste ons den weg zou wijzen. Van Zevenaer had gaarne meêgegaan, maar moest vroeg visites afleggen: Van Zirik had nog eenige kommissies te doen en wilde met den wagen van half vijf weder weg: Bleek moest naar de Beurs, en Galjart naar zijn meisje. Wij trokken dus met ons drieën naar de ik weet zelf niet meer hoeveelste Bloem-dwarsstraat, eene dier straten uit die behaag-<pb n="157"/>lijke buurt, die vroeger, hoor ik, zeker <hi rend="i">ϰατʾ ἀντιφϱασιν</hi><note n="1)" place="foot">‘Bij wijze van tegenstelling.’</note> <hi rend="i">Le jardin d'Amsterdam</hi> genaamd werd. Men voegt er bij, dat die naam later door wanspraak verbasterd is in <hi rend="i">Jordaan;</hi> doch de stinkende grachten, die de buurt doorsnijden, doen ons evenmin denken aan de beroemde rivier van 't Heilige Land, als de dwars- en kruisstraten en grachten aldaar aan de bloemen, wier naam zij voeren.</p>
<p>In gemelde Dwarsstraat dan, in een kelder onder een komenij, vonden wij Mietje Lammertsz, of liever, gelijk zij thans genoemd wordt, vrouw Ruffel, wettige gade van Harmen Ruffel, schoenlapper. Deze verbintenis was, volgens Hoogenberg, die 't uit den mond van de vrouw zelve had, op de navolgende wijze gesloten. Baas Ruffel bewoonde namelijk over dag het pothuis en bij nacht de vliering van een woning, waarin Mietje een kamer betrokken had. Op een mooien dag komt zij bij hem en vraagt, waarom hij, die toch al veertig jaren oud is - zij zelve telt er al een half dozijn meer, - nog geen vrouw heeft. Baas Ruffel antwoordt met de grootste naïviteit, even als de Julia van Shakspere:
<q rend="bq"><hi rend="i">It is an honour that I dream not off</hi>,</q></p>
<p>Hij had er nooit aan gedacht, of, had hij er al aan gedacht, dan had hem, die zijn pothuis nooit verliet dan 's Zondags, wanneer hij drie malen ter kerke ging - wat een modelmensch, niet waar? - en de rest van dien dag op stoep zijn pijp zat te rooken, de gelegenheid ontbroken tot kennismaking met de andere sekse. Voordat hij echter deze gronden van verschooning - gesteld, dat zij hem helder voor den geest stonden - aan Mietje heeft kunnen uit-een-zetten, vraagt zij hem op den man af, of hij haar
<pb n="158"/>niet tot vrouw wil nemen, wat zij hem voorrekent, dat voor beiden een besparing zal wezen van huishuur, vuur, licht, beddegoed, enz. enz. Maar, voegt zij er bij, hij moet dadelijk besluiten; want lang te wachten zou niet in haar smaak vallen, en als hij weigert, dan zal er wel een ander zijn, die haar neemt. Of nu de becijfering, door Mietje gemaakt, en zeker hem in de ooren gewaaid gerucht, dat zij eenige spaarpenningen en geen schulden heeft, of wel de overblijfselen van haar bekoorlijkheden, indruk maken op het hart en het brein van Ruffel, dan wel of, gelijk Hoogenberg onderstelt, het onverwachte van het voorstel hem, die op geen verdediging bedacht is, verrast en overrompelt, en hem geen andere uitkomst laat dan zich op genade of ongenade over te geven, zijn antwoord luidt naar wensch. Drie weken later zijn zij man en vrouw en hebben zij hun domicilie gevestigd in de kelder, waar ik hen vond.</p>
<p>Ik wil de beschrijving van het huisgezin beginnen met den man: niet omdat hij als het wettig hoofd daarvan moet beschouwd worden, maar omdat van hem, even als van wijlen Dirk Lammertsz in diens dagen, 't minst te zeggen valt, en ik hem alzoo maar in 't voorbijgaan behoef aan te roeren, ten einde alsdan tot de vermelding van belangrijker personaadjen over te gaan. Baas Ruffel, hoewel, gelijk ik straks zeide, ongeveer veertig jaren tellende, toont er wel vijftien meer, of liever, hij ziet er uit of hij nooit jonger dan vijf-en-vijftig jaren geweest is. Ik ben echter overtuigd, dat, zoo hij in 't leven blijft, hij er over dertig jaren precies zoo zal uitzien als nu. Voor 't overige heeft hij het voorkomen van alle schoenlappers: zijn voorschoot, handen en gelaat wedijveren in zwartheid; een neusbrandertje steekt hem tusschen de vuile tanden: zijn rug is gebogen en hij schijnt niet dan gebrekkig te kunnen loopen. Hij stond niet op, toen wij binnenkwamen, nam even zijn monsterachtig vilten hoofddeksel af, mompelde iets onver-<pb n="159"/>staanbaars, dat een groet verbeelden moest, nam den pikdraad weder op, en deed verder, zoolang ons bezoek duurde, geen mond meer open. Mietje was blijkbaar van haar moeder niet ontaard, en had, als deze, een man genomen, die haar in alles den baas liet spelen.</p>
<p>De kelder, hoewel te laag dan dat onze vriend Eylar er rechtop in kon staan, zag er echter niet <hi rend="i">uncomfortable</hi> uit. Zij was in tweeën afgedeeld; in het voorhuis bevonden zich, behalve een tafel en een paar matten stoelen, en verder noodige huisraad, een vogelkooi met een paar sijsjes, eenige bloempotten, en de prenten van Jan de Wasscher aan den wand: in het achterste gedeelte der woning, dat tot keuken en slaapvertrek diende, zag ik een oud kabinet staan, niet veel onderdoende voor dat, 't welk wij bij vader Lammertsz plachten te bewonderen: voorts, twee bedsteden met groene gordijnen, een netten schoorsteenval, een glazen kastje met eenig blaauw porcelein, een latafel, waarop een theeservies enz. - alles schoon, helder en getuigenis gevende, dat Mietje nog niet bang is, de handen uit de mouw te steken.</p>
<p>Maar zij zelve! - ware zij een man geweest, ik zou voor de variatie het <hi rend="i">quantum mutatus ab illo</hi><note n="1)" place="foot">‘Hoezeer veranderd van wat hij vroeger was.’</note> citeeren; maar nu ik geen andere keus heb dan tegen het geslacht of tegen 't <hi rend="i">metrum</hi> te zondigen, zal ik mij bepalen met de verklaring, dat ik haar naauwlijks herkend zou hebben. De randen der oogen waren rood geworden: zoo was het de neus, en puntig bovendien; het hoofdhaar - voor zoover de kornet, die zij thans draagt, er van te zien biedt - had een doffe, graauwe tint gekregen: de huid had de gele kleur en de rimpels bekomen van een gedroogde pippeling: de wangen waren ingevallen, en meer dan de helft van de tanden miste op 't appèl, terwijl de overige een alles be-<pb n="160"/>halve behaaglijk uniform droegen. Kortom, het eenmaal frissche en bevallige Mietje was in een leelijk oud vrouwtje herschapen. Zij scheen zich echter in haar lot geschikt en alle behaagzucht opgegeven te hebben: immers haar kornet was stemmig als die van een vrouw uit een hofje: een eenvoudige zwarte doek met gebloemden rand was kruislings over haar borst gespeld: en een bont boezelaar, van achteren vastgestrikt, verborg het grootste gedeelte der katoenen japon. Op haar rooden neus droeg zij een tinnen knijpbril, en, <hi rend="i">horresco referens</hi><note n="1)" place="foot">‘Ik ijze bij 't verhaal.’</note>, zij snoof uit een ronde houten snuifdoos. Over haar schoot lag een halve winkel vol linnen uitgespreid, 't welk zij bezig was te zoomen of samen te hechten - daar wil ik af wezen.</p>
<p>Het echtpaar was in het voorvertrek gezeten, elk aan eene zijde van de voordeur, als moesten zij er gelijk twee sfinxen de wacht voor houden. Op de tafel stond een koffieketeltje met twee kopjes, en daarachter zat ons Klaasje met een leesboekje voor zich. Ik zag niet zonder eenig genoegen, dat, zoo Mietje alle koketterie, wat haar zelve betrof, had uitgeschud, zij die met betrekking tot het kind niet had opgegeven. Geen stofje was zichtbaar op het blonde haar, dat, netjes uitgekamd, aan weêrszijden van het hoofd in tallooze glanzende krullen nederviel: aangezicht en handen waren schoongewasschen: het witte boezelaartje, dat het geruite jurkje gedeeltelijk bedekte, was zonder vlek of smet en de laarsjes waren versch gepoetst. 't Is waar, dat Mietje, wetende dat wij dien dag vergaderden, zeer waarschijnlijk op ons bezoek was voorbereid; doch, volgens de getuigenis van onze Amsterdamsche vrienden, werd het kind gewoonlijk schoongehouden en leverde alzoo de dag van heden geen uitzondering van den algemeenen regel op.</p>
<pb n="161"/>
<p>'t Zij verwacht of niet, onze komst veroorzaakte weinig of geen opschudding. In het eenvoudige ‘wel! kommen de haieren 'rais kaiken hoe de klaine maid het maakt, nou da's goed,’ bestond de welkomstgroet. Toen was het: ‘kom a'n, Klaassie! geef rais stoelen a'n de oomes a's 'n maid. Nou! hoe is het? zeg je de oomes gein gendag, lompe reikel die je bent!’</p>
<p>Een meer kwalijk verdiend verwijt was zelden aan iemand gedaan; want het was voor het arme kind toch niet wel mogelijk, te gelijk stoelen te halen en ons te begroeten. ‘Ik khan ommers gheen thwee dhingen the ghelaik doen, hoilen en de khaars vasthouên?’ zeî het Joodje, dat aan het sterfbed zijner grootmoeder bijlichtte en door zijn vader bekeven werd omdat het niet schreide: en de jongen had gelijk ook. Ik geloof, dat Cezar een fikschen stijl had, wanneer hij zelf een brief schreef, niet, wanneer hij er drie of vier aan even zooveel verschillende sekretarissen dikteerde.</p>
<p>Nog om een andere reden was het verwijt onverdiend; want Klaasje, na Hoogenberg een vriendelijk knikje te hebben gegeven, had haar bruine kijkertjes zoo wijd mogelijk opengespalkt om Eylar en mij aan te staren. Toen, ons herkennende, had zij haar boek weggeschoven, was zij neêrgesprongen van haar taboeret en stond zij - blijkbaar te schroomvallig om naar ons toe te komen - ons de vriendelijkste knikjes van de wereld te geven; terwijl haar lief bakkesje glinsterde van genoegen.</p>
<p>- ‘Wel Klaasje mijn kind! kenje mij nog?’ riep Eylar, terwijl hij haar opnam en met kussen overdekte: ‘wel <hi rend="i">ik</hi> zou je haast <hi rend="i">niet</hi> meer kennen, zoo benje gegroeid.’</p>
<p>- ‘Niet waar?’ vroeg Hoogenberg, terwijl hij het kind op den wang tikte.</p>
<p>- ‘En ik? krijg ik geen beurt?’ vroeg ik, terwijl ik Klaasje van Eylar overnam: ‘hoe is 't, beste meid, weet je onze namen nog?’</p>
<pb n="162"/>
<p>- ‘Jawel,’ antwoordde zij: ‘uwee is oom Bol: en dat is oom Eylar.’</p>
<p>En, zich zachtjes uit mijn armen losrukkende, huppelde zij naar de achterkamer om stoelen voor ons te halen. Ik maakte van haar kortstondige afwezigheid gebruik om den Dominee te spelen en Mietje een kleine vermaning toe te dienen.</p>
<p>- ‘Waarom dat arme kind zoo ruw bestraft?’ vroeg ik: ‘het schaap is immers zoo vriendelijk tegen ons als 't maar wezen kan?’</p>
<p>- ‘Wel ik zeg ommers geen onvertogen woord teugens het kind,’ zeide Mietje, mij half verontwaardigd aanziende: ‘maar ik mot het kind toch menieren leiren.’</p>
<p>- ‘Nu!’ dacht ik, ‘als zij in goede ernst meent, dat de uitdrukking, door haar gebezigd, niet onvertogen was, dan ben ik niet verlangend haar te hooren, wanneer zij eens werkelijk aan haar wrevel of gramschap lucht geeft.’ Ik was in den wil, nog iets bij mijne vermaning te voegen; doch ik herinnerde mij intijds, hoe de strafpredikatie, door Don Quichot gehouden tot den boer, die zijn knecht mishandelde, geen andere uitwerking had, dan dat de arme Andries, na het vertrek van den Ridder, nog eens zoo duchtig geslagen werd, en zoo bedwong ik mij, mij tevens troostende met het denkbeeld, dat Klaasje weldra uit deze school van opvoeding zou ontslagen raken.</p>
<p>- ‘Nu zult gij - neen, gij zijt daartoe te verstandig; niet gij, maar een ander - misschien zeggen, dat ik desniettemin verkeerd deed, mijn ambt te verloochenen, en dat ik een zedepreêk had moeten houden: - waarop ik dan zou antwoorden, dat de beste zedepreêk een vlak verkeerde uitwerking doet, wanneer men die houdt op een verkeerd tijdstip, een ongeschikte plaats, en tegen iemand, die niet gestemd is er naar te luisteren.</p>
<p>- ‘Kan ik de haieren met een kop koffie dienen?’ vroeg Mietje.</p>
<pb n="163"/>
<p>Wij bedankten, onder voorgeven dat het etensuur naderde: toen werd de vraag gedaan, of wij dan niet een glaasje <hi rend="i">lakkeur</hi> zouden nemen: wij zouden haar toch zoo niet willen <hi rend="i">affronteeren</hi>, om <hi rend="i">niets</hi> te gebruiken: en in dat besef berustten wij er ook in, dat ons ieder een glas <hi rend="i">frambozen</hi> werd geschonken...ik moet er om lachen, dat wij bij voorkeur dat Fransche woord gebruiken, in plaats van <hi rend="i">braambessen</hi> te zeggen, waarvan het een verbastering is.</p>
<p>- ‘En nu,’ vroeg ik, toen wij rustig gezeten waren, en, met kleine teugjes, het ons voorgezette vocht opslorpten - 't welk wij natuurlijk niet nalieten, voortreffelijk te noemen - aan het kind, dat tegen mij aanleunde: ‘is Klaasje even zoet als zij groot is?’</p>
<p>- ‘Hm ja!’ antwoordde vrouw Ruffel voor het kind, ‘dat mocht wel beter wezen.’</p>
<p>- ‘Wel moeder! ik heb vandaag toch vier <hi rend="i">goeden</hi> op school gehad,’ riep Klaasje.</p>
<p>- ‘Ei wat, Mietje!’ bromde Hoogenberg: ‘leg ons nu niet te vertellen, dat Klaasje niet oppast. Zij leest en rekent en schrijft al beter, dan jij 't ooit in je leven gedaan hebt.’</p>
<p>- ‘Och wat,’ hernam Mietje: ‘zij zal het allemaal net zoo goed verleiren a's ik gedaan heb. Ik was ook in m'n taid wat een bolleboos op school; en a's ik m'n vraien taid had zou ik nog wel van leizen houen; mair ik heb nou wel wat anders te doen: niks a's nou en dan 'n kemedieboek.’</p>
<p>- ‘En,’ vroeg ik, ‘de Bijbel, dien ik je nog voor mijn vertrek uit Leyden gegeven heb, lees je daar dan nooit in?’</p>
<p>- ‘Die Bijbel!’ herhaalde Mietje, mij met groote oogen aanziende: ‘wel, dien heb ik nog altijd trouw bewaard als een aandenken a'n men haier. Hij leit achter in de kast, en Ruffel neimt hem alteid mei as hij naar de kerk
<pb n="164"/>gaat; mair ik versta er toch niet veul van, van die ouwe histories. 't Is lang geleden en ver gebeurd, denk ik dan: en dan zeg ik a'n Ruffel, als hij main Zundags mei wil hebben nair de kerk: “neim jai 't mair veur main wair met ein.”’</p>
<p>Hier lichtte de man weêr het hoofd op, keek zijn vrouw aan, als of hij iets meende te gaan zeggen, doch bedacht zich en sloeg de oogen weêr voor zich op den schoenzool, waar hij aan bezig was.</p>
<p>- ‘Mietje!’ vroeg ik, ‘wat zouje denken van iemand, die niets in zijn kelder had, aan wien een vriend een anker besten wijn zond en die het ongebruikt liet leggen?’</p>
<p>- ‘Wat meint men haier dair meê?’ vroeg Mietje, mij aanziende met een blik, die zoo onnoozel niet was als hij wel schijnen moest.</p>
<p>Ik herhaalde mijn parabel.</p>
<p>Zij nam een snuifje en zeide toen: ‘wat ik zeggen zou? Ik zou zeggen: die man lust geen wain. Blieft men haier van 'n snoifje gediend?’</p>
<p>Daar zat ik nu met mijn preêk. Eylar schudde het hoofd, en Hoogenberg keek mij aan, als wilde hij zeggen: ‘zij begrijpt u, maar zij wil u niet begrijpen.’</p>
<p>Waarlijk, vriend Occo! ik geloof, dat ik een slecht zendeling zou wezen. Hoe zou ik mij door een onnoozelen Javaan doen verstaan, wanneer ik zoo dikwijls verlegen sta tegen-over lieden als Mietje, die hier te lande opgevoed zijn, hun belijdenis gedaan hebben, en op de volksregisters staan ingeschreven als tot de Hervormd-kristelijke Kerk behoorende? - En zulke ontmoetingen hebben wij in onzen stand alle dagen. Hoe bemoedigend, niet waar? En dan boogt Nederland nog op godsvrucht en verlichting. Heeft het, betrekkelijk, eenige aanspraak op dien roem, dan moet het elders al heel lief gesteld zijn.</p>
<p>Ware ik alleen geweest, ik had geen nieuwen aanval
<pb n="165"/>gewaagd; doch mijn vrienden zaten te meesmuilen over mijn nederlaag, en dat stak mij in den krop. Altijd mengt zich iets verkeerds onder onze beste bedoelingen. Een geest van kristelijke liefde had mij het werk doen aanvangen, een duivel van gekrenkte ijdelheid drong mij, het voort te zetten; doch ik ontging mijn straf ook niet, als gij weldra hooren zult.</p>
<p>- ‘Mietje!’ hernam ik: ‘het schijnt, dat ik mijn voorbeeld slecht gekozen heb. Maar stel nu eens, je hadt schulden aan den bakker, den slager, de groenvrouw en overal, geen krediet, en geen cent in huis. Nu kwam er iemand en bracht je een schat. Wat zouje doen? Het geld verbergen zonder er naar om te zien? of het tot uw nut besteden?’</p>
<p>- ‘Ik zou beginnen,’ antwoordde Mietje, zonder zich te bedenken, ‘met me zestientje door te ferneeren: of misschien, as ik genoeg kreeg, nam ik 'n achtste. Mair ik begraip niet wat men haier wil; ik ben a'n bakker noch slager niks niemendal schuldig, dan van deuze weik: ik betaal alle weiken pront wat ik gebroikt heb: we hebben Goddank werk genoeg, ikke en Ruffel, en er is niemand, die iets op ons heit te prittendeiren.’</p>
<p>Eylar en Hoogenberg schaterden 't uit van 't lachen, en ik beet mij op de lippen. Toch wilde ik 't niet opgeven.</p>
<p>- ‘Nu,’ hervatte ik: ‘je zoudt in allen gevalle het geld besteden, al ware het dan juist niet op de nuttigste wijze. En handelde je anders, je zoudt dwaas handelen. En handelje nu niet nog dwazer, nu je een schat hebt, veel grooter dan alle andere, in den Bijbel, en je verzuimt, dien te gebruiken?’</p>
<p>- ‘Och!’ antwoordde Mietje: ‘men kan er teigenwoordig nog al voor 'n bagetel ein bij de boekverkoopers kraigen, en de arme luî zelfs voor niks.’</p>
<p>- ‘Zeer waar,’ hervatte ik, ‘en zeer gelukkig: maar
<pb n="166"/>wat helpt het, of men er al een heeft, als men er nooit in leest?’</p>
<p>- ‘Daar is,’ ging Mietje voort, zonder op mijn vraag te antwoorden, ‘manke Els hier over op de trap, die heit er nog ein gekreigen van 'n haier op de Blomgracht, die, geloof ik, van 't Genootschap is, mair 't mensch kan niet leizen noch schraiven en ze heit 'm veur 'n paar bos wortelen 'an Train de groenvrouw overgedaan.’</p>
<p>- ‘Kom!’ zeî Eylar, die, zoo als hij naderhand beweerde, medelijden met mij begon te krijgen, of wien, gelijk ik eerder geloof, die samenspraak <hi rend="i">à batons rompus</hi> verveelde: ‘vermoei u maar niet langer, Bol! en kijk liever eens, hoe mooi Klaasje al begint te schrijven.’ - Het kind had haar schrijfboekje even te voren uit de lade gehaald.</p>
<p>- ‘En zeg nou je vairssies 'reis op as een maid,’ zeide Mietje, wellicht van haar kant ook niet ontevreden, dat er een afleiding kwam aan ons onderhoud.</p>
<p>Klaasje voldeed zonder aarzelen aan 't verzoek en droeg, met veel gemak, gelukkig niet <hi rend="i">kunstmatig</hi>, maar <hi rend="i">natuurlijk</hi>, een paar gedichtjes van Van Alphen voor.</p>
<p>- ‘Nu! dat is patent,’ zeide Eylar, toen zij gedaan had: ‘en nu heb ik ook wat moois voor je meêgebracht. Kijk eens hier? Meteen haalde hij een paar oorbelletjes voor den dag.</p>
<p>- ‘Kijk eens, moeder! Moê kijk eens!’ riep Klaasje, in blijde uitgelatenheid naar vrouw Ruffel huppelende.</p>
<p>- ‘Wel kaik 'rais an,’ zeide deze, terwijl zij de belletjes aandachtig beschouwde: ‘net zukke heb ik er ook gehad toen ik 'n ankomend maissie was. En bedankje oome niet eins, lompert?’</p>
<p>- ‘Dankje oome!’ zeide het kind, haar snoeperig mondje naar Eylar opstekende.</p>
<p>- ‘Ik heb geen geld, als oom Eylar, om je zulke mooie
<pb n="167"/>dingen te koopen,’ zeide Hoogenberg: ‘maar ik kom toch ook niet met leêge handen’: en meteen bracht hij een paar prachtig vercierde bonbons te voorschijn, zeker van 't een of ander gastmaal geplunderd. Ik voor mij bleef niet achterlijk; maar haalde een peperhuis met moppen voor den dag.</p>
<p>Ik weet niet, welk geschenk Klaasje het meest welkom was. De fraaie ‘velletjens,’ zoo als zij de omkleedselen der bonbons noemde, zou zij opplakken bij degene, die zij bij vroeger gelegenheden gekregen had, en de moppen zou zij bewaren om met vader en moeder op 't ganzebord te spelen. Natuurlijk begon zij met er van rond te dienen, eerst aan ons, toen aan Mietje, vervolgens aan Ruffel, en eindelijk aan een nieuw personaadje, die, tot nog toe in de bedstede verscholen, waarschijnlijk op de lucht af kwam opdagen in de gedaante van een monsterachtig grooten witten kater. Of het beest goed muizen kan weet ik niet, zeker is het, dat het met den grootsten smaak de hem toegestoken moppen opsnapte. Ik waagde bij mij zelven de onderstelling, dat poes de hoofdpersoon in huis was, waarop Mietje, naar het voorbeeld van meer andere van hare sekse, wanneer zij zekeren leeftijd bereikt hebben, al de teederheid, voor welke haar hart nog vatbaar was, had overgebracht. Immers, naauwlijks was het beest te voorschijn gekomen, of zij lokte het tot zich met de liefelijkste woorden. 't Was ‘poessie! kat-engeltje! kom je niet bai de vrouw? Hait m'n beist goed gerust? Geif de vrouw dan 'n zoentje. Toe Klaassie! geif het arme dier nog een moppie. Je ziet, wat 'n honger de stumpert hait.’</p>
<p>Klaasje voldeed aan het verzoek, en ofschoon ik eerst, ik beken het, knorrig was bij de gedachte, dat hetgeen ik voor haar had meêgebracht, in den maag van een onguur beest zou overgaan, troostte ik mij weldra, toen ik uit het schaterend gelach en de blijde kreten van het lieve kind bespeurde, dat het nog meer pret had in de vertooning van
<pb n="168"/>de kat, die de moppen opknabbelde, dan in die zelve te eten.</p>
<p>Maar ik weet niet, met welke beuzelingen ik u bezig houde. Intusschen, zij zullen u misschien niet geheel zonder belang voorkomen, voor zooverre zij strekken om u een voorstelling te geven van ons pleegkind, zoo lief, zoo zacht, zoo onschuldig, zoo natuurlijk. - Maar te meer is het hoog tijd, dat zij uit die Blom-Dwarsstraat-stik-damplucht naar een zuiverder dampkring worde overgebracht.</p>
<p>Van dit geheele voornemen van verplaatsing lieten wij ons bij ons bezoek echter geen woord ontvallen. Wij hadden beter geöordeeld, dat Mietje ons plan niet eer vernemen zoû, dan nadat ik antwoord had van Mw. Zilverman en gereed was het kind er heen te brengen. Dat zij, ondanks de schade die zij er door lijdt, gemakkelijk in de zaak berusten, en zonder te diepe aandoening van Klaasje scheiden zal, daarvan houd ik mij overtuigd, wetende, dat zij in den grond niet van kinderen houdt, haar dochter reeds zeer vroeg uit dienen gestuurd heeft, zonder zich verder ooit aan haar gelegen te laten leggen, en zeer kalm is gebleven bij den dood van haar zoontje.</p>
<p>Wij begaven ons na den afloop van het bezoek weder naar de Keizerskroon, waar wij, met Van Zevenaer, die reeds op ons wachtte, het middagmaal gebruikten en, als gij denken kunt - recht genoeglijk keuvelden. 't Scheiden viel mij hard; doch alle goede zaken hebben een einde, en zoo trok ik dan ook 's avonds weder het IJ over en naar het eenzame Slikdorp. Sedert dien tijd ben ik met de kostschoolhouderesse in korrespondentie getreden, de zaak is tot effenheid gekomen, en met de laatste helft van Augustus, als de vakantie ten einde is, wordt ons juffertje op het instituut verwacht. Ik stel mij niet weinig genoegen voor van het tochtje, dat ik derwaarts met haar maken zal.</p>
<p>Gij zult mij wellicht in stilte een verwijt doen over mijn ingenomenheid met de gedachte aan een drie- à vierdaag-<pb n="169"/>sche afwezigheid van Slikdorp. Mogelijk zelfs beschuldigt gij mij van ondankbaarheid. En werkelijk zou ik ondankbaar zijn, zoo ik morde: ik heb ten minste een standplaats en erken mijn voorrecht boven zoovelen, die nog loopen zoeken. Dit neemt echter niet weg, dat ik hartelijk verlang, uit deze poelen eens naar een oord te worden overgeplaatst, waar ik iemand vind, met wien ik praten kan. Misschien is mijn wensch zondig, en ik zal mij ook wel wachten, hem overluid te doen hooren; maar 't is in 't oor van een vriend, die nog wel op Java zit en mij niet verklappen zal, dat ik hem durf fluisteren. Gij weet, ik was vanouds er op gesteld, mijn tijd te verdeelen tusschen studie en gezellig verkeer. Dit laatste nu mis ik ten eenenmale op Slikdorp, waarvan ik met Ovidius kan zeggen:
<q rend="bq"><hi rend="i">Barbarus his ego sum</hi>, <hi rend="i">quia non intelligor ulli</hi><note n="1)" place="foot">‘Ik ben hier de vreemdeling, dewijl ik door niemand verstaan word.’</note>.</q></p>
<p>Het ligt misschien aan mij, en men zou mij kunnen toevoegen, dat, zoo ik de Slikdorpers niet tot mij verheffen kan, ik mij getroosten moet, tot hen af te dalen. - Maar ziedaar juist de groote moeilijkheid. Ik zeide straks, dat ik een slechte zendeling zou wezen, en toch geloof ik, dat ik onder eenvoudige lieden, onder natuurkinderen, onder wilden des noods, mij meer op mijn gemak zou gevoelen, dan onder een bevolking, die ter schole is geweest, die zekere oppervlakkige tinktuur van wetenschappen heeft, of liever, die zekere klanken heeft onthouden, welke 't voor zaken neemt: en, wanneer men nu, op die klanken afgaande, een redelijk gesprek met hen poogt aan te vangen, dan vindt men per slot van rekening, dat zij van al wat men gesproken heeft, geen stom woord begrepen, of, wat nog erger is, alles vlak verkeerd begrepen hebben. Voeg daarbij, dat de menschen hier zoo koppig zijn als hun koeien en
<pb n="170"/>inhalig als...ja help mij aan een vergelijking. - Ik geloof niet, dat eenig wezen op of onder de aarde bestaat, of uitgedacht kan worden, inhaliger dan de man, van wien Poot vertelt, dat hij</p>
<lg type="poem">
<l rend="; 1tab">Zijn zalig lot, hoe kleen,</l>
<l>Voor geen koningskroon zou geven.</l></lg>
<p>‘'t Is al erger en erger met mij geloopen van den zeumer,’ vertelde mij verleden najaar een ouderling mijner gemeente - nog geen van de minsten: - ‘eerst mijn vrouw verloren, toen twee koeien, en nou mijn varken.’ - De notaris Blaffert, die ze kent, zeide laatst, dat hij nooit een boer had zien huilen, behalve wanneer men zijn pacht opsloeg.</p>
<p>Ik heb een schilder gekend, die vrij slechte Arkadische landschappen stoffeerde met viervoetige dieren, die nergens naar geleken. Wanneer men hem de opmerking maakte, dat men nooit zulk een os, of zulk een schaap, gezien had, als er op zijn paneelen voorkwam, dan was het: ‘ja, maar dat is een Arkadische os, een Arkadisch schaap...’ Nu! ik geloof, dat de landlieden, waar de dichters van gewagen, ook nergens te vinden zijn dan in Arkadiën - en dat nog wel in het Arkadiën der dichters.</p>
<p>Zuren wijn zwelgen, afschuwlijken knaster rooken, en hun beurs spekken, zonder overgroote kiesheid wat het aangewende middel betreft, ziedaar waar zich mijn parochianen uitnemend op verstaan.</p>
<p>Misschien denkt gij, dat de studie winnen moet bij het gemis, 't welk ik hier ondervind aan gezellig verkeer; maar dan bedriegt gij u. De boeken op zich zelve kunnen iemand alleen tot een geletterde, nimmer tot een wijze, zelfs niet tot een geleerde maken, en te recht werden zij bij de Ouden alleen beschouwd als hulpmiddelen, en wel van zeer ondergeschikten aard. Hoor Plato, in zijn Phaedo: ‘'t is een stoffel,’ zegt hij, ‘die zich verbeeldt, de toekomst van
<pb n="171"/>een wetenschap verzekerd te hebben door die aan een boek te vertrouwen; 't is een nog grooter stoffel, die er de kunst in zoeken gaat, als of letters hem ooit een heldere en juiste kennis konnen mededeelen. Zoo iemand kent het orakel van Ammon niet; want hij leeft in de verbeelding, dat geschreven vertoogen eenig ander nut kunnen hebben als aan iemand te herinneren wat hij reeds weet.’ - Alle boeken, ook de beste, helpen niet, tenzij men de gelegenheid vinde, tevens eenige goede exemplaren te bestudeeren van dat nuttigste aller boeken, 't geen men ‘mensch’ noemt, den ‘<hi rend="i">mikrokosmus</hi> of kleine wereld,’ als men hem placht te betitelen. En nu zijn de exemplaren hier ter plaatse òf onleesbaar, òf zij missen althans de meest leerzame en opwekkende bladzijden. <hi rend="i">Summa summarum</hi>, ik zou, hier blijvende, op den duur zoo stomp van vernuft, misschien even gevoelloos van hart worden als zij, die mij omringen, en op zijn best bekwaam om woordeboeken of krestomathiën te schrijven, of om werken, in vreemde talen geschreven, in schoolmeesters-Nederduitsch te vertalen. - Noch het een, noch het ander lacht mij toe.</p>
<p>Ziedaar een lange epistel. Ik kan niet vergen, dat gij, die gewichtige belangen in 't hoofd hebt, mij even omstandig antwoordt als ik u geschreven heb. Maar een lettertje van u zal mij toch genoegen doen, al ware 't maar een bloot <hi rend="i">accusé de reception</hi>, om mij te bewijzen dat gij nog leeft, gezond zijt, en mij niet vergeet. Kunt gij er iets bijvoegen aangaande zoodanige onderwerpen, waarin gij weet, dat ik belang stel, als b.v. of gij nog iets aan de letteren doen kunt, hoe u 't leven in Indiën bevalt, enz. enz., gij kunt u vooraf overtuigd houden van de erkentelijkheid, waarmede elke regel zal gelezen worden door</p>
<p>&nbsp;</p>
<p>Uw oprechten vriend</p>
<p>&nbsp;</p>
<p>G. Bol.</p></div>
<div type="chapter">
<pb n="172"/>
<head rend="h3">Tweede hoofdstuk.</head>
<head rend="h4"><hi rend="i">Antwoord van Jhr. Mr. Occo van Donia op den vorigen brief</hi>.</head>
<p>Buitenzorg, 8 October 183.</p>
<p>&nbsp;</p>
<p>Grooten dank ben ik u verschuldigd en breng ik u toe, <hi rend="i">mi amicissime</hi>, voor uw uitvoerigen en mij zoo welkomen brief van 5 Juni j.l. Ik heb er uit kunnen bespeuren, dat uw brein, wat gij ook voor het vervolg mocht vreezen van uw verblijf te Slikdorp, vooralsnog niet verstompt is, maar even werkzaam als vroeger, ja dat gij nog nu en dan, even als in den gelukkigen tijd, dien wij te Leyden doorbrachten, een stoute en gewaagde stelling vooruit durft zetten en met wakkerheid verdedigen. Maar niet weinig heeft mij de gedachte vermaakt, dat gij, die vaak de meest baroque paradoxen tegen knappe en geleerde lieden met triomfant gevolg verdedigdet, u laat overwinnen in een woordenstrijd met Mie Lammertsz, en dat wel, in weêrwil van uwe bewustheid, dat het recht aan uwe zijde is. Gij zult zeggen, dat het mij niet fraai staat, mij te verheugen in de neêrlaag van een vriend...; maar dat moet in-tegendeel koren op uw molen zijn. Immers het bevestigt de waarheid van een paradox van La Rochefoucault, zoo dikwijls door u verdedigd, <hi rend="i">qu'il y a toujours dans les revers qui surviennent à nos meilleurs amis quelque chose qui ne nous dé</hi>-<pb n="173"/><hi rend="i">plait pas:</hi> - en gij hebt mij zoo dikwijls met sofismen den mond gesnoerd, dat ik mij wel mag verblijden, nu gij op uwe beurt eens ondervindt, hoe 't smaakt, als men <hi rend="i">ad incitas</hi><note n="1)" place="foot">‘In de engte.’</note> gedreven wordt. Maar ik denk, al vertelt gij 't niet in uw brief, dat gij aan den middagdisch in de Keizerskroon uw <hi rend="i">revanche</hi> wel zult genomen hebben, en dat Eylar of Hoogenberg het kwaad, door Mietje gedaan, heeft moeten ontgelden. Van Zevenaer hield zich, zoo ik mij wel herinner, altijd buiten die redetwisten, behalve als men ongelukkig of onwillekeurig een voet zette op het gebied der natuurkunde of der medicijnen.</p>
<p>Maar foei! ik ben ondankbaar, die uw vriendelijkheid, in mij zoo uitvoerig al de bijzonderheden van uw ontmoetingen te Amsterdam mede te deelen, beäntwoord, door aan die mededeelingen zelve stof te ontleenen om u te plagen. Mijn verschooning is, dat gij er nog al van placht te houden, en althans met uw gewone goedhartigheid placht aan te merken dat men plaagde wie men liefhad. - Ik zou toch niemand raden misbruik te maken van die wijze om zijn liefde te betoonen. De vader, die zijn zoon, naar Salomoos voorschrift, met de roede kastijdt, handelt ook uit liefde; maar niemand zal mij wijsmaken, dat gemelde zoon, gedurende die kastijding, die vaderlijke liefde bijzonder waardeert: - en daarom verheugt het mij ook, dat Hoogenberg en gij aan ons pleegkind geen klappen, maar ulevellen en moppen hebt gegeven.</p>
<p>Het spreekt van zelf, dat ik, die buitendien ulieden volmacht had gelaten, blindelings alles onderschrijf wat gij ten behoeve van Klaasje bepaald hebt en verder bepalen zult: en ik zend heden een wissel aan Hoogenberg, waaruit hetgeen ik heb bij te dragen kan gevonden worden en hetgeen overschiet in de algemeene kas bewaard om des
<pb n="174"/>noods aan te vullen wat te kort mocht komen. Ik had juist aanleiding om hem te schrijven, omdat ik hem wellicht een dienst heb kunnen bewijzen. Gij herinnert u misschien een zekeren Flinck, die te Leyden een maand of wat kamers had naast uw huis, en alle namiddagen in de Paauw zat - een ongezelligen brompot. - Nu! dienzelfden man heb ik hier op Java teruggevonden: hij is door den aard zijner zaken, die van grooten omvang zijn, in gedurige aanraking met het Gouvernement, en zoo heb ik hem meermalen ontmoet. 't Schijnt, dat ik zijn vertrouwen en genegenheid, die hij anders niet licht wegschenkt, heb mogen verwerven, in weêrwil dat ik hem geweigerd heb in een paar questiën, waar hij veel belang in stelde, zijn voorspraak te zijn bij den Gouv. Gen. - of misschien wel juist om die weigering. Immers deze weigering, of liever het volharden daarbij, had hem bewezen, dat ik onomkoopbaar ben en alzoo eerlijker dan de meeste lieden met welke hij vroeger te doen heeft gehad. Nu vroeg hij mij, of ik hem ook een eerlijk en bekwaam advokaat wist aan te wijzen, die te Amsterdam woonde en een zaak ten einde brengen kon, die nu wijlen de adv. Mosch al sedert jaren behandeld, en naar hij meende versloft had. Hij wilde geen oud advokaat, geen advokaat van grooten naam hebben; die hadden het, naar het bleek, te volhandig, om zich zoo geheel aan zijne zaak te wijden, en deze zou, vreesde hij, in dat geval wederom op het sleeptouw gehouden of <hi rend="i">en bagatelle</hi> behandeld worden. Daarom wenschte hij er een, die, zonder piepjong te zijn, toch nog in het begin van zijn <hi rend="i">carrière</hi> was, iemand, die doorzicht bezat, en vooral, die er niet los overheen liep. ‘Want ziet UEd. mijn heer van Donia!’ zeide hij, ‘vlugheid, talent, genie, alles mooi en goed...maar kom er eens meê door de wereld: - werken, dat is het middel om te slagen, en anders bestaat er geen.’ - En zoo dacht ik natuurlijk aan
Hoogenberg,
<pb n="175"/>die althans voor niemand onderdoet, waar 't op blokken aankomt: ik gaf zijn adres aan mijn suikerplanter, en hoop nu, dat deze woord zal houden en dat de zaak werkelijk van zoodanigen aard zij, als strekken kan om Hoogenberg voordeel en reputatie te verschaffen.</p>
<p>Om terug te komen tot ons pleegkind, ik kan niet ontkennen, dat ik eenige zorg voor haar toekomst voed, en, ofschoon ik gaarne, als ik zoo straks te kennen gaf, berust in hetgeen de meerderheid besloten heeft, zoo ben ik daarom nog niet overtuigd, dat haar besluit het wijste was, dat in deze te nemen viel. Ik laat de vraag, in hoeverre Bleek en Van Zirik zich, bij het uitbrengen van hun gevoelen, door hun eigen belang of door dat van het kind lieten leiden; maar 't is buiten alle kijf dat hun beschouwingswijze in 't afgetrokkene op goede gronden kan verdedigd worden, en dat zij te meer kracht bekomt, naarmate het arme kind een gunstiger uiterlijk belooft te hebben: ja, zoo ik mij eenigszins de begeerte kan verklaren, die b.v. Eylar en Galjart bezielt, om van hun pleegkind een bevallig, elegant, net gekleed poppetje te maken, zoo verwondert het mij, dat ernstiger gestemde lieden, als Van Zevenaer en gij, zoo grif er in hebt toegestemd, dat het kind naar die kostschool zou worden gezonden: - en het verwondert mij niet minder, dat Hoogenberg, eens weifelende, zich niet bij de minderheid gevoegd heeft. Het schijnt, dat bij hem het besef van zekere stellige of zedelijke verplichting uit de overeenkomst geboren, de schaal heeft doen overslaan.</p>
<p>Gij zult zeggen, en niet zonder reden, dat een jong, mooi, ouderloos meisje in elken stand aan verleiding is blootgesteld en dat wellicht te meer, naarmate zij lager op den maatschappelijken ladder staat. En zeker, bij Mie Lammertsz, en met het voorbeeld van deze voor oogen, kon zij niet blijven; - maar was er geen middel geweest,
<pb n="176"/>om haar ergens op een dorp bij brave lieden te besteden, waar zij genoeg opleiding en onderwijs genoot om de geschikte vrouw te worden van een plattelands-heelmeester, een dorps-schoolmeester of een deftigen ambachtsman? Staat het nu niet te vreezen, dat zij op hare school kennissen zal maken, die haar in een sfeer voeren, waar zij zich niet in zal kunnen blijven bewegen, zonder gevaar te loopen van haar vleugels te zengen en het spreekwoord te bevestigen: ‘hoe hooger vlucht, hoe dieper val?’ En dan zult gijlieden, die haar die weg hebt opgebracht, misschien nog een mal figuur maken. Jan Bleek Az. durft de historie blijkbaar niet aan zijn vrouw vertellen: hoe Mevrouw van Eylar en Mevrouw Van Zirik er over denken, ja of zij er wel ooit iets van vernomen hebben, blijft nog de vraag, en wat nu, indien deze dames er later achterkomen en het gebeurde averechts opnemen? De bui, die ik vrees, hangt niet enkel de echtgenooten der gemelde dames, maar ook elk onzer, die later trouwt, boven 't hoofd, en zoo licht kan een verkeerde opvatting van het gebeurde voor de belanghebbenden een bron doen ontspringen van huiselijk verdriet. - Gij zult zeggen, dat ik de zaken wat donker inzie, en ik mag van harte lijden, dat mijn profetiën, of liever mijn bekommernissen, door de uitkomst worden gelogenstraft. Veel, zoo niet alles, zal afhangen van de indrukken, die ons pleegkind op school ontvangt, en van de pozitie, die men haar naderhand zal weten te bezorgen.</p>
<p>Nu van wat anders. Gij vraagt mij, of ik nog iets aan de poëzie doe. Helaas, beste vriend! indien al mijn werkzaamheden mij den tijd lieten, mij daarmede te verlustigen, zoo betuig ik u, wanneer men in dit klimaat den geheelen dag op 't bureau gezeten heeft, met een warm hoofd en badende in zijn zweet, dan verlangt men naar rust en, zoo mogelijk, naar uitspanning, en men vindt zich volstrekt niet gestemd tot nieuwe vermoeienissen van het brein: ik
<pb n="177"/>zeg ‘vermoeienissen’; want, zoo ik, in mijn studentetijd, de verzen, zoo als men zegt, uit de mouw schudde, ik zou daar thans geen kans meer toe zien, en ik had bovendien, voordat ik hierheen ging, reeds de overtuiging bekomen van de weinige waarde dier zoo snel vervaardigde gedichten. Maar al had ik nog tijd en kracht tot het maken van verzen, mijn dichtvuur zou hier toch zijn uitgedoofd. Een dichter moge al zich zelf en anderen wijs zoeken te maken, dat hij de kunst om haar zelve bemint, de lust tot schrijven gaat spoedig bij hem voorbij, zoo hij noch hoorders noch lezers vindt: en aan beiden ontbreekt het hier. ‘Twee dingen zijn er,’ zeide mij eens een oudgast, ‘die op Java volstrekt niet in tel zijn, namelijk poëzie en oud blik.’ - 't Is mij bij ervaring gebleken, dat de man gelijk had, en ik zou nog zelfs durven beweren, dat hij had moeten zeggen: ‘oud blik en poëzie.’ Wees overtuigd - en het moge u in uw Pontus te Slikdorp tot een troost verstrekken, - dat ik hier in dit aardsche paradijs dezelfde klachten als gij in uw modderpoel kan aanheffen over den lagen trap van intellektueele beschaving, waarop de menschen staan, die mij omringen, en uw <hi rend="i">diatribe</hi> tegen uw boeren zou ik <hi rend="i">mutatis mutandis</hi> kunnen toepassen op het troepje Nederlanders, dat zich hier bevindt. Het tafereel, door u opgehangen, zal waarschijnlijk in zooverre te zwart gekleurd zijn en er zullen wel bij u enkele uitzonderingen op den algemeenen regel zijn. Nu, dit is ook hier het geval:
<q rend="bq"><hi rend="i">Il en est jusqu'à trois</hi>, <hi rend="i">que je pourrais nommer;</hi></q></p>
<p>maar de massa denkt hier over niets, en spreekt dus over niets, dan over suiker, koffie, padie enz. enz. en - geld. - 't Ligt ook in de reden: de menschen komen hier niet als toeristen, om liefelijke indrukken te krijgen en hart en ziel te verheffen bij 't aanschouwen van dit bekoorlijk land; zij komen om het raadsel op te lossen, hoe zij, in het kleinste
<pb n="178"/><hi rend="i">minimum</hi> tijd, het grootste <hi rend="i">maximum</hi> geld zullen verdienen, ik moest liever zeggen - samenschrapen: en er blijft dus voor hen geen vrij oogenblik over om het aan ernstige lektuur of andere geestverheffende bezigheid te wijden.</p>
<p>Uit hetgeen ik u hierboven zeide aangaande mijn <hi rend="i">eigen</hi> ondervinding zult gij kunnen opmaken, dat ik mooi den weg op ben om spoedig te denken als de massa. Mijn werkzaamheden hebben uit haren aard schier uitsluitend betrekking tot zeer materieele onderwerpen. Voor zooverre die nu met de hier te volgen staatkunde en de algemeene belangen der Bezitting in verband staan, zijn zij, als van zelf spreekt, aangenaam, belangrijk, ja hebben zelfs iets poëtisch, maar ongelukkig kan ik mij daarbij niet bepalen, en, daar ik mij niet genoeg kan verlaten op de bekwaamheid, kunde of moraliteit der ambtenaren, die onder mij werken, ben ik wel genoodzaakt, mij met ellendige <hi rend="i">détails</hi> te bemoeien, verslagen te vergelijken, tabellen na te cijferen, opstellen en brieven van stijl- en taalfouten te zuiveren, in 't kort den schoolmeester te spelen en allerlei geestdoodenden arbeid te verrichten. Dat alles beult mij af, verstompt mij en maakt mij ontevreden bovendien: vaak toch vraag ik mij zelven af, of ik, door, uit zucht om te voorkomen dat de boel in de war loopt, meer te doen dan mijn ambt eigentlijk medebrengt, niet langzamerhand zal afleeren de zaken in 't groot te zien, en alzoo mij zelven, door 't involgen van plichtgevoel, ongeschikt maken tot plichtvervulling. - Die gedachte maakt mij bij wijlen somber en mistroostig; en dan beschuldig ik mij, even als gij het doet, van ondankbaarheid - ja met nog vrij wat meer grond. Bezit ik niet, op mijn nog jeugdigen leeftijd, een pozitie, die mij door mijn tijdgenooten niet alleen, maar door honderd lieden van meer gevorderden ouderdom benijd wordt? Geniet ik niet het vertrouwen van mijn opperhoofd en ontvang ik niet dagelijks blijken van zijn tevredenheid en vriendschap? Ben
<pb n="179"/>ik niet omtrent zeker, zoo ik in 't leven blijf, òf nog hooger te stijgen, òf met een ruim pensioen, en niet te oud om er van te genieten, naar 't moederland terug te kunnen keeren, zoodat ik binnen weinige jaren maar zal hebben te kiezen, aan welke stem ik gehoor zal geven, aan die der eerzucht, of aan die van 't gemak? - Wie weet, misschien zal een en ander te vereenigen zijn, en ik nog eenmaal in Nederland, bij een onafhankelijk bestaan, nuttig en op eervolle wijze kunnen bezig zijn: - wat daaromtrent gebeuren zal weet ik niet; maar wel, dat niets mij immer het gemis zal vergoeden der korte uren, te Leyden doorgebracht, en dat geen lof mij immer zoeter in de ooren klinken zal, dan die, welken mijn vrienden schonken aan mijn kreupele dichtproeven.</p>
<p>Vaarwel! Gij hebt mij - en ik ben er u dankbaar voor - over geen politiek geschreven, en ik zal uw voorbeeld volgen. Wat hier in de Oost al zoo gebeurd <hi rend="i">is</hi>, zult gij in de dagbladen kunnen lezen; wat er gebeuren <hi rend="i">zal</hi> zou ik u, voor zooverre ik het raden of voorzien kan, niet kunnen mededeelen, zonder meer te zeggen dan ik zeggen mag; wat er gebeuren <hi rend="i">moest</hi>, daarover zijn de meeningen zoo verschillend, dat ik, om die aan te halen en te weêrleggen en de mijne uit-een te zetten, een dik boek zou moeten schrijven, waartoe mij natuurlijk, ook al gevoelde ik er mij toe opgewekt, de tijd ontbreken zou.</p>
<p>&nbsp;</p>
<p>Steeds van harte,</p>
<p>T.T.</p>
<p>&nbsp;</p>
<p>Donia.</p></div>
<div type="chapter">
<pb n="180"/>
<head rend="h2">Vierde boek.</head>
<head rend="h3">Eerste hoofdstuk.</head>
<head rend="h4"><hi rend="i">Een land- en dorpsgezicht</hi>.</head>
<p>Bij den aanvang van dit hoofdstuk verzoeken wij onze lezers, met ons voor de tweede maal een tusschenruimte van eenige jaren over te springen. Hebben wij hen tot nog toe bijna zonder uitzondering laten verwijlen in benaauwde, van tabaksrook doortrokken en weinig <hi rend="i">comfortable</hi> vertrekken, of, wat niet veel vermakelijker was, in bedompte onderhuizen, en is zelfs hun verwachting, dat wellicht de brief van onzen vriend Donia hun een natuurtooneel op Java zou ontsluiten, verijdeld geworden, wij willen hun voor 't minst nu eenige vergoeding schenken en hen verplaatsen in een landschap, dat, al is het niet onder den heerlijken hemel der keerkringen gelegen, toch zijn eigenaardige bekoorlijkheden bezit. - In het midden van het uitgestrekte panorama, dat wij hun <hi rend="i">à vol d'oiseau</hi> doen beschouwen, verheft zich een ruime dorpskerk, waarvan het schip, zoowel als het benedenste gedeelte van den toren, dagteekent van een paar eeuwen voor den tijd der hervorming. De bovenste helft van den toren is kennelijk van later tijd, en, wat den bouwstijl betreft, weinig met de rest in harmonie:
<pb n="181"/>'t zij, dat de toren nimmer naar 't oorspronkelijke plan geheel werd afgebouwd, 't zij, dat de oude spits door storm of onweêr getroffen, of op andere wijze vernield, althans afgebroken en door een meer moderne vervangen werd. Om de kerk, die op eenigszins heuvelachtigen grond staat, bevindt zich het kerkhof, omgeven met een oud, hier en daar afgebrokkeld muurtje. Twee toegangen, de eene ten noordoosten, de andere ten zuiden, zijn in dat muurtje opengelaten, ruim genoeg voor den voetganger, doch door middel van een houten, wit en groen geschilderde paal, die zich in 't midden van elke opening verheft, den doortocht versperrende aan paarden en vee. Van de eene naar de andere zijde loopt een voetpad van klinkers, met zorg onderhouden, en dat zich, in 't midden, voor de groen geschilderde kerkdeur, tot een pleintje vereenigt en verbreedt. Ten zuiden komt dat voetpad uit op den publieken weg en vlak tegen-over een vrij aanzienlijk huis, met dubbelen stoep en een ruim voorplein, vroeger het gemeentehuis; doch dat, sedert de vereeniging van dit en een paar andere dorpen tot ééne gemeente, en de verplaatsing van den gemeenschappelijken zetel des bestuurs naar elders, aan bijzondere personen verhuurd en thans door den notaris bewoond wordt. De weg is verder hier aan weêrszijden tot op eenigen afstand bezet met knappe burgerwoningen, meest door winkeliers of ambachtslieden bewoond, velen, zoo hier als in de zijstraten, met tuintjes voorzien. Verder op vertoonen zich langs den weg, van afstand tot afstand, grooter of kleiner zomerverblijven, uit wier aanleg zich de voorbijganger eenig denkbeeld kan maken van de meerdere of mindere mate van rijkdom of smaak, die de eigenaars of bewoners bezitten. Heeft dit alles over 't geheel een behaaglijk en welvarend aanzien, bevalliger is het uitzicht, dat zich voordoet aan hem, die het kerkhof van de Noordoostelijke zijde verlaat. Daar toch vertoonen zich aan zijn
<pb n="182"/>oog geen elkander regelmatig opvolgende huizen, maar afzonderlijk staande, her- en derwaart verspreide boerewoningen en schuren; rijke boomgaarden, waar op dit tijdstip (wij zijn thans half Juni) de appel- en pereboomen bereids hun witten dos hebben afgeschud, maar de kerseboomen, aan de roode aderen, die door 't groen van hun gebladerte kronkelen, van verre te herkennen zijn: uitgestrekte akkers, op welke de aardappelstruiken, een groen tapijt gelijk, met blaauwe en witte spikkels bezaaid, de glanzende tabaksplanten, die in 't zonnelicht flikkeren als de scherpe bladen van duizenden pennemessen, en de reeds gele korenhalmen - eerlang ook de witte boekweit - de fraaiste kleurschakeeringen vormen. Hier en daar is het veld, dat golvende oploopt, met prachtige eike- of beukelanen omlijst, of verheft zich, als een eenzame schildwacht, een statige boom midden uit het bouwland. Hooger op verheffen zich rijzige dennen uit den zandigen heuvelgrond, als ter bescherming van het gewas, dat aan hun voeten groeit, en daartusschen dolen witgewolde kudden over de blaauwende heide.</p>
<p>Hebben wij onze oogen genoeg verlustigd met de beschouwing van dit liefelijke landschap, dan wenden wij ze naar een huis, dat zich, meer in onze nabijheid, 't naast bij de kerk bevindt, en dat zich door een pannendak onderscheidt van de met stroo gedekte boerewoningen. Het is de pastorie, een knap gebouw, met gewitten gevel, staande te midden van een ruim erf, 't welk een bloem- en moestuin en een boomgaard bevat. De zijweg, die dat huis van het kerkhof scheidt, is, even als de straks beschreven hoofdstraat, waarmede hij ten westen van het kerkhof samenloopt, met groote keien bestraat; doch verandert aan de oostzijde, iets verder, in een mac-adamsweg, die zich in twee takken splitst, van welken de een naar een prachtig park voert, waar men, aan 't einde eener dreef, met statige beuken beplant,
<pb n="183"/>de schoorsteenen en muren eener trotsche en cierlijke huizinge tusschen het geboomte ziet doorschemeren. De andere tak verdeelt zich op korten afstand nogmaals in twee wegen: de een, tot op zekere hoogte maar bepuind, loopt in een rullen zandweg uit, die, berg op, berg af, over de uitgestrekte heide slingert; de andere, die gemacadamizeerd blijft, geleidt naar een bekoorlijke <hi rend="i">villa</hi>, wier witte gevel, met een veranda voorzien, vrolijk afsteekt tegen het donker geboomte daar omheen. Achter de eike- en beukedreven, die den lusthof omringen, rijst een uitgestrekt dennewoud, en hooger op wordt ook hier de lijst der schilderij gevormd door de blaauwe bergen der Veluwe.</p>
<p>Die kerk en dat raadhuis zijn die van de gemeente Hardestein: dat statig landhuis is het huis te Hardestein, thans bewoond door Mevrouw de Gravinne Douairière van Eylar, die <hi rend="i">villa</hi> het meer nederig verblijf van haar stiefzoon, den Graaf van Eylar, en op die pastorie huist, nu sedert zeven jaren, de Wel-Eerwaarde heer Gerlof Bol.</p>
<p>Wij willen den lezer, alvorens wij overgaan tot het nu verder aaneengeschakeld verhaal der lotgevallen van onze heldin, in korte trekken met de leefwijze der straks genoemde personen en met hun verhouding tot elkander bekend maken; de bijzonderheden zullen te zijner tijd nader ontwikkeld worden.</p>
<p>Ofschoon na den dood zijns vaders Graaf van Eylar, bewoonde onze voormalige Rederijker - en dit is met de meeste hoofden van adellijke huizen hier te lande het geval, - de heerlijkheid niet, aan welke hij zijn naam ontleende, eensdeels, omdat het slot te Eylar, waar zijn voorvaders op geleefd hadden, sedert lang vernield was en in puin lag, anderdeels omdat de daarbij behoorende landgoederen, in het verloop der eeuwen, nu eens door geweld, dan door afstand of ruiling, voor het grootste gedeelte in vreemde handen waren overgegaan: eindelijk, omdat zij reeds
<pb n="184"/>vroeg hun hoofdverblijf naar hun heerlijkheid Hardestein hadden overgebracht. Met moeite zouden de Eylars dan ook hun staat hebben kunnen handhaven op een wijze met hun rang overeenkomstig, hadden niet twee loten uit hun stam, in verschillende tijdperken, zich verbonden met rijke erfdochters van Amsterdamsche patriciërs: welk middel om zich staande te houden zeer gewoon was bij Geldersche en Stichtsche jonkers. Ten gevolge van den weelderigen, ja overdadigen voet, waarop de grootvader en de vader van den tegenwoordigen Graaf geleefd hadden, die beiden, de eerste aan het hof van Willem V, de ander aan dat van Koning Lodewijk, aanzienlijke bedieningen hadden bekleed, waren hun inkomsten niet weinig ingekrompen en de noodzakelijkheid ontstaan om vele der vaste goederen, waaruit hun vermogen grootendeels bestond, met hypotheek te bezwaren. Peter van Eylar had zich gevleid, zijn verwarde zaken te herstellen, door zich, na den dood van zijn eerste vrouw, de moeder van onzen vriend Louis, in een tweeden echt te begeven met de schatrijke jonkvrouwe de Lizieux, doch - de mensch wikt en God beschikt: en onzen edelman had de tijd ontbroken, dien hij behoefde om uit de renten van het vermogen, door gemelde jonkvrouw aangebracht, zooveel te kunnen aanwenden als noodig was om zijn eigendommen van het daarop liggende verband te bevrijden; immers de dood had hem weggerukt, een jaar na de promotie van zijn zoon Louis, en alzoo drie jaren nadat hem zijn echtgenoote dien tweeden erfgenaam geschonken had, van wien reeds in het Tweede en in het Derde Boek van dit ons verhaal in 't voorbijgaan is gesproken. Toen nu Louis van Eylar bij zijns vaders dood bekend geworden was met den staat van diens nalatenschap, had hij zich zeer spoedig overtuigd, dat hij zijn leefwijze op een meer bekrompen voet moest inrichten dan de overledene gedaan had, doch tevens, dat, indien hij zich getroostte een tiental
<pb n="185"/>jaren op een betrekkelijk zuinigen voet te leven, hij zijn erfdeel onbezwaard zou kunnen bezitten. Gewis had hij spoediger dit doel kunnen bereiken, indien hij, even als zijn vader, een rijke partij had gedaan, wat hem, met zijn naam, zijn voorkomen en al de gaven van verstand en hart, die hem vercierden, niet moeilijk zou zijn geweest; doch hij had al vroeg zijn hart en na eenig tijdsverloop ook zijn hand weggeschonken aan de weinig bemiddelde freule Maria van Redichem. Beseffende, dat het verblijf op het hooge huis te Hardestein hem te kostbaar zou uitvallen, had hij, na zijn huwlijk, een schikking getroffen met zijn stiefmoeder, waarbij deze het huis bleef betrekken, terwijl hij zich nederzette op Klein Hardestein, de bevallige, doch nederige <hi rend="i">villa</hi>, van welke wij zoo straks gewaagden. Hier had hij nu negen jaren, winter en zomer, gelukkig en tevreden met zijn echtgenoote geleefd en zag den tijd reeds nabij, waarop hij zijn eigendommen van allen schuldenlast bevrijd zou hebben. Slechts eene kwelling belette hem een volkomen geluk te smaken: zijn gade had hem tot heden geen kroost geschonken en er scheen weinig hoop, dat zulks immer het geval zou zijn. Dit gemis van eigen kinderen had ten gevolge gehad, dat Eylar zich te inniger aan zijn halven broeder Maurits gehecht, en des te meer zorg aan diens opleiding besteed had. Wij hebben reeds uit den brief van Bol aan Donia vernomen, hoe deze knaap, kort na de verhaalde bijeenkomst der Pleiaden te Amsterdam, van de school terugverwacht werd en hoe Eylar den wensch had geüit, hem onder de leiding van Bol te stellen. Deze wensch was verwezenlijkt geworden: de oude predikant van Hardestein had, gelijk Eylar voorzag, zijn emeritaat bekomen, en Bol, door zijn vriend geroepen, had den afgetredene vervangen. Onnoodig is het te zeggen, dat hij gretig en dankbaar de bediening aanvaard had, en tevens de taak om aan den jongen Maurits zoodanig meer grondig onderricht
<pb n="186"/>in verschillende vakken van wetenschap te geven, als noodig waren om het examen voor de militaire akademie te kunnen doorstaan. Zoo getrouw had zich Bol van zijn taak gekweten en met zooveel ijver had zich de knaap, die reeds op school goede gronden gelegd had, de ontvangen lessen ten nutte gemaakt, dat, na verloop van anderhalf jaar, de jonge Maurits van Eylar als een der meestbelovende aspiranten aan gezegde akademie werd opgenomen; terwijl hij, na afloop van den kursus aldaar, tot officier bij het wapen der artillerie was bevorderd.</p>
<p>Wat Bol aangaat, hij was nog immer ongehuwd, ofschoon niet langer geheel alleen. Naauwlijks was hij op Hardestein beroepen, of zijn eenige zuster, Magdalena, die, zoolang hij te Slikdorp was, geen geneigdheid had gevoeld, haar geboorteplaats te verlaten voor de Waterlandsche moerassen, had zich dadelijk bereid verklaard, zijn huishouden te komen besturen. Of en in hoeverre het vooruitzicht, op Hardestein met <hi rend="i">groote</hi> luî te verkeeren (die op Slikdorp niet te vinden waren) van invloed geweest was op haar besluit, zal ons spoedig blijken uit een gesprek, tusschen haar en haar broeder gevoerd, en hetwelk wij thans gaan beluisteren.</p>
<p>Beiden zijn op het erf der pastorie gezeten, in een priëeltje, gevormd van latwerk, om een treur-esch geslagen, wiens bladerkruin hen overschaduwt. Zij is bezig met het stoppen van eene van haars broeders zwarte kousen: hij zit zijn pijp te rooken en te lezen in een godgeleerd tijdschrift; doch het is duidelijk, dat hij niet dan een verdeelde aandacht schenkt aan zijn lektuur, en er heerscht eenige onrust in den blik, dien hij reis op reis naar den publieken weg slaat.</p>
<p>- ‘Mij dunkt je schijnt al zeer bevreesd, dat die brief niet komen zal,’ merkte zijn zuster aan, op een toon, die niet vrij was van eenige scherpte.</p>
<pb n="187"/>
<p>Maar wij zouden schier vergeten, dat het gepast is, de persoon van Mejuffrouw Magdalena Bol, of ‘Juffrouw Leentje,’ gelijk zij binnen een uur in den omtrek genoemd werd, alvorens wij haar sprekende invoeren, aan den lezer voor te stellen.</p>
<p>Juffrouw Leentje was ruim twee jaren ouder dan haar broeder, en begon alzoo den leeftijd te naderen, waarop men voor een oude vrijster doorgaat. Wat haar gelaat betrof, dit had veel overeenkomst met dat van Gerlof, en kon dus geen aanspraak maken op bijzondere schoonheid; het miste daarbij dien goedigen trek, die de leelijkheid van het zijne vergeten deed: haar lippen waren dunner, haar neus puntiger, haar kleur valer dan de zijne; haar oogen echter levendiger, naar sommiger oordeel te levendig; want zij waren altijd in beweging, en niets gebeurde in haar nabijheid, zelfs in het talrijkste gezelschap, dat haar bespiedenden blik ontging. Haar kleeding, altijd, en om goede redenen, vrij eenvoudig, bestond doorgaans, en ook nu, in een donkerkleurige katoenen japon, en zij droeg - wij zijn in de maand Juni - een ouden strooien huishoed op 't hoofd. Haar korte vingers, van die soort, welke 's zomers rood en 's winters blaauw zien, en altijd even koud blijven, staken in gele handschoenen met afgeknipte toppen, welke handschoenen zij nooit aflegde - sommigen beweren, dat zij er zelfs mede sliep - dan alleen bij feestelijke gelegenheden, wanneer zij die tegen opengewerkte van zwarte zijde, mede zonder toppen, verwisselde. Welke verborgen bekoorlijkheid er eigentlijk in die tien bietkleurige vingertoppen, die zij altijd wees, te zoeken was, ziedaar wat nog niemand onder de kennissen van juffrouw Leentje had kunnen uitmaken.</p>
<p>- ‘Je schijnt al zeer bevreesd, dat die brief niet komen zal,’ zeide zij.</p>
<p>- ‘Is dat zoo vreemd?’ vroeg op zijne beurt de predi-<pb n="188"/>kant: ‘je weet, dat ik veel van Klaasje houd: het is een lief goed kind, en ik heb in lang geen tijding van haar gehad.’</p>
<p>- ‘Ik kan toch niet begrijpen, hoe je u zooveel kunt laten gelegen liggen aan een vondeling, die je eens in 't jaar ziet,’ hernam Leentje, terwijl zij den neus optrok.</p>
<p>- ‘Ik zie geene de minste reden,’ zeide Bol, ‘dat men haar om haar hoedanigheid van vondeling zou minachten, aangezien zij toch, indien men had goedgevonden haar op dit punt te raadplegen, en zij in staat geweest was, haar advies, met kennis van zaken, te geven, waarschijnlijk een anderen weg zou gekozen hebben om haar <hi rend="i">carrière</hi> te beginnen. En evenmin begrijp ik, hoe je eenige verwondering kunt toonen over mijn gehechtheid aan een lief, onschuldig wezen, voor 't welk ik zorg heb helpen dragen, bijna van 't oogenblik, dat het in de wereld kwam. Er bestaan voorbeelden genoeg, dat weldaden drukkend en lastig worden voor hem, die ze ontvangt: ja dat de beweldadigde, zelfs onwillekeurig, een hekel krijgt aan zijn weldoener; maar ik geloof, dat men vergeefs een voorbeeld zou zoeken van het omgekeerde, en dat de weldoener altijd een zeker zwak blijft behouden voor zijn beschermeling, ook zelfs al is deze ondankbaar; wat Klaasje tot nu toe niet toont te zijn.’</p>
<p>- ‘Ja!’ hernam zijn zuster, zonder zich de moeite te geven van over den opgeworpen paradox te redetwisten, en niet van den text willende afdwalen, ‘datje je zelven in zorg gestoken hebt voor dat schepsel, dat valt niet te ontkennen; maar wat hadje er meê noodig? Waar zijn de vondelingshuizen voor, als men er de kinderen niet heenbrengt?’</p>
<p>- ‘Vooreerst zijn de vondelingshuizen afgeschaft,’ antwoordde Bol, ‘en ten andere kan het kind eigentlijk niet gezegd worden, een vondeling te zijn geweest, aangezien
<pb n="189"/>het ons, 't zij bij vergissing, 't zij om een reden, die tot nog toe onopgelost is gebleven, is t'huis gebracht.’</p>
<p>- ‘Ik had het in jou plaats stilletjes weêr laten wegbrengen,’ zeî Leentje: ‘ik zeg alsnog, je hebt als een groote gek gehandeld, datje je met die zaak hebt ingelaten.’</p>
<p>- ‘'t Is mogelijk,’ hernam Bol: ‘ik wil daar niet over twisten, te minder, daar ik die gekheid maar voor een achtste op mijn rekening heb: maar in alle geval, nu zij eenmaal begaan is, moet ik er de gevolgen van dragen, en heb dan alle reden van dankbaar te zijn, dat die tot heden toe nog al gelukkig zijn uitgevallen.’</p>
<p>- ‘Je bent zelf arm, en je wilt anderen de kost geven,’ vervolgde zijn zuster.</p>
<p>- ‘Ik heb nooit gelezen, dat de arme weduwe, die haar penningsken offerde, deswegens berispt werd,’ zeide Bol.</p>
<p>- ‘Er is een groot onderscheid,’ hernam Leentje, ‘tusschen het geven van een penningsken en het verschaffen van jaarlijksche bijdragen aan een schepsel, dat ons niet raakt; je kleedt je zelven uit, om die mamzel als een prinses voor den dag te laten komen.’</p>
<p>- ‘Heeft het u of mij ooit aan het noodige ontbroken?’ vroeg Bol.</p>
<p>- ‘Aan het noodige?’ herhaalde zijn zuster: ‘nu ja, dat is er naar, wat jij het noodige belieft te noemen. Ik heb werks genoeg, om met het beetje, dat je mij voor 't huishouden geeft, te zorgen, dat wij geen honger lijden, en ik schaam mij somtijds genoeg de oogen uit het hoofd, als ik zien moet, hoe je met een gekeerde jas en gestopte kousen loopt. Ik blijf er bij: het geld, dat je aan die meid zendt, is een diefstal aan je zelf gepleegd.’</p>
<p>- ‘Ik ben geen rechtsgeleerde,’ zeide Bol: ‘maar zooveel weet ik er wel van, dat niemand om zoo'n diefstal naar de kast gaat.’</p>
<p>- ‘Nu, als jij verkiest, er haveloos uit te zien, mij
<pb n="190"/>wel! - maar ik lij er ook door, en ik zeg maar, het is hard, dat ik met oude verschoten japonnen moet loopen en die juffrouw Klaasje als een prinses wordt uitgedost.’</p>
<p>- ‘Ziedaar nu tweemaal, dat je dat woord prinses gebruikt,’ hernam Bol: ‘ik weet intusschen niet, waaruit je aanleiding neemt om te onderstellen, dat het goede kind zwierig of opzichtig gekleed gaat. Zoo iets zou nimmer met mijne toestemming geschieden; want het zou niet in overeenstemming zijn òf met haar positie òf met haar vooruitzichten. Zij komt netjes en knap voor den dag, naar ik hoor, en dat is alles.’</p>
<p>- ‘Ik zou met dat al toch willen wedden, dat zij meer verschot van kleêren heeft dan ik,’ vervolgde Leentje.</p>
<p>- ‘Ik heb uw wederzijdsche <hi rend="i">garde-robes</hi> nooit gemonsterd,’ zeide Bol, lachende: ‘maar in allen gevalle is zij zooveel jonger dan jij en dus meer verplicht, de mode te volgen.’</p>
<p>- ‘Laat zij een modepop worden voor mijn part,’ zeide Leentje: ‘maar niet ten uwen koste. Ik weet waarachtig niet, wat je meer voor haar zoudt doen, zoo je haar eigen vader waart, en de menschen moeten wel denken, dat ze je niet zoo heel vreemd is.’</p>
<p>Een pijnlijke uitdrukking vertoonde zich op het gelaat van den predikant, en hij was op het punt, een scherp antwoord aan zijn zuster te geven. Hij wist echter zijn gevoel van wrevel te onderdrukken en zeide met een - hoewel gedwongen - glimlach:</p>
<p>- ‘Wie geneigd was, zulke dwaasheden te gelooven, zou haar lief bakkesje maar eens moeten zien en met mijn tronie vergelijken, en hij zou, met de Schrift, erkennen, dat men geen druiven van distelen leest. Maar ik heb je al dikwijls gezeid, Leentjelief! dat je klachten over mijn uitgaven overdreven zijn. Je weet immers, dat Klaasje verscheiden pleegouders heeft, waaronder, die rijk zijn, en
<pb n="191"/>dat ik maar gehouden ben een naar evenredigheid klein gedeelte bij te brengen tot het fonds, waaruit zij verzorgd wordt.’</p>
<p>- ‘Ja,’ antwoordde Leentje: ‘dat weet ik; maar ik weet ook, dat er onder die rijken zijn, die zich onttrekken, en dat, zoodoende, de grootste zorg neêr moet komen op diegenen, die 't minst in staat zijn, ze te dragen. Ontken het maar niet, Dominee! je kleur verraadt je.’</p>
<p>En inderdaad, Gerlof had een kleur gekregen; want zijn zuster had maar al te juist geraden.</p>
<p>- ‘Wie vertelt zulke dingen?’ vroeg hij, na een poos gezwegen te hebben.</p>
<p>- ‘Wie?’ herhaalde Leentje: ‘dat 's om 't even: ik weet wat ik weet, en ik zeg maar, het is hoog tijd voor u, een eind te maken aan die zotte uitgaven ten behoeve van die meid, of je helpt je zelf en mij nog tot den bedelstaf.’</p>
<p>- ‘Ik zou al zeer weinig vertrouwen hebben in den Heer, dien ik predik,’ zeide Bol, ‘indien ik dienaangaande bezorgdheid gevoelde. Neen, liever dan aan zulke gedachten voedsel te geven, moest je met mij je verheugen, dat hetgeen wij aan het lieve kind gedaan hebben blijkbaar is gezegend geworden. Je zoudt, ik ben er zeker van, met haar ingenomen zijn, indien je haar leerdet kennen, en ontwaardet, hoe gunstig zij naar ziel en lichaam ontwikkeld is.’</p>
<p>- ‘Ik ben volstrekt niet op de kennismaking gesteld,’ zeide Leentje, op een bitsen toon.</p>
<p>- ‘Wel dat spijt mij,’ hernam Bol: ‘want ik had juist gedacht, dat het u niet onaangenaam zou wezen, indien zij eens voor een week of drie ons eenvoudig leventje wat kwam opvrolijken.’</p>
<p>De goede man was, na hetgeen voorafgegaan was, er eenigszins op voorbereid, dat deze zijn woorden, waarin blijkbaar meer dan een gewone onderstelling lag opgesloten,
<pb n="192"/>bij zijn zuster een uitbarsting te-weeg zouden brengen, en er heerschte in den blik, waarmede hij haar aanzag na 't einde van zijn volzin, een niet ongewettigde beschroomdheid.</p>
<p>- ‘Wel ja!’ riep zij uit, terwijl zij blikken op haar broeder wierp, die, zoo zij pijlen geweest waren, hem hadden doorboord: ‘dat zou er nog maar aan ontbreken, dat je dat bedelkind bij ons in huis naamt, om ons heelemaal uit te zuigen. God weet het, misschien ben je wel van zins er je vrouw, of nog erger, van te maken. - Maar dit moetje vooraf weten, dat, eer zoo iets gebeurt, ik hier vandaan trek, en ten minste door mijn tegenwoordigheid zulke schandalen niet zal wettigen.’</p>
<p>Bol beet zich op de lippen; doch te recht besefte hij, dat hij den strijd, dien hij ging aanvangen moest verliezen, zoodra hij zijn kalmte verloor. Hij liet dus de hatelijke onderstelling zijner zuster zonder antwoord, haalde, ten einde zich een <hi rend="i">contenance</hi> van bedaardheid te geven, het tabakskistje, dat voor hem op de ronde tuintafel stond, naar zich toe, stopte een versche pijp en zette toen eerst het gesprek voort.</p>
<p>- ‘Eilieve!’ zeide hij, ‘toonje toch niet boozer dan je inderdaad zijt. Ik mag niet wedden, anders zou ik het doen, dat, eer Klaasje een week hier geweest is; je nog meer met haar zult ingenomen zijn dan ik.’</p>
<p>- ‘Zoo is het dan werkelijk, in volle ernst, je voornemen, haar bij je in te nemen?’ vroeg Leentje, hem aanziende met een paar oogen, waarin, bij verbazing en verontwaardiging, toch ook een zekere angst te lezen was.</p>
<p>- ‘Haar bij mij in te nemen, neen,’ antwoordde haar broeder, ‘haar een week of wat, zoolang tot zij een betrekking vindt, huisvesting te verleenen, ja: - en ik zou wel eens willen weten, waarom dat u, of iemand anders, stof zou geven tot ergernis.’</p>
<p>- ‘Geen stof tot ergernis!’ herhaalde Leentje: ‘en als
<pb n="193"/>de menschen dan vroegen: “wie is dat juffertje?” wat zou ik dan moeten antwoorden? Een gevonden kind, dat Dominee voor de tweede reis in zijn leven wordt op zijn dak gestuurd! - Mooie praatjes zouden er van komen. Neen, eer ik kans loop van ze aan te hooren, ga ik liever vanhier.’</p>
<p>- ‘Je schijnt niet te bedenken,’ zeide Bol: ‘dat je, juist door heen te gaan, stof zoudt geven aan de kwaadsprekendheid: en dat in-tegendeel, wanneer men ziet, datje het kind in liefde ontvangt, en je overal met haar vertoont, het geen sterveling op de gedachte zal komen, uit haar tegenwoordigheid alhier eenige gevolgtrekking te mijnen nadeele af te leiden.’</p>
<p>Leentje had er wel degelijk over nagedacht, en zij zegevierde inwendig bij de gedachte, dat haar broeder zelf de kracht scheen te erkennen van het wapen, dat zij tegen hem in handen had.</p>
<p>- ‘Het zij daarmeê hoe 't wil,’ zeide zij: ‘maar dit verzeker ik je, dat ik geen trek hoegenaamd gevoel, in gezelschap van dat juffertje hier te blijven. Ik zeg u dus eenvoudig, eens voor altijd, Gerlof: je hebt te kiezen tusschen haar en mij.’</p>
<p>- ‘Hoor eens, zuster!’ zeide Bol, op een gestrenger toon dan zij van hem gewend was: ‘ik zou je onder 't oog kunnen brengen, welke dwaasheid je zoudt begaan, met het rustige, onbekommerde en nog al zoo geheel van genoegens niet ontbloote leven, dat je hier leidt, vaarwel te zeggen, zonder zeker te zijn, dat je 't elders beter hadt; doch ik wil zelfs den schijn niet aannemen, onedelmoedig jegens u te zijn. Evenmin wil ik vragen, of het kristelijk van je gehandeld is, je te onttrekken aan de gelegenheid om een plicht van liefde en welwillendheid te vervullen ten opzichte van een medezuster, die aan beide behoefte heeft; ik laat dit alles liever aan uw eigen overdenkingen over. Maar wat
<pb n="194"/>ik u thans te verzoeken heb, is alleen, wel te overwegen, dat je niet mijn vrouw, maar mijn zuster zijt. In het eerste geval zou ik tegen mijn plicht handelen, indien ik iemand tegen je zin in huis nam, omdat je dan genoodzaakt zoudt zijn, hoe onwillig ook, het bijzijn van zoo iemand te dulden; - maar, zoo als nu de zaken staan, kan noch mag ik mij door uwe grillige bedenkingen laten terughouden van datgene, wat ik besloten heb te doen, omdat ik het goed en nuttig acht: immers je bent vrij mensch, en zoodra het je bij mij niet langer bevalt, kunje vanhier vertrekken. 't Zou mij spijten; maar ik zou er wel in moeten berusten.’</p>
<p>- ‘Hoe! wat!’ zeide Leentje, wier gelaat wit werd van spijt en ontsteltenis: ‘je zoudt mij, je eigen zuster, ter liefde van dat vreemde meubel, de deur uitzetten?’</p>
<p>- ‘Ik zal dat meisje, hetwelk ik geenszins als een vreemd meubel beschouw, maar als hetgeen het is, als mijn pleegkind, in mijn huis ontvangen, gedeeltelijk uit eigen wil en begeerte, gedeeltelijk om genoegen te doen aan mijn vriend Eylar: - en ik zal u de deur <hi rend="i">niet</hi> uitzetten. In-tegendeel zal het mij een groot genoegen zijn, zoo je mij helpt, haar het verblijf te mijnent aangenaam te maken, en zoo je haar eenig onderricht wilt verstrekken in die vakken, welke zij op de school, of niet, of niet grondig, geleerd heeft, als b.v. kookkunst en grove handwerken. - Maar zoo haar komst u zoo ondraaglijk is, de pastorie van Hardestein is geen kerker, en niemand is gedwongen, er tegen zijn zin te blijven.’</p>
<p>- ‘Weet Eylar er van?’ vroeg Leentje, verrast.</p>
<p>- ‘Je weet, dat ze ook zijn pleegdochter is.’</p>
<p>- ‘Maar waarom gaat zij dan niet bij hem logeeren? - hij heeft ruimte en gelegenheid in huis en wij kunnen niemand kost en inwoning geven zonder in uitgaven te vervallen, die je niet betalen kunt.’</p>
<p>- ‘Hij heeft,’ antwoordde Bol, ‘mij met zijn gewone
<pb n="195"/>edelmoedigheid het noodige verstrekt, om de kosten, die het verblijf van Klaasje ons veroorzaken zal, te bestrijden.’</p>
<p>- ‘Zoo! heeft hij je geld gegeven?’ vroeg Leentje, in wier oogen de zaak nu terstond een geheel andere wending begon te krijgen: ‘en waarom dat niet terstond gezeid?’</p>
<p>- ‘Wel!’ antwoordde Bol, ‘om twee zeer natuurlijke redenen: vooreerst, dacht ik, zouje mij wel zooveel gezond verstand toeschrijven, dat ik geen verplichting op mij zou laden, die ik niet vervullen kan zonder mij in schulden te steken, en ten andere kon noch wilde ik onderstellen, dat mijn zuster, uit liefde voor den Mammon, zou willen doen hetgeen zij weigerde te doen uit kristelijke liefde.’</p>
<p>- ‘Ik zie dan toch maar,’ hervatte Leentje, liever den draad van haar eigen gedachten volgende dan zich te verklaren omtrent de beschuldiging van onkristelijkheid, door haar broeder bedektelijk tegen haar ingebracht, ‘ik zie, dat Mevrouw van Eylar er net zoo over denkt als ik, en ook niet verlangt, zoo'n onbekend portret in huis te hebben; want ik ben bijna zeker, dat Eylar alleen daarom u die logeerpartij heeft opgedraaid.’</p>
<p>- ‘Ik heb Mevrouw van Eylar zoo iets niet hooren zeggen,’ zeide de predikant.</p>
<p>- ‘Een Mennist antwoord,’ zeide Leentje.</p>
<p>- ‘De redenen, die Eylar hebben mag,’ vervolgde Bol, op koelen toon, ‘gaan ons niet aan: en al hadje recht in je onderstelling, ik heb je reeds doen opmerken, dat men aan een getrouwde vrouw vaak toegeven moet wat men aan niemand anders, zelfs aan geen zuster, toegeven mag.’</p>
<p>- ‘Ja, ik weet, dat een zuster bij jou maar een nul in 't cijfer is,’ zeide Leentje, gramstorig, ‘en toch, ik meende, na al wat ik voor je gedaan heb, eenige aanspraak te hebben om ook een stem in 't kapittel te geven.’</p>
<p>- ‘Wel!’ zeide Bol: ‘mij dunkt, dat ik je die nooit geweigerd heb in eenige zaak, die de huishouding betrof,
<pb n="196"/>ja zelfs, dat ik je daaromtrent naar je eigen zinnelijkheid heb laten handelen: gelijk ik het dan ook nu wederom geheel aan jou overlaat, te beschikken, hoe de logeerkamer op de beste en geriefelijkste wijze zal worden ingericht om ons juffertje te ontvangen.’</p>
<p>- ‘Ik denk er mij wel deugdelijk buiten te houden,’ zeide Leentje: ‘jij bent de man, die haar verzocht hebt; jij kunt ook zorgen, dat zij naar verdienste onthaald wordt.’</p>
<p>- ‘Inderdaad?’ vroeg Bol, zich gelatende als of hem deze woorden van Leentje een vergunning schonken, waar hij hoogen prijs op stelde: ‘laatje 't aan mij over? - Nu, dan zulje eens zien, hoe ik de logeerkamer zal opknappen. Zoodra wij gegeten hebben, ga ik naar Denneman, en zoek behangselpapier uit en citsche gordijnen voor 't ledikant. Er mag ook wel een kleed in de kamer geleid worden, en ik zal, geloof ik, ook een half dozijn stoelen bestellen, want die er staan zijn mooi wurmstekig.’</p>
<p>- ‘Scheelt het je nou waarachtig in 't hoofd?’ vroeg Leentje, hem aanziende als of zij inderdaad zoo iets vermoedde: ‘is 't ernst of gekscheren?’</p>
<p>- ‘Wel!’ antwoordde Bol: ‘je wilt er je niet meê bemoeien; dan moet ik immers wel zorgen, dat het geld van Eylar naar behooren besteed wordt.’</p>
<p>- ‘Noem je dat naar behooren?’ vroeg Leentje, ‘het op zoo'n manier over de balk te gooien? Moet die meid het prachtiger hebben dan wij? je deedt wijzer van te beginnen met je een nieuwen rok te laten maken, en een sommetje op zij te leggen om winterprovizie te koopen, eer je aan tapijten en citsjes dacht.’</p>
<p>- ‘Ik dank je voor je raad,’ zeide Bol: ‘maar wat ik gekregen heb om ten behoeve van ons pleegkind aan te wenden, mag ik niet ten eigen voordeele gebruiken. Genoeg! je hebt nu eenmaal verklaard, de schikkingen aan mij over
<pb n="197"/>te laten, en ik hou je aan je woord. Zoodra wij gegeten hebben ga ik naar den behanger.’</p>
<p>- ‘Maar Gerlof! ik zal 't waarachtig niet dulden,’ hernam Leentje, meer en meer ontrust: ‘zeg eens, hoe groot is de som, die Eylar u gegeven heeft?’</p>
<p>- ‘Een bankje van honderd gulden,’ antwoordde Bol: ‘en dat zal wel overvloedig genoeg wezen om al de kosten te vergoeden, waar mij 't verblijf van Klaasje op jagen zal. Maar welk belang stelje er toch in, dit te weten?’</p>
<p>- ‘En denkje dan,’ vroeg Leentje, ‘dat je met honderd gulden klaar zult komen, als je al die meubels koopt? - vooral als jij ze bestellen moet, die er zooveel verstand van hebt als een os van in den bijbel te lezen? je zult eens zien, wat een rekening van Jan Kalebas die Denneman je schrijven zal. En waar zulje dan het noodige vandaan halen voor de buitengewone onkosten in 't huishouden? Je hebt het niet aan mij verdiend; maar toch zal ik niet gedoogen, dat je op die wijze het goeje geld te grabbelen smijt.’</p>
<p>- ‘Ik zal ook een spiegel uit de stad dienen te laten komen,’ vervolgde Bol, als tot zich zelven sprekende: ‘en eens bij Ruif aangaan om te zien of hij een nieuwerwetsche <hi rend="i">chiffonnière</hi> heeft.’</p>
<p>- ‘Hebje bij geval, behalve hetgeen je van Eylar hebt gekregen, een prijs uit de loterij getrokken?’ vroeg Leentje, zich onrustig op haar tuinstoel heen en weêr bewegende.</p>
<p>- ‘<hi rend="i">Bah!</hi>’ zeide Bol: ‘een toiletspiegel, wat mag die kosten? Zij dient toch gelegenheid te hebben om te zien of haar krullen netjes zitten, als zij op 't feest bij <hi rend="i">madame mère</hi> genoodigd wordt.’</p>
<p>- ‘Op 't feest bij <hi rend="i">madame mère!</hi>’ herhaalde Leentje.</p>
<p>- ‘Wel natuurlijk,’ vervolgde Bol: ‘en op het diner bij Mevrouw Van Doertoghe, die mij gisteren bij 't uitgaan van de kerk gezeid heeft, dat zij mij eerstdaags hoopte bij zich te vragen met mijn zuster en mijn <hi rend="i">logée</hi>.’</p>
<pb n="198"/>
<p>- ‘Bij Mevrouw Van Doertoghe!’ galmde Leentje: ‘gaan wij daar eten? en weet die reeds, dat wij een <hi rend="i">logée</hi> krijgen?’</p>
<p>- ‘Dus, alles wel beschouwd,’ ging Bol voort, ‘indien de jonge freule Van Doertoghe of de dames Prawley eens een bezoek bij haar komen doen, dient zij een geschikte kamer te hebben om ze te ontvangen.’</p>
<p>- ‘Ja, die zullen bij haar komen!’ zeide Leentje: ‘bij een schepsel, waar men de ouders niet van kent.’</p>
<p>- ‘Bij een meisje, dat de eer heeft te mijnen huize te logeeren en door mijn vriend Eylar te worden ontvangen,’ zeide Bol met waardigheid: ‘maar ik weet niet, hoe ik nog zoo dwaas ben, langer over dit onderwerp mijn woorden te verspillen. Je hebt straks zoo bepaald verklaard, niets met het arme kind te doen te willen hebben, dat mijn beschikkingen ten haren opzichte u onverschillig moeten zijn.’</p>
<p>- ‘'t Kan mij toch niet onverschillig zijn,’ hernam Leentje, ‘dat je op zulk een brooddronken wijze wilt omspringen met geld, dat nuttiger besteed kon worden. En denkje, dat je met honderd gulden toe zult komen voor al wat je koopen wilt? - En als dat geld op is, waar zulje dan meê betalen wat de meid je verder kosten moet? of reken je er op, dat Eylar zal bijpassen wat er te kort komt?’</p>
<p>- ‘Je meent alzoo,’ zeide Bol, het onnoozelste gezicht van de wereld zettende, ‘dat honderd gulden niet toereikend zouden wezen om er mij de voorwerpen voor aan te schaffen die ik zoo even noemde, zoodat er nog wat overblijft?’</p>
<p>- ‘En dat juffertje de kost nog te geven daarbij? neen, op verre na niet,’ antwoordde Leentje.</p>
<p>- ‘Hm! zoo!’ hernam Bol, een peinzende houding aannemende: ‘nu! Denneman is een eerlijke kerel: ik zal hem vijftig gulden geven, en hem zeggen, dat hij mij daarvoor zooveel bezorgt als hij kan leveren.’</p>
<pb n="199"/>
<p>- ‘Om je bij den neus te laten nemen, en met open oogen te laten bedotten?’ vroeg Leentje: ‘hoor eens! weet je wat, geef mij je bankje, en je zult zien, hoe ik er de logeerkamer zoo netjes meê in orde maak, dat geen prinses zich zou behoeven te schamen er in te slapen.’</p>
<p>- ‘Jij!’ riep haar broeder uit, terwijl hij de hoogste verwondering veinsde: ‘ik dacht, je wilde niets met het geval te doen hebben.’</p>
<p>- ‘Je verdiendet wel,’ antwoordde Leentje: ‘dat ik je aan je lot overliet: maar ik ben nog te veel aan je gehecht, om niet mijn best te doen van je voor gekheden te bewaren.’</p>
<p>- ‘Nu!’ zeide Bol, verheugd, dat zijn zuster eindelijk als van zelve gekomen was waar hij haar hebben wilde, ‘indien je begrijpt met honderd gulden meer te doen dan ik, zoo heb ik er niet tegen dat je 't beproeft.’</p>
<p>- ‘Wanneer wacht je dat wonderkind?’ vroeg Leentje.</p>
<p>- ‘Dat zal ik je zeggen zoodra ik het zelf weet,’ antwoordde Bol: ‘maar daar komt Hendt de bode juist van pas, en nu zullen wij, hoop ik, er meer van weten.’</p>
<p>- ‘Vier stuivers,’ riep de brievebestelder, die op dit oogenblik van de dorpszijde kwam en het tuinhek binnentrad.</p>
<p>- ‘'t Is zoo als ik hoopte,’ zeide de Predikant, nadat hij den brief aangenomen en de hand op het adres herkend had: ‘hier is je geld, Hendt. - Ik heb je zoon in de laatste dagen een en andermaal op de katechisatie gemist, en de meester klaagt ook al, dat hij slordig school komt: wat beteekent dat?’</p>
<p>- ‘Het was wat volhandig met boodschappen,’ antwoordde Hendt, zich achter 't oor krabbende: ‘en hij heeft mij moeten helpen.’</p>
<p>- ‘Dat is te zeggen,’ verbeterde Bol, ‘dat je hem in uwe plaats hebt uitgezonden, om zelf wat langer in de herberg te kunnen zitten. Ik wil gelooven, dat de jongen het
<pb n="200"/>vermakelijker vindt, met brieven en paketten rond te slenteren, die dan doorgaans te laat bezorgd worden, dan bij den meester of bij mij het onderwijs bij te wonen, en evenzeer, dat jij liever je pijp zit te rooken en je borreltje te drinken, dan je bediening waar te nemen; maar zoodoende verzuim jij je plicht, laat hem den zijnen verzuimen, en bederft hem door je voorbeeld. Dat is bepaald verkeerd, en strijdig met wat je aan God en je overheid verschuldigd zijt. Want God heeft je geroepen om te arbeiden en je kinderen in 't goede voor te gaan, en je overheid heeft je den post van bode en bestelder gegeven om dien zelf waar te nemen, niet om dit zonder noodzaak door een ander te laten doen.’</p>
<p>- ‘Wat zal ik je zeggen, Dominee!’ mompelde de bode, terwijl hij zijn hoed in beide handen ronddraaide, ‘de jongen moet toch ook leeren bij de menschen rond te loopen in mijn plaats, en, als ik 'reis ziek ben, 't werk voor mij te doen.’</p>
<p>- ‘Dan konje hem de namiddag-boodschappen laten doen,’ hernam de predikant: ‘of hem 's morgens vroeg uitsturen en hem ten minste vrij laten op de uren, dat hij op school of bij mij moet zijn.’</p>
<p>- ‘Ja,’ zeide Hendt: ‘dat is juist wat ik ook doe; en de jongen zou wel klaar kunnen komen vóór schooltijd, maar dat loopt dan speulen en blijft praatjes houën, en zoo verdoet hij zijn tijd. Ik zal hem 'reis duchtig onder handen nemen.’</p>
<p>- ‘Over wat?’ viel Bol in: ‘daarover, dat hij uw voorbeeld volgt? Mocht hij zijn tijd al verpraten en verspelen, hij liep ten minste voor u rond, en jij voerdet <hi rend="i">niets</hi> uit onderwijl. - Weetje wat je doet, Hendt! zoo je 't noodig acht om den jongen te oefenen, neem hem dan in 't vervolg van tijd tot tijd meê, als je zelf uitgaat: dan hebje hem in 't oog en je bent sekuur dat hij niet in 't wilde
<pb n="201"/>loopt; maar niet op school- of katechisatie-uren, verstaje?’</p>
<p>- ‘Hm!’ bromde Hendt: ‘de jongen kan al genoeg lezen en schrijven: 't wordt tijd, dat hij wat verdient.’</p>
<p>- ‘Je gelooft dus,’ vroeg Bol, met een bestraffenden blik, ‘dat het Genootschap betaalt om hem leêg te laten loopen? Nu, - dat zal de Juffrouw eens onderzoeken.’</p>
<p>- ‘Wel! 't behoeft niet onderzocht te worden,’ zeide Leentje, zich in 't gesprek mengende, op een toon van gewicht: ‘hij erkent het immers zelf, dat hij zijn jongen van school wil nemen. Nu! dat staat je vrij, Hendt! en niemand dwingt je zijn weldaden op. Maar je weet ook, wat je te wachten staat, wanneer de jongen voor zijn tijd de school verlaat.’</p>
<p>- ‘Heden, Juffrouw!’ zeide de bode verlegen: ‘'t was maar zoo, omdat ik dacht, de dames zouden 't zelve wel goedvinden, dat Jantje...maar zoo gaauw als de Juffrouw 't anders begrijpt...nu! ik zal zorgen, dat hij niet weêr verzuimt.’</p>
<p>- ‘En je zult wel doen,’ hernam Bol, ‘voor zijn welzijn en voor 't uwe. Goeden dag! en denk over 't geen wij u gezegd hebben.’</p>
<p>- ‘Daar zal niets aan mankeeren,’ zeide Hendt: ‘nu, dag Dominee, dag Juffrouw!’</p>
<p>- ‘'t Is een schandaal,’ merkte Leentje aan, zoodra hij zich verwijderd had: ‘die vent zou zijn jongen voor de galg laten opgroeien, mids hij maar in de kroeg kon blijven zitten. Zulk volk denkt aan God noch zijn gebod.’</p>
<p>- ‘Ik ken er meer zoo,’ zeide Bol, droogweg: ‘en die toch niet onder zulk volk gerekend worden. Doch nu eens gezien, wat Klaasje schrijft.’</p>
<p>En, den brief openende, las hij overluid, als volgt:
<q rend="bq">‘Waarde vader!
<lb/>
<lb/>‘Het heeft mij recht verheugd, met uwen laatsten
<pb n="202"/>brief goede tijding van u en van vader Eylar te ontvangen. Het is mij altijd een ware feestdag, wanneer ik iets van mijn weldoeners verneem.’</q></p>
<p>- ‘En, als ze eens vernam, dat ik mijn been had gebroken,’ merkte Bol met een glimlach aan; ‘doch 't kind meent het goed. - Verder!’</p>
<q rend="bq">‘Gij kunt niet gelooven, hoe mij het aangename vooruitzicht verheugt, spoedig bij u te zijn. Mevrouw Zilverman toont mij wel alle mogelijke vriendschap, maar...’</q>
<p>- ‘Moet zoo'n schoolmamzel ook al Mevrouw heeten?’ vroeg Leentje: ‘wist men daar in onze jeugd van? Niet eene van haar, die het toen in 't hoofd zou gekregen hebben, zich anders dan “Juffrouw” te laten noemen; net zoomin als de Domineesvrouwen. Daar was de vrouw van Dominee van Poelderen te Loswijck: haar man was Baron en zij een Freule van Anem, en zij werd toch nooit anders dan “Juffrouw” genoemd. 't Is zeker, dat het haar wel wat hinderde: en toen haar man dood was en zij stil te Deventer ging leven, heette men haar weêr Mevrouw.’</p>
<p>- ‘Nu! dat was altijd een troost,’ zeide Bol, lachende: ‘en zoo is er geen ongeluk, of 't is ergens goed voor: verder: waar was ik gebleven....? ah! hier:
<q rend="bq">‘Maar het is hier toch, wanneer al de meisjes naar huis zijn, zoo stil en treurig. En dan weet ik zelve niet, of ik niet eigentlijk over de hand ben. Ook gevoel ik, hoe het tijd wordt, dat ik eindelijk de school verlate, en, zoo 't mij gebeuren mag, hier of daar in een betrekking geplaatst te worden, de bewijzen te leveren, dat hetgeen aan mijn opvoeding is te koste gelegd niet geheel vruchteloos besteed werd. Ik geloof in staat te zijn, de gronden van de Fransche en En-<pb n="203"/>gelsche talen te onderwijzen: alleen besef ik, dat, om een volkomen zuivere uitspraak te verkrijgen, ik in de gelegenheid zou moeten zijn, eenigen tijd met lieden te verkeeren, die ze in volkomenheid spreken. In de meeste handwerken en in de beginselen der muziek en zang ben ik ver genoeg. Ik heb ten minste de oefeningen der jongere <hi rend="i">élèves</hi> al dikwijls in die vakken tot genoegen van den muziekmeester bestuurd. Misschien zal Mevrouw, indien eene harer <hi rend="i">secondantes</hi> haar verlaat, mij in hare plaats willen nemen, in geval mijn waarde pleegvaders dit namelijk goedkeuren....’</q></p>
<p>- ‘Nu zie je 't zelf!’ zeide Leentje, invallende: ‘zij wil <hi rend="i">secondante</hi> worden. En denkje nu, dat Mevrouw van Eylar of Mevrouw Van Doertoghe en de haren met een <hi rend="i">secondante</hi> zullen verkeeren willen?’</p>
<p>- ‘Mijn beste Lena!’ antwoordde Bol: ‘hoe hooger de dames, die je daar noemt, op den maatschappelijken ladder staan, hoe minder zij er zwarigheid in maken zullen, de hand te reiken aan iemand, die op een der laagste sporten staat, mids die iemand slechts goede manieren heeft en een beschaafde taal spreekt. 't Is alleen tot hen of haar, met wie men maar een of twee sporten verschilt, dat men niet gaarne wil afdalen. En dan? hebben de voornoemde dames ooit getoond, op u of mij neêr te zien, omdat wij kinderen zijn van een kruidenier?’</p>
<p>- ‘O!’ antwoordde Leentje: ‘een predikant vindt overal een beleefd onthaal, en voor mij, als je zuster, kunnen zij fatsoenshalve de deur niet sluiten.’</p>
<p>- ‘Dat is braaf en nederig van je gesproken,’ zeide Bol, met een goedkeurenden glimlach: ‘en wij zullen nu maar vertrouwen, dat, zoo zij beleefd jegens u zijn, zij het ook jegens Klaasje zullen wezen. - Je ziet intusschen dat het goede kind zich geen te schitterende vooruitzichten
<pb n="204"/>vormt, ja niet weinig zelfverloochening toont, waarom zij zich bereid verklaart een betrekking als <hi rend="i">secondante</hi> aan te nemen. Immers zij is in de gelegenheid geweest, al het vermakelijke van dat baantje van nabij te leeren kennen. - En nu verder:
<q rend="bq">‘Ik heb veel gehoord van het aangename en schilderachtige der landstreek, waarin Hardestein gelegen is, en stel mij een onbegrijpelijk genoegen voor, die bekoorlijke natuur eens met eigen oogen te zien. Maar nog grooter genoegen zal het mij zijn, vader Eylar en u terug te zien, en kennis te maken met Mejuffrouw uwe zuster, die ongetwijfeld even lief en goed is als gij.’</q></p>
<p>Hier hield Bol even op met lezen en zag zijn zuster met een schalkschen blik aan.</p>
<p>- ‘Staat er dat?’ vroeg zij, niet wetende, of zij lachen zou dan wel een zuur gezicht zetten.</p>
<p>- ‘<hi rend="i">Χαíϱε ϰας ἐλεγεν</hi><note n="1)" place="foot">‘Neem en lees.’</note>, zoo als Aristofanes zegt,’ antwoordde Bol, haar den brief voorhoudende: ‘en nu hoop ik, dat zij ondervinden zal, hoe je niet alleen lief en goed, maar in honderd opzichten beter en wijzer zijt dan ik. - Ik vervolg:
<q rend="bq">‘Ik hoop maar, dat mijn verblijf ten uwent haar geen te groote ongelegenheid zal verschaffen, en dat zij mij wel zal willen vergunnen, haar van eenigen dienst te zijn in 't huishouden; waarbij zij, zoo ik dringend verzoek, mijn onbedrevenheid wel zal willen verschoonen, en mij zoodanige te-recht-wijzingen niet sparen, als ik zoozeer gevoel te behoeven.’</q></p>
<p>- ‘Is het hier uit?’ vroeg Leentje, ziende, dat haar broeder ophield en zich de kin wreef.</p>
<pb n="205"/>
<p>- ‘Ik dacht zoo bij mij zelven,’ antwoordde Bol, ‘dat zij nog al kans heeft, haar laatste verzoek ingewilligd te zien; - doch verder:
<q rend="bq">‘Ik zal, overeenkomstig uw voorstel, en zoo ik geen tegenbevel ontvang, mij aanstaanden Donderdag vanhier begeven, en, met de diligence, die van H. vertrekt, de reis vervolgen, wanneer ik tegen den namiddag hoop bij u te zijn. Ik tel de dagen en de uren, die mij nog van dit heugelijk tijdstip verwijderen, en in de blijde hoop, u spoedig in welstand te ontmoeten, teeken ik mij met innige verkleefdheid,
<lb/>
<lb/>Waarde vader,
<lb/>
<lb/>Uw liefhebbende en gehoorzame pleegdochter,
<lb/>
<lb/>K. Zevenster.’</q></p>
<p>- ‘Wat zoekje?’ vroeg Leentje, ziende, dat Bol, na de lezing van den brief geëindigd te hebben, dien van alle kanten bekeek.</p>
<p>- ‘Ik zoek wat ik niet vind,’ antwoordde Bol, ‘een <hi rend="i">post-scriptum</hi>. Een brief van een jonge juffrouw zonder <hi rend="i">post-scriptum!</hi> dat is iets ongehoords, iets, dat buiten de gewone orde der dingen, ja gansch en al onnatuurlijk en ongerijmd is. - Ons Klaasje, dat staat vast, is of geen vrouw, of wel een zeer buitengemeene.’</p>
<p>- ‘Ei wat een gekheid!’ zeide Leentje: ‘zooveel bombarie te maken, omdat zij geen <hi rend="i">post-scriptum</hi> zet. Ze zal eenvoudig niets meer te zeggen gehad hebben, en de brief is, dunkt mij, lang genoeg.’</p>
<p>- ‘Wel dat is juist het wonderbaarlijke,’ zeide Bol, ‘dat zij niets meer te zeggen heeft gehad. Een jonge juffrouw heeft altijd nog wat te zeggen, ook al heeft zij alles gezegd, wat zij zeggen kon. Doch pas op, laat het kind
<pb n="206"/>maar eens verliefd worden of 't zich verbeelden te zijn: - welk een en ander ik haar vooreerst niet toewensch, maar dat toch gebeuren zal - en dan mag je er gerust op zijn, dat zij geen brief meer schrijft zonder <hi rend="i">post-scriptum</hi>. Nu! - dat daargelaten! - Wanneer ga je naar Denneman?’</p>
<p>- ‘Wel!’ antwoordde Leentje: ‘zij schrijft van Donderdag - en wij hebben vandaag Maandag. Ik zal waarachtig niet veel tijd hebben ook. Laat dat intusschen maar aan mij over: ik zal wel zorgen, dat de boêl in orde komt, zonder al dien omslag, dien jij er bij maken woudt. Zij zal het op haar kostschool ook niet zoo op zijn elf-en-dertigste gewend zijn, en als de kamer maar knap en zindelijk is en zij er in vindt wat zij noodig heeft, weet ik niet, wat zij meer verlangen zou. - Je meende er immers toch niets van, toen je mij straks van al die aankoopen spraakt, die je doen zoudt?’ voegde zij er bij, haar broeder aanziende met een meer vriendelijken blik, dan in den beginne van hun onderhoud.</p>
<p>- ‘Ik beken je oprecht,’ antwoordde Bol: ‘dat ik een weinig overdreef: en ik beken er bij, dat ik mij stellig zeer slecht van dergelijke kommissiën zou kwijten, die u daar-en-tegen uitmuntend zijn toevertrouwd. - Bedenk, met-dat-al, dat het geld ons niet door Eylar toevertrouwd is, om er ons meê te verrijken, maar om het aan te wenden tot goedmaking van buitengewone kosten.’</p>
<p>- ‘Ja! ja! ik weet het,’ zeide Leentje, terwijl zij haar werk oprolde en in haar breimand stak: ‘ziezoo! je kousen zijn gemaasd, en ik ga ze in je kast leggen en meteen 'reis kijken wat er aan de logeerkamer te doen valt.’</p>
<p>Met deze woorden begaf zij zich naar huis, haar broeder in mijmeringen verdiept achterlatende. ‘Wat zijn wij menschen toch armzalige wezens!’ dacht hij bij zich zelven. ‘Daar is mijn zuster, die zeer geäffronteerd zou wezen, indien ik haar verweet, dat zij geen goede kristin
<pb n="207"/>was, en die toch weigeren zou, voor mijn pleegkind uit kristelijke liefde datgene te doen wat zij nu doen zal, omdat zij er voordeel in ziet voor ons huishouden, en dat haar ijdelheid gestreeld wordt in 't vooruitzicht van een leerling te hebben, die zij drillen kan. Daar is Hendt, die zich door het welsprekendste betoog niet zou laten overhalen om zijn plicht te doen jegens zijn zoon, en die terstond zwicht voor de vrees, de gunst van 't Genootschap en de uitdeeling met Kersttijd te verbeuren. En daar ben ik, een herder en leeraar, die mij zoo weinig in staat reken, het woord mijns Meesters te doen gelden, dat ik tot zijsprongen en kunstgrepen mijn toevlucht nemen moet om anderen tot hun plicht te brengen. Mids Leentje nu maar dat arme schaap liefderijk ontvange en haar een beetje hartelijkheid toone. - Waarlijk, ik had beter gedaan, haar te raadplegen, eer ik het voorstel van Eylar aannam, en Klaasje althans niet te wagen aan een behandeling, die haar zou kunnen grieven. Nu zal <hi rend="i">zij</hi> 't ontgelden, zoo mijn zuster boos is, dat ik haar niet intijds gewaarschuwd heb, en iemand tegen haar zin hier in huis breng. - Dus maar gehoopt, dat het goede kind genade vinde in haar oogen en alles zich ten beste schikke. De kwade luim van straks is al voor een goed deel geweken...wij willen vertrouwen, dat het Klaasje gelukken zal, dien verder te verdrijven.’</p>
<p>En van zijn tuinstoel oprijzende, begaf zich Bol met langzame schreden naar binnen.</p></div>
<div type="chapter">
<pb n="208"/>
<head rend="h3">Tweede hoofdstuk.</head>
<head rend="h4"><hi rend="i">Verhalende</hi>, <hi rend="i">hoe de heldin van dit boek te Hardestein verscheen en welk onthaal zij daar genoot</hi>.</head>
<p>De bewuste Donderdag, waarop Klaasje Zevenster te Hardestein verwacht werd, was gekomen: de dorpsklok had zoo even vier uren geslagen, en onze predikant, na een versche pijp gestopt en aangestoken te hebben, zich op weg begeven om zijn logeergast aan de pleisterplaats der diligence te gaan afhalen. Hoe hij ook naar hare komst verlangde, nog altijd was hij maar half gerust aangaande het onthaal, dat haar van den kant zijner zuster te beurt zou vallen, en noch de kennis, die hij van 't menschelijk hart in 't algemeen, noch die, welke hij van dat zijner zuster in 't bijzonder bezat, had hem in staat gesteld, omtrent de handelwijze, die deze tegen-over zijn beschermeling volgen zou, iets stelligs uit te vorschen. Wel was Leentje sedert Maandag zeer druk in de weer geweest, wel had zij herhaalde bezoeken afgelegd bij den behanger, en was de knecht van dezen eenige reizen op geheimzinnige wijze in huis en op de logeerkamer gelaten: wel waren er niet minder geheimzinnige gesprekken gevoerd geworden tusschen Leentje en haar meid, ja tusschen Leentje en de Dames Prawley: gesprekken, die blijkbaar in verband stonden met de komst van Klaasje, omdat zij altijd eindigden in een bezoek, aan
<pb n="209"/>de gemelde logeerkamer gedaan; maar <hi rend="i">wat</hi> eigentlijk de uitkomst van al die drukten en konferentiën geweest was, had Bol niet kunnen ontdekken. Naar iets vragen wilde hij niet, nu hij eenmaal aan zijn zuster beloofd had, haar te laten begaan: en zich door zijn eigen oogen te vergewissen van hetgeen er gebeurde was hem niet gelukt: althans de beide reizen, dat hij in 't voorbijgaan een oog in de logeerkamer had willen slaan, had hij de deur gesloten en den sleutel afwezig bevonden. Dit alles was in zooverre bemoedigend, als het van de moeite scheen te getuigen, die Leentje zich gaf, om hem een verrassing te bezorgen en aan Klaasje een geschikt verblijf; - maar het voorbereiden van <hi rend="i">aangename</hi> verrassingen was iets, dat over 't algemeen te weinig in Leentjes geest viel, dan dat Bol haar geheimzinnige wijze van handelen aan zulk een bedoeling zou toeschrijven: en wat bijzondere bezorgdheid betrof voor het gemak en gerief van haar aanstaande logeergast, deze scheen evenmin in haar te kunnen worden ondersteld, te oordeelen naar den snibbigen toon, waarop zij zich over de komst van Klaasje had uitgelaten, de beide reizen, dat Bol het gewaagd had, nogmaals dat onderwerp aan te roeren. Zelfs nu had zij, toen hij haar goeden dag zeide bij 't heengaan, zijn afscheidsgroet met geene enkele van die uitdrukkingen beäntwoord, hoedanige men gewoonlijk bij zulke gelegenheden bezigt, als: ‘ik hoop, dat je niet te lang zult wachten,’ of: ‘je zult wel blij wezen haar terug te zien,’ of ‘ik zal je met het eten opwachten...;’ maar zich vergenoegd met een koel ‘tot straks.’ - Het was dus met een verdeeld gevoel, van blijdschap over het wederzien zijner pleegdochter, van bezorgdheid over de aanstaande ontmoeting der beide juffers, dat hij zijn weg vervolgde naar ‘het Wapen van Gelderland,’ zijnde de herberg, waar de diligence gewoon was van paarden te
verwisselen, en die aan het uiteinde der groote dorpsstraat,
<pb n="210"/>alzoo, voor wie den landweg afkwam aan den ingang van het dorp, gelegen was. Aldaar gekomen vond hij, als te verwachten was, de ijverige kasteleinesse met haar niet minder ijverige nicht, bezig aan 't gereedzetten van koffiekan en trekpot, van bierkruiken en drankflesschen, van gesmeerde broodjes en schaaltjes met kaas en worst, in 't kort van al wat tot voeding en versterking der doortrekkende passagiers zou kunnen dienen. Het gelaat van onzen leeraar, waarover een vriendelijke glimlach gezweefd had, toen hij het ‘goeden dag Dominee!’ der beide vrouwen beäntwoordde, betrok eenigszins, toen hij, zijn blikken van de toonbank afwendende, in een hoek van de gelagkamer den waardigen Hendt zag zitten, die van de vermoeienissen van zijn ambt uitrustte, of zich daartoe voorbereidde, door het genot van een neusbrandertje en een glaasje Schiedammer nat. Bol beäntwoordde den groet van den bestelder, welke groet eigentlijk alleen bestond uit een aanraking van den rand van zijn hoed met duim en voorsten vinger, op vrij stijve wijze, met een niet min eenvoudig ‘goeden dag,’ en wendde zich toen tot een dikke dienstmaagd, die bij de tafel stond, waaraan Hendt gezeten was, en twee kinderen bij zich had, een jongetje en een meisje, ieder met een beschuitje in den mond, die zij aan de milddadigheid der kasteleines te danken hadden. - Het gesprek, dat tusschen Hendt en de gezegde dienstmaagd plaats had, werd nu plotslings van beide zijden afgebroken.</p>
<p>- ‘Jij hier Grada?’ vroeg Bol, niet zonder eenige verwondering, van haar daar ter plaatse te ontmoeten.</p>
<p>- ‘Ik wacht op meneer, Dominee!’ antwoordde Grada: ‘de kinderen lieten mij geen rust, Dominee, of zij moesten papa aan den wagen te gemoet gaan, Dominee! - Nou Karrelientje! zeit uwee Dominee niet gendag. Neemt uwee uwees pet niet af voor Dominee, Pietje? Foei! wat is uwee onbeleefd. Nou! dat za'k aan Pa vertellen, as Pa komt.’</p>
<pb n="211"/>
<p>- ‘Ei zoo! komt mijn heer ook met den wagen?’ vroeg Bol, terwijl hij eerst met de hand heen en weêr streek over de verwarde haren van Pietje, die zijn pet nu had afgenomen, en vervolgens aan ‘Karrelientje’ een paar tikjes op de wangen gaf: ‘ik wist niet, dat je hem al wachtende waart.’</p>
<p>- ‘Jawel Dominee,’ hernam de meid: ‘meneer het het a'n meneer geschreven, Dominee! dat meneer vandaag komen zou.’</p>
<p>- ‘Meneer is ook al een heelen tijd weg geweest,’ zeide Hendt, oordeelende, dat voor hem de geschikte tijd was aangebroken om het gestaakte onderhoud te hervatten.’</p>
<p>- ‘Net drie weken,’ antwoordde Grada: ‘en ik zal blij zijn, als meneer weêrom is; want ik kan die kinderen maar niet in orde houden.’</p>
<p>- ‘Arme schapen!’ zeî de predikant: ‘zij hebben aanspraak op eenige toegevendheid, zij, die het moederlijke toezicht missen.’</p>
<p>- ‘Ja, dat mag Dominee wel zeggen,’ hervatte Grada: ‘'t is krek wat Juffrouw Leentje ook zeî, Dominee, toen ik haar gisteren ontmoette, Dominee: “Arme bloedjes!” zeî ze zoo: “hadtje toch maar een goeje moeder weêrom!” zeî ze.’</p>
<p>- ‘Zoo? zeî ze dat?’ vroeg de predikant, terwijl hij glimlachte, ten gevolge van een gedachte, die onwillekeurig bij hem opwelde: ‘nu! zij had geen ongelijk, en 't ware te wenschen, dat mijn heer weêr een goeje vrouw vond.’</p>
<p>'t Scheen, dat deze wensch van den predikant niet volkomen in harmonie was met dien van Grada: althans zij antwoordde met een bedenkelijk hoofdschudden:</p>
<p>- ‘Och Dominee! wat za'k zeggen? a'n 'n stiefmoeder is toch ook niet veul. De wurmen hebben 't nou ommers goed, en de huishouwing gaat ommers haar gang. Ik althans zie niet, waarom 't zou hoeven te veranderen.’</p>
<pb n="212"/>
<p>- ‘Niet?’ antwoordde Bol: ‘nu ja! dat wil ik gelooven; maar 't is minder de vraag, hoe jij over de zaak denkt, dan wel wat verkieslijkst zijn zou in 't belang van uw heer en van zijn kinderen, - en daar zal hij zelf over dienen te oordeelen.’</p>
<p>- ‘Ja, dat 's ook waar,’ hervatte Grada: ‘maar toch zoo'n tweede moeder, dat zieje zelden, dat goed gaat.’</p>
<p>- ‘Daar hebje wel gelijk aan, Grada!’ zeî Hendt op een spotachtigen toon, en terwijl hij even het pijpje uit den mond nam: ‘en daarom 'leuf ik ook, dat ik beter zal doen, niet weêr te trouwen.’</p>
<p>- ‘O! met jou maakt het 'n onderscheid,’ zeide Grada, wier gelaat de uitdrukking aannam van iemand, die in zijn eigen strikken gevangen zit: ‘jij hebt in allen gevalle geen kleine kindertjes meer.’</p>
<p>- ‘Niet?’ vroeg Hendt, plagende: ‘en mijn Jantje dan?’</p>
<p>- ‘Och wat, je Jantje!’ hernam Grada: ‘noemje die een klein kind? - een jongen, die de kost al voor zen eigen zou kunnen verdienen! Neen, jij zou nog wel kunnen trouwen; dat's iets heel anders als met meneer.’</p>
<p>- ‘Zoo! denkje dat?’ vroeg wederom Hendt, ‘nou ja! as ik een vrouw vond, die mij leek, wie weet wat ik deed; maar om er zoo een te vinden, daar zit 't 'm. Weet jij er altemet een voor me?’</p>
<p>- ‘Ik!’ zeide Grada, terwijl haar van nature zeer roode wangen nog hooger gekleurd werden: ‘moet ik er een voor je zoeken? - kijk jij maar uit je eigen oogen rond, man, dan zelje er wel een vinden.’</p>
<p>Bol dacht bij zich zelven, dat Grada gelijk had in haar beweren, en dat de bode, zoo het hem ernst was, een tweede moeder aan zijn deugniet van een zoon te geven, niet ver behoefde te zoeken. Waar hij nogtans sterk aan twijfelde, was aan het geluk, dat zoodanige tweede moeder
<pb n="213"/>in haar echtelijken staat te wachten stond. Bij de wending, welke het gesprek genomen had, gevoelde hij echter weinig opgewektheid, om er zich verder in te mengen, en, zich omkeerende, vroeg hij aan de kasteleinesse hoe 't met de <hi rend="i">affaire</hi> stond en of er nog al wat omging.</p>
<p>'t Kan zijn, dat de lezer nieuwsgierig is, te weten, wie de ‘meneer’ van Grada was; - doch al ware het hem voor 't oogenblik geheel onverschillig, het is onze plicht als geschiedschrijver, hem daarvan niet onkundig te laten, daar gezegde ‘meneer’ een niet geheel onbelangrijke rol in ons verhaal bekleeden zal. Wij kunnen voorts niet licht een geschikter gelegenheid vinden, het noodige daaromtrent mede te deelen, dan nu onze vriend Bol met de herbergierster gewikkeld is in een gesprek over de logeergasten, die zij gehad heeft, nog heeft, of te wachten is, over den prijs van het hooi en van de boter, enz. enz.: alles zeer belangrijk misschien voor haar, doch volstrekt niet voor derden.</p>
<p>Die ‘meneer’ van Grada dan, die den naam droeg van Pieter Snel, was een goede veertiger, die van zijn vijftiende jaar af, bij de administratie der belastingen, eerst als bediende en geagreëerde klerk bij zijn vader, vervolgens als surnumerair, als waarnemend, later als effektief kontroleur, in onderscheidene gedeelten van het Rijk werkzaam geweest zijnde, eindelijk sedert ongeveer acht jaren als ontvanger te Hardestein was geplaatst. Kort na het aanvaarden van laatstgemelde betrekking was hij gehuwd met eene der dochters van den toenmaligen predikant; doch slechts kort had hij zich in haar bezit mogen verblijden. Twee kinderen had zijn vrouw hem kort achtereen geschonken: een derde kwam dood ter wereld en kostte aan zijn moeder het leven. Het had slechts aan Snel gestaan, die, niet geheel onbemiddeld, een vrij voordeelige ontvangst had, de plaats der overledene weder aan te vullen, doch tot heden scheen hij geen voorwerp gevonden te hebben, dat hem daartoe
<pb n="214"/>geschikt was voorgekomen: althans het was niet bekend, - en wat blijft onbekend op een dorp? - dat hij zijn hand aan iemand had aangeboden. Welke soort van man hij was, zoo naar zijn uiterlijk voorkomen als naar zijn innerlijke hoedanigheden, zal, hopen wij, uit hetgeen volgen moet genoegzaam blijken.</p>
<p>De waardige vrouw Reiniersen was nog bezig aan Bol een treffende opsomming te maken van de verbazende lasten van allerlei aard, als patent, personeel, enz., die haar bij de uitoefening van haar beroep belemmerden, toen het geluid van een posthoorn en van het klappen met een zweep, gevolgd van het geratel van een naderenden wagen over de hobbelige keien, haar plotslings tot zwijgen bracht, of liever haar beroofde van haar toehoorder, die haastig naar de voordeur snelde. 't Zelfde deed Grada, die, evenzeer haar gesprek met Hendt afbrekende - misschien met meer leedwezen dan de predikant het zijne met de kasteleines - de twee kinderen, onder het geroep van ‘daar komt Pa!’ elk met eene hand achter zich sleurde; terwijl Hendt meer bedaard achteraan kwam, intijds echter nog om de diligence te zien stilhouden, waarvan bijna op 't zelfde oogenblik het portier open- en de trede neêrgeslagen werd door den bereids afgestegen kondukteur. Een klein, schraal, pokdalig mannetje, met glinsterende, altijd in beweging zijnde oogjes en een bruin, zeer net gemaakt, ja bedrieglijk pruikje, voorts gekleed met een donkergrijze jas, een bruin vest met paarlemoeren knoopen, een hoogen witten das, stijve halsboorden, en een wit en zwart geruiten pantalon, was de eerste, die uit het rijtuig kwam. Zijn eerste daad, en die hij nog onder het afstijgen verrichtte, was het verwisselen van de witte pet, die hij op 't hoofd had, tegen den hoed, dien hij in de rechterhand hield - de linker droeg een knoestigen rotting -: zijn tweede, het beäntwoorden der kreten van ‘Pa, Pa!’ uitgegalmd door Pietje en ‘Karre-<pb n="215"/>lientje:’ waaruit wij kunnen opmaken, dat de reiziger geen minder personaadje was dan de Rijksontvanger Snel.</p>
<p>- ‘Goeden dag, kinderen! goeden dag Grada!’ riep hij, ‘goeden dag Dominee! ik breng uw <hi rend="i">logee</hi> mede: wacht, Juffrouw! ik zal u helpen’: en toen, zich wederom naar het portier keerende, waaruit reeds twee of drie passagiers hem waren nagestapt, die op de kleine steentjes voor de herberg het stof van hun kleêren stonden te schudden, bood hij de hand aan onze heldin, die reeds van uit het achterste raampje der diligence een dozijn of wat kushanden aan Bol had toegeworpen, en alsnu, zonder bij 't uitklimmen van het rijtuig bijzondere notitie te nemen van haar beleefden reisgenoot, haar pleegvader om den hals vloog.</p>
<p>- ‘Welkom hier, mijn kind!’ zeide Bol: ‘hebje 't goed gehad op reis? - Welkom t'huis, mijn heer Snel! Kondukteur! hebje den koffer van de juffrouw bij de hand?’</p>
<p>- ‘De koffer van de juffrouw!’ wedergalmde Snel, een gebiedenden blik werpende op den kondukteur, die, bereids wederom op den bok geklommen, het lederen dekkleed van den bovenlast had losgemaakt, en het gevraagde voorwerp daaronder vandaan haalde.</p>
<p>- ‘En een hoededoos,’ lispelde de juffrouw.</p>
<p>- ‘En een hoededoos!’ herhaalde Snel, zich op zijn teenen verheffende, en met een dreigende gebaarde, als verdacht hij den kondukteur gezegde doos met boos opzet te willen meêpakken.</p>
<p>- ‘En een hoededoos!’ herhaalde de kondukteur, het verlangde stuk naar beneden latende zakken. Heeft mijn heer niet een reiszak gehad?’</p>
<p>- ‘Die groene met dien kattekop,’ antwoordde Snel: - ‘dankje. - Heeft de juffrouw geen bagaadje meer?’</p>
<p>- ‘Ik dank u, mijn heer!’ antwoordde Klaasje, terwijl zij met een allervriendelijkste hoofdbuiging en een nog minzamer lachje haar onwillekeurige onbeleefdheid van zoo even
<pb n="216"/>bij haar gedienstigen reisgenoot poogde goed te maken.</p>
<p>De predikant tastte nu in zijn zak naar een fooi voor den kondukteur, doch ziende, dat Klaasje die reeds aan den man had toegestoken, vergenoegde hij zich met aan Hendt op te dragen, haar bagaadje aan de pastorie te doen bezorgen, waarna hij haar voorstelde, de wandeling derwaarts te aanvaarden.</p>
<p>- ‘Is alles wel op het dorp?’ vroeg Snel, terwijl hij, zijn reiszak aan Grada gegeven hebbende, aan elke hand een zijner kinderen nam: ‘en Juffrouw Leentje ook wel?’</p>
<p>- ‘Alles wel, ik dank u,’ antwoordde Bol.</p>
<p>- ‘Nu,’ hernam de ontvanger: ‘ik hoop er mij spoedig in persoon van te komen overtuigen. <hi rend="i">Au revoir</hi>, Dominee! zeer uw dienaar, Mejuffrouw!’</p>
<p>- ‘Verplicht voor uw gezelschap, mijn heer!’ zeide Klaasje, bij dit afscheid tevens met de daad bewijzende, dat zij op de kostschool althans iets geleerd had, waar de jonge dames zich heden ten dage hoe langer hoe minder op verstaan, te weten, behoorlijk te nijgen.</p>
<p>De ontvanger stak hierop den rijweg over en begaf zich naar zijn woning, die eenige huizen verder gelegen was; terwijl Bol met Klaasje zijn wandeling voortzette naar de pastorie. Wij zullen het tweetal vergezellen, en ons niet verder bekommeren over de diligence en haar passagiers. Alleen mag hier niet verzwegen worden zekere uitboezeming, aan den kondukteur ontsnapt, en ons medegedeeld door een student, die, naast hem op den bok gezeten, reeds meer dan eens, spijt de voordeelen zijner verhevener en luchtiger zitplaats, bij zich zelven den passagiers daarbinnen het gezelschap hunner bevallige reisgenoote benijd had. Gezegde kondukteur had namelijk, nadat de wagen Hardestein weder verlaten had, wel gedurende een kwartieruurs het stilzwijgen bewaard, en toen, als uit een droom ontwakende, de cigaar, hem door den student geschonken, uit den mond
<pb n="217"/>nemende en een dikke rookwolk wegblazende, zich, als vrucht zijner overpeinzingen, dezen uitroep laten ontvallen: ‘als ik ooit weêr op de wereld kom, dan word ik Dominee te Hardestein!’</p>
<p>- ‘En hoe hebje Mevrouw Zilverman en de andere dames gelaten?’ vroeg Bol, toen hij met Klaasje een eind opgewandeld was.</p>
<p>- ‘Allen wel,’ antwoordde zij: ‘en ik heb een brief van Mevrouw voor u.’</p>
<p>- ‘Zeker om mij op 't hart te drukken, dat ik goed op je passen moet?’ zeide Bol, glimlachende: ‘nu, wij zullen zien wat zij schrijft. En hebje 't niet bijster warm gehad op den wagen?’</p>
<p>- ‘Ja, 't was nog al een heete dag; maar de weg is zoo fraai, dat men zich wel wat stof getroosten wil.’</p>
<p>- ‘En hadje nog al goed gezelschap?’</p>
<p>- ‘Twee dikke heeren met pijjakkers aan...ik kan niet begrijpen hoe zij 't uithielden.’</p>
<p>- ‘O! ik heb hen gezien: - ongetwijfeld aannemers: die dragen altijd pijjakkers, winter en zomer: ik geloof zelfs, dat zij er in geboren worden.’</p>
<p>- ‘En voorts nog een paar oude juffrouwen,’ vervolgde Klaasje, ‘en een Duitsch heer, die schrikkelijk dampte en ijselijk stinkenden tabak rookte.’</p>
<p>- ‘Benje bang voor tabaksrook?’ vroeg Bol, niet zonder eenige angst zijn blik, eerst op den ledigen Gouwenaar, dien hij tusschen duim en vinger loodrecht naast zich neêr liet afhangen, en toen op Klaasje slaande.</p>
<p>- ‘O! men kan zich aan alles wennen,’ antwoordde zij, kleurende.</p>
<p>- ‘Nu!’ hernam hij, met een geruststellenden glimlach, ‘mijn tabak is nog al van de slechtste niet, en ik rook meest in de open lucht en in mijn studeerkamer: ik ben niet zoo aan mijn pijp verslaafd, dat ik er geen oogenblik buiten kan.’</p>
<pb n="218"/>
<p>- ‘Maar lieve vader Bol,’ hervatte Klaasje, met een smeekenden blik, ‘ik zou toch waarlijk niet hopen, dat u om mijnentwil een enkele gewoonte, laat staan een genoegen, zoudt opofferen. Ware dat het geval, ik keerde liever in die benaauwde diligence terug en reed...’</p>
<p>- ‘Naar Arnhem of naar een andere plaats, waar je niets te maken hebt, niet waar?’ vroeg de predikant: ‘wij zullen trachten, u het leven op de pastorie zoo draaglijk te maken als wij kunnen, zonder een enkele gewoonte af te schaffen. Ik heb je te lief om je te willen bederven. - En je vraagt mij niet eens naar uw vader Eylar.’</p>
<p>- ‘Dat wilde ik juist doen,’ antwoordde Klaasje: ‘want ofschoon die heer, die zoo even afscheid van ons nam, mij reeds had zoeken gerust te stellen omtrent de gezondheid van hen, waar ik belang in stelde, zoo waren zijn berichten uit Hardestein niet zoo versch, of er kon heel wat verandering hebben plaats gehad. Is vader Eylar wel, en Mevrouw ook?’</p>
<p>- ‘Volkomen,’ antwoordde Bol: ‘je hebt dus al kennis gemaakt met mijn vriend Snel. Hij heeft zeker druk geredeneerd?’</p>
<p>- ‘Ik verzeker u, dat hij praten kan,’ zeide Klaasje: ‘doch ik zal niet zeggen, dat hij mij verveeld heeft; want hij sprak over Hardestein en zijn bewoners: en ik durf beweren, dat ik nu al tamelijk op de hoogte ben.’</p>
<p>- ‘Het doet mij genoegen, dat je een onderhoudenden reisgenoot aan hem gehad hebt,’ hernam Bol: ‘anders zou ik knorrig op hem moeten zijn, dat hij mij 't gras voor de voeten heeft weggemaaid.’</p>
<p>- ‘De man was heel beleefd en gedienstig,’ hernam Klaasje.</p>
<p>- ‘Wel!’ zeide Bol, ‘pas maar op: hij is weduwnaar, en wie weet of hij geen goed oog op u heeft.’</p>
<p>- ‘Die oude heer!’ riep Klaasje, met een naïeveteit, die Bol deed lachen.</p>
<pb n="219"/>
<p>- ‘Hij moest het eens hooren, dat je hem een ouden heer noemt,’ zeide de predikant: ‘hij zal zoo wat van mijn jaren zijn en misschien niet te oud voor u; maar jij, vrees ik, wat te jong voor hem.’</p>
<p>Klaasje geraakte een weinig in verlegenheid over deze woorden; want zij gevoelde zeer wel, dat, ondanks den vriendelijk schertsenden toon, waarop zij werden uitgesproken, er een kleine bestraffing in lag opgesloten. Zij herstelde zich echter spoedig.</p>
<p>- ‘U is mijn vader,’ zeide zij: ‘en een vader is immers in de oogen van zijn dochter altijd een oud heer: - maar o! wat is het hier een heerlijk uitzicht!’</p>
<p>Zij waren juist bij het kerkhof gekomen, op de plek, waar het landschap, dat in den aanvang van het vorige hoofdstuk beschreven is, zich plotslings voor hun oogen openrolde.</p>
<p>- ‘Niet waar?’ vroeg Bol: ‘nu! je zult het een tijd lang kunnen genieten; want hier komen wij aan de pastorie...en ginds staat mijn zuster, die u wacht.’</p>
<p>En inderdaad, tot niet geringe verwondering en blijdschap van onzen goeden predikant, was Leentje, die, in haar priëel gezeten, aldaar hun terugkomst had afgewacht, bij zijn nadering opgerezen en twee schreden naar de zijde van het hek vooruitgegaan: een beleefdheid, die zij anders niet dan aan bezoekers van rang bewees, en die wel aanduidde, dat zij het er op gezet had, een vriendelijk gelaat aan haar logeergast te toonen. ‘Ziezoo!’ dacht Bol, die zich een pak van 't hart voelde lichten: ‘als nu de eerste indruk aan weêrszijden maar gunstig is, dan zal de rest zich wel schikken.’</p>
<p>- ‘Zoo Dominee!’ zeide Leentje: ‘brengje onze logeergast meê? Ik heet u welkom, juffrouw Zevenster, en ik hoop, dat het u hier niet te zeer zal tegenvallen.’ En deze woorden met een statigen hoofdknik verzeld doende gaan, stak zij het jonge meisje de hand toe.</p>
<pb n="220"/>
<p>- ‘Ik heet Klaasje, Juffrouw!’ zeide de toegesprokene, terwijl zij de aangeboden hand hartelijk drukte en Leentje op de wangen kuste: ‘en ik hoop, dat u mij wel zoo zult willen noemen.’</p>
<p>Juffrouw Leentje behoorde volstrekt niet tot de overgevoeligen. Toch lag er in de toespraak zoowel als in de geheele houding van het jonge meisje iets zoo ongemeen hartelijks en onschuldigs, dat zij zich er door getroffen gevoelde en den vriendelijken groet beäntwoordde met een aandoening, waarover zij later zelve verbaasd was.</p>
<p>- ‘Klaasje?’ herhaalde Bol, met een vragenden, ofschoon goedkeurenden blik: ‘ik dacht, dat men u thans voorgoed in Nicolette had herdoopt.’</p>
<p>- ‘Ja, op de school,’ antwoordde zij: ‘maar wanneer ik bij mijn lieven vader kom, hoor ik 't liefst den naam, dien hij mij oorspronkelijk heeft gegeven.’</p>
<p>- ‘Dat mag ik hooren,’ hernam Bol, lachende: ‘nu! wij zullen daarover, en over andere dingen, nog wel nader spreken. En nu, Leentje! hoe denkje er over? zouje niet beginnen, met het kind naar de kamer te brengen, die wij voor haar bestemd hebben? zij zal wel verlangen, zich te bevrijden van het stof, dat zij op reis heeft opgedaan. Maar geen lang <hi rend="i">toilet</hi>, hoor! Zij zal wel honger hebben en moet zelve de schuld niet op zich laden, dat het eten aanbrandt. Zie, daar komt de jongen uit het Wapen al met de bagaadje aan. Waar is Antje nu, om het naar boven te helpen brengen?’</p>
<p>De schelle stem van Juffrouw Leentje deed Antje dadelijk uit haar keuken te voorschijn komen. Het goed werd van den kruiwagen af en naar boven gedragen: de beide dames gingen naar 't logeerkamertje, en Bol, die toch verlangde te weten, wat zijn zuster daarvan gemaakt had, verstoutte zich, haar te volgen.</p>
<p>Voordat wij insgelijks medegaan, en een beschrijving geven
<pb n="221"/>van het logeerkamertje, dienen wij er wel eene te geven van de pastorie zelve. Het gebouw was ruim genoeg, ofschoon van binnen maar ten deele beäntwoordende aan de vertooning, die de voorgevel maakte met zijn deur in 't midden, twee - wel is waar zeer smalle - ramen aan elke zijde, en vijf op de tweede verdieping. De benedenkamer rechts van de deur diende tot huis- en eetkamer, en was van de keuken daarachter gescheiden door een gangetje, dat, langs een zijdeur, in den tuin geleidde. Links van de voordeur had Dominee zijn studeerkamer, die gemeenschap had met een kleiner vertrekje, waar hij sliep. Aan diezelfde zijde van het huis was de trap, waarmede men naar de bovenste verdieping ging, die eigentlijk niet veel meer was dan een zolder, en waarvan het middelste deel ook als zoodanig diende. Onder het hellend dak aan de achterzijde waren eenige kasten getimmerd, benevens een afgeschoten slaapplaats voor de meid. De voorkant was hooger, en daar bevonden zich twee kamers, mede afgeschoten, ieder met twee vensters, en die door een gangetje, dat op het middelste raam uitliep, van elkander waren gescheiden. De eene kamer was die van Leentje, de andere de bewuste logeerkamer, welke beide kamers alzoo hetzelfde ruime en fraaie uitzicht hadden, dat onze heldin reeds van den weg af getroffen had, en dat natuurlijk nog winnen moest, naarmate het standpunt, waarvan men het genoot, zich hooger bevond.</p>
<p>- ‘O! hoe heerlijk is het hier!’ was Klaasjes eerste uitroep, toen zij, de kamer binnenkomende, het landschap voor zich uitgespreid zag; toen, zich gelukkig herinnerende, dat niet de stoffeering van het landschap, maar die van de kamer, door haar gastvrouw in orde gebracht was en alzoo de voornaamste aanspraak had op haar lof, liet zij terstond op die onwillekeurig haar ontsnapte uitboezeming volgen: ‘en wat een lief kamertje!’</p>
<p>En inderdaad, het kamertje zag er lief uit, zoo lief, dat
<pb n="222"/>Bol ternaauwernood begreep, hoe zijn zuster het voor honderd gulden zoo had kunnen opknappen en van zulke fraaie meubelen voorzien. Het oude en geheel tot flarden gereten behangsel, dat hij er gekend had, was verdwenen; doch Leentje was te verstandig, dan dat zij er een nieuw zou hebben laten maken in een huis, dat haar niet toebehoorde: zij had zich vergenoegd, den witgepleisterden muur, die aan de buitenzijden, en het houten beschot, dat aan de binnenzijden het kamertje omsloot, met zeepsop af te nemen: zoodat een en ander ten minste een zindelijk aanzien had. Voorts was een groot gedeelte van gezegden muur aan het oog onttrokken door het ledikant van witwerkershout, met keurig nette citsche gordijnen voorzien, 't welk er tegen aan stond, gelijk mede door een waschtafel, boven welke een vrij goede spiegel aan een koperen knop hing, door een schrijftafel, en door een aantal prenten in houten lijsten. Het houten beschot tegen-over de vensters was bijna over zijn geheele breedte bedekt met een wit gordijn, achter 't welk zich een breede dwarsstok bevond, met houten knoppen, bestemd om kleedingstukken aan op te hangen: eindelijk, tegen-over het ledikant, stond een groote noteboomhouten latafel. De vloer was belegd met een fraai gebloemd kleed, waarvan de stoffaadje en herkomst aan elken bezoeker, en zelfs aan de bewoonster, een raadsel blijven moest: wie het betrad kon zeer goed voelen, dat hij niet over een geweven tapijt of vloerkleed liep; maar niet zoo licht kon hij onderscheiden, of hij leder, bordpapier, of iets anders onder zijn voeten had. Vier knappe stoelen met matten zittingen voltooiden het ameublement.</p>
<p>- ‘Zoo het je bevalt,’ zeide Bol, ‘moetje er mijn zuster voor bedanken: haar komt al de eer toe om van niets iets te maken en ik heb er mij niet meê mogen bemoeien.’</p>
<p>- ‘Als ik maar dankbaar genoeg kan wezen,’ zeide Klaasje, terwijl zij Leentje nogmaals omhelsde.</p>
<pb n="223"/>
<p>- ‘Nu ja, 't is zoo als het is,’ zeide Leentje: - ‘en, Dominee, nu je 't gezien hebt, hebje permissie ons alleen te laten.’</p>
<p>- ‘Ik ga,’ zeide Bol: ‘onder voorwaarde echter, dat je niet te lang wegblijft. Zoo als ik reeds gezegd heb, jelui moet zorgen, spoedig klaar te zijn, eer het eten aanbrandt.’ Dit gezegd hebbende begaf hij zich naar beneden, stopte en stak een versche pijp op, liep den tuin in en kuierde dien op en neder, bij zich zelven peinzende over het vraagstuk, of Leentje, na al dat meubilair, dat hij gezien had, betaald te hebben, iets zou hebben kunnen overhouden van de honderd gulden, die hij haar had ter hand gesteld. Wij moeten ons haasten, hier bij te voegen, dat Bol, hoe knap ook in vele dingen, zich nimmer een recht denkbeeld had kunnen vormen van den prijs der voorwerpen, die tot huis- of cier-raad dienden.</p>
<p>Er mochten tien minuten verloopen zijn, toen de terugkomst zijner zuster hem het uitzicht op de oplossing van het bedoelde vraagstuk schonk.</p>
<p>- ‘Wel!’ zeide hij: ‘hebje het meisje helpen uitpakken?’</p>
<p>- ‘Alleen het noodige,’ antwoordde Leentje: ‘de rest kan zij van avond op zijn plaats brengen eer zij naar bed gaat - of neen: dat is maar roekeloos licht verbranden. Ik zal haar zeggen, het morgen voor den ontbijt te doen.’</p>
<p>- ‘En hoe bevalt ze je nu?’</p>
<p>- ‘Daar kan ik nog niet over oordeelen,’ antwoordde Leentje, die zich niet gaarne met iets of iemand ingenomen toonde: ‘het mensch komt pas.’</p>
<p>- ‘Dat 's ook waar,’ zeide Bol, die 't voorzichtiger achtte, dit onderwerp vooreerst niet verder aan te roeren: ‘maar zeg mij eens, hoe drommel hebje dat alles daarboven zoo spoedig en zoo netjes bijeengekregen? Ik maak er je mijn kompliment over, al begrijp ik het niet. En hebje nog wat overgehouden van het geld?’</p>
<pb n="224"/>
<p>- ‘Wel zeker,’ antwoordde Leentje, de schouders ophalende.</p>
<p>- ‘Toch zeker niet veel?’</p>
<p>- ‘Ik weet niet, wat je veel noemt,’ hernam zij, voortgaande met, door het ophalen van haar schouders en door minachtende blikken, haar medelijden voor de onwetendheid van haar broeder uit te drukken: ‘ik heb in alles niet meer besteed dan twaalf gulden en veertien stuivers.’</p>
<p>- ‘Wat! - En dat nieuwe ledikant met die mooie gordijnen?’</p>
<p>- ‘Leengoed, man, dat ik van de dames Prawley heb, even als de spiegel: je weet, dat haar zwager, toen hij voor een jaar naar de West ging, zijn meubelen aan haar ter bewaring heeft gegeven tot zijn terugkomst.’</p>
<p>- ‘Met verlof van ze uit te leenen?’ vroeg Bol.</p>
<p>- ‘Dat weet ik niet,’ antwoordde Leentje: ‘en dat is haarlui zaak, van de dames, meen ik.’</p>
<p>- ‘En dan die latafel?’</p>
<p>- ‘Die hadden zij nog op zolder staan, en ik mag die houden zoolang ik wil.’</p>
<p>- ‘En de waschtafel - en die andere tafel?’</p>
<p>- ‘Indien je wat beter op de dingen lette, dan zouje ze allebei herkend hebben, dewijl ze allebei van morgen nog op je kamer stonden, de tafel, vol met boeken, die ik er af genomen heb en ze in een hoek op den grond geleid: - en wat het andere meubelstuk betreft, je zult je zoolang maar met een kom moeten behelpen, die ik in de vensterbank heb gezet. - Dat is alles gebeurd, terwijl je naar het Wapen van Gelderland waart.’</p>
<p>- ‘Niet kwaad gevonden,’ zeide Bol, lachende: ‘en dat witte gordijn, hebje daar misschien mijn beddelaken toe gebruikt?’</p>
<p>- ‘Neen, dat gordijn is nieuw,’ zeide Leentje: ‘en ik denk het naderhand, als die meid weêr weg is, op mijn
<pb n="225"/>eigen kamer te nemen. Ik heb al lang zoo iets noodig gehad.’</p>
<p>- ‘Ei zoo!’ zeide Bol: ‘maar dan dat gebloemde vloerkleed?’</p>
<p>- ‘Ja,’ antwoordde Leentje: ‘dat kan niemand uitvinden, die 't niet weet: 't is van 't gewezen behangsel van de groote zaal van Hardestein, dat wel honderd vijftig jaren oud was en dat Mevrouw heeft laten wegnemen, bij gelegenheid dat zij de zaal nieuw liet opmaken. 't Lag opgerold in de oranjerie, en de tuinbaas heeft er mij, met verlof van Mevrouw, een el of wat van gegeven, 't is van ik weet niet welke kompositie, leêr, trijp, papier, alles te zamen, en ijzersterk. - Ik denk er net zoo'n lap van te vragen voor mijn kamer ook.’</p>
<p>- ‘Ik moet mij over je vernuft verwonderen,’ zeide Bol: ‘maar nu ik zie, welke groote uitgaven het ons bespaard heeft, schaam ik mij, zooveel geld van Eylar te hebben aangenomen, en zou ik hem wel willen teruggeven wat wij overhouden.’</p>
<p>- ‘Ei wat!’ zeide Leentje: ‘stel zulke dwaasheden uit uw zinnen: hij kan 't best missen en je zoudt hem nog affronteeren toe.’</p>
<p>- ‘'t Is mogelijk,’ hernam Bol: ‘en toch is er iets in de zaak, dat mij hindert.’</p>
<p>Hij had wellicht nog verder over het onderwerp uitgeweid, toen zijn pleegdochter, geheel verkleed, het huis uitkwam.</p>
<p>- ‘Al kant en klaar! dat noem ik vlug!’ riep hij uit, terwijl hij zijn blik met welgevallen over haar liet weiden. Zag zij er een half uur vroeger reeds bevallig uit in weêrwil van haar bestoven reisgewaad, te bekoorlijker deed zij zich thans voor, in haar eenvoudig neteldoeksch kleedje, helder als een brand en frisch als een roos, met haar rijke, glanzend blonde lokken, die, in dichte krullen nederval-<pb n="226"/>lende, een golvende lijst vormden om het fijn besneden en allerbekoorlijkst gezichtje. Mochten wellicht de mond wat te groot en de oogen wat te klein geächt worden, niemand dacht er aan, die anders te wenschen; want de mond opende zich niet dan om een dubbele rij van de blankste pereltjes te vertoonen en de lichtbruine oogjes tintelden als de vriendelijkste sterretjes. Het neusje was misschien iets te klein; maar de wangen, donzig en zacht gekleurd als een perzik, waren gekuild, evenzoo het kinnetje, dat, fraai besneden, en zich van onderen verdubbelende, het gelaat op cierlijke wijze afrondde. Hals en boezem waren blank en gevuld: het dunne middeltje had op school de nijd van al de jonge meisjes opgewekt, en niet minder de lieve, poezele, als satijn zoo zachte handjes; terwijl er geen winkel bestond, waar gemaakte schoenen verkocht werden, klein genoeg voor de nette voetjes. Voege men daarbij de uitdrukking van gezondheid en schalksche vrolijkheid op het blozende gelaat, en den lossen zwier van houding en bewegingen: - en niemand zal zich verwonderen, dat Bol met innige tevredenheid, ja met eenigen vergeeflijken trots, zijn pleegdochter beschouwde.</p>
<p>- ‘Wel!’ vervolgde hij, de hand, die zij hem toestak, tusschen de zijne vasthoudende: ‘denkje, dat je 't op je kamertje zult kunnen uithouden?’</p>
<p>- ‘O vader!’ antwoordde Klaasje: ‘'t is waarlijk alles al te mooi voor mij.’</p>
<p>- ‘Mij dunkt,’ zeide Leentje, wier bui van vriendelijkheid voor haar doen zoo onnatuurlijk lang geduurd had, dat zij het hoog tijd achtte, weder eens zuur te kijken: ‘mij dunkt, je mocht wel aan de juffrouw verzoeken, je eenvoudig Dominee te noemen, gelijk alle andere menschen hier doen. - Wat zou men denken, indien men haar “vader” hoorde zeggen?’</p>
<p>- ‘Men zou denken, dat ik Regent van een weeshuis
<pb n="227"/>geweest was, anders niet,’ antwoordde Bol, terwijl hij, door een vrolijken lach, de min aangename uitwerking trachtte weg te wisschen, die de aanmerking van zijn zuster op het jonge meisje deed: - ‘doch zieje, Klaasje! mijn zuster heeft niet geheel ongelijk. Het is eigentlijk mijn schuld, en ik had je moeten waarschuwen. Zieje, wat mij betreft, zou ik er zeer trotsch op zijn, zulk een knappe dochter te bezitten; doch derden zouden het natuurlijk zonderling vinden, zoo je mij den naam van vader gaaft, en nog vreemder zouden zij opkijken, wanneer zij u dien ook aan mijn vriend Eylar hoorden schenken - en u misschien nog andere heeren bovendien met dien naam hoorden betitelen. Dat zou aanleiding geven tot allerlei gissingen en vragen, aangaande zaken, waar de lieden niet meê noodig hebben. 't Zal daarom beter zijn, dat je doet wat mijn zuster verlangt, en “Dominee” tegen mij zegt - en tegen mijn Heer van Eylar: “mijn heer!” - Je bent toch niet boos op mij?’ vervolgde hij, Klaasje minzaam aanziende, bij wie langs elke wang een dikke traan afrolde: ‘'t zal op onze liefde voor u van geen invloed zijn, dat verzeker ik u.’</p>
<p>- ‘Boos!’ herhaalde Klaasje, met aandoening: ‘ik boos op u, van wien ik zoovele onverdiende blijken van goedheid ontvang, op u, wien ik nimmer zal kunnen vergelden wat u voor mij hebt gedaan. - Maar kosten zal het mij toch...’ voegde zij er bij, terwijl zij vergeefsche moeite deed om den loop van haar tranen te stuiten: ‘zoo heb ik dan niemand meer, dien ik vader noemen kan?’</p>
<p>- ‘Je hebt nog een Vader in de hemelen,’ zeide Bol, ‘en die u nimmer verbieden zal, Hem aan te spreken met dien naam. Zorg maar, het voorrecht nimmer te verliezen van zijn kind genaamd te worden. - En nu, met een dankbaar hart de zegeningen genoten, die Hij ons verleent. - Aan tafel, mijn kind! De disch is gespreid en wij moeten het eten niet koud laten worden.’</p>
<pb n="228"/>
<p>Het drietal begaf zich naar binnen en plaatste zich aan den eenvoudigen maaltijd. Met genoegen zag Bol, hoe het jonge meisje zich bevlijtigde, de gunst zijner zuster te winnen, door zoodanige kleine diensten te bewijzen als de gelegenheid medebracht.</p>
<p>- ‘Juffrouw Leentje,’ zeide Klaasje op eens, ‘Dominee heeft mij verboden, hem vader te noemen; maar ik vertrouw toch, dat hij mij niet verbieden zal, zoolang ik hier in huis ben, de taak te vervullen, welke men gewoonlijk aan een dochter opdraagt. Ik ben gewend, de handen uit de mouw te steken, en zoo u mij eenigen arbeid hebt op te dragen, hoop ik dat u geen komplimenten met mij maken zult. En mag ik daarbij er op rekenen, dat u 't mij zult zeggen, als ik iets verkeerds doe.’</p>
<p>- ‘O die slimme vleister!’ dacht Bol bij zich zelven: ‘òf zij het al bespeurd heeft, hoe 't zaak is, Leentje te vriend te houden. Nu! wat die komplimenten betreft, daar behoeft zij niet bang voor te wezen, en evenmin dat men haar niet in touw zal zetten.’</p>
<p>Het antwoord, dat Leentje gaf, sprak echter - schijnbaar althans - de gedachte haars broeders tegen.</p>
<p>- ‘Och!’ zeide zij, den neus optrekkende: ‘wat zal ik je zeggen? Het werk is hier zoo druk niet, of ik kan het met Antje best af: te borduren valt hier niet, en om aan de natte wasch te werken, of Dominees kousen te mazen - en de man slijt nog al wat - daar zulje toch wel geen genie toe hebben?’</p>
<p>- ‘Wel waarom niet?’ vroeg Klaasje: ‘en om Dominees zakdoeken te zoomen en te merken er bij. Ik weet immers al lang, dat ik niet voortdurend op de goedheid van anderen teren mag, en zelve mijn kost zal moeten verdienen. Welnu! lukt het mij niet als goevernante of schooljuffrouw, dan zal ik nog, hoop ik, de kost met mijn handewerk kunnen verdienen.’</p>
<pb n="229"/>
<p>- ‘Braaf gesproken,’ zeî de Predikant, ‘nu! dat mag ik zien, dat men moed en veerkracht toont te bezitten. Ik wenschte, dat zoovele jonge knapen, die aan den gewonen sleur verslaafd zijn en niets durven ondernemen, u hoorden, en zich schaamden over hun gebrek aan <hi rend="i">énergie</hi>.’</p>
<p>- ‘Foei Dominee!’ zeide Klaasje: ‘begint u reeds den eersten dag met mij te prijzen en ijdel te maken?’</p>
<p>- ‘Tut! tut!’ zeide Bol: ‘wees maar niet bang: ik zal 't je even goed zeggen, als je iets zegt of doet, dat mij niet aanstaat: en om je dat te bewijzen, zal ik maar dadelijk beginnen met je te vragen, waarom je telkens tegen de Nederduitsche spraakkunst zondigt, die je toch grondig geleerd hebt, en <hi rend="i">u</hi> in den eersten naamval gebruikt.’</p>
<p>- ‘Ik...<hi rend="i">u?</hi>’ vroeg Klaasje, verwonderd opziende: ‘hoe meent u dat?’</p>
<p>- ‘Wel! daar doeje 't alweêr?’ hernam Bol: ‘<hi rend="i">hoe meent u dat?</hi> Is dat nu gezond en gangbaar Hollandsch?’</p>
<p>- ‘Maar Dominee!’ hernam zij al lachende, en half onzeker of 't hem ernst was of niet: ‘moet ik dan zeggen “hoe meent <hi rend="i">gij</hi> dat?” - dat zou toch geweldig stijf klinken.’</p>
<p>- ‘Dat zou 't ook,’ zeide Bol: ‘en zoo spreekt niemand dan deze of gene verwaande ondermeester.’</p>
<p>- ‘Of,’ vervolgde zij: ‘hoe meen <hi rend="i">jij</hi> dat?’ dat klinkt plat.’</p>
<p>- ‘Zoo doet het,’ zeî Bol: ‘en ik zou het zelf niet bezigen, tenzij om nadruk op het woord te leggen.</p>
<p>- ‘Of,’ ging zij voort, ‘zoo als ik als kind dikwijls hoorde’ - en hier deed de herinnering van de met moeite afgeleerde Jordaantaal haar een weinig kleuren, ‘hoe meent <hi rend="i">uwee</hi> dat?’</p>
<p>- ‘Grammatikaal zuiver,’ merkte Bol aan: ‘en volkomen te verdedigen, ofschoon lang uit de mode en daarom te verwerpen.’</p>
<pb n="230"/>
<p>- ‘Maar hoe moet ik dan zeggen?’</p>
<p>- ‘Wel! doodeenvoudig: hoe meen <hi rend="i">je</hi> dat?’</p>
<p>- ‘Maar dat is immers te familiaar, als men tegen zijn meerderen spreekt?’</p>
<p>- ‘Lieve meid,’ antwoordde Bol, ‘het familiare is nu eenmaal in zwang gekomen en heeft, als ik reeds zeide, het deftige <hi rend="i">uwee</hi>, dat voor “Uw Edele” gezegd werd, verbannen. Maar, omdat <hi rend="i">uwee</hi> uit de spraak verdwenen is, omdat <hi rend="i">gij</hi> wel geschreven, maar in 't gewone gesprek nimmer anders dan als <hi rend="i">jij</hi> voorkomt, omdat <hi rend="i">jij</hi> triviaal klinkt en <hi rend="i">je</hi> wat familiaar, volgt daaruit, dat men moedwillig een taalfout maken mag? Ik weet, dat je ten deze je op het voorbeeld kunt beroepen van een <hi rend="i">legio</hi> schrijvers, en daaronder zeer verdienstelijke, die, tegen beter weten aan, zich aan dezelfde zonde schuldig maken.’</p>
<p>- ‘Maar ik dacht,’ hernam Klaasje: ‘dat men <hi rend="i">u</hi>, even als <hi rend="i">uwee</hi>, voor een samentrekking van <hi rend="i">Uw Edelheid</hi> kon aanmerken.’</p>
<p>- ‘Ja,’ antwoordde Bol, ‘met dat beweren zoekt men 't wangebruik te verschoonen; maar het zou een samentrekking wezen, waar het zakelijke en voornaamste deel van 't woord meê verloren ging, en die daarom nimmer te verdedigen ware. Men kan van <hi rend="i">Dordrecht</hi> wel <hi rend="i">Dort</hi> maken, maar geen <hi rend="i">Dor</hi>, van <hi rend="i">Gorinchem</hi> wel <hi rend="i">Gorkum</hi>, maar geen <hi rend="i">Goring;</hi> want men mag <hi rend="i">trecht</hi> uit het eene noch <hi rend="i">hem</hi> of <hi rend="i">chem</hi> uit het andere wegsmokkelen: en waar blijft, als ik <hi rend="i">u</hi> zeg, de geheele <hi rend="i">edelheid?</hi> Maar zelfs gesteld dat <hi rend="i">u</hi> - in den eersten naamval altijd - taalkundig te verdedigen ware en alzoo geschikt om <hi rend="i">uwee</hi> te vervangen, dan nog zou ik u 't gebruik er van afraden. <hi rend="i">Uwee</hi> luidde in zijn tijd stijf en burgerlijk, en werd nimmer door aanzienlijke lieden gebezigd: zij, die het vroeger om geen geld van de wereld zich zouden hebben laten ontvallen, moeten dus nu evenmin <hi rend="i">u</hi> zeggen. De buizen van grof wadmer, die de zeelie-<pb n="231"/>den in de zeventiende eeuw droegen, zijn door roode baaitjens vervangen. Zal, nu het wadmer in onbruik is, een fatsoenlijk man zich in 't baai vertoonen? - Daarom, zoo je mij genoegen doen wilt, en tevens zuiver spreken, volg dan het verkeerde voorbeeld niet na, en bewaar <hi rend="i">u</hi> voor den derden of vierden naamval; maar, komt de eerste te pas, schrijf dan <hi rend="i">gij</hi> of <hi rend="i">ge</hi> en zeg gerust <hi rend="i">jij</hi> of <hi rend="i">je</hi>, zoo als reeds voor twee eeuwen de deftige Hooft en de hofdichter Huygens deden, beiden, lieden, die wel wisten wat een goede toon was. 't Valt altijd licht het al te gemeenzame weg te nemen, door ‘mijn Heer’ of ‘Mevrouw’ er bij te voegen, of wel, indien men met lieden spreekt, tegen-over welke
men een eerbiedigen afstand meent te moeten bewaren, dan kan men elk verwijt van ongemanierdheid ontgaan, door de derde persoon te bezigen en b.v. te zeggen: ‘zal mijn Heer nog een kopje thee gebruiken?’ of: ‘die muts staat Mevrouw allerliefst.’</p>
<p>- ‘Ik hoop mij uw te-recht-wijzing ten nutte te maken,’ zeide Klaasje: ‘maar ik vrees, ik vrees! Het zal mij, dunkt mij, onmogelijk zijn, tegen lieden van aanzien of van hoogere jaren <hi rend="i">je</hi> of <hi rend="i">jij</hi> te zeggen.’</p>
<p>- ‘<hi rend="i">C</hi>'<hi rend="i">est le ton qui fait la musique</hi>,’ hernam Bol, ‘en zoo je uitspraak maar niet gemeen of plat is, dat wil zeggen, zoo niemand aan je tongval kan hooren uit welken hoek van ons land je zijt, dan behoef je niet te vreezen, en dan zulje alle aanmerkingen ontgaan: zie eens kind! men beschuldigt mij wel eens, wat paradox te zijn....’</p>
<p>- ‘Ja, en niet zonder reden,’ viel Leentje in.</p>
<p>- ‘Daar hoorje 't al,’ hernam Bol: ‘mijn eigen zuster valt mij af! - Nu, bij 't gevaar af, daarvan opnieuw beticht te worden, moet ik u zeggen, dat, naar mijn ervaring, men in de hoogste kringen, en hoe hooger hoe beter, onze taal nog het zuiverste spreekt.’</p>
<p>- ‘Heden!’ riep Klaasje: ‘dat hoor ik met verwonde-<pb n="232"/>ring. Men had mij wel eens verteld, dat het in Frankrijk en Engeland zoo was...maar hier, dat dacht ik niet.’</p>
<p>- ‘Braaf zoo!’ zeide Bol: ‘nu doe je mij zelve inzien, dat mijn stelling niet zoo paradox was als zij scheen. Is het zoo in Frankrijk en Engeland, je moogt er gerust Italiën, Duitschland, Spanje en alle beschaafde landen bijvoegen, waarom zou 't dan hier niet zoo zijn?’</p>
<p>- ‘Ik dacht,’ zeide Klaasje: ‘dat men bij ons in de groote wereld bestendig Fransche woorden in 't gesprek mengde.’</p>
<p>- ‘Zoo stellen 't,’ antwoordde Bol: ‘de romans- en novellenschrijvers voor, als zij, om kringen te schetsen, waarin zij niet verkeeren, hun verbeelding laten werken, of hun voorstellingen van de Nederlandsche groote wereld kopieeren naar de even weinig te vertrouwen tafereelen, die Kotzebue of August Lafontaine van de Hoogduitsche hofwereld uit het laatst der vorige eeuw geleverd heeft. Maar althans wat het bezigen van Fransche woorden betreft hebben zij 't mis. In 't begin dezer eeuw moge 't zoo geweest zijn: 't is thans niet meer het geval; en sedert bij voorbeeld de kinderen van een tapper of komenijsman van <hi rend="i">papa</hi> en <hi rend="i">mama</hi> spreken, hoort men beschaafde volwassenen die woorden nimmer bezigen, wanneer zij <hi rend="i">van</hi> hun ouders, en maar zelden, wanneer zij <hi rend="i">tot</hi> hen spreken. Maar het was ook niet zoozeer het vermijden van Fransche of andere uitheemsche woorden, waarop ik doelde; en ik keur het gebruik daarvan volstrekt niet af, zoo dikwijls het vreemde woord onze gedachte beter uitdrukt dan het oorspronkelijke. Het zou belachlijk zijn “minister van justitie” met “dienaar van gerechtigheid” te vertalen, en evenzeer - ja moeielijk bovendien - een <hi rend="i">equivalent</hi> te zoeken voor 't woord <hi rend="i">equivalent</hi>, of voor die van <hi rend="i">koket</hi>, <hi rend="i">galant</hi>, <hi rend="i">naïef</hi> en zoovele anderen. Neen, wanneer ik zeg, dat men in de hoogere kringen zuiverder taal spreekt, dan meen ik daarmede, dat men
<pb n="233"/>zich daar minder schuldig maakt aan zoodanige uitdrukkingen en spraakwendingen als in schijn Hollandsch, in de daad Fransch, Engelsch of Hoogduitsch zijn. Zie, al heeft iemand in zijn goudbeurs onder de tientjes al een enkelen soeverein of napoleon, dat zal geen sterveling hem ten kwade duiden; want soevereinen en napoleons zijn overal gangbaar; maar mengt hij valsche tienguldenstukken onder de echte, dan is hij misdadig en strafbaar. Evenzoo, als je tegen mij <hi rend="i">Dominee</hi> zegt, en als ik u verklaar, dat ik het zeer <hi rend="i">pedant</hi> zou vinden zoo je mij met “Herder” of “Leeraar” toespraakt, dan zal niemand beweren, dat wij, door 't gebruik dier bastaardwoorden, eenige onkunde van onze moedertaal aan den dag leggen; maar zeg ik, dat het mij is <hi rend="i">opgevallen</hi>, dat wij wat al te <hi rend="i">kunstmatig</hi> spreken, en dat wij <hi rend="i">ons</hi> daartegen over en weder moeten waarschuwen -, dan ben ik te veroordeelen; want ik spreek een taal, die als Neêrduitsch klinkt en inderdaad Hoogduitsch en Fransch is, met Hollandsche woordvormen.’</p>
<p>- ‘Maar, lieve Dominee!’ zeide Klaasje, na een wijl over het gehoorde te hebben zitten peinzen: ‘ik heb toch eens een vriendinnetje van mij op school, een zeer fatsoenlijk meisje, hooren zeggen: ik <hi rend="i">bemin</hi> de doperwtjes zeer.’</p>
<p>- ‘Die had zeker een Fransche bonne gehad,’ zeide Bol: ‘maar ongetwijfeld heb jelui haar toen dapper uitgelachen, en het haar op die wijze afgeleerd. Nu! dergelijke dwaze letterlijke overzettingen hoort men wel eens meer uit den mond van jonge meisjes, die geleerd hebben in een vreemde taal te denken: - doch de spotzucht stelt ze spoedig te recht: - en gaarne wil ik erkennen, dat er uitzonderingen op den regel zijn. - Ondertusschen bespeur ik met genoegen, dat je zelve denkt, en niet geneigd zijt zoo maar blindelings alles aan te nemen wat ik zeg. Ik hou van tegenspraak, mids men gronden voor zijn zaak aanvoere, en benje 't in een of ander opzicht niet met mij
<pb n="234"/>eens, hoe vrijmoediger je dan je gedachte zegt, hoe liever ik 't heb.’</p>
<p>- ‘Nu, dan voorzie ik,’ zeî Leentje, ‘dat wij alle dagen hier dispuut zullen hebben. Wat mij betreft, ik laat mijn broeder zijn stokpaardjes berijden, als hij er lust in heeft, en spreek hem niet tegen; want hij is mij te geleerd. - Ik moet er waarachtig om lachen,’ vervolgde zij, op een toon, die alles behalve lachend klonk, ‘wanneer ik hem zoo hoor preêken, hoe men in de groote wereld praten moet, als of hij er van kinds af was opgebracht. - Ik ben maar een burgermensch, en spreek zoo als ik het geleerd heb, en ik merk niet, dat de lieden er mij iets minder om aanzien.’</p>
<p>- ‘Wel dat is vrij natuurlijk,’ zeide Bol: ‘je spreekt altijd goed genoeg voor de meeste lieden hier op 't dorp: en <hi rend="i">madame mère</hi> of Mevrouw Van Doertoghe zijn te beleefd om 't je te laten voelen als je een flater maakt, of als je tongval nu en dan wat erg Overijselsch klinkt. - En wat mij betreft, ik schaam mij volstrekt mijn geringe afkomst niet; maar ik zou mij schamen, de gelegenheid verzuimd te hebben, die mij geschonken werd om partij te trekken van goede voorbeelden. Het voorrecht viel mij ten deel, dat ik aan de akademie jonge lieden vond van hooge beschaving, die zich wel over mij, kleinen-kruidenierszoon uit een Provinciestad, ontfermen en mij hun vriendschap schenken wilden. Ik wist, hoe elders, in Frankrijk vooral, zelfs de man van geringe afkomst zich altijd in taal en manieren zoekt te vormen naar zijn meerderen, en er dikwijls zoo goed in slaagt, dat men, bij voorbeeld in de Kamers, den <hi rend="i">parvenu</hi> niet van den edelman zal onderkennen? ja meer nog, dat lieden van onaanzienlijke geboorte van de planken der <hi rend="i">Comédie française</hi> hun landgenooten door hun voorbeeld onderrichten in het zuiver, cierlijk en liefelijk spreken hunner taal. Slaagt de Franschman in zijn land,
<pb n="235"/>waarom, dacht ik, zou ik het niet doen in het mijne? ik achtte het voor 't minst mijn plicht, zulks te beproeven. Ik deed mijn best, mij mijn platten tongval af te wennen en het <hi rend="i">shibboleth</hi> der hooge standen te leeren bezigen. Ik geloof, dat het mij reeds half gelukt was, toen ik de akademie verliet, en, zoo ik op Slikdorp gevaar heb geloopen, weêr een erge Benjaminiet te worden, Gods goedheid bracht mij spoedig herwaarts, waar ik nu niet alleen goede leermeesters, als te Leyden, maar ook de beste leermeesteressen vond. - En nu zullen wij van dit onderwerp afstappen, en, indien zuster Leentje 't goedvindt, na gedankt te hebben, ons gereedmaken om een bezoek af te leggen op Klein Hardestein, waar Mevrouw van Eylar ons met de thee zal wachten.’</p></div>
<div type="chapter">
<pb n="236"/>
<head rend="h3">Derde hoofdstuk.</head>
<head rend="h4"><hi rend="i">Een bezoek op klein Hardestein</hi>.</head>
<p>De onderstelling, die Juffrouw Leentje, als wij vroeger verhaald hebben, zich veroorloofd had aangaande de reden, waarom de Graaf van Eylar Klaasje niet bij zich aan huis had genomen, was volkomen juist geweest; doch evenzoo het antwoord van haar broeder, dat hij Mevrouw van Eylar nimmer had hooren verklaren, het jonge meisje niet te willen ontvangen. Het wezentlijke van de zaak kwam hierop neêr, dat Mw. van Eylar zich over dat punt, noch tegen Bol, noch tegen haar man, noch tegen iemand, had uitgelaten, om de zeer eenvoudige reden, dat niemand haar eenig voorstel van dien aard gedaan had. Eylar was, naar de kennis, welke hij van haar karakter bezat, of meende te bezitten, te beschroomd geweest om er mede voor den dag te komen: hij toch hield zich vooraf overtuigd, dat hem van hare zijde een weigering zou te wachten gestaan hebben: in welk geval hem geen andere dan de zeer onaangename keus zou zijn gelaten geweest tusschen toe te geven, wat de mannelijke achtbaarheid niet zou hebben gedoogd, en zijn streng vast te houden en onaangename huiselijke tooneelen te verwekken. Uit dit dilemna had hij zich gered, door aan Bol voor te slaan, hun pleegkind tegen een billijke schadeloos-stelling tot zich te nemen. Dit laatste zou,
<pb n="237"/>redeneerde hij bij zich zelven, in ieder opzicht beter en voordeeliger voor alle partijen zijn. Voor Klaasje toch was het oneindig nuttiger, in de pastorie haar intrek te nemen, waar een eenvoudige levenswijze heerschte en zij het leerrijk onderricht van den predikant genieten zou, en aan dezen zou hij te dier gelegenheid - ook hierin was Leentjes gissing juist geweest - langs een weg, die 's mans kiesheid niet kwetste, een kleine te-gemoet-koming in het huishouden kunnen verschaffen. Die wijze van de zaak te schikken was, redeneerde Eylar, tevens verstandig en edelmoedig. Doch al poogde hij zich zulks wijs te maken, wij zouden der waarheid te kort doen, indien wij zeiden, dat hij er in slaagde, of dat hij niet zeer wel inzag, hoe zorg voor eigen rust de ware drijfveêr van zijn handeling was: en Bol, hoezeer daarom niet minder dankbaar aan zijn vriend, kende hem en zijn vrouw te goed, om de aanleiding tot den voorslag niet te doorgronden.</p>
<p>Zoo Eylar zich al gevleid had, door de gemaakte schikking alle huiselijke onaangenaamheid te voorkomen, dan had hij buiten den waard gerekend, of liever, buiten zijn vrouw. Immers, toen hij haar vertelde, dat zijn pleegdochter bij Dominee zou komen logeeren, raadde zij terstond, 't zij aan den toon, waarop de mededeeling geschiedde, en waaraan hij vergeefs de meest mogelijke onverschilligheid poogde bij te zetten, 't zij aan de uitdrukking van zijn gelaat, dat er iets niet pluis was: - wat, kon zij niet zoo dadelijk ontdekken. Mevrouw van Eylar was volstrekt geen Juffrouw Leentje: zij stoof niet op: zij knorde of keef niet; zij bewaarde bij alle wereldsche zaken een hoogst fatsoenlijke kalmte; maar die kalmte was dikwijls voor hen, wien 't aanging, min verdraaglijk dan een heftig uitvaren zou geweest zijn. De Gravin paarde aan vele goede en beminnelijke hoedanigheden een zeker <hi rend="i">tic</hi>, dat men meer aantreft bij dames, die niet genoeg omhanden hebben, en dat in
<pb n="238"/>zijn gevolgen, voor wie er meê behebt zijn niet minder dan voor anderen, uitermate lastig kan worden: zij ging namelijk gaarne voor slachtoffer door, en aan deze liefhebberij verzuimde zij nimmer bot te vieren, zoodra er maar de minste aanleiding toe bestond, of zelfs, al bestond die niet. Op de mededeeling, haar door Eylar gedaan, had zij dan ook in den aanvang geen enkele syllabe geäntwoord, maar zich vergenoegd, een treurig gezicht te zetten, een diepe zucht te loozen, en bedenkelijk met het hoofd te schudden: ja op Eylars vraag, wat er in 't geen hij haar verteld had toch zijn kon, dat haar hinderde, was zij eerst een geruimen tijd in haar stilzwijgen en stom gebarenspel blijven volharden, en had zich toen, niet dan gedwongen, laten ontvallen, dat, volgens <hi rend="i">hare</hi> meening, Dominee, door het bij zich ontvangen dier <hi rend="i">logée</hi>, zeer onvoorzichtig handelde. Wel kwam, had zij er bijgevoegd, hare meening niet in tel; want wie bekreunde er zich aan, hoe een dom schepsel als zij over de zaken dacht? maar andere, verstandiger lieden zouden 't misschien onbetamelijk vinden, dat Bol, die ongetrouwd was, een jong meisje bij zich aan huis nam: - en toen Eylar hierop had aangemerkt, dat het welbekend karakter van Bol, de achtbaarheid van den stand, dien hij bekleedde, de aanwezigheid van Leentje, en, bovenal, de betrekking tusschen hem en zijn pleegkind alle lasterlijke uitlegging wederspraken, was haar antwoord geweest, dat, zoo iemand, een predikant zich, naar 't oordeel van alle wijze lieden, voor opspraak wachten moest: het kwam haar, had zij vervolgd, vreemd voor, dat Dominee niet eerst hoogte genomen had, hoe men over de zaak zou denken: zij was wel niet ijdel genoeg om zich te verbeelden, dat men haar oordeel zou gevraagd hebben; doch men had zich tot haar schoonmoeder of tot Mevrouw Van Doertoghe om raad kunnen wenden, die wel wisten hoe 't behoorde; - nogtans, <hi rend="i">indien</hi> men haar
geraadpleegd had, zij zou 't heb-<pb n="239"/>ben afgeraden: maar zij was <hi rend="i">niet</hi> geraadpleegd, en dat was ook zeer natuurlijk - intusschen, zij verwonderde zich, dat Eylar zelf het zijn vriend niet afgeraden had.</p>
<p>Deze laatste aanmerking was wel geschikt geweest om Eylar in een moeilijke stelling te brengen, die, al wilde hij er nu juist niet voor uitkomen, dat die aanstaande logeerpartij door hem was gedreven, te eerlijk was, om te veinzen, dat hij er de hand niet in gehad had. Hij had dus, om op het bedekt verwijt zijner vrouw te antwoorden, een middelweg genomen, en gezegd - wat bovendien de waarheid was en daarom alleen reeds 't beste dat hij zeggen kon - dat het hoog tijd voor Klaasje was, de school te verlaten en in een konditie te komen: dat zij, zoolang zij nog geen betrekking had, wel ergens blijven moest, en vooral onder goed en behoorlijk opzicht: dat, dewijl Donia uitlandig was, Hoogenberg en Van Zevenaer ongehuwd, en Galjart weduwnaar, terwijl Bleek sedert een geruimen tijd verklaard had, niets meer van de zaak te willen weten, en Van Zirik de hem geschreven brieven onbeäntwoord liet, het meisje voor 't oogenblik nergens anders te recht kon komen, dan bij hem, Eylar, of bij Bol. Toen hij zich nu echter, vrij onvoorzichtig, daarbij had laten ontvallen, dat zijn vrouw misschien ongaarne het meisje op Klein Hardestein zou hebben ontvangen, had hij spoedig bespeurd, welk een verkeerde snaar hij had aangeroerd. Immers terstond had zij deze reis niet ten onrechte de aanmerking gemaakt, dat hij 't haar ten minste had kunnen vragen: - maar, (dus had zij weder op den toon eener lijdende martelaresse er bijgevoegd) haar werd nooit iets gevraagd. Zij zou het zeker wel niet aangenaam hebben gevonden, een vondeling, door studenten in een opgewonden bui geädopteerd, als <hi rend="i">logée</hi> bij zich te ontvangen; doch zij zou zich dat toch alweêr getroost hebben, gelijk zij zich zooveel getroostte: het was haar plicht als vrouw, te gehoorzamen, te dulden
<pb n="240"/>en te zwijgen: aan dien plicht hoopte zij levenslang getrouw te blijven, enz. enz.</p>
<p>Wel had Eylar tegen die reeks van weeklachten aangevoerd, dat hetgeen zij zelve zeide juist bewees, hoe hij zeer goed gehandeld had, door haar het bezoek van iemand te sparen, die haar niet welkom zou geweest zijn; - maar deze wijze van met haar eigen wapens bestreden te worden, viel geheel niet in den smaak van Mevrouw van Eylar, die nu weder, het voorkomen van diepe neêrslachtigheid aannemende, zich bepaald had bij den uitroep: ‘ja ik ben wel onredelijk?’</p>
<p>- ‘Neen,’ had toen Eylar gezegd: ‘dat benje niet, Mietje-lief! en dat zulje toonen, door mijn pleegdochter, als zij eens hier komt, met je gewone vriendelijkheid te ontvangen.’</p>
<p>Deze ingeving was de beste, die Eylar gedurende zijn onderhoud met ‘Mietje’ had gehad: immers zij had er niets tegen weten in te brengen; - en daar zij, bij haar beweringen van miskend te worden, geen huichelaresse was, maar volkomen te goeder trouw, had zij, van dat oogenblik af, bij zich zelve het kloekmoedig besluit opgevat, zoo lief mogelijk te zijn jegens de beschermeling van haar man. Zij verbeeldde zich, evenzeer te goeder trouw, bijzonder vroom te zijn, en zoo wenschte zij zich nu, met een gevoel van innige onderwerping aan hooger leiding in deze zaak, met verloochening van eigen begeerte, de kracht toe, om naar het welbehagen van haar man te handelen, en...dat hij het dan ook mocht op prijs stellen.</p>
<p>Zeker was Eylar te laken geweest, dat hij in deze zaak niet van den aanvang af vertrouwelijk met zijn vrouw had gehandeld; maar hij had vroeger het geschonken vertrouwen meer dan eens, of met bitterzoete verwijtingen, of met lange sermoenen zien beäntwoorden, en, van nature in zulke zaken zwak en vreesachtig van aard, had hij van lieverlede
<pb n="241"/>geschroomd, dat vertrouwen te toonen. - Het onverstandigste, dat een vrouw, die de liefde van haar man bewaren wil, kan doen, is hem af te schrikken van zijn hart bij haar uit te storten.</p>
<p>Wij zouden hier over deze laatste stelling in een breedvoerige zedekundige beschouwing kunnen treden; doch hoe nuttig die ook op zich zelve zou kunnen zijn, meenen wij, in een werk als hetgeen wij onder handen hebben, genoeg te hebben gezegd, om de verdere toepassing daarvan aan onze lezers en lezeressen te kunnen overlaten. Het is onze plicht, hier even van de moraal op de financiën over te stappen en op een vraag te antwoorden, die ons misschien zou kunnen worden gedaan, te weten, waartoe het noodig was, dat Eylar de kosten op zich nam van Klaasjes verblijf aan de pastorie; dewijl, volgens de statuten der te Leyden aangegane overeenkomst, dergelijke uitgaven uit de gezamentlijke bijdragen der vennooten gevonden moesten worden. Gaarne voldoen wij aan deze billijke nieuwsgierigheid, die ten vereerenden bewijze strekt, dat de vrager ons werk met aandacht gelezen heeft, en wij zullen hem dan ook met een paar woorden op de hoogte stellen: daarbij thans echter alleen feiten en rezultaten opgevende; de ontwikkeling der drijfveêren en roersels, die er toe geleid hadden, zal, hopen wij, uit hetgeen later volgen moet, van zelve voortvloeien.</p>
<p>Uit den brief van Bol aan Donia, in een vorig hoofdstuk voorkomende, hebben wij gezien, dat toen reeds Van Zirik en Bleek zich niet dan schoorvoetende en met tegenzin tot het verleenen van verdere bijdragen ten behoeve van hun pleegkind lieten vinden. Bleek had zich, gelijk dit door Eylar aan zijn vrouw verteld werd, geheel teruggetrokken, en wel nu ongeveer drie jaren geleden, toen hij zulks aan zijn medekontraktanten had medegedeeld, bij een breedsprakigen brief, in welken hij als redenen van zijn terugtreding
<pb n="242"/>aanvoerde, hoe de wijze van opleiding, welke de meerderheid goedvond aan Klaasje te geven, van den aanvang af gemoedelijke bezwaren bij hem had verwekt, en hij het zijn plicht als mensch en kristen oordeelde, tot zulk een wijze van handelen niet langer mede te werken: vertrouwende, dat men hem, noch zedelijk, noch wettelijk gehouden zou achten, een verbintenis na te komen, die bij verrassing was aangegaan, op een tijdstip, toen hij nog minderjarig was en bovendien onder den invloed verkeerde eener opgewondenheid, door den hem toegedienden wijn versterkt. Men kan zich de verontwaardiging voorstellen, die deze brief bij hen, voor wie die bestemd was, verwekt had, te meer, omdat de schrijver daarbij niet alleen den godsdienst als dekmantel nam voor zijn gierigheid en ontrouw aan 't gegeven woord, maar ook om de ingewikkelde beschuldiging, dat men indertijd misbruik gemaakt had van den toestand, waarin hij verkeerde, en hem als 't ware tot medewerking gedwongen had: iets wat wij weten, dat geenszins het geval was geweest. - De brief was, met hetgeen zich nog van de bijeengebrachte gelden bij Bleek in kas bevond, bij Hoogenberg bezorgd, die, toen hij hem bij de overige belanghebbenden rondzond, tevens hun te kennen gaf, dat, alhoewel zijn neef, met wien hij reeds voorlang alle intieme betrekking had afgebroken, dubbel en dwars verdiende, publiek aan de kaak gesteld te worden, hij echter alle vervolging in rechten moest afraden, niet zoozeer om het ongunstig gevolg, dat er van te wachten was, als omdat een zaak, die steeds om goede redenen geheim behandeld geworden was, daardoor een openbaarheid verkrijgen zou, die in hun aller belang, zoowel als in dat van zijn pleegdochter, vermeden moest worden: - en in dien raad had men berust. - Bleven alzoo de bijdragen van Bleek in 't vervolg geheel achter, geen geringe moeite kostte het, die te krijgen van Galjart, die nooit te vinden was als
<pb n="243"/>men om geld kwam, en over wiens financiëelen toestand er ook weinig gunstige berichten liepen. Op hem viel dus weinig meer voor 't vervolg te rekenen, zoomin als op Van Zirik, die, twee jaren na het terugtreden van Bleek, aan Hoogenberg schreef, dat het nu tijd was, Klaasje van school te nemen en, door haar een konditie te bezorgen, hem en de overige kontraktanten van dezen lastpost af te helpen. Daar nu Donia, op wien men anders meende te kunnen rekenen, in het laatste jaar niets van zich had laten hooren, was de vennootschap tot op vier leden verminderd: en ofschoon zoowel Hoogenberg als Van Zevenaer, die zich thans in een winstgevende praktijk verheugen mochten, zich bereid hadden verklaard de <hi rend="i">non-valeurs</hi> te dragen, was er, op verzoek van Eylar, goedgevonden, alles voorloopig in <hi rend="i">statu quo</hi> te laten, de aanwezige gelden ten beste te besteden, en, als Klaasje de school verlaten had, nader te overleggen, hoe men voor 't vervolg zou handelen. De algemeene kas was dus, op het tijdstip van haar overkomst naar Hardestein, zoo goed als ledig, en Eylar achtte het althans onkiesch, een uitgave daarop te brengen, welke hij zich gemakkelijk getroosten kon.</p>
<p>Na deze uitweidingen hervatten wij den draad van ons afgebroken verhaal.</p>
<p>Wij hebben aan 't slot van het vorige hoofdstuk den predikant en zijn beide dames verlaten, zich gereedmakende voor het bezoek, dat hij aan zijn adellijken buurman brengen zou. Deze van zijn kant zat met zijn vrouw hem reeds te wachten aan een ronde tafel van gegoten ijzer, die in een bloemperk stond op korten afstand van het huis. Voor zooverre nu Mw. van Eylar nog niet geheel was voorbereid op de <hi rend="i">contenance</hi>, die zij tegen-over Klaasje zou aannemen, werd haar de tijd gelaten, daarover nog eens na te denken: immers zoodra had Eylar niet de drie bezoekers den hoek zien omslaan der laan van akaciaas, die van 't
<pb n="244"/>buitenhek naar het plein voor 't huis geleidde, of hij leî het dagblad, waarin hij zat te lezen, uit de hand, sprong op van zijn tuinstoel en ging zijn vriend met een fikschen stap te gemoet; terwijl Klaasje van hare zijde zich niet weêrhouden kon, haar medewandelaars vooruit te snellen en hem om den hals te vliegen.</p>
<p>- ‘Welkom, Klaasje! welkom kind!’ zeî Eylar, haar hartelijk op de beide wangen kussende: ‘je ziet er uit als een wolk. - Goeden avond, Gerlof!’ - hij sprak, <hi rend="i">en petit comité</hi> zijnde, den predikant nog altijd, als aan de akademie, bij zijn voornaam aan - ‘je past op je tijd, vriend! - Goeden avond, Juffrouw Leentje! En nu, Klaasje,’ vervolgde hij, met hen voortwandelende, moet ik je kennis laten maken met mijn vrouw. Ziehier, Mietje, de jonge juffrouw, over wie ik u gesproken heb, en die ik van heden af onder uwe bescherming stel, even als Dominee haar zal gesteld hebben onder die van Juffrouw Leentje, en daar heeft zij ook meer aan dan aan de onze, niet waar Gerlof?’</p>
<p>Hoewel Klaasje haar hart wel een weinig voelde popelen, nu zij zich voor 't eerst in haar leven tegen-over een <hi rend="i">heusselijke</hi> Gravin bevond, had zij echter, bemoedigd door de minzame wijze, waarop Eylar haar aan zijn vrouw voorstelde, zich zeer goed van haar nijging gekweten, en Mietje, op welke het uiterlijke van het bevallige kind een gunstigen indruk maakte, had van haren kant het voornemen, dat zij had opgevat, loffelijk ten uitvoer gebracht, aan Klaasje de hand gereikt, en haar met een vriendelijken lach verzekerd, dat het haar hoogst aangenaam was, kennis te maken met iemand, in wie mijn Heer van Eylar zooveel belang stelde. Bij deze bloote betuiging liet zij het niet; maar, zoodra de wederzijdsche begroetingen waren afgeloopen en het gezelschap gezeten was, begon zij aan het jonge meisje, op een toon van welwillende deelneming, allerlei vragen te doen, als, hoe zij 't op reis had gehad, of zij al was uitgerust
<pb n="245"/>van de vermoeienis, of het oord, dat zij verlaten had, zoo fraai gelegen was als Hardestein, en eindelijk, of zij veel van bloemen hield, terwijl zij, daarop een bevestigend antwoord bekomen hebbende, de opmerkzaamheid van Klaasje vestigde op de prachtige rhododendrons in de nabijheid, en haar beloofde, na het theedrinken eens het bloemperk en de oranjerie te zullen rondgaan. In één woord, zij legde bepaald de zucht aan den dag om het jonge meisje op haar gemak te zetten, waarin zij dan ook volkomen slaagde, en het goede kind, altijd gevoelig voor elk blijk van welwillendheid, dat zij ontving, was het dubbel, nu haar die blijken gegeven werden door een zoo hooggeplaatste vrouw. Ook Bol was zeer in zijn schik over de heusche ontvangst, die zijn pleegdochter gewierd, en niet minder verheugde zich Eylar, al kende hij dan ook zijn vrouw genoeg, om haar vriendelijke houding jegens Klaasje niet te durven toeschrijven aan een opwelling van het hart; daar die even goed eenvoudig het gevolg kon zijn van zelfbeheersching, een vrucht der lessen, haar van jongs af ingeprent, om jegens al wie men bij zich ontving, vooral jegens de zoodanigen, die men voor 't eerst zag, zich beleefd en voorkomend te gedragen.</p>
<p>De eenigste, die niet bijzonder tevreden was, was Juffrouw Leentje, die bij haar zelve vond, dat Mevrouw zich wel wat veel en wat lang onderhield met een kleuter, die pas kijken kwam, en haar, de zuster van den predikant en alzoo een vrij gewichtiger personaadje, dien-ten-gevolge bijna geheel verwaarloosde. Zij besloot hieraan een eind te maken, door het gesprek te brengen op een onderwerp, waarover het jonge meisje niet in staat zou zijn meê te praten, te weten op zeker genootschap, waarvan een paar hoofdstukken vroeger reeds met een woord gewag is gemaakt, en tot welks bestuur de Gravin en zij behoorden. Dit genootschap, sedert een jaar door eenige getrouwde
<pb n="246"/>en ongetrouwde Hardesteinsche dames opgericht, was bestemd om voor het behoorlijk schoolgaan der dorpsjeugd te waken. Het tot stand komen daarvan had niet weinig voeten in de aard gehad: ja zelfs waren de bedoelde Dames niet dan schoorvoetende tot het oprichten daarvan overgegaan: niet, dat zij er in 't algemeen tegen waren, een vereeniging te vormen: in-tegendeel was het de vurigste hartewensch van de meesten onder haar, vooral van de kinderlooze en ongehuwde, het loffelijke voorbeeld te volgen van zoovele harer elders wonende zusters, en bestuurderessen van een genootschap te worden: maar over de bestemming was verschil geweest. Mevrouw de Douairière Van Doertoghe, die nog al steil rechtzinnig was, wilde, dat de vereeniging strekken zou tot het verspreiden van kristelijke lektuur onder de Ashantijnen en andere bewoners van de kust van Guinea: de dames Prawley wilden een Sineesch gezelschap oprichten, dat zich in verbinding zou stellen met dergelijke, die bereids in sommige onzer groote steden bestonden: Mevrouw van Eylar, die nog al preutsch was, opperde, dat men broekjes en borstrokjes zou breien voor de Javaansche meisjes; daar zij het schande vond, dat die zoo naakt liepen: een voorstel, dat niet weinig den spotlust gaande maakte van haar schoonmoeder, <hi rend="i">madame mère</hi>, gelijk zij in de wandeling genoemd werd, die, in de West haar eerste jeugd hebbende doorgebracht, zich niet bijzonder gechoqueerd vond, al miste deze of gene eenig bij anderen onontbeerlijk geächt kleedingstuk, en zij van hare zijde achtte het beter, een fabriek te Paramaribo op te richten, waar aan de kinderen modellen zouden worden verstrekt om matten korfjes te vlechten van meer modieusch fatsoen dan die gewoonlijk vandaar komen - en tevens hun eenig onderwijs zou gegeven worden: de andere dames hadden weêr andere plannen, doch dorsten, tegen-over de genoemde notabiliteiten, er niet mede voor den dag komen. Na veel
<pb n="247"/>haspelens over en weder, besloot men eindelijk, het gevoelen in te winnen van Dominee. Deze, geraadpleegd zijnde, verklaarde, tot verbazing van alle en tot aanvankelijke verontwaardiging van enkele dames, dat, hoe nuttig en lofwaardig de opgesomde projekten ook mochten zijn, hij, niet alleen volgens het Engelsche spreekwoord <hi rend="i">charity begins at home</hi>, maar ook volgens de les van den grooten Meester, die begeerd had, dat zijn leerlingen hun prediking zouden beginnen met Jeruzalem, niet mocht nalaten, de dames aan te sporen, vooreerst de blikken niet te slaan naar zulke verre landen, waarvan zij te weinig wisten en waar het zoo onzeker was of haar bemoeiingen immer iets goeds zouden te-weeg-brengen, maar liever eerst wat nader voor zich neêr te kijken en mede te werken tot het bevorderen van beschaving, door het Kristendom geheiligd, onder de ruwen en onwetenden in de onmiddellijke nabijheid. ‘Hoevelen,’ vroeg hij, ‘groeien niet, ten gevolge van de onverschilligheid, de gierigheid of de belangzucht der anderen, in domheid en onwetendheid op tot wezens, waarop noch de kristen- noch de burgermaatschappij te roemen heeft, zich zelve en anderen met zich bedervende? maar ook, hoe gebrekkig of geheel ontbrekende is niet, ook voor de zoodanigen als ter schole gaan, het onderwijs juist in die vakken, waarmede het hun, in hun stand en beroep, dienstig zou zijn, grondig bekend gemaakt te worden? - Hebt gij tot een vereeniging besloten, welnu! vereenigt u tot een Genootschap, dat hier in deze gemeente het schoolgaan door gepaste middelen bevordert: tracht daarbij, de school dienstbaar te maken aan het verspreiden onder de kinderen van kundigheden, die in de schoolwet niet zijn opgenoemd, omdat zij niet overal in gelijke mate vereischt, en daarom moeilijk tot algemeene rubrieken gebracht kunnen worden: kundigheden, die verschillen naarmate van de plaatselijke gesteldheid, doch, waar zij vereischt worden, dan ook even
nut-<pb n="248"/>tig, ja even onmisbaar zijn als schrijven en rekenen. Hierdoor zult gij het dubbele voorrecht hebben, met eigen oogen de uitkomsten uwer bemoeiingen te zien, en te kunnen verbeteren, wijzigen en aanvullen wat u door de ondervinding blijkt verkeerd of gebrekkig te zijn.’</p>
<p>De meeste dames hadden, in den aanvang, niet weinig geprutteld tegen het vaarwelzeggen aan de schoone luchtkasteelen, die zij zich gedroomd hadden. Uit Hardestein zorg te dragen voor het heil van Sineesjes, Javaantjes, of Negertjes, was toch heel wat anders dan hetzelfde te doen voor kleine Hardesteinertjes: en juist dat het laatste meer praktisch en praktikabel was maakte het vrij prozaïsch en <hi rend="i">terre-à terre</hi> in de oogen van haar, die grootscher plannen in 't hoofd hadden; - maar toch, zonder Dominees bepaalde goedkeuring wilde men niet handelen, en, wat de dames ook beginnen mochten, het zou, naar zij meenden, nooit goed gelukken, als hij er niet met hart en ziel toe medewerkte. Hierbij kwam, dat Bol een bondgenoot had gekregen in den Heer van 't dorp. Eylar had verklaard, dat, indien het plan, door zijn vriend geöpperd, verwezenlijkt werd, hij de zaak met een milde bijdrage zou ondersteunen. De Douairière van Eylar, die den onbepaaldsten eerbied koesterde voor het oordeel van haar stiefzoon, ja voor niemands uitspraak meer krediet had dan voor de zijne, had, na die verklaring, haar zegel gehangen aan het voorstel van den predikant: haar stiefdochter had zich de verdienste niet willen laten ontnemen van in deze <hi rend="i">als in alle zaken</hi> haar wenschen ten offer te brengen aan die van haar man, en de overige dames waren gereedelijk gevolgd. Zoo was het genootschap tot stand gekomen, waarvan Bol de statuten had gemaakt: de beide Douairières, Mw. van Eylar en Mw. Van Doertoghe, waren tot beschermvrouwen, en Eylar tot beschermheer benoemd: Mw. Maria van Eylar tot voorzitster, en Mejuffrouw Leentje tot sekretaris van
<pb n="249"/>het bestuur, waarin behalve haar nog een drietal dames zitting hadden. Nadat het genootschap nu ongeveer drie jaar door vrijwillige bijdragen bestaan had, was men op de gedachte gekomen, de kas te stijven door het houden van een zoogenaamde <hi rend="i">fancy-fair</hi> of verkoop van ingezonden voorwerpen, voor welke nu niet alleen al de dames in den omtrek al sedert weken waren werkzaam geweest, maar ook door de meeste deftige bewoners van Hardestein, ja door kennissen van buiten af, reeds talrijke bijdragen waren ingezonden: - en het was over die ophanden zijnde plechtigheid, dat Juffrouw Leentje alsnu tot Mevrouw van Eylar het woord richtte.</p>
<p>- ‘Zou Mevrouw,’ zeide zij, ‘niet weêr eens Bestuursvergadering laten beleggen?’</p>
<p>- ‘Is er zoo'n haast bij, Juffrouw Leentje?’ vroeg de andere op hare beurt.</p>
<p>- ‘Och! wat mij betreft,’ antwoordde Leentje, ‘ik zie niet in, dat er zoo'n haast meê zou wezen: de toezending duurt voort en het maken van de lijsten gaat geregeld zijn gang, zoo als de meester mij nog gisteren verzekerd heeft; maar Emma Prawley meende, dat wij eens dienden te spreken over de rangschikking en wie men alzoo zou noodigen om voor winkeljuffers te spelen: - en Jeannette Fix, die altijd ja en amen zegt op al wat uit den mond van Emma komt, dringt er natuurlijk ook op aan.’</p>
<p>- ‘Och! 't is mij wel,’ zeide Mw. van Eylar: ‘ik heb in dezen geen wil. En hebje Juffrouw Zevenster al over de loterij gesproken? misschien zou die wel zoo vriendelijk willen zijn, er het een of ander voor te vervaardigen. Dat zij in staat is, iets heel liefs te leveren, daar hou ik mij van overtuigd.’</p>
<p>- ‘Wel dat vertrouw ik waarachtig ook,’ zeide Bol: ‘althans zij heeft mij op Sint-Nikolaas een geborduurde portefeuille gezonden, die maar keurig mooi was, zelfs veel te mooi voor een Dominee om te gebruiken.’</p>
<pb n="250"/>
<p>- ‘Wel! gebruikt Dominee hem nooit?’ vroeg Klaasje, hier zeer gevat de les opvolgende, die zij aan den middagdisch ontvangen had betreffende het gepast gebruik der derde persoon: ‘ik had gehoopt, dat hij al versleten zou wezen.’</p>
<p>- ‘Neen!’ zeide Eylar: ‘daar leverje te goed werk voor, kind! Hier heb ik den cigaarkoker nog, dien ik van je kreeg: dien gebruik ik dagelijks, en hij is nog als nieuw; maar, van cigaren gesproken.....wat talmt Hendrik nu met het tabaksgerei en het theegoed te brengen?’ en, zich omkeerende, verhief hij zijn stem om zich te doen hooren door zijn bediende, die nu kort daarop met de verlangde voorwerpen verscheen: zoodat weldra Bol met zijn pijp en Eylar met zijn cigaar lustig over elkander zaten te dampen, en de knazertjes<note n="1)" place="foot">Een kleine en zeer lastige soort van Geldersche muggen.</note>, die damesplagers, met den tabaksrook verdreven.</p>
<p>- ‘Intusschen,’ vervolgde Eylar, ‘Mietje-lief! zulje Klaasje wel dienen op de hoogte te brengen, zoodat zij weet, wat men van haar verlangt.’</p>
<p>- ‘Natuurlijk,’ antwoordde zijn vrouw, en gaf nu onder het theezetten aan haar aandachtige toehoorderes een kort verhaal van het doel, de aanleiding en de wijze van inrichting der <hi rend="i">fancy-fair</hi>, waartoe Klaasje, na voor de gegeven inlichtingen dank gezegd te hebben, natuurlijk beloofde naar vermogen mede te zullen werken.</p>
<p>- ‘En dan zulje eens kunnen oordeelen, Mevrouw!’ zeide Bol: ‘en beter dan wij mans, of Klaasje haar voordeel heeft gedaan met het onderricht, dat zij bij Mw. Zilverman genoten heeft.’</p>
<p>Juffrouw Leentje had al dien tijd niet weinig zuur gekeken en op haar stoel gedribbeld. Was zij er al in geslaagd, om aan 't gesprek een andere wending te doen nemen, zij
<pb n="251"/>was niet geslaagd in het doel, dat zij daarmede beöogde: juist het onderwerp, door haar op het tapijt gebracht, had de aanleiding doen ontstaan, dat wederom het woord uitsluitend tot Klaasje gevoerd en de bekwaamheden van deze besproken waren geworden. Haastig nam zij de gelegenheid waar, die de laatste woorden, door haar broeder gesproken, haar verschaften, om aan haar spijt eenigszins lucht te geven, en zij zeide op snibbigen toon:</p>
<p>- ‘'t Is waarlijk te hopen, dat Klaasje bij Mw. Zilverman nuttiger dingen geleerd heeft dan cigaarkokers en portefeuilles te borduren: 't zal haar beter te pas komen, dat ze kousen kan mazen en met de wasch omgaan.’</p>
<p>- ‘En dat, juffrouw Bol, hebje beloofd mij te leeren,’ zeide Klaasje, op vriendelijk vleienden toon.</p>
<p>- ‘Nu, dan zulje op een goede school zijn,’ merkte de Gravin aan, die, bespeurende, dat er iets was, dat Leentje hinderde, haar weder in een goede luim wenschte te brengen: ‘ik dacht, dat ik er ook nog wat van wist, maar, toen ik juffrouw Leentje voor 't eerst aan het werk zag, merkte ik wel, dat ik, bij haar vergeleken, niets dan een onbeduidende leerling in 't vak was.’</p>
<p>Klaasje keek vreemd op: zij had zich voorgesteld, dat dames uit de groote wereld nooit iets anders deden dan uitgaan, zich kleeden en met de handen over elkaêr zitten: - en nu was hier een vrouw van den hoogsten rang, en die bovendien in fijnheid van lichaamsvorm en wezenstrekken, in cierlijkheid van houding en manieren, volkomen beäntwoordde aan 't ideaal, dat zij zich van een zoodanige gedroomd had, een naar 't uiterlijke schier etherisch wezen, dat toch water op de trekpot deed en thee schonk, gelijk 't een burgerjuffrouw zou doen, ja zelfs bekende, dat zij kousen kon mazen en met de wasch wist om te gaan.</p>
<p>Een Gravin! en dat nog wel een Gravin met zulke doorschijnende vingertjes! 't scheen ongelooflijk.</p>
<pb n="252"/>
<p>Haasten wij ons, eer 't den lezer ook ongelooflijk schijne, hem opmerkzaam te maken op de omstandigheid, dat Mietje, hoezeer van hooge geboorte, haar jeugd in alles behalve voordeelige omstandigheden had gesleten, dat haar sedert eenige jaren overleden moeder niet meer dan twee meiden hield, en dat de beide dames 't in huis zeer zuinig hadden moeten aanleggen, ten einde in staat te zijn zich in de wereld te vertoonen op een wijze, eenigszins overeenkomstig met haar stand.</p>
<p>Het gesprek kwam vervolgens op de muziek, en Mevrouw Mietje vroeg aan Klaasje, of zij er wat aan deed.</p>
<p>- ‘Wel zeker doet zij er wat aan,’ zeide Eylar, voor het jonge meisje antwoordende: ‘en zelfs heeft zij allen aanleg om een eerste <hi rend="i">musicienne</hi> te worden, naar ik hoor. 't Is maar jammer, Gerlof! dat ze 't bij u niet kan onderhouden.’</p>
<p>- ‘Mij dunkt,’ merkte Juffrouw Leentje aan, ‘er zijn andere dingen, die een jong meisje in haar pozitie noodiger heeft te leeren dan muziek.’</p>
<p>- ‘Zeg dat niet, Juffrouw,’ hernam Eylar: ‘als zij wezentlijk talent heeft, vooral ook om er onderwijs in te geven, kan haar de muziek zeer goed te stade komen. 't Spijt mij, dat ik daar niet vroeger aan gedacht heb; ik had anders een piano zien te huren voor den tijd dat zij hier is.’</p>
<p>- ‘O!’ zeide Mw. van Eylar, terstond de beteekenis begrijpende van den blik, dien haar man steelswijze op haar wierp: ‘dat is geen zorg. Wij hebben hier een vrij goede piano, en als de juffrouw zich 's morgens wat wil komen oefenen, is zij altijd welkom.’</p>
<p>- ‘'t Is al te veel goedheid,’ zeî Klaasje: ‘ik ben er waarlijk verlegen meê.’</p>
<p>- ‘Neen, wees dat maar niet,’ zeî Eylar: ‘de zaak is beklonken en de deur staat voor je open wanneer je maar wilt.’</p>
<pb n="253"/>
<p>- ‘Hebje in lang tijding van je broeder Maurits gehad?’ vroeg Bol, nadat het gesprek een poos over verschillende, voor den lezer onbelangrijke onderwerpen geloopen had.</p>
<p>- ‘Neen,’ antwoordde Eylar: ‘ik niet; maar mijn moeder heeft een brief van hem. Wat er in stond heeft zij mij niet willen vertellen, als alleen dat hij gezond en vrolijk was, en ons allen groeten liet; - maar, van tijdingen gesproken, ik zou wel haast vergeten, Gerlof! je te vertellen, dat er tijding is van Donia.’</p>
<p>- ‘Inderdaad?’ zeide Bol: ‘en vanwaar?’</p>
<p>- ‘Van Ispahan, vanwaar hij over Klein-Aziën en Turkijen de reis naar herwaarts dacht voort te zetten: hij heeft rechts en links door Hindostan gezworven en het Himalayagebergte bezocht - vandaar, dat men hier in zoo lang niets van hem had kunnen vernemen, en men hem schier verloren achtte.’</p>
<p>- ‘En van wien hebje die narichten?’</p>
<p>- ‘Van Hoogenberg, aan wien hij geschreven heeft. Het schijnt, dat hij zich nog den winter in de Oostersche landsdouwen zal ophouden en niet dan tegen 't aanstaande voorjaar hier terug kunnen zijn.’</p>
<p>- ‘Wel! dat ware zoo kwaad niet overleid,’ zeide Bol: ‘dan zal hij juist van pas hier wezen om de Staten van zijn Provincie er aandachtig op te maken, dat zij hem in hun Julizitting voor de Tweede Kamer benoemen.’</p>
<p>- ‘Mids er een vakature zij,’ zeide Eylar: ‘want anders, als je weet, volgt men daar als overal den gewonen sleur en kiest dezelfde leden weêr in: - 't is bovendien de vraag, of hij niet liever eerst wat zou willen uitrusten, en zich weêr wat met de kaart van 't land bekend maken, eer hij zich met de zaken inlaat.’</p>
<p>- ‘Ei wat!’ hernam Bol: ‘knappe lieden als Donia rusten niet en hebben geen voorbereiding noodig om zich in de zaken t'huis te bevinden. In-tegendeel beweer ik, dat
<pb n="254"/>iemand, die met een gezond en vlug verstand en met algemeene kennis is toegerust, als hij plotslings geroepen wordt om te spreken en te beslissen over onderwerpen, die niet geheel vreemd aan zijn studie zijn, daarover, al zijn zij hem maar <hi rend="i">en gros</hi> bekend, doorgaans een juister oordeel vellen zal, dan iemand, die er zich sedert lang mede heeft bezig gehouden en eindelijk in de <hi rend="i">détails</hi> zoo verwikkeld is geraakt, dat hij er de hoofdzaak door uit het oog verloren heeft: - even als een bekwaam schaakspeler, bij een vreemde partij geroepen, niet zelden terstond den zet bespeurt die er te doen valt, en dien de speler misziet, omdat hij zich op de stukken heeft stomp gekeken.’</p>
<p>- ‘Indien je paradoxen wilt verdedigen,’ zei Eylar, ‘dan komt daarginds, geloof ik, je man, om ze te bestrijden: zoo ik niet miszie, dan, Mietje-lief, kan ik u het bezoek aankondigen van den heer Rijks-ontvanger.’ - Bij deze laatste woorden had zijn gezicht, dat beurtelings Bol en zijn vrouw aanzag, een kluchtige uitdrukking aangenomen, die duidelijk te kennen gaf, dat hij dat bezoek thans best had kunnen missen: een gebarenspel, hetwelk Bol met een glimlach en een licht schouderophalen beäntwoordde. Mw. van Eylar vertrok insgelijks haar mond, doch op schier onmerkbare wijze. Zij vond, zoo als zij wel eens in 't vertrouwen aan haar bijzondere vrienden bekende, den heer Snel <hi rend="i">rather vulgar</hi>, en bovendien verveelend. - Klaasje was zoo tevreden met het aanwezige gezelschap, dat zij er geen vermeerdering van wenschte, en zelfs ook liever gehad had, dat Snel maar een ander uur voor zijn bezoek had uitgekozen: een wensch, zeker weinig erkentelijkheid openbarende jegens een reisgenoot, die zich zoo beleefd gedragen had. - Alleen de zuster van den predikant was aangenaam verrast: zij had een diep medelijden met de moederlooze kindertjes van den ontvanger en wenschte hun van uit den grond des harten een tweede moeder toe; ja zij zou mis-<pb n="255"/>schien uit kristelijke liefde zich getroost hebben, die rol te vervullen: ‘wie wist,’ fluisterde een geheime stem haar in, ‘of de heer Snel niet misschien te weten was gekomen, dat zij zich op Klein Hardestein bevond, en of hij misschien niet daarom juist dezen tijd voor zijn bezoek had gekozen?’ In hoeverre zij echter bij het toegeven aan een gedachte, zoo vleiend voor haar eigenliefde, zich al dan niet misrekende, zal het vervolg moeten leeren.</p>
<p>Zeker is het, dat de ontvanger, toen hij, bij 't omslaan der laan, het gezelschap in het oog kreeg, eenigszins bedremmeld bleef staan. Zijn verlegenheid was niet zoozeer te wijten aan de omstandigheid, dat er bezoek was, als wel daaraan, dat men buiten deur zat. Hij was niet met Eylar op een voet van familiariteit, die hem veroorloofde, onaangemeld tot hem te komen: de etikette, of liever de gewone vormen der beleefdheid, vorderden, dat hij belet vroeg: om belet te kunnen vragen moest hij aan de huisdeur bellen: om aan de huisdeur te bellen moest hij het gezelschap voorbij: hij kon het niet voorbijgaan zonder het aan te spreken, en sprak hij het aan, dan kon hij geen belet meer vragen, en dan mochten de Graaf en de Gravin het eens kwalijk nemen, dat hij hen zoo plomp verloren op 't lijf viel. Al deze overwegingen hadden zich voor zijn geest ontrold in minder tijd dan wij noodig hadden om ze ter neder te schrijven; doch de moed, die hem in de schoenen gezakt was, keerde snel terug, toen Eylar, zijn gelaat in den vriendelijksten plooi zettende, oprees, een paar schreden vooruitging en hem toeriep: ‘wees welkom mijn heer Snel! kom nader, als 't u belieft.’</p>
<p>- ‘Ik ben waarlijk <hi rend="i">confus</hi>,’ zeide Snel, terwijl hij, aan het verzoek voldoende, onder herhaalde strijkaadjen vooruittrad: ‘ik kom misschien ongelegen, en in dat geval...’</p>
<p>- ‘Maak toch geen komplimenten, mijn Heer!’ hernam Eylar, een ijzeren tuinstoel, die tegen een boomstam steunde,
<pb n="256"/>bij de theetafel zettende: ‘nog eens, welkom terug op Hardestein: heb je 't wel gehad op reis?’</p>
<p>- ‘Uitmuntend, mijn heer de Graaf!’ antwoordde de ontvanger, terwijl hij zich op den rand van het stoeltje nederzette: ‘ik ben u dankbaar. Ik hoop Mevrouw de Gravin in welstand aan te treffen, althans naar het uiterlijke te oordeelen. Mevrouw de Gravin ziet er kapitaal uit.’</p>
<p>- ‘Och! als het met mijn gezondheid maar redelijk gaat, dan ben ik tevreden,’ zeide Mevrouw de Gravin, evenmin gesticht over het kompliment, dat de goede man haar dacht te maken, als over de wijze, waarop hij het inkleedde. En inderdaad, al plaagden haar geen andere dan nu en dan wat ingebeelde kwalen, 's mans uitdrukking was niet gelukkig gekozen; althans zoo dacht Klaasje bij zich zelve, terwijl zij met steeds hernieuwd welgevallen staarde op dat fijnbesneden, ovaal gelaat der Gravin, op dat blaauw geäderd voorhoofd, gepolijst als marmer, op die zachte satijnen wangen, op die smachtende blaauwe oogen, dien fraai gebogen dunnen neus en die zachte rozeroode lippen: - en zij schreef in haar binnenste den rijksontvanger al zeer weinig kunstgevoel toe.</p>
<p>- ‘Waren de kinderen niet blijde u weêrom te zien, mijn heer Snel?’ vroeg Leentje: ‘die arme bloeien zullen wel naar papa verlangd hebben. Zij waren zoo geheel alleen.’</p>
<p>- ‘O ja, zeer blij,’ antwoordde Snel: ‘en ik heb van Grada gehoord, dat u zoo goed is geweest, ze een keer of wat te vragen. Ik hoop maar niet, dat ze u of Dominee tot last zijn geweest.’</p>
<p>- ‘En waarom ze niet meêgebracht?’ vroeg Eylar, in een opwelling van beleefdheid, die zijn vrouw weinig aanstond, en waarover hij zelf op 't punt was, berouw te gevoelen: wij zeggen: op 't punt; want wellevendheid was hem zoo ingeschapen en maakte onder alle omstandigheden
<pb n="257"/>zulk een hoofdtrek uit van zijn karakter, dat hij nimmer waarlijk spijt kon hebben over hetgeen zij hem deed zeggen of verrichten.</p>
<p>- ‘Mijn heer de Graaf is al te goed,’ antwoordde Snel: ‘de kinderen waren wat vermoeid: en in geen geval zou ik het hebben durven wagen, een paar zulke drukke klanten hier te brengen. - U kent het spreekwoord, kinderen zijn hinderen.’</p>
<p>- ‘Ik ken het spreekwoord,’ zeide de Gravin, zuchtende: ‘maar helaas! niet bij ondervinding.’</p>
<p>Klaasje had dien morgen Snel wel wat druk gevonden, maar toch nog al een aardig prater; - nu vond zij, bij zich zelve, hem onverdraaglijk, en nu zij hem <hi rend="i">u</hi> hoorde zeggen, zwoer zij dubbel haar best te doen, om de les van Bol op te volgen en dat woord te vermijden. - En toch had zij wel eenig medelijden mogen hebben met den armen ontvanger, die, aan het gezegde van Mw. van Eylar bespeurende, dat zijn ondoordachte uitdrukking door haar als vrij misplaatst werd beschouwd, een kleur tot over de ooren gekregen had en met zijn figuur bijster verlegen was geraakt.</p>
<p>- ‘Maar ik moet u om verschooning vragen, mijn heer Snel!’ zeide Eylar, die <hi rend="i">wel</hi> deernis met hem gevoelde: ‘ik heb u nog niet gevraagd, of je niet een cigaar wilt opsteken,’ en meteen stak hij hem zijn koker toe.</p>
<p>- ‘Mijn heer de Graaf is al te goed,’ zeide Snel, terwijl hij de hand uitstak naar den koker: ‘zoo 't niet onbescheiden is, en zoo het’ - hier bleef hij nog altijd duim en vinger uitgestrekt houden, eer hij een cigaar aangreep, en zag Mw. van Eylar aan: ‘...de dames niet hindert.’</p>
<p>- ‘Zoo 't mij ooit gehinderd had,’ antwoordde Mw. van Eylar, ‘dan zou Eylar er mij al lang aan gewend hebben.’</p>
<p>- ‘Al mooier en mooier,’ dacht het jonge meisje: ‘eerst verkerft hij 't bij Mevrouw en nu zal hij 't bij mijn Heer
<pb n="258"/>verkerven; want waar <hi rend="i">die</hi> rookt, behoeft <hi rend="i">hij</hi> waarachtig geen verlof te vragen om 't ook te doen. - Hoe is 't nu? denkt hij, dat de arm van mijn Heer van Eylar een uithangbord is?’</p>
<p>- ‘Geloof mij, mijn waarde Heer!’ zeide Eylar, terwijl hij al lachende den koker op en neder bewoog, ‘indien ik ooit had kunnen vermoeden, dat de tabaksgeur Mevrouw van Eylar hinderde, dan had ik reeds voorlang aan pijp en cigaren vaarwelgezegd - alzoo, geen komplimenten! En nu, mijn heer Snel!’ vervolgde hij, toen de man eindelijk den cigaar aangenomen en opgestoken had: ‘je bent, hoor ik, in de hoofdstad geweest, en je hebt dus zeker heel wat nieuws meêgebracht, waar wij in onze stille kluizenaarsafzondering niet van droomen.’</p>
<p>Niet weinig gevleid met de gedachte, dat Eylar hem beschouwen kon als voor 't oogenblik beter op de hoogte der zaken dan hij, Eylar zelf, die toch tot 's Konings huis behoorde en lid van de Eerste Kamer was bovendien, antwoordde Snel, terwijl hij eerst zijn mond tot een beleefden lach vertrok en toen een zeer gewichtig en bedenkelijk gezicht zette:</p>
<p>- ‘De beurs was flaauwer gisteren: er waren oorlogzuchtige geruchten uit de Levant: men spreekt van een verandering van ministerie in Frankrijk: Louis Philippe schijnt ongesteld, ofschoon men 't verbergen wil, en Oostenrijk zou zijn politiek willen wijzigen.’</p>
<p>Hier bleef de goede man plotsling steken: zijn blik was gevallen op de courant, die Eylar bij de komst zijner bezoekers op tafel gelegd had, welke courant, met dezelfde diligence als hij, Snel, gekomen was, en waarin Eylar al het hem nu medegedeelde nieuws onder de Beurstijdingen had kunnen lezen.</p>
<p>- ‘Ja,’ zeide Eylar, 's mans verlegenheid bespeurende, en wenschende hem op zijn gemak te zetten, ‘ik heb zoo
<pb n="259"/>iets of wat daarvan gelezen; maar wij weten, hoe weinig wij op die courant-berichten staat kunnen maken en ik vlei mij, mijn heer Snel! van u te kunnen vernemen, in hoeverre men er meer of minder geloof aan mag slaan.’</p>
<p>- ‘Al te beleefd,’ zeide Snel, met een verhelderd gelaat: ‘het is als mijn heer de Graaf zegt: op al dat geschrijf kan men weinig aan: ofschoon de Beurs, dat is toch wat anders: dat is en blijft toch de thermometer van het publiek vertrouwen.’</p>
<p>- ‘Ik heb dat wel eens hooren betwisten,’ merkte Bol met een onnoozel gezicht aan, en daar-en-tegen beweren, dat men zich, evenzeer als voor courante-nieuws, te wachten heeft voor het trekken van eenig besluit uit de rijzing of daling der fondsen: en dat daar niet zelden spekulatiën achter zitten, die met de politiek niets gemeens hebben.’</p>
<p>- ‘Volkomen waar, Dominee!’ zeide Snel: ‘maar deze reis moet er wat aan de hand wezen. - Men moet altijd begrijpen, het is voor Louis Philippe een moeilijke zaak, die Franschjes in orde te houden: daar hebje de liberalen en rooie republikeinen, die zich over hem beklagen: daar hebje den hertog van Bordeaux, die zachtjes aan een dagje ouder wordt: daar hebje tot Louis Napoleon toe, die ook al aanspraken maakt:..ik zeg maar, hij moet op zijn tellen passen, Louis Philippe.’</p>
<p>- ‘Ja, dat zeg ik ook,’ zeide Eylar, die naar de politieke beschouwing van Snel geluisterd had, als of zij volkomen nieuw en de slotsom van de diepzinnigste overpeinzingen ware geweest: ‘maar ik zie niet in, dat de staat van zaken veranderen zal, al komt Thiers in de plaats van Guizot.’</p>
<p>- ‘Ik zal mij niet vermeten, met mijn heer den Graaf te verschillen,’ zeide Snel: ‘maar toch dient men in aanmerking te nemen’...en hier trad hij in een uitgebreid betoog, hetwelk zonneklaar bewijzen moest, dat door de
<pb n="260"/>gevreesde verandering van ministerie de liberale partij de handen geheel vrij zou krijgen en alles op losse schroeven staan. Daar gemeld betoog, al had het op zich zelf eenige waarde gehad, thans echter niemands belangstelling meer wekken zou, zullen wij het hier niet opnemen, en alleen vermelden, dat zoowel Bol als Eylar, met welke inspanning zij ook luisterden, vrij wat moeite hadden, den schakel der redeneering te volgen en eenig verband tusschen premissen en konkluzie te ontdekken. De reden hiervan, die dan ook door hen vermoed werd, was eenvoudig deze: de heer Snel had den vorigen dag, na de Beurs, in de sociëteit Doctrina een der leden, wiens woorden aldaar als zoovele orakels schenen beschouwd te worden, althans die een talrijke schaar toehoorders om zich heen had zitten, over den gang van zaken hooren redeneeren: hij had de hoofdtrekken dier redeneering opgevangen, en hij vond er geen zwarigheid in, het opgevangene als vrucht van eigen nadenken op te disschen. Ongelukkig had hij - eens, omdat de vriend, die hem geïntroduceerd had, hem gevraagd had of hij niet nog een glaasje bessen verlangde, en eens, omdat zijn aandacht was afgeleid door een merkwaardig <hi rend="i">mat forcé</hi>, dat aan een schaaktafel in zijn nabijheid plaats vond - een paar gewichtige schakels in het betoog gemist, en daar hij die thans uit het zijne had weggelaten, of de leemte had aangevuld met andere, die niet sloten, moest het logisch verband in zijn rede daardoor niet weinig schade lijden. Noch Eylar, noch Bol veroorloofden zich echter een poging tot bestrijding van het aangevoerde: Eylar, omdat hij vond, dat de dames nu al politieken onzin genoeg hadden gehoord, en Bol, omdat hij, hoe geneigd anders tot redetwisten, daarbij altijd als eerste voorwaarde stelde, dat zijn tegenpartij op de hoogte was van het behandelde onderwerp.</p>
<p>- ‘Wel mijn heer Snel! zeide Eylar, toen de ontvan-<pb n="261"/>ger eindelijk zweeg: ‘ik ben te weinig in de geheimen der politiek ingewijd om de juistheid uwer beschouwingen te beöordeelen: de toekomst zal 't moeten leeren; maar om nu eens van het terrein der bespiegelingen op dat der praktijk te komen: Mevrouw van Eylar heeft nog Fransche Inschrijvingen: zou je haar raden, die weg te doen of niet? Zij was er al lang voor om ze te verkoopen, niet waar, Mietje?’</p>
<p>- ‘Och kom!’ antwoordde Mietje, den schertsenden toon overnemende, dien haar man had aangeslagen; maar toch een weinig zuinig kijkende: ‘heb ik nu verstand van zulke dingen, lieve Louis? En wat zou 't er toe doen, hoe <hi rend="i">ik</hi> over dat al of niet verkoopen dacht?’</p>
<p>- ‘Verkoopen, Mevrouw!’ zeide Snel: ‘en Oostenrijkers in de plaats nemen; zie, als ik zoo gelukkig was, eenig kapitaal te bezitten, al was het nog zoo weinig, of ik het gaauw in de Oostenrijkers steken zou!’</p>
<p>- ‘Ei wat! mijn heer Snel!’ hernam Eylar: ‘ik ben overtuigd, dat je nu <hi rend="i">al</hi> te nederig zijt en u armer maakt dan in waarheid bestaat: ja ik zou haast wedden, dat die reis naar den Haag maar een voorwendsel was om Amsterdam eens aan te doen, en er een finantiëele spekulatie te wagen.’</p>
<p>‘Hm!’ zeide Snel, wiens ijdelheid blijkbaar door de onderstelling gestreeld was: ‘ik wil niet zeggen, of ik heb eens hoogte genomen; maar 't is anders aan mijn heer den Graaf bekend, dat ik eigentlijk op reis ben gegaan om de audiëntie van den minister bij te wonen en voor de ontvangst te Leyden te solliciteeren.’</p>
<p>- ‘Wel foei, mijn heer Snel!’ zeide Mw. van Eylar: ‘hebje 't hier zoo slecht, dat je ons verlaten wilt?’</p>
<p>- ‘Zoo'n gezonde plaats voor de kinderen!’ riep Leentje: ‘voor dat vochtige Holland!’</p>
<p>- ‘Je ziet aan de verwondering van de dames, mijn
<pb n="262"/>heer Snel!’ zeide Eylar, ‘hoe goed ik het geheim bewaard heb, dat je mij de eer hadt aangedaan, mij toe te vertrouwen. En heb je eenige hoop?’</p>
<p>- ‘Niet de minste,’ antwoordde Snel: ‘doch als men niet te elker gelegenheid solliciteert, komt men geheel in 't vergeetboek, en als men niet vraagt om het meerdere, krijgt men ook het mindere niet.’</p>
<p>- ‘Ei! ei!’ zeide Bol: ‘dus is dat ook al een zaak van loven en bieden?’</p>
<p>- ‘Zoo is 't, Dominee!’ antwoordde Snel: ‘zie je, te Leyden komt de kontroleur Snuffelaar, die te Rotterdam staat, of mijn kollega ontvanger Potvisch, van Deventer, of Brost, van Gouda. Snuffelaar is wel de oudste in dienst, maar Brost hou ik dat het wordt: die heeft nog al relaties in den Haag: zekere Rips, die ordonnans-officier is bij Z.M., is met een zusters-dochter van hem gehuwd, en Heystroo, die adjunkt-kommies is aan 't personeel, is altijd koek en ei met hem geweest. Zieje, als die nu benoemd wordt, dan komt Gouda open, en als dan mijn heer de Graaf een woordje te mijnen faveure wilde doen, dat zou niet weinig helpen.’</p>
<p>- ‘Ik?’ zeide Eylar: ‘ik heb geen den minsten invloed: - neen, inderdaad niet,’ ging hij voort, ziende dat Snel een gebaarde van ongeloof maakte: ‘ik draag een mooien naam, en, bij sommige gelegenheden, een mooien rok; maar dat een en ander geeft nog niets; om eenig gewicht in de schaal te kunnen werpen, moet men in den Haag wonen en altijd bij der hand zijn.’</p>
<p>- ‘Mijn heer de Graaf zal mij de overtuiging niet ontnemen,’ hernam Snel, ‘dat hij mijn belangen kan bevorderen: al neem ik aan, dat hij dit niet in persoon doen kan, dan heeft hij toch altijd vrienden en betrekkingen genoeg in den Haag, die mij op zijn aanbeveling zouden kunnen voorthelpen.’</p>
<pb n="263"/>
<p>- ‘Als of niet,’ zeide Eylar, ‘ieder van die vrienden en betrekkingen zelf een <hi rend="i">protégé</hi> had, of, anders, om mijnentwille geneigd zou zijn zich aan een afwijzend antwoord bloot te stellen? - Ge hebt wel eens van <hi rend="i">eau bénite de cour</hi> hooren spreken, mijn heer Snel? geloof mij, dat zou alles wezen, wat ik op de stappen, ten uwen behoeve gedaan, zou verwerven.’</p>
<p>Snel had er <hi rend="i">niet</hi> van hooren spreken; maar juist omdat hij het laatste gezegde niet verstond, en er dus niet op antwoorden kon, achtte hij het gepaster, niet verder aan te dringen, en Bol, het gesprek willende afbrengen van een onderwerp, 't welk hij zag, dat zijn vriend minder gevallig was, maakte van het oogenblik, dat Snel zweeg, gebruik om op het verwijt terug te komen, door de Dames aan den ontvanger gedaan, en ook zijn bevreemding te kennen te geven, dat hij het ‘rustige land’ voor de ‘muffe stad’ woû verlaten.</p>
<p>- ‘Wel Dominee!’ zeide Snel: ‘als men u eens te Gouda, of althans te Amsterdam of in den Haag beriep, ik geloof, dat je 't ook zoudt aannemen.’</p>
<p>- ‘Ik zou kunnen antwoorden,’ zeide Bol, ‘dat er een groot onderscheid bestaat tusschen de stelling van hem, die ergens <hi rend="i">beroepen</hi> wordt, en die van hem, die zelf zijn verplaatsing verzoekt. Doch ik wil uw vraag zelfs niet schijnbaar ontwijken, en dan betuig ik u plechtig, dat er al zeer sterke beweegredenen zouden moeten bestaan, eer ik deze plaats en het stellige goede, dat ik hier ondervind, verliet, om het onzekere betere na te jagen. Ik ben wel in een stad geboren; maar 't was een landstadje, waar mij, als ik den neus buiten 't raam stak, de veldlucht tegenwoei: en ik heb altijd een hekel gehad aan naauwe straten, tochtige vlieringen, bedompte kelders, stinkende grachten, geraas en gevaar van rijtuigen, en al wat men zoo verder in een stad aantreft. En dan ten slotte, ik denk met Cezar: liever de
<pb n="264"/>rust op Hardestein, waar de gemeente wel bij mij, bij gebrek aan beter, komen moet, dan de zevende of achtste te Amsterdam.’</p>
<p>- ‘Foei Dominee!’ viel hier Mw. van Eylar in: ‘je zoudt ons willen doen gelooven, dat je door zulke wereldsche konsideratiën geleid zoudt kunnen worden?’</p>
<p>- ‘Mevrouw!’ hernam Bol, ‘ik wil gaarne gelooven, dat ik in 't oog van vele lieden meer overeenkomstig mijn stand zou spreken, indien ik alleen geestelijke konsideratiën aanvoerde; maar ik ben toch eenigszins huiverig, die bij te brengen, sedert dat ik heb opgemerkt, hoe weinig diezelfde lieden geloof hechten aan de betuiging ook van hun meest geliefden leeraar, wanneer deze aan zijn gemeente te A. vertelt, dat hij het beroep te B. aanneemt, omdat hij denkt, daar meer nut te zullen stichten, of dat hij voor C. bedankt heeft, omdat hij zich te weinig berekend acht voor hetgeen daar van hem gevergd wordt, enz. Niemand is de <hi rend="i">dupe</hi> van dergelijke verzekeringen: en zoo werkelijk een predikant, de eene gemeente voor de andere verlatende, daartoe bewogen wordt door een drijfveer, hooger en heiliger dan de menigte wel denkt, zoo moet zulks een geheim blijven tusschen zijn Meester en hem. Tot menschen sprekende, doet hij beter, alleen stoffelijke beweegredenen op te geven, de eenige, die zij verstaan en beöordeelen kunnen. - Om op mij zelven terug te komen: zoo ik hier ongaarne vandaan zou gaan, bestaat daarvoor een hoofdreden, die ik straks niet genoemd heb, en die ik, zoo geen van u allen die raadt, ook niet zeggen zal.’ - Met deze woorden stak hij de hand aan Eylar toe, die haar met warmte in de zijne drukte.</p>
<p>Dit incident deed wederom een korte pauze in 't gesprek ontstaan, en Leentje maakte daarvan gebruik, om zich nogmaals met een vraag tot Snel te wenden, namelijk, of hij aan zijn belofte voldaan en iets voor de <hi rend="i">fancy-fair</hi> had meêgebracht.</p>
<pb n="265"/>
<p>- ‘Ik hoop, dat de dames tevreden zullen zijn,’ antwoordde Snel: ‘'t zit nog in mijn reiszak,’ en toen, het woord tot Klaasje richtende, die hij wel bij zijn komst met een <hi rend="i">air</hi> van kennis had gegroet en later herhaaldelijk van ter zijde aangekeken, maar die hij nog niet bepaald had durven aanspreken, vroeg hij haar, of zij al uitgerust was van de reis.</p>
<p>- ‘O!’ merkte Leentje aan, kwalijk tevreden, dat hij 't gesprek niet met <hi rend="i">haar</hi> vervolgde: ‘op <hi rend="i">hare</hi> jaren weet men van geen vermoeidheid.’</p>
<p>- ‘En,’ voegde Klaasje er bij, ‘al was ik nog zoo moê geweest, wie zou niet bijkomen in een zoo frissche en geurige lucht, en bij zulk een vriendelijke ontvangst, als die ik hier geniet.’</p>
<p>- ‘De Juffrouw houdt dus van het buitenleven?’ vroeg Snel.</p>
<p>- ‘Wat te vreemder is,’ merkte Bol aan, ‘omdat zij haar kindsche jaren te Amsterdam heeft doorgebracht, en dat er anders voor hen, die dat voorrecht genoten hebben, geen heil schijnt te bestaan, zoo zij niet elken morgen de asch- en vuilniskar zien voorbijgaan, de boodschap van een bidder - hei! ik moet zeggen, van een aanspreker - aannemen, het uitkloppen van matten en vloerkleeden, het geschreeuw en gegil van groen- en vischwijven en ouw-kleêr-koopers en de muziek van draaiorgels hooren, en een standje bij de “slois” zien voorvallen.’</p>
<p>- ‘En hebje de boomen reeds uit elkaêr leeren kennen?’ vroeg Eylar aan Klaasje.</p>
<p>- ‘En de vogels?’ vroeg Bol: ‘de Amsterdammers noemen elken vogel, dien zij zien vliegen, al is 't een gans of een vleêrmuis, zonder onderscheid “'n vinkkie”, en weten ze dan alleen te onderkennen, als zij ze zonder veêren, te weten in den schotel, zien.’</p>
<p>- ‘Altijd met uitzondering van de Amsterdammers, die buitens hebben, niet waar?’ vroeg Mw. van Eylar.</p>
<pb n="266"/>
<p>- ‘Ik spreek van de Amsterdammers <hi rend="i">pur sang</hi>,’ hernam Bol: ‘van de zoodanigen, die nooit naar elders gaan, tenzij als er een muziekpartij, een harddraverij, een vuurwerk, of eenig ander feest gegeven wordt, dat de menigte lokt: van hen in een woord, die buiten alles gaan zoeken, uitgenomen datgene wat er eigentlijk het wezen van uitmaakt, natuur en rust.’</p>
<p>- ‘De natuur, ja,’ zeide Eylar: ‘maar wat de rust betreft, die vindt men nergens, dan waar men die zelf medebrengt.’</p>
<q rend="bq">- ‘<hi rend="i">Scandit aeratas vitiosa naves Cura</hi><note n="1)" place="foot">‘De booze zorg bestijgt de vlugge schepen.’</note>,</q>
<p>‘zegt Horatius,’ voegde Bol er bij: ‘ofschoon Horatius, met al zijn fraaie uitboezemingen over het geluk, op het land gesmaakt, eigentlijk meer in theorie dan in praktijk een landman was.’</p>
<p>- ‘Hoe!’ riep Eylar: ‘en zijn
<q rend="bq"><hi rend="i">O rus! quando te aspiciam</hi><note n="2)" place="foot">‘O land! wanneer zal ik u wederzien.’</note></q>
<lb/>
<lb/>en wat er verder volgt...kan men op treffender wijze de <hi rend="i">sehnsucht</hi> naar het land uitdrukken?’</p>
<p>- ‘Ik geef u dit volkomen toe,’ zeide Bol: ‘ik vind, met u, die plaats overheerlijk: ik wil zelfs aannemen, dat Horatius, toen hij die nederschreef, te goeder trouw meende, dat hij op 't land gelukkiger zou zijn dan in de stad; maar ik blijf gelooven, dat hij, als 't op stuk van zaken kwam, evenzoo deed als de woekeraar Alfius, dien hij afschildert, als aan het land den rug toekeerende, en dat, gelijk Alfius naar zijn kantoor, hij zich naar het Hof terugbegaf. Het land was hem alleen dan bekoorlijk, wanneer hij er Augus-<pb n="267"/>tus, of althans Mecenas, Pizo, Plancus of andere groote heeren kon flikflooien...en dan moest er bovendien noch fijne wijn noch een Lydia ontbreken. - Uitboezemingen in verzen beteekenen niets: Bilderdijk heeft het buitenleven op onnavolgbaar schoone wijze bezongen; en toch had hij het land aan het land, en als hij bij zijn ouden vriend Valckenaer op 't Huis te Bijweg logeerde, kwam hij de deur niet uit.’</p>
<p>- ‘Nu!’ zeide Snel, ‘wanneer zulke vermaarde personen niet ingenomen zijn met het landleven, dan mag een prozaïsch mensch als ik gerust bekennen, dat hij wel eens iets anders verlangt te zien als groene boomen, aardappelen en hei.’</p>
<p>- ‘En bloemen,’ voegde Mw. van Eylar er bij: ‘en ik wilde juist eens aan de dames voorstellen, de mijne eens te gaan zien. Wil anders iemand nog eerst een kopje thee?’</p>
<p>- ‘Ik geloof niet, Mietje!’ zeide Eylar, ‘dat je trekpot verder aftrek vindt, en ook heeft Bol daareven een woord gesproken, waaraan een goed verstaander genoeg behoort te hebben. Zonder goeden wijn had, volgens zijn beweren, het buitenleven geen bekoorlijkheden voor Horatius, en ik ben 't met hem volkomen eens, dat, bij Ceres, Flora, Pales en hoe zij verder heeten mogen, ook Bacchus niet ontbreken mag. Daarom zal ik zorgen, dat, terwijl de dames den tuin rondgaan, de thee door een krachtiger vocht worde vervangen.’</p>
<p>Het gezelschap was inmiddels opgestaan en de drie dames namen haar weg langs het prachtige bloemperk naar de oranjerie, Klaasje natuurlijk verrukt over al wat zij zag en niet het minst over de vriendelijkheid, waarmede Mw. van Eylar haar op de merkwaardigste bloemsoorten en vreemde gewassen opmerkzaam maakte en er haar de namen en eigenschappen van mededeelde.</p>
<p>Ondertusschen had de knecht het theegoed weggenomen en Rijnschen wijn gebracht, gelijk Bol beweerde dat door onze ouders altijd, en te recht, was gezegd geworden, ter-<pb n="268"/>wijl Rijnwijn, als nu de mode werd het vocht te noemen, een ondraaglijk Germanisme of Gallicisme was, en evenmin Nederduitsch als ‘Aalsmeer-aardbeziën,’ ‘Noordwijk-rozen’ of ‘Wijkpeulen’ het zouden zijn: op welke linguistische uitweiding Snel zeer oordeelkundig aanmerkte, dat het onverschillig was, hoe men den wijn noemde, mids hij maar goed smaakte, gelijk degeen die hem nu werd voorgezet: en toen, oordeel genoeg bezittende om te onderstellen, dat het bezoek van Bol bij den Graaf ten doel had, Klaasje aan Mw. van Eylar voor te stellen, en dat de beide vrienden zich wellicht over hun pupil vertrouwelijk wilden onderhouden, begreep hij, zijn bloote beleefdheids-visite niet langer te mogen rekken, en nam zijn afscheid, na het tweede glas geledigd te hebben. Van de dames had hij dit reeds te voren gedaan.</p>
<p>- ‘Wel!’ vroeg Bol, toen hij zich met Eylar alleen bevond: ‘wat zegje van ons pleegkind?’</p>
<p>- ‘Wat ik altijd van haar gezegd heb,’ antwoordde Eylar, ‘dat zij een engeltje is.’</p>
<p>- ‘Wisten wij nu maar iets, dat voor haar geschikt was,’ zeide Bol.</p>
<p>- ‘Zij is pas hier!’ riep Eylar op half verwijtenden toon: ‘je zult haar gezelschap toch nog niet moede zijn.’</p>
<p>- ‘Bezat ik vermogen om haar het leven aangenaam te maken,’ hernam Bol: ‘dan verzeker ik u wel, dat ik haar niet gaan liet; doch hoe ik op haar gezelschap gesteld ben, en hoe nuttig ik het voor haar vind, dat zij hier een week of wat blijve, om door den omgang met uw vrouw en de dames op Hardestein en Doornwijck te voltooien wat er, op 't stuk van taal, uitspraak en manieren, nog aan haar opvoeding ontbreken mag, zoo moet zij niet zoo lang op een voet van gelijkheid met u en de uwen verkeeren, en zich in deze atmosfeer van weelde en gemak verlustigen, dat het verlaten daarvan haar te zwaar valt en zij, in een
<pb n="269"/>ondergeschikte betrekking, misschien in nederiger kring geplaatst, zich daarin ten eenemale ellendig gevoelt. - Gelukkig is op de pastorie voor 't minst de levenswijze eenvoudig, en mijn zuster juist de persoon, die geschikt is om haar nu en dan de vlerken te korten, als zij die wat te hoog wilde uitslaan. - Maar eer ik het vergete, ik kan u niet genoeg zeggen, hoe verheugd en dankbaar ik ben over de allerliefste ontvangst, die haar vanwege Mevrouw van Eylar is te beurt gevallen.’</p>
<p>- ‘Niet waar!’ riep Eylar, terwijl zijn oogen glinsterden van genoegen; want hij zelf was even verrukt als verrast over de houding, die zijn vrouw had aangenomen; maar terstond vreezende, dat, zoo hij te veel over dit onderwerp uitweidde, Bol vermoeden zou krijgen, dat hij 't misschien anders verwacht had, haastte hij zich een wending daaraan te geven.</p>
<p>- ‘Herkenje dien wijn nog?’ vroeg hij.</p>
<p>- ‘Ja,’ antwoordde Bol, eenigszins vreemd opziende over die plotselinge afwijking van het verhandelde punt: ‘ik heb dien meer bij u gedronken.’</p>
<p>- ‘Ik wenschte, dat ik er meer van had,’ vervolgde Eylar: ‘dit is de laatste flesch, die ik er van overheb.’</p>
<p>- ‘En is de soort niet meer te krijgen?’</p>
<p>- ‘Zoo niet de soort,’ antwoordde Eylar: ‘dan ontbreekt de gelegenheid. Ik heb dien wijn indertijd van Bleek en Galjart opgedaan; - en wel om dezen laatste als ouden akademiekennis genoegen te doen; - doch nu hoor ik, dat de firma weder ontbonden is of eerstdaags worden zal, en Galjart er uit raakt: - en met dien Bleek wil ik niets meer hebben uit te staan.’</p>
<p>- ‘Galjart er uit!’ herhaalde Bol: ‘arme drommel! - Hij was dan ook weinig de man om aan 't hoofd van een zaak te staan, en toen ik indertijd vernam, dat hij zich met zijn zwager associëerde en een wijnhandel drijven ging,
<pb n="270"/>werd ik reeds bang, dat hij zelf de beste klant van zijn <hi rend="i">affaire</hi> worden zou.’</p>
<p>- ‘Ik hoor althans,’ zeide Eylar: ‘dat onze vriend, die tijdens zijn huwelijk zijn leven scheen gebeterd te hebben, na den dood van zijn vrouw weder den ouden weg is opgegaan. Bleek en hij hadden de rollen te zamen verdeeld; terwijl de eerste op 't kantoor zat, reisde Galjart rond om bestellingen op te doen; - maar juist die zwervende levenswijze schijnt hem opnieuw aan 't hollen te hebben gebracht.’</p>
<p>- ‘Een luipaard verliest zijn vlekken niet,’ zeî Bol: ‘'t is met-dat-al jammer van den vent: - zulk een hart van goud en zulk een goed natuurlijk oordeel. Ik had mij nog steeds gevleid, dat hij te recht zou komen.’</p>
<p>- ‘En misschien zou dat het geval geweest zijn,’ zeî Eylar, op een toon van bitterheid, die hem anders niet eigen was: ‘indien hij in andere handen gevallen was dan in die van zoo'n femelenden zemelknooper als dien Bleek, die - ik ben er overtuigd van - hem dol gemaakt heeft met zijn boetpreêken en hem overal elders dan t'huis zijn troost heeft doen zoeken; - althans zoo sprak Van Zevenaer er over, toen ik hem laatst te Utrecht ontmoette. Hij voorzag reeds toen de scheiding, die er volgen moest. - Maar daar komen onze dames terug, en wij zullen van dit onderwerp liever afstappen.’</p>
<p>Nadat Juffrouw Leentje nu ook een glas wijn - met heel veel suiker - genuttigd had - zoowel Mw. van Eylar als Klaasje verschoonden zich er van te gebruiken - en men nog een half uurtje over onverschillige zaken gepraat had, oordeelde Bol, dat het tijd werd, den aftocht te blazen, en nam men over en weder een hartelijk afscheid.</p>
<p>Van beide zijden moest het bezoek natuurlijk stof tot onderhoud opleveren: alleen het volgende dient daarvan te worden opgeteekend.</p>
<pb n="271"/>
<p>- ‘O! wat een engel is die Mw. van Eylar!’ zeî Klaasje, zoodra zij 't hek uit waren, tegen Bol.</p>
<p>- ‘Blijf steeds haar gunst verdienen,’ was het eenige wat hij antwoordde. Bij zich zelven dacht hij: ‘moge zij altijd in die illuzie kunnen blijven voortleven.’</p>
<p>Op Klein Hardestein werd terzelfde tijd de navolgende tweespraak gevoerd.</p>
<p>- ‘Hartelijk dank, Mietje-lief!’ zeî Eylar, terwijl hij zijn vrouw omhelsde, ‘voor het liefderijk onthaal, dat mijn <hi rend="i">protégée</hi> bij u genoten heeft. En nu, hoe vindje haar?’</p>
<p>- ‘Bitter te beklagen,’ was het antwoord van Mevrouw, dat hem vrij koel op de maag viel: ‘dank zij de opvoeding, die men haar gegeven heeft, zal zij geen burgerman willen huwen, en geen man van geboorte zal haar vragen. Maar ik denk misschien weêr als een zottin, en verstandige lieden als Dominee en jij weten 't natuurlijk beter.’</p>
<p>- ‘Helaas! zij denkt misschien al te juist,’ zeî Eylar bij zich zelven.</p>
</div>
<div type="chapter">
<pb n="272"/>
<head rend="h2">Vijfde boek.</head>
<head rend="h3">Eerste hoofdstuk.</head>
<head rend="h4"><hi rend="i">Waarin ons verhaal eindelijk begint op een gewonen roman te gelijken</hi>.</head>
<p>Op den morgen, volgende op het avondbezoek, bij den heer en mevrouw van Eylar gebracht, en na den afloop van het eenvoudig ontbijt, was Klaasje alleen in het tuinpriëel gezeten, terwijl voor haar op de tafel een arm vol linnengoed en gedragen kleedingstukken lag uitgespreid, met het verstellen waarvan Juffrouw Leentje haar uitgenoodigd had een proef van haar bekwaamheid te geven. De predikant was uitgegaan om een zieke vrouw te bezoeken, die om hem gezonden had, en zijn zuster, na, als gezegd is, aan Klaasje haar taak en evenzeer aan Antje de noodige bevelen te hebben gegeven voor hetgeen dien dag te verrichten viel, had geöordeeld, dat zij wel eens even naar de Dames Prawley kon gaan om aan deze het nieuws mede te deelen, dat er eerstdaags een Bestuursvergadering stond gehouden te worden. De lucht was warm, ja drukkend, en het jonge meisje, vindende, dat de bladerrijke kruin van den treuresch, waaronder zij gezeten was, haar genoegzaam tegen de zon beschutte, had haar tuinhoed afgezet, zoodat haar de lange krullen los en luchtig om het
<pb n="273"/>hoofd golfden. Begeerig, goede gedachten van haar bedrevenheid te geven aan Juffrouw Leentje, had zij zich met aandachtige vlijt aan den arbeid gezet, die haar was toevertrouwd, en 't was niet dan zeer enkeld, dat zij, tusschen de nederhangende takken, die haar verborgen, een blik naar den weg en de voorbijgangers geworpen had. Geheel verdiept in de taak, die zij had ondernomen, had zij niet eens bespeurd, dat er onverwachts iemand den tuin was binnengekomen. Wel is waar, het kraken van het hek bij 't opengaan had den bezoeker niet kunnen verraden, om de zeer natuurlijke reden, dat deze het hek niet geöpend had, maar eenvoudig, de eene hand op een der stijlen van de heining plaatsende, zich daarover had heengezwaaid en zonder gerucht te maken op de graszoden was te land gekomen, terwijl hij, vervolgens met een paar stappen over het zandpad genaderd, op eenmaal voor haar stond. Eerst nu zag zij op, en de schrik, of liever de verrassing, ontlokte haar een flaauwen kreet, die echter terstond werd gesmoord. En werkelijk had de verschijning - oppervlakkig beschouwd - niets, dat schrik behoefde te baren. Het was die van een jong mensch, van haren leeftijd of weinig ouder, welgevormd, slank, nog een weinig te schraal in verhouding tot zijn lengte, voorts begaafd met krullend bruin haar, dito kneveltjes en zwarte oogen, een eenigszins gebronsde gelaatstint, hagelwitte tanden, doch - wat aantoonde, dat hij maar half van Kreoolsche afkomst was - een zuiver Grieksch profiel: en dit gansch niet onbevallig geheel was er niet te minder om, dat het zich voordeed in het luitenants-uniform der rijdende artillerie.</p>
<p>De jongeling, van zijne zijde, al slaakte hij juist geen kreet, scheen niet minder verrast te zijn, toen hij, in plaats van een vijf- of zes-en-veertig jarige juffrouw, die hij kende, en die hij, bij het zien van het op tafel gespreide linnengoed ook verwachtte te zullen begroeten, een jeugdig en
<pb n="274"/>bekoorlijk, maar hem geheel onbekend jong meisje voor oogen kreeg. Hij bleef plotslings staan, en trok de voeten bij elkander, zoo naauwkeurig als een rekruut, die 't kommando ‘halt!’ hoort uitspreken. Zijn tweede en even onwillekeurige beweging was, de hand aan zijn politiemuts te brengen; doch onmiddellijk gevoelende, dat men een jonge juffrouw op een andere wijze dient te begroeten dan men 't een hoofdofficier doet, nam hij gezegde muts af, maakte een beleefde buiging, en zeide toen:</p>
<p>- ‘Ik verzoek u duizend malen om verschooning, Juffrouw! ik dacht Dominee Bol of Juffrouw Leentje hier te vinden. <hi rend="i">Dérangeer</hi> u niet, wat ik u bidden mag,’ voegde hij er bij, ziende, dat zij van haar stoel was opgerezen.</p>
<p>De toon, waarop die woorden gesproken werden, was zoo welluidend en beschaafd, en de geheele toedracht der zaak zoo natuurlijk, dat Klaasje zich aanstonds voelde gerustgesteld. Bovendien geraakt een jong meisje, vooral wanneer hart en gedachte nog argeloos en onschuldig zijn, altijd spoediger weêr op haar gemak dan een jonkman van gelijken leeftijd. Toch bleef zij, uit een ingeboren begrip van welvoeglijkheid, haar staande houding bewaren, terwijl zij hem antwoordde:</p>
<p>- ‘Dominee is naar 't dorp, mijn Heer, en Juffrouw Leentje is ook uit’: en toen, bedenkende, hoe in deze woorden tevens de mededeeling lag opgesloten, dat zij op de pastorie alleen was, en dat een <hi rend="i">tête-à-tête</hi> met een jong officier min welvoeglijk kon geächt worden, voegde zij er haastig bij: ‘wie moet ik zeggen dat er geweest is?’</p>
<p>De jonge luitenant scheen te raden wat er bij haar omging en waarom zij bloosde, en wederkeerig bloosde hij ook, zooveel zijn gelaatskleur het toeliet; hij deed een stap terug, stond een oogenblik als besluiteloos en antwoordde toen:</p>
<p>- ‘Indien de Juffrouw de goedheid wilde hebben, te
<pb n="275"/>zeggen, dat Maurits van Eylar er geweest is, Dominees gewezen leerling.’</p>
<p>- ‘Inderdaad?’ riep Klaasje, alle beschroomdheid op eens vergetende, en alleen gehoor gevende aan de gedachte, hoe verheugd Eylar en Bol over de onverwachte komst op Hardestein van een zoo geliefden broeder en leerling zouden zijn: ‘wel <hi rend="i">dat</hi> zal Dominee spijten, dat hij uw bezoek mist, maar mijn Heer komt toch weêrom?’</p>
<p>Indien Maurits van Eylar een grootere verbeelding van zich zelven bezeten had, dan zou hij uit deze vraag, op hoe natuurlijken toon zij ook gedaan werd, en hoe onschuldig zij ook werkelijk was, een gevolgtrekking hebben opgemaakt, niet weinig streelende voor zijn ijdelheid. Maar hij bezat een nog onbedorven, kinderlijk gemoed, en nam Klaasjes woorden op in den zin, waarin zij gesproken waren.</p>
<p>- ‘Wel zeker zal ik terugkomen,’ zeide hij: ‘maar 't spijt mij; want mijn plan was geweest, Dominee te verrassen, en dat is nu mislukt.’</p>
<p>- ‘Dominee zou zeker verrast zijn,’ hernam zij: ‘en iedereen, niet waar? Ik meende gehoord te hebben, dat men u eerst tegen September te huis verwachtte.’</p>
<p>- ‘Zoo is 't ook,’ zeide Maurits: ‘maar ik heb geruild met een van mijn kameraden, dien 't beter schikte in September verlof te hebben, terwijl 't mij onverschillig was. Maar nogmaals <hi rend="i">pardon</hi>, indien ik u gederangeerd heb...ik heb wel de eer u te groeten.’</p>
<p>Terwijl Maurits nog sprak was plotslings bij Klaasje een zekere vrees ontstaan, of Bol het ook kwalijk nemen, ja zelfs misschien aan ongepaste preutsheid en malle inbeelding van hare zijde zou toeschrijven, indien zij jegens iemand, die, als zoon van Mevrouw van Eylar, als broeder van den Dorpsheer, en als leerling van Dominee, kon gerekend worden tot de intiemste vrienden te behooren, zoo onbeleefd was, van hem te laten vertrekken, zonder
<pb n="276"/>een poging te doen om hem daarvan terug te houden.</p>
<p>- ‘Maar mijn Heer!’ zeide zij: ‘ik denk, dat Dominee, of althans, dat juffrouw Leentje wel spoedig zal terugkeeren, en zij zouden mij beknorren indien ik u had laten heengaan.’</p>
<p>Onze officier bloosde opnieuw en begreep zelf niet, waarom hij het deed, noch waarom hij, die anders volstrekt niet beschroomd was van aard, eenige verlegenheid gevoelde bij een verzoek, dat zoozeer in overeenstemming was met hetgeen hij zelf verlangde. Zooverre ging echter zijn verlegenheid niet, dat hij de hem verleende vergunning zou hebben afgeslagen en zich daardoor aan bepaalde onbeleefdheid schuldig gemaakt.</p>
<p>- ‘Ik heb den tijd aan mij,’ zeide hij met een vrolijken lach: ‘maar ik zou vreezen, u te hinderen: ik heb u reeds te lang staande gehouden.’</p>
<p>Klaasje maakte ook van hare zijde een lichte buiging, en hernam haar plaats en haar arbeid, terwijl zij wederom op den gescheurden linnen halsboord, met welks herstelling zij bezig was, met zulk een inspanning tuurde, als ware er geen rijdende artillerie in de wereld. Kon Maurits nu haar oogen niet meer zien, hij had des te beter gelegenheid, haar fijngevormde vingertjes en haar bleeke, poezele handjes te bewonderen. Had hij langer het garnizoensleven geleid, hij zou zich misschien tegen-over het jonge meisje meer op zijn gemak gevoeld hebben en minder bescheiden geweest zijn; doch, zoon uit een geslacht, dat voortdurend aan de hoven verkeerd en de hoffelijke overleveringen ongeschonden bewaard had, opgevoed in de leer, dat men, aan vrouwen van allen stand en leeftijd, eerbied, althans beleefdheid, schuldig is, ging Maurits op den tuinstoel, dien hij naar zich toe gehaald had, vooreerst niet zitten, maar bleef er tegen leunen, en, gevoelende dat het even ongepast zou zijn, het jonge meisje aan te staren en mis-<pb n="277"/>schien in verlegenheid te brengen, als naar den weg te kijken of Dominee ook kwam, wat den schijn zou toonen van verveeling, wendde hij de oogen beurtelings van de eene bloemstruik in zijn nabijheid op de andere. Weldra begon hij te beseffen, dat een voortdurend wederzijdsch stilzwijgen toch ook beider <hi rend="i">contenance</hi> niet gemakkelijker maakte, dat de schoone onbekende van haar kant het gesprek niet wel hervatten kon, en dat zij al zeer geringe gedachten van zijn beschaafdheid en van zijn talent van konversatie krijgen zou, indien hij daar als een houten beeld bleef staan. Hij moest dus iets zeggen, maar wat? Een stommeling, een saletpronker, een verwaand advokaatje, doet zich nimmer zulk een vraag. Hij praat er maar op toe en heeft in dat opzicht veel voor boven den man van kiesheid en smaak. Deze toch wil ongaarne iets onbeduidends zeggen, iets, dat mingunstige gedachten zou kunnen doen opvatten over de gaven zijns geestes: en,
heeft het toeval of zijn gunstig gesternte hem geen geschikt onderwerp aan de hand gedaan, dan is het tien tegen een, dat zijn eigen brein er hem geen zal opleveren, dat gepast is. Het gaat met de konversatie als met het kaartspel: een kind, voor zooverre het den loop er van kent, speelt er met het onbegrijpelijkste flegma maar op los; is 't niet luk, dan is 't mis; maar niet zelden is het luk; op den duur echter kan men zulk een <hi rend="i">partner</hi> wel missen: de goede speler daar-en-tegen is alleen dan terstond gereed met zijn besluit wat hij uit zal spelen, wanneer de kaarten het als van zelve uitwijzen; maar is dit het geval niet, dan zal hij een poos nadenken, en liever een <hi rend="i">invite</hi> doen, dan dat hij terstond zijn hooge kaarten uitspeelt en het zich daardoor onmogelijk maakt weder aan den trek te komen en meester van 't spel te blijven. Nu zijn er in 't gesprek ook van die onderwerpen, welke een snapper terstond bij de hand neemt, doch de man van oordeel niet dan ongaarne te pas brengt. Praat men b.v.
<pb n="278"/>over 't mooie weêr, men doet als de speler, die een <hi rend="i">singleton</hi> uitspeelt; in 't een en in 't ander geval ontbreekt de vervolgstof. Onderwerpen als 't laatste bal of de nieuwe opera staan gelijk met de heerkaarten, die wel voor 't oogenblik den trek verzekeren, doch die, wanneer men in de kleur geen meester blijven kan, hem, die ze heeft uitgespeeld, zonder verdediging laten.</p>
<p>Maurits was wel niet geheel misdeeld van wat men <hi rend="i">jargon de société</hi> noemt; maar hij onderstelde, dat hij tegen de <hi rend="i">logée</hi> van een predikant niet over bals of over operaas zou moeten spreken, en hij vond het mooie weêr een al te flaauw onderwerp: na lang nadenken kwam hij tot de slotsom, dat hij geen geschikter stoffe vinden kon om tegen-over de jonge juffrouw te behandelen, dan de jonge juffrouw zelve.</p>
<p>- ‘Mag ik vragen, Juffrouw?’ zeide hij, ‘of je sinds lang hier aan de pastorie logeert?’</p>
<p>- ‘Sedert gisteren eerst, mijn Heer!’ antwoordde zij, even opziende.</p>
<p>- ‘Zoo! dan durf ik u nog de vraag niet doen, of het u hier goed bevalt.’</p>
<p>- ‘O! zeker bevalt het mij hier,’ zeide zij, terwijl de toon, waarop zij sprak, en de heldere blik, waarmede zij Maurits aanzag, bij dezen geen twijfel konnen overlaten, of de betuiging was oprecht gemeend: ‘men is hier zoo goed jegens mij,’ vervolgde zij, terwijl zij weder op haar werk keek.</p>
<p>Maurits dacht bij zich zelven, dat niemand anders als goed jegens zulk een lief schepsel zijn kon.</p>
<p>- ‘Ik ben gisteren avond al op Klein Hardestein geweest,’ hernam Klaasje, terwijl zij vlijtig voort bleef werken: ‘wat is het daar allerliefst en wat is Mevrouw uw schoonzuster een engel van een mensch!’</p>
<p>Maurits, die de goede hoedanigheden van zijn schoon-<pb n="279"/>zuster op prijs stelde, doch haar niet precies een engel vond, kon zich niet weêrhouden, even te glimlachen.</p>
<p>- ‘Ik ben blijde,’ zeide hij toen, ‘dat zij u zoo goed is bevallen. Mijn broeder is ook een best mensch, niet waar?’</p>
<p>- ‘Dat heb <hi rend="i">ik</hi> ondervonden,’ zeide Klaasje.</p>
<p>- ‘Je hebt hem dus vroeger gekend?’ vroeg Maurits, eenigszins verwonderd. Maar wat hem nog meer verwonderde was, dat het meisje, bij deze (in zijn oogen zeer eenvoudige) vraag, rood werd tot achter de ooren. Onwetend, in hoeverre Maurits met haar geschiedenis bekend was, vreesde zij, zich onvoorzichtig te hebben uitgelaten, misschien aanleiding te hebben gegeven, dat er dingen aan den dag kwamen, die haar pleegvaders liever verborgen hielden. Zij wist zich echter uit de verlegenheid te redden, door een bepaald antwoord te ontwijken en aan het gesprek een andere wending te geven, die echter ook niet zonder gevaar was.</p>
<p>- ‘Ik ben veel aan mijn Heer van Eylar verschuldigd,’ zeide zij: ‘doch ik weet niet, of hij goedkeurt, dat ik daarover spreek: - Ik had straks al dadelijk getwijfeld, of mijn Heer niet de Jonker was, die verwacht werd; want ik vond u zoo gelijkend op uw broeder.’</p>
<p>- ‘Ik wenschte, dat ik hem in alles geleek,’ zeide Maurits: ‘maar toch, 't verwondert mij, als iemand eenige gelijkenis kan vinden tusschen mijn olijfkleurige tronie en het helderblanke gezicht van Louis: en dan, hij heeft blaauwe oogen en ik bruine: hij heeft haar, nog altijd zwart en glanzend als dat van een raaf: en ik heb een kroeskop als een neger: in een woord, Louis is een Jupiter, een Mars, weet ik het? - en ik, behalve dat ik gelukkig niet mank ga, heb meer van een Vulkaan: wat ook juist past voor mijn beroep, om namelijk met kruit te morsen en voor heete vuren te zitten.’</p>
<pb n="280"/>
<p>- ‘Er is toch een familietrek,’ vergenoegde Klaasje zich, te zeggen, als het minder noodig achtende, de karikatuur, welke Maurits van zich zelven maakte, nader te analyzeeren, of hem te doen opmerken, dat Vulkaan, in allen gevalle een godheid zijnde, het verheven kenmerk der bewoners van den Olympus niet geheel kon derven.</p>
<p>- ‘Weetje wel, Juffrouw!’ zeide Maurits, glimlachende, ‘dat je een groot voorrecht hebt boven mij; want ik ben met den besten wil van de wereld niet in staat, u het kompliment, dat je mij maakt, terug te geven, aangezien ik niet kan vinden, dat je op iemand hier in de buurt gelijkt, en niet beöordeelen kan of je 't op iemand van uw famielje doet.’</p>
<p>- ‘Dat wil ik gaarne gelooven,’ zeide zij, op een toon, die, in scherts begonnen, in weemoed eindigde: ‘ik heb ook volstrekt geen famielje.’</p>
<p>- ‘Vergeef mij,’ zeide Maurits, bespeurende, dat hij een gevaarlijk terrein betreden had: ‘ik bega, geloof ik, een domheid...juist niet de eerste vandaag.’</p>
<p>- ‘Daar is Dominee!’ - zeide plotslings Klaasje: ‘en Juffrouw Leentje met hem.’</p>
<p>- ‘Maurits!’ riepen de beide genoemde personen uit, toen zij, juist voor het hek komende, den jongeling herkenden, die met drift naar hen toeliep.</p>
<p>- ‘Dag beste Dominee, dag Juffrouw! hoe staat het leven?’ vroeg Maurits, hun beurtelings de hand drukkende: ‘wel! beken maar, dat je <hi rend="i">mij</hi> niet zoo spoedig verwacht hadt.’</p>
<p>- ‘Neen voorwaar niet,’ zeide Bol: ‘en 't is mij recht aangenaam, u zoo gezond en vrolijk terug te zien.’</p>
<p>- ‘Ja,’ voegde Leentje er bevestigend bij, ‘je ziet er best uit, Maurits: of ik mag nu wel zeggen: Jonker!’</p>
<p>- ‘Dan zal ik je niet antwoorden,’ hernam deze: ‘en ik verzoek u vriendelijk, mij niet anders dan Maurits te noemen, even als vroeger.’</p>
<pb n="281"/>
<p>Al pratende waren zij bij het priëel gekomen, waar Klaasje was opgestaan om stoelen voor de nieuwgekomenen klaar te zetten.</p>
<p>- ‘Ik ben verheugd, Maurits! u denzelfden terug te vinden, die je waart bij uw vertrek, uitgenomen alleen dat mooie pak,’ zeide Bol, terwijl hij nogmaals den jongeling de hand schudde. Eerst nu viel het hem in, dat diezelfde jongeling, die er zoo goed uitzag, hier <hi rend="i">en tête-à-tête</hi> met zijn pleegdochter had gezeten, en hij sloeg op deze een blik, die eenige bezorgdheid verried. Wel was de argelooze en vrolijke lach, waarmede zij hem als naar gewoonte begroette, geschikt om hem gerustheid in te boezemen voor het tegenwoordige, maar toch, en ondanks zijn innige genegenheid voor Maurits, was noch diens onverwachte verschijning op Hardestein, juist nu Klaasje aan de pastorie was gekomen, noch hun samentreffen op een oogenblik, dat zij alleen t'huis was, hem bijzonder aangenaam; en hij oordeelde het noodig, den jongeling dadelijk met de maatschappelijke betrekking van het jonge meisje bekend te maken. ‘Hij zal dan begrijpen,’ dacht hij bij zich zelven, ‘dat zij geen vrouw voor hem kan zijn; en ik hou hem te braaf, om haar het hoofd op hol te willen maken.’</p>
<p>Overeenkomstig het opgevatte besluit, stelde hij, terwijl zij nu alle vier plaats namen, de beide jonge lieden aan elkander voor, op zoo drogen toon mogelijk zeggende: ‘Jonker Maurits van Eylar: - Mejuffrouw Klaasje Zevenster, de pupil van uw broeder, en de mijne.’</p>
<p>- ‘Ik heb mij zelf al voorgesteld,’ zeide Maurits, met een beleefde buiging; ‘maar ik heb niet durven vragen, wie de Juffrouw was. Bij gebrek aan andere relatiën, kon ik er haar geen betere toewenschen, dan ik nu verneem, dat zij heeft.’</p>
<p>- ‘Dat wij nu ook juist alle beiden van huis moesten
<pb n="282"/>zijn, Dominee en ik,’ zeide Leentje, terwijl haar oogen alles behalve vriendelijke pijltjes schoten naar de zijde van Klaasje: ‘had ik er maar iets van kunnen ruiken! dat bezoek bij de Prawleys had ik ook wel tot van middag kunnen uitstellen. Waarom lietje ons ook niet weten, dat je gekomen waart, Maurits? dan had ik wel gezorgd, dat je hier iemand anders vondt dan de Juffrouw, die je niet kent.’</p>
<p>- ‘Wanneer gekomen?’ vroeg Bol, die het gesprek woû afleiden van een punt, dat hachelijk worden kon.</p>
<p>- ‘Gisteren avond,’ antwoordde Maurits, ‘met een rijtuig, dat ik te W. genomen had: en ik vond het juist aardig, u in persoon tijding van mijn aankomst te brengen. Maar als Juffrouw Leentje er op gesteld is, dat ik de vormen der etikette in acht neem, dan zal ik voortaan belet vragen.’</p>
<p>- ‘Och! je weet wel beter,’ zeî Leentje, half lachend, half gemelijk: ‘'t is maar, zieje, omdat...’</p>
<p>- ‘Mevrouw je moeder zal wel gelukkig zijn geweest met deze verrassing,’ viel Bol haastig in: ‘benje al op Klein Hardestein geweest?’</p>
<p>- ‘Nog niet: mijn broeder is, gelijk ik hoor, van morgen op een dag naar Arnhem, en je weet, dat mijn schoonzuster niet gaarne heeft, dat men zoo vroeg in den morgen bij haar komt.’</p>
<p>- ‘En blijfje nu koffiedrinken?’ vroeg Bol: ‘kom kind! wij zullen je hulp eens inroepen.’</p>
<p>Klaasje was dadelijk opgestaan, had den voddekraam van tafel geruimd en was naar huis geloopen om het noodige te halen.</p>
<p>- ‘En denkje nu alle dagen hier in dat mooie goudentorrepak te loopen?’ vroeg Bol.</p>
<p>- ‘Wel neen,’ antwoordde Maurits, lachende: ‘'t was alleen maar...’</p>
<pb n="283"/>
<p>- ‘Om 't ons te laten kijken, niet waar?’ Ik herinner mij ook, hoe grootsch ik er op was, toen ik voor 't eerst een rok aanhad, en hoe ik boodschappen praktizeerde bij de buren, en voor een halven stuiver balletjes in den garen- en lintwinkel ging halen, en een klein onsje van vier duiten in den tabakswinkel, en drie duiten drop bij den apteeker, en voor een duit krieken bij den koekebakker, alleen opdat zij zouden zien, hoe deftig ik er uitzag.’</p>
<p>Bol leî met opzet in zijn toon iets sarkastisch: hij begreep, dat, door in 't bijzijn van Klaasje, die al heen en weêr liep, Maurits als een knaap te behandelen en te plagen, hij hem min gevaarlijk in haar oogen maken moest. Ongelukkig vergat hij, dat hij, door zijn bezorgdheid voor het meisje, onbillijk en hard was jegens Maurits, en hij werd dan ook voor zijn pekelzonde gestraft door het antwoord dat deze laatste hem gaf.</p>
<p>- ‘Indien ik geweten had, Dominee,’ zeide Maurits: ‘dat mijn uniform u aanstoot zou geven, ik had het niet aangetrokken; doch ik meende, het te mogen komen toonen, even als een schoolknaap u zijn prijs of een student de medalje op een bekroonde prijsvraag toonen zou. Ik geloof, mijn luitenantspak ook te mogen beschouwen als een prijs, dien ik eerlijk verdiend heb.’</p>
<p>- ‘Wel zeker!’ bevestigde Leentje: ‘hij was nummer <hi rend="i">Een</hi> bij 't examen.’</p>
<p>- ‘Hm!’ dacht Bol: ‘de mijn, die ik heb aangelegd, springt tegen mij, en Zuster helpt nog een handje om er mij onder te werken. ‘Nu!’ zeide hij overluid: ‘je hebt gelijk, Maurits! en ik hoop, dat je de monteering, die je met eere gewonnen hebt, ook met eere zult blijven dragen. Je weet, ik heb er vanouds van gehouden, je wat te plagen, en ik vergeet misschien te spoedig, dat je nu niet meer enkel een Hooggeboren, maar ook, sedert een blaauwmaandag, een WelEdel Gestrenge Heer geworden zijt: en
<pb n="284"/>vertel mij nu eens, hoe bevalt je het garnizoensleven te Marlheim?’</p>
<p>Deze vraag gaf Maurits aanleiding tot een breedvoerige beschrijving van de wijze, waarop hij zijn tijd doorbracht te Marlheim, of liever, in de stad, welke wij om overwegende redenen aldus verkiezen te noemen, en waar hij in garnizoen lag. Op een levendigen en onderhoudenden toon weidde onze luitenant uit over de gezelschappen, waarin hij er verkeerde, en over de vermaken, die de plaats opleverde, terwijl hij zijn verslag hier en daar kruidde met ondeugende karakterschilderingen en kluchtige opmerkingen, die de lachspieren van Bol en van Klaasje in beweging brachten, en de laatstgemelde deed vinden, dat Maurits van Eylar zijn gezelschap beter waard was dan een der jonge heeren, die zij tot dien tijd ontmoet had; - wat nog niet veel bewees; want gedurende haar verblijf bij Mw. Zilverman had zij maar zelden of ooit gelegenheid gehad, exemplaren van die menschensoort aan te treffen.</p>
<p>De vrolijke stemming, waarin het meisje gebracht was, mocht niet langer duren dan zoo lang Maurits aanwezig bleef. Naauwlijks had hij, na aan Bol te hebben medegedeeld, dat hij een vriend op Hardestein had medegebracht en dien nu weder moest gaan opzoeken, afscheid genomen en zich verwijderd, of het onweêr, dat zich in 't hoofd van Juffrouw Leentje sedert haar t'huiskomst had samengepakt, berstte op het hoofd van Klaasje los, en wel met te meer geweld, naarmate het langer bedwongen was geweest.</p>
<p>- ‘Nu! had ik dat kunnen denken,’ zeide zij, ‘ik was waarachtig wel t'huis gebleven: dan had er ten minste hier zulk een ongepast tooneel niet plaats gehad. Ik hoop niet, Juffertje, dat je op je kostschool zulke manieren hebt geleerd, om visites van jonge Heeren af te wachten als je alleen t'huis bent. 't Is maar te wenschen, dat niemand uit het dorp je te zamen heeft zien zitten. En hadje niet
<pb n="285"/>aan den Jonker kunnen verzoeken, zoolang binnen te gaan, of zelve in huis gaan en hem hier laten? Heeft dat pas, dat je hier met een jong officier alleen zit, als wij uit zijn?’</p>
<p>- ‘Nu! nu! zuster!’ viel Bol in, na reeds een paar reizen vruchteloos gepoogd te hebben, dien stortvloed van verwijtingen te stuiten, en terwijl hij bij zich zelf haar onhandig sermoen verwenschte: ‘mij dunkt, eer je dat arme kind beknort en aan 't schreien maakt, dienden wij te onderzoeken, of zij anders had kunnen handelen dan zij gedaan heeft. Wat mij betreft, ik zie er geen stof tot berisping in, dat zij is blijven zitten waar zij zat. Had zij een bezem moeten nemen en den Jonker het hek uitboenen?’</p>
<p>- ‘Ik vind je gekscheren vrij ongepast,’ hervatte Leentje: ‘en ik hou vol, wat ik zeî, dat zij niet alleen met hem had moeten blijven.’</p>
<p>- ‘En waarom niet?’ vroeg Bol: ‘is hij een wolf, die haar op zou gegeten hebben? en al ware nu het geheele dorp voorbijgekuierd, wie had er iets in kunnen vinden, dat iemand, zoo eigen bij ons aan huis als Maurits, hier oploopt en onze terugkomst afwacht in gezelschap van onze <hi rend="i">logée?</hi> Juist door weg te loopen zou zij dien knaap hebben doen gelooven dat zij bang voor hem was, of dat zij achterdocht had aangaande het doel van zijn bezoek: en men behoeft aan de inbeelding van zulke heertjes niet onnoodig voedsel te geven. Hoe meer men hen <hi rend="i">sans conséquence</hi> behandelt, hoe beter.’</p>
<p>Klaasje veegde hier haar natbeschreide oogen af, ging naar Leentje toe en zeide half snikkende:</p>
<p>- ‘Wees niet boos op mij, lieve Juffrouw! ik heb misschien verkeerd gehandeld; maar ik was zelve onzeker wat ik doen moest, toen de Jonker daar zoo onverwachts voor mij stond.’</p>
<p>- ‘Nu!’ zeide Leentje, haar wel niet afwerende, maar
<pb n="286"/>toch steeds op een onvriendelijken toon: ‘ik wil er niet langer over spreken, daar Dominee toch je partij neemt: - en wat heb ik er ook meê te maken? 't Zijn mijn zaken niet, al vond Dominee goed, dat je met al de officieren van 't garnizoen <hi rend="i">ampartjes</hi> hadt.’</p>
<p>Klaasje voelde, dat haar oogen wederom vol liepen; zij liet de hand van Leentje, die zij gevat had, weder los, en snelde naar huis en naar haar kamer. Zij had als kind dikwijls harde bestraffingen en verwijten van haar minnemoeder moeten verduren, maar zich die nimmer aangetrokken gelijk thans die van de zuster haars weldoeners.</p>
<p>- ‘Je moet niet gelooven, Zuster!’ zeide Bol, zoodra hij zich met haar alleen bevond, dat mij de toevallige ontmoeting tusschen die beide jonge lieden bijzonder aanstond. Had ik kunnen voorzien, dat Maurits op Hardestein komen zou, ik had Klaasje niet bij mij genoodigd; doch nu het er eenmaal toe ligt, behooren wij zoomin mogelijk gewicht aan de zaak te hechten. Juist daardoor zonden wij dit kind dingen in 't hoofd brengen, die er niet in komen moeten.’</p>
<p>- ‘Ik zeg met Cats: “vuur en stroo dient niet alzoo,”’ hernam Leentje.</p>
<p>- ‘Volkomen waar, Lena!’ hernam Bol: ‘en daarom dienen wij ook een oog in 't zeil te houden, en vooral oppassen, dat het goede meisje niets van onze bezorgdheid bespeurt. Waarschuwt men een meisje tegen een jongeling, dan bezigt men het zekerste middel om haar aan hem te doen denken. Van moeder Eva af, hebben alle vrouwen naar 't verbodene getracht; 't veiligst is dus, haar zoomin mogelijk iets te verbieden.’</p>
<p>- ‘Fraaie les voor een predikant, die geroepen is om de lieden tegen 't kwade te waarschuwen,’ zeide Leentje, zich verontwaardigd toonende.</p>
<p>- ‘Met je verlof,’ hernam Bol: ‘wij moeten elkander wel verstaan: ik heb nooit beweerd, dat het geen plicht
<pb n="287"/>zou zijn, tegen de zonde te waarschuwen en op haar treurigen nasleep te wijzen; ik acht dit een der hoofddeelen mijner bediening. Maar zoolang er geen bepaalde aanleiding bestaat om waarschuwingen op den man af te doen, of die op bijzondere gevallen toe te passen, is het raadzamer, in 't algemeen te spreken. Je gevoelt toch zelve, dat er een groot verschil tusschen is, wanneer ik van den kansel zeg: ‘jonge dochters! zorgt bovenal, voorzichtig te zijn in den gemeenzamen omgang met mannen, en vermijdt al wat in 't geringste stof tot opspraak geven zou,’ of dat ik naar het meisje, 't welk de vermaning gelden moet, toega, en tot haar zeg: ‘Trijntje A.! pas op 's avonds niet weêr aan de deur te praten met korporaal B.’</p>
<p>- ‘Och kom!’ zeide Leentje: ‘je gooit er altijd gekheid onder, en dat past niet aan een man van je stand.’</p>
<p>- ‘Geloofje niet, Leentje!’ vroeg Bol: ‘dat het beter is te schertsen, dan zich boos te maken? Maar ik scherts niet; ik spreek zeer ernstig. Ik heb beiden innig lief, Maurits en Klaasje, en het zou mij in de ziel grieven, indien hun kennismaking ook maar een kortstondige kwelling aan een van beiden berokkende; maar nu zij eenmaal kennis gemaakt hebben, en wij onmogelijk beletten kunnen, dat zij elkander nu en dan ontmoeten, nu zit er niet anders voor ons op, dan alles te vermijden wat aan haar, wat aan iemand, zou kunnen doen denken, dat wij een van de twee voor de andere gevaarlijk konden achten. Maurits heeft te goede beginselen om haar niet te eerbiedigen, en Klaasje, naar ik hoop, heeft genoeg gezond verstand, om te begrijpen wat haar stelling is in de maatschappij. Zij mag Maurits een lieven knappen jongen vinden, daar heb ik niet tegen; doch, zoo niemand het haar in den kop praat, zal zij zeer goed beseffen, hoe het even dwaas in haar ware, op den zoon van Graaf Peter van Eylar te verlieven als op den Hertog van Bordeaux. En om te bewij-<pb n="288"/>zen, dat wij haar van zulk een buitensporigheid niet verdacht houden, zullen wij haar van avond naar 't kasteel meênemen.’</p>
<p>- ‘Wat?’ riep Leentje.</p>
<p>- ‘Wel zeker,’ hernam Bol: ‘wij mogen niet nalaten, haar voor te stellen aan de Gravin, die anders begrijpen zou, dat men haar <hi rend="i">manqueerde:</hi> en is het bovendien geen plicht, haar te gaan gelukwenschen met de komst van haar zoon? - En nu ga ik aan mijn preek werken: zorg jij maar, als het kind weêr van boven komt, een vriendelijk gezicht tegen haar te zetten. Zij moet van avond geen behuilde wangen toonen.’</p></div>
<div type="chapter">
<pb n="289"/>
<head rend="h3">Tweede hoofdstuk.</head>
<head rend="h4"><hi rend="i">Een bezoek op het kasteel</hi>.</head>
<p>Het Huis te Hardestein, hoezeer sedert eeuwen in de geschiedenis bekend, had in het verloop der tijden zoovele veranderingen ondergaan, dat uit de afbeeldingen, welke de teekenaars uit onze dagen er van in 't licht gegeven hebben, bij geen mogelijkheid iets is op te maken aangaande zijn vroegere gedaante. Het schip Argo, waar de oude schrijvers van gewagen, had wel, nu eens een nieuwen voorsteven, dan een nieuwe verschansing, later een nieuwe kiel, enz. gekregen, zoodat er ten slotte geen plank meer overbleef van het oorspronkelijke vaartuig; maar ieder deel had den ouden vorm behouden: zoodat Argus, indien hij eenige eeuwen na zijn dood weder had kunnen opstaan, het schip, dat hij gebouwd had, terstond uit duizenden zou hebben herkend. Doch van het Huis te Hardestein waren niet slechts de materialen vernieuwd, maar ook de gedaante bestendig veranderd, zoodat het thans bestaande gebouw met het oude slot geen andere overeenkomst heeft, dan dat het, en nog wel maar voor een gedeelte, op dezelfde plaats staat. In den krijg, tusschen de zonen van Reinout gevoerd, was de burcht door brand geteisterd geworden: in de dagen van Karel van Egmond was er op last van Maximiliaan een der torens van weggebroken: gedurende de Spaansche
<pb n="290"/>troebelen was een gedeelte van het <hi rend="i">corps de logis</hi>, dat bouwvallig stond, gesloopt: ten tijde van het stadhouderschap van Willem III was er een vleugel bij aangebouwd, doch ook weder een zijwang weggebroken. Eindelijk had, in de 18<hi rend="sup">de</hi> eeuw, de oude Peter van Eylar een grooter deel van zijn vermogen, dan wel met een gezonde huishoudkunde overeenkwam, besteed, om het kasteel in modernen stijl te herbouwen, en nu had onlangs zijn schoondochter, de tegenwoordige bewoonster, er nieuwe verfraaiingen aangebracht: zoodat van het oude gevaarte niets meer in wezen was, buiten enkele grondslagen en een oude ronde toren, waarvan nader.</p>
<p>De toegang tot het kasteel, voor wie van buiten kwam, was aan de noordzijde, waar zoowel de hoofd- als eenige zijlanen, met eike- en kastanjeboomen beplant, op de breede slotbrug uitliepen, een pronkstuk van bouwstijl uit de vorige eeuw, met steenen leuningen voorzien, waarop aan elke zijde een leeuw zich vertoonde, de een het wapen vasthoudende van Eylar, zijnde van lazuur, met een luipaard van zilver, gekroond van goud, en de andere het wapen van Gemen (tot welk stamhuis de echtgenoote van den ouden Peter behoorde) zijnde van goud, met een faas van keel en zilver. Langs deze brug, die eigentlijk, als men later zien zal, volstrekt niet noodig was, kwam men op een ruim voorplein, waar zich, rechts het koetshuis en de paardestal, links de woning van den tuinman en van den jager en de hondestal bevonden; terwijl in 't midden zich een staak verhief, tegen welke eenige eekhorentjes opklauterden. Een tweede, smaller brug geleidde binnen het kasteel, welks deftige, ofschoon alles behalve antieke gevel zich in het water spiegelde, even gelijk zulks ook de geheel moderne westergevel deed en de oude met klimop begroeide toren aan den zuidwestelijken uithoek. Met de beide andere gevels was zulks niet het geval. Immers het huis stond niet
<pb n="291"/>rondom in het water, gelijk veelal dergelijke gebouwen. doen, maar de beek, die door het park vloeide, naderde het kasteel aan den hoek, waar zich de oude toren bevond en vulde daar de breede gracht, zoowel als die welke om het voorplein heenliep, terwijl zij vervolgens, zich aan de oostzijde versmallende, zich door het bosch verwijderde om de verder gelegen weilanden te bevochtigen en een papiermolen aan den gang te brengen.</p>
<p>De oostelijke gevel, waar zich de <hi rend="i">offices</hi> bevonden, was geheel door sparreboschjes en heestergewassen gemaskeerd; maar niet alzoo de zuidelijke, die, geheel in hedendaagschen stijl verbouwd en vercierd, aan den gevel eener Italiaansche <hi rend="i">villa</hi> liet denken. Deze was met zeven glazen deuren voorzien, uit welke men gelijkvloers naar buiten trad, en waarvan de drie middelsten de aldaar uitspringende groote zeshoekige beneden-achterzaal verlichtten; schoon dit licht eenigszins getemperd was door een veranda, welig met rozen, geraniums, foxiaas, kamperfoelie en andere klimplanten begroeid. Tegen deze veranda was aan de linkerzijde een <hi rend="i">conservatory</hi> gebouwd, binnen welke een altijd springende fontein de heete lucht bekoelde, en die, door twee der glazen deuren, gemeenschap had met het <hi rend="i">boudoir</hi> van Mevrouw. De twee glazen deuren rechts verleenden haar licht aan de boekerij. Aan den voet van het breede terras, op 't welk al die deuren uitkwamen, liep rechts en links een laan van zware eiken, een cirkel vormende om een uitgestrekt grasperk. Het frissche groen van dat mollige tapijt was van afstand tot afstand afgewisseld door ronde, ovale, ruitvormige of veelhoekige vakken, binnen welke de uitgelezenste bloemen die 't jaargetijde aanbood haar schitterende kleuren vertoonden of haar balsemende geuren rondspreidden. Aan de zijde van het kasteel was het grasperk bezet met een rij oranje-, laurier- en granaatboomen, en aan de tegenovergestelde zijde met een rij geraniums en andere fijne
<pb n="292"/>planten en bloemen. Rechts had men uit het huis het uitzicht op de biljartkamer, die gebouwd was in den vorm van een tempeltje in Griekschen stijl, welks voorportaal, op kolommen van wit marmer rustende, teruggekaatst werd in het helder nat van een vijver, die gevoed werd door de meergenoemde beek. Links zag men, tusschen het geboomte door, een gedeelte der oranjerie, en, voor zich uit, een breede beukenlaan, die, omdat de grond opliep en de stammen der verst verwijderde boomen door de bladerkruinen der meer nabijstaande gemaskeerd werden, van een eindelooze lengte scheen.</p>
<p>Het was wederom niet zonder een geheimen schroom, die 't hart haar deed popelen, dat Klaasje, toen zij Bol en zijn zuster bij het voorgenomen bezoek vergezelde, de slotbrug overtrad en de beide anderen een hooge stoep op volgde. Geen wonder, dat haar gemoedsbeklemdheid vermeerderde, toen zij, die nooit iets dergelijks aanschouwd had, zich in het prachtige voorportaal bevond, met zijn hoog gewelf, met die pracht van beeld- en snijwerk, met die uitgehouwen wapens en met die voorstellingen in basrelief van veldslagen, onder de leiding der Eylars van vroegere dagen geleverd: of toen zij vandaar de achtkante zaal binnentrad en er overal langs de wanden de portretten zag der leden van het doorluchtige geslacht, sommigen in schitterende wapenrusting, anderen in hofkleeding of in geestelijk gewaad uitgedost; doch die allen, naar 't haar toescheen, 't oog dreigend op haar gevestigd hielden, als wilden zij haar vragen, wat haar, de vondeling uit de achterbuurt, zoo stout maakte, den drempel van hun heiligdom te betreden. Zij had echter voor 't oogenblik geen tijd om aan haar angst toe te geven, noch om hetgeen haar omringde naauwkeurig op te nemen, dewijl de bediende, die den weg wees, de bezoekers naar de veranda bracht, waar zich de vrouw des huizes bevond. Hier werden zij 't eerst ontvan-<pb n="293"/>gen door een drietal keffertjes, met roode halsbanden voorzien, en, zoo als Maurits 't eens had uitgedrukt, mooi van leelijkheid. Eerst toen het rumoer, dat deze diertjes maakten, door tusschengekomen hulp wat bedaard was, en zij zich weder in een groote witte mand onder de tafel hadden neêrgelegd, deed zich voor Klaasje, die al meer en meer van haar stuk was gebracht, de mogelijkheid op, de drie Dames te onderscheiden, die zich hier bevonden.</p>
<p>De oudste van de drie, die bij de komst van het gezelschap uit een gevlochten stoel van Indisch biezewerk was opgerezen, was de vrouw des huizes. Ernestine de Lizieux had er in haar jongen tijd niet onaardig uitgezien, en ook nu nog, op haar vijf-en-veertigste jaar, deden de levendigheid van haar oogopslag, wending en gebaren eenigszins vergeten, dat haar zwarte lokken met grijze haren vermengd, haar gelaatskleur een weinig geel en gerimpeld, en haar <hi rend="i">taille</hi> wat minder fijn was geworden. Ofschoon zij van goeden huize was, had nogtans de wereld indertijd haar huwelijk met Peter van Eylar als een <hi rend="i">mésalliance</hi> zijnerzijds beschouwd, alleen verschoonbaar vanwege het groote vermogen dat zij hem aanbracht. Zij was, gelijk uit haar naam was op te maken, van Fransche afkomst: een van haar voorouders, bij de opheffing van het Edikt van Nantes naar Holland geweken, had er een handelshuis opgericht, 't welk voortdurend goede zaken had gedaan. Haar grootvader, Dieudonné de Lizieux, had zich naar de West-Indiën begeven, waar hij talrijke plantaadjen bezat, en zijn zoon, Maurice, was, na hem, aldaar tot aan zijn dood gebleven. De weduwe van dezen laatste, die van zich zelve een freule van Nettelhorst was, was met het eenig overgebleven pand hunner liefde naar het moederland teruggekeerd en had zich in Gelderland nedergezet. Dat kind was Ernestine, die, vroeg reeds weeze, en door talrijke jeugdige aanbidders omringd, tot verwondering van sommigen,
<pb n="294"/>tot ergernis van velen, haar hand geschonken had aan Graaf Peter, die haar vader had kunnen zijn. Waren het zijn rang en zijn titel, die haar verleid hadden, of hadden andere oorzaken haar keuze bepaald? wij moeten op die vraag het antwoord schuldig blijven. Zeker is het, dat zij het met haar man, gedurende diens leven, zeer goed had weten te vinden, en, na zijn dood, in volkomen harmonie met haar stiefzoon was blijven leven, en in alles diens raad innemen, vooral waar het de opleiding gold van haar geliefden Maurits. Hierin had zij althans getoond, dat, zoo het haar aan scherpheid van oordeel en kloekheid van verstand ontbrak, zij genoeg zelfkennis bezat om zulks ook in te zien en een goeden leidsman te kiezen. Doch zij was er bovendien van zelve toe geleid geworden, haar geheel vertrouwen aan Eylar te schenken, die haar steeds een liefde en eerbied betoond had, als zij naauwlijks van een eigen zoon had kunnen verwachten, wien zij daarvoor innig dankbaar was, en wiens oordeel en kennis van zaken zij misschien nog hooger schatte dan zij inderdaad stonden, omdat zij die afmat naar zijn uitnemend hart. Voor 't overige had zij, zoowel eenige der gebreken, als schier al de goede hoedanigheden der Kreolen. Zij was opgeruimd van aard, te gelijk rusteloos en op haar gemak gesteld, lichtgeraakt en spoedig weêr tevreden, verplichtend, gul, gesteld op veelkleurige linten, japonnen en omslagdoeken, en vooral op bloemen en planten, waarvan, behalve de reeds vermelde verzamelingen, ook de talrijke orchideën en andere hangplanten getuigden, die in fantastisch gevormde vazen en mandjes afhingen. Van alle huishoudelijke en financiëele bemoeiingen was zij afkeerig: de rentmeester, die haar vaste goederen bestuurde, deed verantwoording aan Eylar: evenzoo was het met dezen, dat zij haar makelaar te Amsterdam korrespondeeren liet: en het huishouden werd bestuurd door Mejuffrouw Katharina Tronck, dezelfde die
<pb n="295"/>thans van achter het theeblad, waar zij gezeten had, was opgestaan om Mimi, Chéri en Bijou weêr in hun mandje terug te drijven. Juffrouw Tronck was een vijf-en-dertigjarig meisje van fatsoenlijke ouders: haar vader was als vice-president van de rechtbank te B. gestorven; doch, geen fortuin buiten zijn jaarwedde bezeten hebbende, had hij zijn vijf dochters in alles behalve gunstige omstandigheden achtergelaten. Twee daarvan waren gelukkig spoedig getrouwd; Katharina, hoewel geëngageerd, was door haar vrijer laten zitten, zoodat zij het als een groote uitkomst had mogen aanmerken, bij Mw. van Eylar de pozitie te aanvaarden, welke zij aldaar bekleedde, en die haar in staat stelde, aan haar twee jongste zusters, die nog onverzorgd waren en haar meesten tijd doorbrachten met uit logeeren te gaan, nu en dan eenigen bijstand te kunnen doen toekomen. Zij was verre van leelijk; want dan had <hi rend="i">madame mère</hi> haar stellig niet bij zich genomen; echter niet bekoorlijk genoeg om bij den eersten aanblik te treffen, doch zij had lieve, zachte, lichtblaauwe oogen, een tenger, bleek gelaat, witte tanden, en prachtig bruin haar.</p>
<p>De derde van de aanwezige Dames was - gelijk men terstond daaraan zien kon, dat zij alleen van de drie een hoed op het hoofd en een <hi rend="i">écharpe</hi> over de schouders had - op Hardestein te visite. Het was Mejonkvrouw Elizabeth Maria of - gelijk zij, volgens een afschuwelijke, voorheen in Holland algemeen gebruikelijke, thans gelukkig voor goed verdwenen gewoonte, placht genoemd te worden - Bettemie van Doertoghe, broêrsdochter van Mw. Van Doertoghe (van welke reeds gesproken is en nog meermalen gesproken zal worden), en thans bij deze op de hofstede Doornwijck gelogeerd. Zij had vroeg beide haar ouders verloren en haar gewoon verblijf was te Amsterdam, waar zij inwoonde bij den heer Van Bassen, haar oom van moederszijde.</p>
<pb n="296"/>
<p>Bettemie van Doertoghe telde twee-en-twintig jaren en was te recht beroemd als eene der schoonsten onder de schoonen, welke de hoofdstad opleverde. Wel was de kleur van haar weelderige, fijne, goudblonde haren, die 't ovaal van haar gelaat tusschen twee zware tressen insloten, een weinig overhellend naar 't rosse; maar ook bezat haar vel die doorschijnende blankheid, aan de roodharigen eigen: haar trekken waren regelmatig, zonder dat een enkele scherpe of hoekige lijn de frissche rondheid van het gelaat bedierf: haar oogen waren van 't schoonste violetblaauw, en zoo donker, dat zij 's avonds zwart schenen, en op haar wangen bloeiden de liefelijkste lenterozen. Haar zwanehals verhief zich boven een kloeke, maar onberispelijke gestalte, en al hare bewegingen werden met natuurlijken zwier en losheid volbracht. Waar zij zich vertoonde moest zooveel majesteit, aan zooveel liefelijkheid gepaard, reeds bij den eersten opslag ieders opmerkzaamheid wekken: zag men haar van naderbij, men gevoelde zich nog meer door haar bevalligheid opgetogen: hoorde men haar spreken, men werd verrukt door de welluidende muziek van haar stemgeluid, en leerde men haar kennen, dan verkreeg men met genoegen de overtuiging, dat in zoo schoon een lichaam ook een schoone ziel en een wakker brein gehuisvest waren.</p>
<p>Voegen wij bij dit een en ander, dat de jonkvrouwe een vrij aanzienlijk vermogen van haar ouders geërfd en dat zij van haar tante Van Doertoghe, zoowel als van haar oom Van Bassen nog vrij wat te wachten had, dan zal het wel niemand verwonderen, dat, zoolang zij in de stad was, er dagelijks heeren, met en zonder knevels of baarden, de Heerengracht op en neder wandelden, in de hoop van haar aan 't raam te zien, - aan de hekdeuren bij 't uitgaan post vatteden, zoo dikwijls haar favoriete Dominee preêkte, - naar Artis of naar 't Park trokken, als er eenige kans bestond, dat zij er komen zou, - in 't zomersaizoen op Zon<hy>-</hy><pb n="297"/>en feestdagen door het Haarlemmerhout draafden, in de hoop, dat zij, op het buitenverblijf van haar oom logeerende, in diens rijtuig wel eens rond zou toeren - en bitter in de vlucht waren, wanneer zij, gelijk nu b.v., naar Doornwijck of andere ver afgelegen plaatsen, en alzoo voor hen ongenaakbaar was.</p>
<p>Maar was er aan het voortreffelijke geheel, dat wij hier, ofschoon tot ons leedwezen, met al te fletsche kleuren, hebben pogen te schetsen, geen enkele schaduwzijde? - Zij was er ongetwijfeld; want volmaaktheden bestaan niet (behalve in enkele romans, en dan zijn die doorgaans ook onwaarschijnlijk en onuitstaanbaar); doch wie de omstandigheden kende, waarin zij van haar kindsheid af verkeerd had, kon alleen reden vinden om zich te verwonderen, dat die schaduwzijde geen donkerder tinten had. Ouderloos van haar prilste jaren, en evenzeer van haar prilste jaren het bewustzijn hebbende, dat zij door haar fortuin volkomen onafhankelijk was! - hoe licht had zij ijdel, wuft, hoovaardig, heerschzuchtig kunnen worden, al die gebreken kunnen bezitten, waar een dergelijke stelling in de maatschappij zoo licht toe vervoert. Doch dit was met haar het geval niet geweest: haar van nature gezond oordeel had haar reeds vroeg doen inzien, dat het ware geluk niet in de gaven der fortuin bestaat, ja zelfs haar de voordeelen daarvan misschien te gering doen achten, door te veel aan de bezwaren daarvan te hechten; - en van geheel anderen, ja over 't geheel van een zeldzamen aard was het gebrek - zoo het al een gebrek mocht genoemd worden - waarvan zij kon beticht worden. Dat gebrek was een al te sterk gespannen verbeelding. Van der jeugd af bezield met een onverwinlijke leerlust en zucht tot wetenschap, en daarin door niemand behoorlijk voortgeleid, had zij steeds, rijp en groen door elkander, alles gelezen wat maar stof aanbood tot voldoening van haar weetgie-<pb n="298"/>righeid. In 't bijzonder werd deze laatste getrokken naar al wat tot het bovennatuurlijke en bovenzinnelijke in betrekking stond: en zoo maakten niet alleen werken over tooverkunst en fantastische verhalen haar lievelingslektuur uit, maar schepte zij er vermaak in, zelve, zooveel zij daartoe de gelegenheid vinden kon, geheimen en verborgenheden der natuur na te vorschen en te bespieden. Hierin was nu niets laakbaars
op zich zelf, en ware Bettemie geen Bettemie, maar een jongeling geweest, dan had er een eerste geleerde uit kunnen groeien; maar nu moest bij haar een studie, die zonder behoorlijke richting of regelmaat, zonder bepaald doel, zonder verstandigen bijstand, werd voortgezet, al spoedig gevaar loopen te ontaarden in een onvruchtbaar dilettantisme, waardoor zij de wetenschap verkreeg van een schat van dingen, maar zeldzaam van praktisch nut, en meestal hoofdzakelijk dienende om de verbeelding onnoodig gaande te maken.</p>
<p>Doch het is tijd, dat wij van onze persoonsbeschrijving afstappen en tot ons verhaal terugkeeren.</p>
<p>- ‘En hoe gaat het al, Dominee?’ riep <hi rend="i">madame mère</hi>, toen Bol haar te gemoet trad, en eer hij haar een woord had kunnen toevoegen: ‘recht blijde, u eens weêr te zien: je <hi rend="i">negligeert</hi> mij heelemaal. - Dag Juffrouw Leentje! op u moet ik ook knorren: men ziet u niet meer: - en deze visite kan ik maar half meêrekenen; want als Maurits niet uit de lucht was komen vallen, zouje er niet eens aan gedacht hebben uw aanzicht hier te vertoonen, niet waar? Nu, in allen gevalle <hi rend="i">apprécieer</hi> ik je vriendelijkheid, om mij met zijn overkomst te komen feliciteeren. 't Zal hem spijten, dat hij je visite mist; maar hij is uit met een vriend van hem, die hier logeert. Nu! je hebt hem al gezien: zijn pak staat hem goed, niet waar? - Maar ga toch zitten, Dominee! - Wilje niet liever in de <hi rend="i">rockingchair</hi>, Juffrouw Leentje? - O neen! dat 's waar ook, daar
<pb n="299"/>houje niet van. Och! Katoo! schuif dien grooten teenen stoel eens bij, voor Juffrouw Leentje! - En is dat nu je <hi rend="i">logée</hi>, Dominee? <hi rend="i">Elle est vraiment très-jolie</hi>.’ (Deze Fransche woorden werden in Dominees oor gefluisterd; doch luid genoeg dat ieder 't hooren kon). ‘'t Zal mij aangenaam wezen, nader kennis met u te maken, Juffrouw! Je zult wel blij zijn, dat je schooltijd om is. - Och! Katoo, geef juffrouw...hoe heet de juffrouw ook weêr?...O ja! juffrouw Zevenster...een taboeretje. - Weetje wel, Dominee, dat ik je ook al beknorren moest, dat je met je <hi rend="i">logée</hi> bij Louis bent geweest en niet eerst hier op 't kasteel? wie op Hardestein zijn tent neêrslaat, behoort te beginnen met aan de oude Mevrouw gepaste hulde te komen brengen. - Maar lieve menschen, ga toch zitten! anders belet je 't mij te doen.’</p>
<p>- ‘Mevrouw weet toch,’ zeide Bol, die geduldig het tijdstip had afgewacht, tot de woordenstroom was uitgeloopen en ieder zijn zitplaats genomen had, en nu op haar laatste verwijt antwoord gaf, ‘dat Louis in dit bijzonder geval de eerste brieven had.’</p>
<p>- ‘Ja dat 's waar ook,’ zeide Mevrouw: ‘Louis is een van de voogden, of hoe moet ik ze noemen? een kluchtige historie! <hi rend="i">Mais n'en parlons pas</hi>. Maar je hebt mij nog niet gezeid, hoe je Maurits vindt.’</p>
<p>Bol had kunnen antwoorden, dat zij hem daartoe de gelegenheid nog niet gegeven had; maar hij deed dit natuurlijk niet.</p>
<p>- ‘Wel!’ zeide hij: ‘wakker als altijd, met zijn oude gezicht en, naar ik vertrouw, hetzelfde onverdorven hart. Nu hoop ik maar, Mevrouw, dat je spoedig een vrouw voor hem vindt, die al de hoedanigheden in zich vereenigt, welke <hi rend="i">door u</hi> in een schoondochter kunnen verlangd worden.’</p>
<p>De predikant sprak deze woorden niet geheel zonder inzicht uit en drukte vooral op de kursief gestelde woorden.
<pb n="300"/>Hij hoopte, dat Klaasje er uit begrijpen zou, hoe zij dus nooit aan de gestelde eischen zou kunnen beäntwoorden, en, al was zij vlak in de nabijheid van de vrouw des huizes geplaatst, was 't niet aan haar, dat Mw. van Hardestein dacht, toen zij het volgende antwoordde op de aanmerking van Bol.</p>
<p>- ‘O! indien 't van mij afhing, ik zou niet ver behoeven te zoeken.’ - Hier werden de wangen van de freule Van Doertoghe met een schier onmerkbaar en vluchtig rood bedekt. ‘Maar,’ vervolgde zij, ‘wij zijn niet in Frankrijk, waar de ouders het huwelijk hunner kinderen schikken. Maurits zal zelf wel zoeken, en hij is verstandig genoeg om goed uit zijn oogen te zien.’</p>
<p>- ‘O! geen nood,’ zeî Leentje, die 't niet onnoodig achtte, mede een lood in 't zakje te werpen: ‘hij zal weten wat hij schuldig is aan zijn rang en geboorte en geen keus doen, die hij niet zou kunnen verantwoorden. Nu zijn broeder geen kinderen heeft, rust op hem de taak, te zorgen dat het geslacht in stand blijve.’</p>
<p>Bol had intusschen gelegenheid gevonden, zich bij Bettemie naar de gezondheid van Mw. Van Doertoghe te informeeren.</p>
<p>- ‘Zie eens!’ zeide Mevrouw, zonder op het gezegde van Leentje te antwoorden, omdat haar gedachten weder een anderen loop hadden genomen; ‘zie eens, wat Betsy’ - zij verkoos Mejw. Van Doertoghe geen Bettemie te noemen - ‘wat Betsy mij daar voor de <hi rend="i">fancy-fair</hi> heeft medegebracht:’ en, een graauw-papieren pak openende, dat voor haar op tafel lag, bracht zij daaruit een fraai geborduurd kraagje te voorschijn, benevens een - natuurlijk nog onopgemaakt - vuurscherm, met vloszijde bewerkt, en een beursje: van welke voorwerpen het eerste door Bettemie, het tweede door eene harer vriendinnen, en het derde door Mw. Van Doertoghe bewerkt was.</p>
<pb n="301"/>
<p>- ‘O! dat is prachtig!’ riep Leentje: ‘dat is een fraai patroon,’ - en Klaasje, nu voor 't eerst moed vattende om zich in 't gesprek te mengen, stemde de gegeven lofspraak volkomen toe. Ja zij dorst zelfs wagen, een vraag te doen betreffende de wijze van bewerking van een der voorwerpen, op welke vraag terstond door Bettemie op de meest voorkomende wijze geäntwoord werd. Juffrouw Tronck, of Katoo, gelijk Mevrouw haar noemde, die een eerste professor in 't vak van handwerken was, leî een oogenblik haar breiwerk op zijde en wendde zich van het theeblad af om ook haar advies te geven, en zoo waren alle tongen losgemaakt en ieder op zijn gemak.</p>
<p>- ‘Kom!’ zeide eindelijk Bettemie, wie de lofspraken, aan haar werk geschonken, begonnen te verveelen: ‘je zoudt mij ijdel maken, door zoo hoog op te vijzelen wat eigentlijk geen andere dan de negatieve verdiensten heeft van niet slordig of scheef bewerkt en niet vuil te zijn.’</p>
<p>- ‘De Freule heeft volmaakt gelijk,’ zeide Bol: ‘en al erken ik gaarne, met al de dames, de zorg, die zij aan dezen arbeid besteed heeft, en die uit de netheid der uitvoering blijkt, zoo spijt het mij ook thans weêr, hetzelfde gevoel van leedwezen te moeten ondervinden, dat mij telkens bekruipt, wanneer ik dergelijke kunstverrichtingen zoo hoog hoor ophemelen.’</p>
<p>- ‘Een gevoel van leedwezen?’ vroeg Mevrouw, verwonderd opkijkende.</p>
<p>- ‘Och ja! want men maakt zich bij die gelegenheid doorgaans aan grove ondankbaarheid schuldig.’</p>
<p>- ‘Aan ondankbaarheid! en jegens wie?’ vroegen om strijd de dames.</p>
<p>- ‘Wel!’ hernam hij, zou het niet ondankbaar zijn, aan den boekverkooper, die een fraai gedicht netjes uitgeeft, of aan den lezer, die het op passende wijze voordraagt, uitbundigen lof toe te zwaaien, en den schrijver geheel te
<pb n="302"/>vergeten? - En berust ook, waar 't een voltooid handwerk betreft, niet de hoofdverdienste doorgaans bij hem, aan wien 't minst gedacht wordt, den man - de vrouw misschien - wiens of wier scheppend vernuft en kunstige berekening het patroon in 't wezen riep, dat men heeft nagevolgd? Waarlijk, ik word er mistroostig onder, als ik denk aan een arme sukkel - misschien een jonge, ouderlooze weeze, - die zich dag aan dag moet uitsloven om iets nieuws te bedenken, ten einde aan de onverzadelijke behoefte van het publiek te voldoen, en die wellicht, op een eenzaam zolderkamertje, zonder vuur, op een houten schabel gezeten, met verkleumde handen en slechte hulpmiddelen, bij het flaauwe schijnsel van een walmend lampje, de vrucht van haar vernuft uitwerkt, zonder ander loon dan den karigen penning, dien men haar voor haar moeite betaalt en die naauw toereikende is om haar in 't leven te houden, en zonder dat zelfs haar naam ooit bekend wordt bij de duizenden, die haar kunstwerk in handen krijgen; terwijl de jonge schoone, die geen zwaarder taak heeft dan om, in een goed gestookte kamer, in een <hi rend="i">easy chair</hi> gedoken, bij 't heldere lamplicht het voor haar geplaatst model mannetje voor mannetje na te volgen, haar bedrevenheid hoort verheffen, als had zij wonder wat verricht. Wat dunkt u, heb ik zulk een groot ongelijk, lieve Dames? en zou er niet van uwe zijde iets gedaan kunnen worden, om het onrecht te vergoeden, waarover ik mij beklaag?’</p>
<p>- ‘Dominee heeft gelijk,’ zeide Bettemie: ‘ik had daar nooit over doorgedacht.’</p>
<p>- ‘Wel!’ zeide Leentje, die den uitval van haar broeder ongepast vond, en toonen wilde, dat zij althans beter haar wereld wist: ‘de menschen, die de patronen maken, worden er voor betaald, en wat hebben zij dan verder te vorderen? 't Is immers net zoo gesteld met alle modemaaksters en met alle ambachtslui, die wat nieuws bedenken?
<pb n="303"/>En denkje, dat die er zich over bekommeren of hun naam bekend wordt, als zij er maar wat aan verdienen?’</p>
<p>- ‘Ik geloof ook, dat Dominee wat onbillijk is,’ zeî Mw. van Hardestein: ‘het patroon wordt dikwijls geprezen, soms meer dan het verdient: en dan, als Dominee eens zag, hoe jammerlijk er over 't geheel gebroddeld wordt door degenen die de patronen naborduren, dan zou hij bekennen, dat degenen, die haar werk netjes en zonder fouten afmaken, wel een prijsje verdienen. En dan! wie weet, of die patroonteekenaars, die je zoo beklaagt, Dominee, wel ooit iets uitvinden en niet altijd zelve een model voor zich hebben? Dat zieje nu immers aan de Westindische mandjes, wat die lieden zonder opvoeding weinig smaak toonen als zij geen goede modellen hebben: ja 't spijt mij nog altijd, dat mijn plan betreffende die mandefabriek te Paramaribo niet is doorgegaan.’</p>
<p>Juffrouw Katoo had gedurende deze redeneering insgelijks een batterij klaar om tegen Dominee los te branden: te recht oordeelende dat zij hem krachtiger met de stukken dan met woorden bestrijden kon, was zij even naar de aangrenzende zaal gewipt, had het laatste nummer van 't <hi rend="i">Journal des demoiselles</hi> gekregen en snel doorbladerd, en leî het nu opengeslagen voor Bol; terwijl zij hem met den vinger een periode wees, die achter de beschrijving van een borduurwerk voorkwam.</p>
<p>‘<hi rend="i">Cette broderie est sortie de l'atelier de madame Lagrange</hi>,’ las Bol, overluid: ‘nu! als ik van alle kanten den wind van voren krijg, en Juffrouw Katoo met citaten aankomt, zal ik wel de vlag dienen te strijken. Alleen zij het mij nog vergund, te doen opmerken, dat madame Lagrange, de eenige die hier genoemd wordt, zeker zelve het patroon niet heeft uitgedacht, en dus met den lof gaat strijken, die aan een andere toekomt: ja, wat erger is, zij maait de rijke vruchten van wat een ander gezaaid heeft.
<pb n="304"/>Laat mij met vrede met uw madame Lagrange,’ vervolgde hij, op kluchtigen toon: ‘de naam van madame Lagrange verdient evenmin tot het nageslacht over te gaan als die van den kunstkooper, die een schilder in zijn soldij houdt, wiens arbeid hij schraal betaalt en duur aan een liefhebber verkoopt. Laat mij met vrede met Madame Lagrange, zeg ik nogmaals: liever nog dan haar, zal ik mij dan getroosten, de fraaie vingertjes te bezingen, die het doode stof bereiden en, zij het naar een voorgelegd patroon, leven schenken aan het onbezielde stramien en aan het naakte doek. Doe ik nu geen <hi rend="i">amende honorable?</hi>’</p>
<p>- ‘Wat toch niet beletten zal,’ zeî Bettemie, voor wien Bol een orakel was, ‘dat ik de te-recht-wijzing in mijn gedachten zal houden en, wanneer ik ooit een fraai handwerk hoor prijzen, zal trachten na te vorschen, wie het heeft uitgevonden.’</p>
<p>- ‘Braaf zoo!’ zeide Bol.</p>
<p>- ‘Ongelukkig zulje niet in de gelegenheid komen, je voornemen ten uitvoer te brengen, lieve Betsy!’ zeî Mw. van Hardestein, ‘althans niet in Amsterdam: wie maakt daar ooit patronen? al wat van dien aard is komt immers van Parijs.’</p>
<p>Hoe gaarne had Klaasje, had zij maar gedurfd, hier aan Mevrouw verteld, dat zij 't mis had. Al dien tijd, sedert dat Bol zijn schildering van de arme teekenares begonnen was, had zij gedacht aan zekere bleeke, stille, ziekelijke juffrouw, die, toen zij, Klaasje, bij vrouw Ruffel woonde, op een bovenkamertje, in 't zelfde huis, patronen zat te teekenen en borduurwerk af te maken voor dames, die 't zelve niet doen konnen, die juffrouw, die altijd zoo bescheiden en vriendelijk was, zoo geheel anders als de overige wijkgenooten, voor wie zij, Klaasje, zoo dikwijls, somtijds voor een cent, doch ook wel voor niemendal, een boodschap gedaan, en wol, sajet, of andere kleine benoodigd-<pb n="305"/>heden in de buurt gehaald had, en die haar 't eerst had leeren knoopen; en zij peinsde er over, hoe die juffrouw, indien zij nog leefde, een geschikt voorwerp zou zijn om in de goedgezindheid der Freule Van Doertoghe te worden aanbevolen. - Zij werd uit die overpeinzingen opgeschrikt door een vraag, die Mw. van Hardestein tot haar richtte, die, even als haar schoondochter den avond te voren, wilde weten of Juffrouw Zevenster veel aan de muziek deed.</p>
<p>- ‘Nu,’ zeide zij, na het bekomen van een bevestigend antwoord: ‘dat is goed: dat moeten de Dames Prawley hooren, dan organizeeren zij vast een muziek-<hi rend="i">soirée</hi>: - dat zijn eerste <hi rend="i">musiciennes</hi>, Juffrouw Zevenster. - Maar zeg eens, Bettemie, doe jij er in 't geheel niet meer aan?’</p>
<p>- ‘Neen Mevrouw! ik heb mijn piano weggegeven,’ antwoordde Bettemie.</p>
<p>- ‘O foei! hoe jammer,’ zeî Juftrouw Katoo: ‘en waarom dat, als ik vragen mag?’</p>
<p>- ‘Om een heele eenvoudige reden,’ zeî Bettemie: ‘ik heb meer vermaak in het teekenen, en, als men in twee kunsten wil slagen, loopt men gevaar, in allebei een brekebeen te blijven.’</p>
<p>- ‘Neen, ik ben 't met Katoo eens,’ zeî de Douairière: ‘'t is jammer: je hadt er immers zooveel aanleg voor.’</p>
<p>- ‘Mevrouw is wel goed,’ zeî Bettemie: ‘maar zij zal mij veroorloven, op dat punt van haar te verschillen. Bovendien, ik ben voorgoed van alle liefhebberij voor 't spelen genezen.’</p>
<p>- ‘En hoe kwam dat?’ vroeg Bol, aan den toon, waar zij op sprak en die niet vrij was van eenige bitterheid, zeer goed bemerkende, dat er een bepaalde aanleiding voor het gezegde bestond.</p>
<p>- ‘Och!’ hernam Bettemie: ‘'t kan mij niet schelen wie 't hoort: het was op een soirée bij Mevrouw Van
<pb n="306"/>Marsden, en er werd muziek gemaakt. - Daar werd gezongen en gespeeld, ook door lieden, die er buitengewoon in uitmuntten. Daar liet ik mij ook bepraten, iets te spelen. 't Was heel middelmatig, dat ik mij daarvan kweet: - nu! dat wist ik vooruit; doch iedereen deed naar vermogen meê, en ik wilde niet, dat men mij van <hi rend="i">affectatie</hi> zou beschuldigen. Goed: ik speel mijn stuk: - en daar volgt een daverend handgeklap en bravoos zonder eind. Ik ging naar mijn plaats terug; maar tevens met het vaste voornemen, nooit meer een hand op het klavier te zetten.’</p>
<p>- ‘En dat waarom niet?’ vroeg Leentje.</p>
<p>- ‘Omdat ik geen beter bewijs kon verlangen van mijn onbekwaamheid, dan juist die overdreven toejuichingen. Een goedkeurend knikje, een eenvoudig “dank je voor je welwillendheid,” was al waar ik aanspraak op had mogen maken. Nu waren mij de toejuichingen òf een <hi rend="i">persiflage</hi>, òf een teeken, dat men mij voor mal genoeg hield om ze voor goede munt op te nemen: - in elk geval, een beleediging; - genoeg om mij te doen besluiten, er mij niet weêr aan te wagen.’</p>
<p>- ‘Freule! Freule!’ zeî Bol, met den vinger dreigende: ‘school er niet wat gekrenkte hoogmoed in dat besluit? - Maar dat 's 't zelfde: 't zijn geen kleine zielen, die <hi rend="i">aut Caesar aut nihil</hi><note n="1)" place="foot">‘Of Keizer, of niets.’</note> zeggen.’</p>
<p>- ‘Maar je zoudt toch nog wel voor je eigen plezier kunnen spelen,’ merkte Mw. van Hardestein aan.</p>
<p>- ‘Och! de opoffering is niet groot,’ zeî Bettemie: ‘ik hoor liever goede muziek door anderen maken, dan middelmatige, die ik zelve te-weeg-breng. Maar bovendien, ik kan nu, als men mij vraagt, wat te spelen, met een gerust geweten zeggen, dat ik er niets meer aan doe.’</p>
<p>- ‘Dat is óók waar,’ zeî de Douairière, ‘en nu, zoo
<pb n="307"/>niemand meer thee wil, stel ik aan de vrienden voor, een kleine wandeling te doen. Ik moet uw oordeel hebben, Dominee, over een nieuwen aanleg, dien ik maken wil. Zocher heeft mij een fraai plan voorgelegd; maar wij twisten nog over een groep boomen, die hij weg wil hebben en die ik bewaren wil. Ik zeg altijd, men hakt een boom in een kwartier om, en er is een eeuw noodig om hem zijn wasdom te doen bereiken. - Maar eerst moet Juffrouw Zevenster mijn <hi rend="i">conservatory</hi> eens zien.’</p>
<p>Het gezelschap wandelde de fraaie kweekkamer in, waar het jonge meisje, ter wier eere zulks geschiedde, niet weinig stof vond zich te verwonderen over den rijkdom van tropische gewassen en andere keurige planten, hier aanwezig, en waarvan zij zich nimmer een denkbeeld had kunnen maken. Terwijl zij nu hier in verrukking stond te turen op een prachtigen palmboom, en <hi rend="i">madame mère</hi>, die haar tot dien tijd met haar gewone woordenrijkheid de planten en bloemen genoemd en er over uitgeweid had, een poos van haar zijde teruggetreden was, om iets aan Bol te vertellen, kwam Mejw. Van Doertoghe haar op zijde.</p>
<p>- ‘'t Is hier alles lief geschikt, niet waar?’ vroeg zij op minzamen toon.</p>
<p>- ‘O zeker, Freule!’ antwoordde Klaasje: ‘ik heb gisteren de verzameling op Klein Hardestein gezien, en toen dacht ik, dat de wereld niets schooners kon opleveren; maar nu merk ik, dat er nog fraaier dingen te kijken zijn, en waar ik nooit van gedroomd had. Men kan zich hier volkomen voorstellen onder een tropische luchtstreek te zijn.’</p>
<p>- ‘Behalve altijd,’ hernam Bettemie, ‘dat de boomen en planten, die wij hier in een stookkas zien, daar in 't wild groeien, wat toch nog iets anders is. Wat mij betreft,’ voegde zij er fluisterend bij, ‘ik hou meer van de bloemen en boomen, die zich vrij in de open lucht ontwikkelen: dat zal u nu misschien vreemd voorkomen in iemand, die
<pb n="308"/>gewoon is, te Amsterdam te leven; maar 't is toch zoo. Bij mij gaat niets boven 't genot van buiten en in de vrije natuur te zijn.’</p>
<p>- ‘O! dat ben ik volkomen met u eens, Freule!’ zeide Klaasje: ‘en ik schrik al tegen 't oogenblik, dat ik dit heerlijk oord weêr zal moeten verlaten.’</p>
<p>- ‘En waar gaje dan naar toe, zoo de vraag niet onbescheiden is?’ vroeg Bettemie.</p>
<p>- ‘Dat weet ik nog niet,’ antwoordde Klaasje, terwijl zij een kleur kreeg en met moeite een zucht onderdrukken kon.</p>
<p>- ‘O vergeef mij!’ zeî Bettemie, insgelijks kleurende: ‘ik geloof dat ik werkelijk onbescheiden geweest ben. Maar je gaat toch nog vooreerst niet heen, niet waar?’</p>
<p>- ‘O! ik hoop nog wel een week of wat te blijven, Freule!’ antwoordde Klaasje.</p>
<p>- ‘Nu! dat 's best!’ hernam Bettemie: ‘dan moetje maar goed van de gelegenheid gebruik maken, en wij moeten elkander dikwijls zien. Ik zal je eens komen afhalen met mijn <hi rend="i">chaisje</hi>.’</p>
<p>- ‘'t Is heel vriendelijk, Freule!’</p>
<p>- ‘Neen, als je mijn voorstel aanneemt en omgang met mij verkiest te hebben, dan moet je niet stijf tegen mij zijn, en dan geen “Freule,” hoor! Ik heet Bettemie, en jij?’</p>
<p>- ‘Klaasje,’ antwoordde het jonge meisje, nogmaals kleurende over de minzaamheid van haar nieuwe kennis.</p>
<p>- ‘Klaasje!’ herhaalde Mw. van Hardestein, die zich juist weder naar haar toe gewend had: ‘<hi rend="i">fi donc!</hi> Dominee, hoe heb jelui zoo'n akeligen naam voor haar kunnen uitdenken?’</p>
<p>- ‘Je weet toch, Mevrouw!’ antwoordde hij halfluid, ‘dat Sint-Nikolaas haar patroon is.’</p>
<p>- ‘Welnu!’ hernam Mevrouw: ‘dan konje haar im-<pb n="309"/>mers een naam geven, die 't even goed uitdrukte en liever klonk. Waarom niet Nicolette?’</p>
<p>- ‘Zoo heette zij op school,’ hernam Bol: ‘maar ik beken, dat ik aan den naam gehecht was, dien zij 't eerst gedragen heeft.’</p>
<p>- ‘Welnu!’ zeide Mevrouw: ‘dan moet zij aan den naam van Nicolette al lang gewend zijn, en weg met Klaasje! Ik wil haar herdoopen, even als ik de Freule, van Bettemie, in Betsy heb verdoopt.’</p>
<p>- ‘Mevrouw wil ons volstrekt denationaliseeren,’ zeî Bettemie: ‘van mij <hi rend="i">an Englishwoman</hi> en van Juffrouw Zevenster een <hi rend="i">Française</hi> maken.’</p>
<p>- ‘Wat uwe verdooping betreft, Freule!’ zeide Bol: ‘daarover heb ik geen bevoegdheid mij uit te laten; maar ten opzichte van mijn pupil geloof ik werkelijk, dat Mevrouw gelijk heeft. <hi rend="i">Va donc pour Nicolette!</hi>’</p>
<p>Hij was, bij 't nadenken over de aanmerking door Mw. van Hardestein gemaakt, tot de overweging gekomen, dat het vrij onverschillig was, hoe de schatrijke en aanzienlijke Jonkvrouw Van Doertoghe heette, maar dat zijn pleegkind, reeds zoovele voorrechten missende, liever geen naam moest dragen, die zoo boersch klonk, en daardoor, telkens als hij werd uitgesproken, aan de lieden als 't ware toeriep: ‘hier hebje een meisje zonder afkomst of geboorte.’</p>
<p>- ‘En nu, aan 't wandelen!’ riep Mevrouw uit, terwijl zij haar hoed en parasol aannam, die Katoo inmiddels gehaald had, bij welke gelegenheid deze laatste meteen Mimi, Chéri en Bijou in huis gebracht had, die niet mede mochten wandelen zoodra men verder ging dan 't groote grasperk bij 't huis, ten einde door hun gekef de jonge hazen niet schuw te maken.</p>
<p>Het gezelschap trad nu de breede, ter weêrszijde met prachtige marmeren vazen voorziene trappen af, om de wandeling te beginnen: Mevrouw ging als wegwijster met
<pb n="310"/>den predikant vooruit: Leentje en Katoo volgden hen, en de twee jonge meisjes, die, gelijk Mevrouw aanmerkte, juist een spannetje vormden, sloten den optocht.</p>
<p>- ‘En nu,’ vroeg Bettemie, zoodra zij op weg waren, ‘hebje er iets tegen, mij Bettemie te noemen? Geen Betsy, hoor! Bettemie heette mijn moeder, en zoo wil ik ook blijven heeten.’</p>
<p>- ‘Al te vriendelijk van u, Freule!’ antwoordde Nicolette - gelijk wij haar in 't vervolg ook maar zullen noemen.</p>
<p>- ‘Alweder!’ riep Bettemie, haar vinger dreigend opheffende.</p>
<p>- ‘Ik verlang niets liever,’ hernam Nicolette, een weinig bedeesd: ‘maar past het mij wel? mag ik u als mijn gelijke behandelen? ik, die maar een meisje ben, uit medelijden opgebracht, en die weldra in een ondergeschikte betrekking zal moeten komen?’</p>
<p>- ‘Welnu!’ zeide Bettemie: ‘dan kunje, zoo als ik straks zeide, niets beter doen dan u goed te vermaken zoolang je hier zijt, en maar te denken: “komen die tijden, dan komen die plagen.” En wat je geboorte of je gebrek aan rijkdom betreft, dat doet er in mijn oogen niets toe: ik vraag het u, omdat je goede manieren hebt en een voorkomen, dat mij bevalt: en anders zou ik het niet doen. Wat hebje nu daarop te antwoorden?’</p>
<p>- ‘Niets ter wereld meer, Bettemie!’ zeî Nicolette, de hand drukkende, die het lieve meisje haar toestak, en terwijl haar een traan in 't oog welde.</p>
<p>- ‘Nu! dat is goed,’ hernam Bettemie: ‘en vertel mij nu eens: op welke kostschool benje geweest?’</p>
<p>Geheel op haar gemak gezet door den hartelijken toon van haar nieuwe vriendin, begon Nicolette onbeschroomd van het leven te vertellen, dat zij bij Mw. Zilverman leidde, en weldra waren de beide meisjes aan 't snappen,
<pb n="311"/>als of zij elkander jaren gekend hadden. Wij zullen haar zich te zamen laten vermaken, en ons evenmin ophouden bij de twee andere juffrouwen, die druk over huishoudelijke zaken redeneerden, maar liever het gesprek gaan beluisteren, dat tusschen Mw. van Hardestein en den predikant gevoerd werd.</p>
<p>- ‘Wel, Dominee!’ zeî de Douairière: ‘wat treft dat ongelukkig, dat Maurits juist van huis is, nu Betsy hier een vizite doet. Men zou zeggen: haar gevoel van sympathie is sterker dan het zijne; want zij schijnt geroken te hebben, dat hij hier was: en hij niet, dat zij komen zou.’</p>
<p>- ‘En vermoedelijk,’ zeide Bol, ‘was zij zoomin bewust van zijne komst als hij van de hare.’</p>
<p>- ‘Als ik u zeî, Dominee, 't is sympathie, die haar hier gedreven moet hebben. Hebje wel gemerkt, dat zij kleurde, toen je van hem sprak? O! ik ben overtuigd, dat zij den jongen liefheeft: - en wie zou hem ook niet liefhebben, Dominee? Zij kon voorwaar haar affekties minder gelukkig plaatsen.’</p>
<p>- ‘Mevrouw zou dus een huwelijk tusschen hen beiden gaarne zien?’ vroeg Bol, vooruit ziende, dat hij de konfidentie toch niet zou kunnen ontsnappen.</p>
<p>- ‘O ja!’ antwoordde de Douairière: ‘'t is een lieve meid, goed opgevoed en vermogend ook, al behoeft Maurits daar zoo precies niet op te zien. - 't Is wel waar, zij is niet van ouden adel, alleen van een Amsterdamsche regeeringsfamilie; maar haar vader was toch Jonkheer, en verscheiden leden van haar familie zijn vermaagschapt met de oudste geslachten uit het Sticht en uit Gelderland. - Je zult zeggen, ik ben zelve maar een planters dochter; - hoewel, mijn voorouders behoorden tot den adel van Champagne, en mijne moeder was een Barones: - en ook, zoo de vader van Maurits zich gemésallieerd had, toen hij mij tot vrouw nam, dat zou een reden te meer wezen waarom
<pb n="312"/>Maurits zelf een vrouw van hooge geboorte nemen moest!’</p>
<p>- ‘Och Mevrouw!’ merkte Bol aan: ‘'t begint tegenwoordig al hoe langer hoe minder te beteekenen, of men juist zestien kwartieren bewijzen kan. 't Zal op zijn best helpen, om hem in de Balye van Utrecht plaats te geven.’</p>
<p>- ‘Nu, dat is niet te verwerpen,’ hernam de Douairière: ‘ik had eerst gedacht om de Freule van Sporkelberghe; maar die is zoo aartsdom! of om de jongste dochter van mijn neef van Littoien: die ziet er wel lief uit; maar zij is scheef: - <hi rend="i">enfin</hi>, ik ben tot de slotsom gekomen, dat Betsy 't meest geschikt voor hem is. Als Mevrouw Van Doertoghe komt te sterven...niet dat ik naar den dood van 't goeie mensch verlang, God bewaar mij! maar toch, zij krijgt haar jaren: - en, na haar dood, zou Doornwijck aan Betsy komen...dat zou voor de buurt zoo aangenaam wezen - en dan bleef er tusschen die possessie en de Hardesteinsche goederen alleen die strook, die aan den Baron van Rant toebehoort, en die was misschien nog wel te krijgen: - zoodat, alles wel beschouwd, ik moeilijk een meer <hi rend="i">sortable</hi> partij voor Maurits vinden zou. - En onder ons gezeid en gebleven, Dominee, dat Maurits hier gekomen is, is wel in zekeren zin een verrassing; maar toch, ik had hem geschreven, dat hij <hi rend="i">nu</hi> komen moest, liever dan in September; want ik wist, dat Betsy op Doornwijck komen zou, en ik dacht: “men moet het ijzer smeden terwijl het heet is.”’</p>
<p>- ‘En heeft Mevrouw hem er de reden bij geschreven waarom hij juist nu moest komen?’</p>
<p>- ‘Ja en neen: - ik heb hem die zoo wat laten raden. Ik heb hem geschreven, dat hij, terstond overkomende, <hi rend="i">mij</hi> genoegen zou doen en wellicht ook aan een ander persoon. Ik dacht, hij zal mij wel begrijpen, en, indien de zaak hem te zeer tegenstaat, zal hij het wel bewijzen, door weg te blijven. Ik was daarom dubbel blijde, toen ik hem
<pb n="313"/>gisteren avond voor mij zag; want dat bewees toch, dunkt mij, dat hij geen bepaalde aversie van mijn plan heeft.’</p>
<p>- ‘Mevrouw meent alzoo,’ zeide Bol, ‘dat de beide jonge lieden elkander genegen zijn.’</p>
<p>- ‘Wel zeker! gingen zij niet in 't vorige jaar altijd op den meest vertrouwelijken voet met elkander om?’</p>
<p>- ‘Ongetwijfeld; doch dat bewijst nog geen liefde. Zij mochten elkander goed lijden; maar juist die ongedwongen toon, die tusschen hen heerschte, zou mij hebben doen denken, dat er wel oprechte genegenheid, maar geen gevoel van meer teederen aard tusschen hen bestond.’</p>
<p>- ‘'t Is best mogelijk, dat je gelijk hebt, Dominee. - Zieje, als ik mijn oprechte meening zeggen moet, dan geloof ik, dat hij vooralsnog, zoomin op haar, als op iemand, bepaald verliefd is, en daarom zou ik het dubbel zaak achten, dat hij spoedig een huwelijk sloot gelijk dit, eer hij misschien zijn affekties misplaatste, wat toch zoo dikwijls bij de jonge lieden het geval is, en op het een of ander burgermeisje verliefde; - maar je luistert niet naar hetgeen ik zeg, Dominee!’</p>
<p>- ‘In-tegendeel! ik luister maar al te wel...ik wil zeggen, zeer aandachtig,’ zeide Bol.</p>
<p>De waarheid was, dat hij, onder 't spreken van de Douairière, bij zich zelven was gaan overwegen, dat, zoo inderdaad Maurits liefde voor de Freule Van Doertoghe kon opvatten, hij, Bol, geen zorg meer behoefde te hebben voor een vrijaadje met Nicolette, en vervolgens zich zelven verwijtend had toegevoegd, dat het noch zijne rust, noch die van Nicolette, maar 't ware belang van den Jonker en van Bettemie waren, waarover thans gehandeld werd en zijn gedachten gevraagd werden. Al deze overdenkingen hadden hem werkelijk minder oplettend doen worden op de woorden van <hi rend="i">madame mère</hi>, en zijn verstrooidheid bleek haar uit het antwoord, dat hij gegeven had.</p>
<pb n="314"/>
<p>- ‘Maar al te wel!’ herhaalde zij, op een toon van geraaktheid: ‘wat bedoelje daarmeê, Dominee? - Mij dunkt toch, dat ik een onderwerp van eenig gewicht behandelde, en ik meende, dat het ook bij u belangstelling wekte. - Of heb ik iets gezeid, dat zoo gek was?’</p>
<p>- ‘In-tegendeel, Mevrouw!’ hernam hij: ‘en ik moet uw toegevendheid inroepen. Juist dat gewicht van het onderwerp bracht mij aan het peinzen, en deed mijn gedachten een oogenblik afdwalen. Vergeef mij - ik wenschte niets liever, dan dat de beide jonge lieden elkander konnen beminnen: ik geloof met u, dat het over en weêr een geschikte partij zou zijn.’</p>
<p>- ‘Wel!’ zeide zij, tevreden gesteld: ‘dan moeten wij ons best doen, hem aan 't verstand te brengen dat hij haar vraagt.’</p>
<p>- ‘Wij?’ herhaalde Bol: ‘nu, ik hoop dat Mevrouw hier alleen in haar hoedanigheid van Vrouwe van Hardestein het meervoud bezigt, en niet als om te kennen te geven, dat ik mij insgelijks met deze zaak bemoeien moet.’</p>
<p>- ‘Bemoeien en bemoeien is twee,’ zeî Mevrouw, weder eenigszins geraakt: ‘ik meen, als Maurits b.v. u om raad vraagt...’</p>
<p>- ‘Zou Mevrouw in ernst meenen?’ vroeg Bol, haar scherp aanziende, ‘dat een jonge tweede luitenant omtrent de keuze eener vrouw den raad zou gaan innemen van een predikant, die een goed eind over de veertig is? dat zou gewis wel de eerste reis zijn, dat zoo iets gebeurde.’</p>
<p>- ‘Je wilt mij dus in deze zaak volstrekt van geen dienst zijn?’</p>
<p>- ‘Indien Mevrouw mij eerst wilde zeggen, op welke manier, dan zou ik, naar ik geloof, haar de overtuiging kunnen schenken, dat die manier niet goed is, en nimmer tot het doel zou leiden.’</p>
<p>- ‘Weetje wel,’ zeî de Douairière, ‘dat al die bezwaren, die je er in schijnt te maken, mijn bondgenoot te
<pb n="315"/>zijn, mij haast zouden doen vreezen, dat een ander mij was voorgekomen.’</p>
<p>- ‘Een ander? en wie dan?’</p>
<p>- ‘Wel, mijn schoondochter Mietje: zij draagt het hart nog al hoog, weetje...’</p>
<p>- ‘En, naar den mensch gesproken, heeft zij er nog al recht op,’ zeide Bol: ‘een Redichem! de Redichems werden al tot den hoogsten adel des lands gerekend, toen er nog naauwlijks een Graaf van Gelre bekend was.’</p>
<p>- ‘Dat is waar,’ zeî Mevrouw van Hardestein: ‘jammer maar, dat ze nu zoo <hi rend="i">en déclin</hi> zijn. - <hi rend="i">Enfin</hi>, Mietje zal hemel en aarde bewegen om een huwelijk te bedisselen tusschen Maurits en Klara van Sporkelberghe, en zij zoekt haar man over te halen, zijn invloed op zijn broeder daartoe te gebruiken.’</p>
<p>- ‘Ik geloof niet,’ zeide Bol, ‘dat mijn Heer van Eylar zijn broeder ooit zal raden, een vrouw te nemen, voor wie hij geen neiging gevoelt. Bovendien, zoover ik hem ken, is hij met mij van oordeel, dat het met de huwelijken is als met de poëzie, die nooit goed kan uitvallen, wanneer zij bij wijze van fabriekwerk in 't leven wordt geroepen, doch die als van zelve moet voortspruiten uit hart en verstand.’</p>
<p>- ‘Ja! maar Louis, ofschoon anders zeer verstandig...je weet hoe ik op zijn oordeel afga en hem in alles raadpleeg...Louis laat zich in sommige dingen leiden door zijn vrouw: en, als deze hem beduidt, dat Betsy geen vrouw is voor Maurits, dan is hij in staat, hem die partij af te raden: en dat zou stellig uitwerking doen. Ik geloof, dat Maurits, indien hij trouwen <hi rend="i">moest</hi>, zou dobberen tusschen die twee, Klara en Betsy. Betsy is veel mooier en liever en verstandiger; dat vindt hij zelf; maar Klara is van overouden adel; en wanneer iemand, voor wiens oordeel Maurits eerbied heeft, als b.v. Louis, hem voorhoudt: “<hi rend="i">noblesse oblige</hi>: een huwelijk met haar zou ons huis relevee-<pb n="316"/>ren: Klara heeft invloedrijke relatiën...” ik weet niet: Maurits is ook niet misdeeld van ambitie, geloof ik: en hij zou misschien rekenen, 't aan zich zelf verplicht te zijn, bij het aangaan van een huwelijk het voorbeeld van de gekroonde hoofden te volgen en niet zoozeer zijn neiging, als de <hi rend="i">convenances</hi> te raadplegen...en dan dat verveelende mensch trouwen, die over niets weet te praten als over haar <hi rend="i">volière</hi>. - Ik geloof, dat het mij onmogelijk zou zijn, met haar onder een dak te wonen...en als ik een schoondochter kreeg, en wij niet harmoniëerden, zou ik genoodzaakt zijn, Hardestein te verlaten, en dat zou ik toch ongaarne doen.’</p>
<p>- ‘Ja! wat zal ik u zeggen, Mevrouw! ik geloof, dat de historie van Ruth ook daarom is bewaard gebleven, om 't zeldzame van een schoonmoeder en een schoondochter, die te zamen harmoniëerden. - Zelfs lees ik niet eens in de Schrift, dat Naomi bij de jongelui bleef inwonen. - Ten opzichte van een huwelijk voor Maurits, zal Mevrouw dienen te vragen, niet wat haar zelve best konveniëert, maar wat hij zijn geluk bevorderlijk acht; dan handelt Mevrouw volgens plicht en - wat per slot altijd op hetzelfde neêrkomt - tevens het verstandigst.’</p>
<p>- ‘En is het dan niet alleen het geluk van Maurits, dat ik beöog?’ vroeg de Gravin, maar half in haar schik met de ontvangen les: ‘als hij verstandig genoeg is, om de beste keus te doen, dan ben ik het met u eens, dat het ook het verstandigst is, hem zijn eigen weg te laten volgen; maar, al moge nu Maurits in andere zaken verstandig genoeg zijn, wanneer toch, waar het op trouwen aankomt, raadplegen knapen van dien leeftijd hun verstand? Zij volgen hun hart, of liever hun smaak, hun gril, hun verbeelding, de opwelling van 't oogenblik. Mijn Heer van Eylar placht te zeggen: zet een muts op een stok, en tien tegen een, dat je een knaap vindt, die er op verliefd raakt.’</p>
<p>- ‘Gelukkig dan, dat de mutsen thans uit de mode
<pb n="317"/>geraken,’ zeide Bol: ‘intusschen geef ik Mevrouw gaarne toe al wat zij aanvoert en nog zou kunnen aanvoeren betreffende de loszinnigheid, die de jonge lieden over 't algemeen betoonen, waar het den gewichtigsten stap huns levens betreft. Ik zal dan ook nimmer beweren, dat men hen daarbij geheel blindelings moet laten te werk gaan, dat men hun geen nutte waarschuwingen, geen dwaasheden <hi rend="i">af</hi>raden mag; alleen, Mevrouw doelde straks op <hi rend="i">aan</hi>raden: en dat moet ik blijven afkeuren. Zou Mevrouw 't zich zelve niet haar leven lang verwijten, indien Maurits ongelukkig werd ten gevolge van een huwelijk, 't welk hij, voornamelijk om haar genoegen te doen, zou hebben gesloten?’</p>
<p>- ‘Ja zeker,’ antwoordde de Douairière: ‘maar, als ik mij bepaal tot afraden en anderen raden aan, dan is er veel kans, dat ik achterlig.’</p>
<p>- ‘Ik weet het niet,’ hernam Bol: ‘de jonge lieden onzer eeuw zijn van zulk een booze natuur, dat, wanneer nummer Een hun door Vader, nummer Twee door Moeder, nummer Drie door Zuster en nummer Vier door Broeder wordt aangeprezen, zij zich aan geene dier aanprijzingen storen en trouwen met nummer Vijf, die zij zelve gekozen hebben.’</p>
<p>- ‘Mids de keuze goed zij, en Maurits eer aandoe,’ zeî de Douairière: ‘dan zal ik er mij wel in schikken.’</p>
<p>- ‘Ik geloof het waarlijk wel,’ zeî de predikant, lachende: ‘Mevrouw stelt daar nog al geen slechte voorwaarden. - Intusschen moet ik Mevrouw doen opmerken, dat, volgens hetgeen zij zelve mij de eer aandeed mij te zeggen, Maurits nog geen haast schijnt te hebben om een keuze te doen. - Waarom dan harerzijds haast gemaakt?’</p>
<p>- ‘Hebje mij niet zelf gezegd, Dominee! dat het gelukkig is voor jonge lieden, vroeg te trouwen, omdat zij daardoor voor veel gekheden bewaard blijven? En Maurits behoeft immers niet op een ambt te wachten, als zoovele anderen.’</p>
<p>- ‘Geloof mij, Mevrouw!’ zeide Bol: ‘niemand wenscht
<pb n="318"/>meer dan ik hem een beminnelijke vrouw toe; en voor zooveel ik de Freule Van Doertoghe ken, kan ik niet anders zeggen, of zij komt mij voor, aan al de vereischten te voldoen, die men in een vrouw zou kunnen verlangen: - ik ben er dus niet alleen verre van af, uw wensch, dat zij hem behagen moge, te misbillijken; maar ik stem er, wat mij betreft, van harte meê in: - alleen zal ik mij wachten, zulks aan iemand buiten u, vooral aan hem, te bekennen.’</p>
<p>- ‘Wat dan gedaan?’ vroeg Mw. van Hardestein.</p>
<p>- ‘Wat Mevrouw reeds gedaan heeft,’ antwoordde Bol: ‘aan de beide jonge lieden de gelegenheid verschaffen, elkander meermalen te zien: - en het dan verder aan de natuur en de omstandigheden overlaten.’</p>
<p>- ‘Het zou zulk een mooi paar zijn,’ zeî Mw. van Hardestein, terwijl zij even omkeek naar Bettemie, waardoor haar oog ook op Nicolette viel: ‘weetje wel, Dominee!’ zeide zij toen: ‘dat die <hi rend="i">logée</hi> van je een beeld van een meisje is.’</p>
<p>- ‘Erg genoeg, Mevrouw!’ antwoordde Bol: ‘want, daar zij noch geboorte, noch verwanten, noch middelen heeft, kan haar zulks wel vrijers, maar niet licht een man bezorgen.’</p>
<p>- ‘Arm meisje!’ zeî de Gravin: ‘maar vertel mij nu eens, onder ons, Dominee: is het wezentlijk niet bekend, wie haar ouders zijn? Louis heeft mij verteld van acht vaders, die haar hadden aangenomen: - dat is wel wat druk.’</p>
<p>- ‘En toch letterlijk waar, Mevrouw!’</p>
<p>- ‘Nu! dan kan zij toch niet zoo erg te beklagen zijn; want dan is zij toch achtmaal zoo rijk als degeen, die er maar een heeft. Je moet mij haar historie eens vertellen bij gelegenheid. - Zie! hier zijn wij nu aan de plek, waar ik een nieuwe partij wenschte aan te leggen.’</p></div>
<div type="chapter">
<pb n="319"/>
<head rend="h3">Derde hoofdstuk.</head>
<head rend="h4"><hi rend="i">Waarin men kennis maakt met den vriend van Maurits van Eylar</hi>.</head>
<p>Het gezelschap, dat tot dusverre een laan gevolgd was, die door 't geboomte slingerde, had nu een zijpad ingeslagen en een kleinen heuvel bereikt, vanwaar men een fraai uitzicht had op een vrij uitgestrekt bouwland, hier en daar met lanen van hoog opgaand geboomte doorsneden en omlijst.</p>
<p>- ‘Zie!’ zeî Mw. van Hardestein, terwijl de bezoekers een halven kring om haar heen vormden, ten einde te luisteren naar de verklaring, die zij geven zou: ‘hier loopt, ginds langs het korenveld, dezelfde beek, die het huis voorbijstroomt; maar, zoo als je bemerkt, ze loopt, tusschen twee opgehoogde kanten, in een rechte lijn van 't eene einde van 't veld naar 't andere, en men moet hier op een hoog punt staan, om te merken, dat er water in is en dat men meer dan een gewonen greppel ziet. Nu zou, volgens de teekening, haar bedding verlegd worden, zoodat zij kronkelend langs den zoom van het bosch liep: ginds, bij die eiken, zou een vijver gegraven worden, dien zij van water zou moeten voorzien...Mijn Heer van Eylar beweert, dat die in den zomer droog en drabbig wezen zou, doch in het najaar zou hij des te mooier zijn; daarnevens zou een <hi rend="i">chalet</hi> komen te staan, en...’</p>
<pb n="320"/>
<p>Hier viel een schot, vlak in de nabijheid; zoodat zij plotslings in haar beschrijving ophield, en Nicolette, die nooit zoo iets gehoord had, zich niet wederhouden kon een gil te geven, waarvoor zij een paar grimmige oogen van Juffrouw Leentje kreeg.</p>
<p>- ‘Wij zijn geen hoenders,’ riep Mw. van Hardestein met luider stem, ten einde den wellicht onvoorzichtigen schutter te waarschuwen.</p>
<p>- ‘En 't is ook buiten den jachttijd, Moeder!’ antwoordde een stem uit het bosch: terwijl men te gelijk het geritsel hoorde van struiken en heesters, waar iemand zich een weg doorheen baande, en spoedig daarop Maurits uit het geboomte te voorschijn trad. Hij was thans niet langer in monteering, maar droeg een Engelsch jachtbuis, dat reeds van lange diensten getuigde, terwijl een bonte das hem los en luchtig om den hals fladderde en zijn hoofd met een breedgeranden witten stroohoed bedekt was. Achter hem kwam een jonkman van zijn jaren, insgelijks in een buitengewaad, doch netter en zwieriger: wat niet meer dan natuurlijk was. Immers, Maurits was te zijnent en had na den eten zijn oude plunje aangetrokken; terwijl zijn metgezel, voor de eerste maal zijns levens op Hardestein zullende logeeren, had willen zorgen zich daar op fatsoenlijke wijze voor te doen, en zich een nieuw half jacht- half rijkostuum had laten maken.</p>
<p>- ‘Ik ben de overtreder, Mevrouw!’ zeî de laatstaangekomene, terwijl hij een buiging maakte voor de Gravin en tevens op het jachtgeweer wees, dat hij in de hand hield: ‘en zeker had ik mij wel gewacht, dit geweer af te schieten, indien ik had kunnen vermoeden, dat Mevrouw met haar gezelschap zoo dicht in de buurt kon zijn. Ik hoop, dat ik niemand heb doen schrikken.’ Hier maakte hij een tweede buiging, deze reis voor 't geheele gezelschap.</p>
<p>- ‘Mijn vriend Drenkelaer is volkomen zonder schuld,’
<pb n="321"/>zeî Maurits: ‘'t was mijn geweer, dat ik hem even te voren had ter hand gesteld om zijn behendigheid te beproeven: - en 't is op mijne aansporing, dat hij dat schot gelost heeft.’</p>
<p>- ‘'t Is wel,’ hernam zijn moeder: ‘maar je moet nu ook eens er aan denken, dat ik niet alleen ben.’</p>
<p>- ‘'t Is waar ook,’ zeide Maurits, lachende en meteen de hand aan Bol gevende: ‘neem het mij niet kwalijk, Dominee!’</p>
<p>- ‘Wat zou ik kwalijk nemen?’ vroeg Bol: ‘rechtvaardigheid gaat boven beleefdheid, en je handelt wel, eerst den eenen vriend voor een onbillijken blaam vrij te waren, en dan de andere vrienden te groeten.’</p>
<p>- ‘En Bettemie ook hier!’ riep Maurits, naar de schoone bezoekster toegaande, die hem haar hand reeds toestak: ‘wel <hi rend="i">dat</hi> is een aangename verrassing. Dames!’ vervolgde hij, met een vluchtige buiging tegen de overigen. ‘En nu, vergunt mij, u mijn vriend Drenkelaer voor te stellen, griffier bij de rechtbank te Marlheim’, - hier schudde de voorgestelde persoon het hoofd en maakte een afwijzend handgebaar, als wilde hij te kennen geven, dat Maurits zich vergiste in den titel, dien hij hem toekende: - ‘die even als ik verlof heeft, maar niet, even als ik, een lief moedertje, bij wie hij het kan gaan doorbrengen, en daarom mijn uitnoodiging wel heeft willen aannemen, om mij op Hardestein gezelschap te komen houden...zoolang het er hem niet verveelt.’</p>
<p>- ‘Dan zal Mevrouw lang met mij opgescheept zijn, vrees ik,’ zeî Drenkelaer, met een vrolijken lach: ‘maar, ga voort, als 't u belieft.’</p>
<p>- ‘Dominee Bol! - Juffrouw Leentje Bol! - Juffrouw Zevenster! - Freule Van Doertoghe,’ zeî Maurits, bij de rij afgaande.</p>
<p>Juffrouw Leentje boog bij deze voorstelling hals en hoofd;
<pb n="322"/>Bettemie even het bovenlijf en Nicolette neeg. Bol, wien het niet onverschillig was, wie de vriend, en nog wel, naar 't scheen, de intieme vriend van Maurits was, nam Drenkelaer met eenige aandacht op. De jongeling had een alleszins gunstig voorkomen: hoezeer niet zeer groot, was hij welgemaakt, had een gezonde kleur, lichtblond haar en knevels, en zeer fijne, misschien wat te meisjesachtig gevormde trekken. In zijn lichtblaauwe oogen lag een ongemeen zachte, ja eenigszins weemoedige uitdrukking: en toch was er in die oogen iets, dat Bol niet beviel, al wist hij zich zelven geen rekenschap te geven van de reden. Hij dacht, als hij er op staarde, onwillekeurig aan een magneet, aan elektrieke vonken, aan den boa, aan Meduza, aan allerlei fantastische wezens: hij bestrafte zich zelven over den onwillekeurigen weêrzin, dien hem die oogen inboezemden: hij vond dien onbillijk, onkristelijk zelfs - en toch, hij kon het gevoel van tegenzin, of liever heimelijken schrik, dat hem aangreep, telkens als hij er naar keek, bij geen mogelijkheid onderdrukken.</p>
<p>- ‘En waar was het schot op gemunt?’ vroeg de Gravin, nadat de voorstellingen waren afgeloopen.</p>
<p>- ‘Op een eekhorentje, Mevrouw!’ antwoordde Drenkelaer: ‘maar ik heb ridderlijk bezijden geschoten.’</p>
<p>- ‘Dat doet mij genoegen,’ zeî Bettemie: ‘ik vind altijd jammer, zulke lieve aardige beestjes te dooden.’</p>
<p>- ‘Groote tuindieven,’ zeî Leentje.</p>
<p>- ‘En niet minder een plaag voor 't plantsoen,’ voegde Maurits er bij: ‘maar zij zijn moeilijk aan 't lijf te komen, wanneer zij in een boom zitten; want zij wippen altijd naar dien kant van den stam, waar men <hi rend="i">niet</hi> staat.’</p>
<p>- ‘Zoo dom niet van hen,’ zeide Bol: ‘en nu kom je juist van pas, Maurits! om mede te luisteren naar de beschrijving, die Mevrouw uw moeder bezig was ons te geven van de veranderingen, die zij hier wil maken, en er ook <hi rend="i">uw</hi> oordeel over te zeggen.’</p>
<pb n="323"/>
<p>- ‘Ik!’ riep Maurits uit: ‘ik zal er mij wel deugdelijk voor wachten. Denk je dan, Dominee, dat ik het genoegen van Moederlief glad bederven wil, door mij in haar beschikkingen te moeien? Wat zij doet is welgedaan: mids zij maar zorge, hier en daar de noodige handwijzers in 't park te laten zetten, om mij te beletten, telkens als ik na een afwezigheid van een maand of wat weêr hier kom, er in te verdwalen, daardoor te laat te huis te komen en knorren te krijgen dat ik niet op mijn tijd pas, of de soep aangebrand te vinden, wat niet minder onaangenaam is.’</p>
<p>- ‘Wat al dwaasheden kraamje nu daar weêr uit, ondeugende jongen!’ zeî zijn moeder, hem een tikje op de wang gevende: ‘ja! je bent erg bang, te verdwalen en te laat t'huis te komen! - En dat je je meening over het plan dient te zeggen, daar heeft Dominee wel deugdelijk gelijk aan: anders zou 't naderhand zijn: “Moeder heeft juist dat boschje laten omhakken, waar altijd houtduiven in te vinden waren,” of: “er komen geen herten meer in 't achterbosch, sedert dat water gedempt is, waar zij plachten te drinken,” of: “je hebt daar, in plaats van dennen, beuken gezet, die er nooit zullen groeien.”’</p>
<p>- ‘Nu ja, Moeder!’ hernam Maurits, lachende; ‘maar dan komt Louis en betoogt mij, dat ik ongelijk heb, en er niets van weet: en inderdaad, hij is in dat alles vrij wat beter geverseerd dan ik: en, daar Moeder zijn raad ook nu weêr zal innemen en opvolgen, zal ik wijs doen, mij er buiten te houden. - Intusschen, Moederlief, ik wil u het genoegen niet ontnemen, de mededeeling van uw projekten te vervolgen.’</p>
<p>Werkelijk hervatte Mw. van Hardestein de beschrijving van haar veranderingsplannen; doch daar het den lezer vrij onverschillig zal zijn, of en hoe zij werden uitgevoerd, of het op te bouwen <hi rend="i">chalet</hi> rechts of links van de beek kwam te staan, of er tien dan wel maar drie boomen uit de groep
<pb n="324"/>aan de zuidzij gehakt werden, en of er om den vijver akaciaas dan wel roode kastanjeboomen werden geplant, zullen wij hem daarmede niet bezig houden, en maar eenvoudig vermelden, dat, na zoolang op den heuvel vertoefd te hebben als tot het ontwikkelen en bespreken der bedoelde plannen noodig was, het gezelschap, nu versterkt door de beide vrienden, den terugtocht aannam, bij welke gelegenheid zich Drenkelaer aan de zijde van Nicolette vervoegde.</p>
<p>- ‘Een heerlijke streek, Freule!’ zeide hij, om het gesprek te beginnen.</p>
<p>- ‘O ja, mijn Heer!’ antwoordde zij, niet weinig verlegen over den titel, dien hij haar gaf, en niet durvende zeggen, dat zij daar geen recht op had.</p>
<p>- ‘Ik geloof,’ vervolgde hij, ‘dat het inzonderheid bij u is, dat ik mij verontschuldigen moet: ik meen bij mijn komst bespeurd te hebben, dat het schot u min of meer verschrikt had.’</p>
<p>- ‘Het spijt mij,’ antwoordde Nicolette, ‘dat ik mij zoo kinderachtig heb aangesteld...en ik hoop, mij er ook aan te wennen: ik begrijp toch, dat een jager niet vooraf de voorbijgangers kan waarschuwen als hij schieten gaat.’</p>
<p>- ‘De Freule schijnt dan nog niet lang in deze omstreken vertoefd te hebben,’ hervatte hij.</p>
<p>- ‘Eerst sedert gisteren,’ antwoordde zij, langzamerhand moed krijgende: ‘maar vergeef mij, ik heb geen recht op dien titel van Freule, dien mijn Heer mij geeft.’</p>
<p>- ‘Och wat!’ zeî Maurits, die hier aan de andere zijde van Nicolette kwam: ‘hier in 't land is iedereen Freule, en Juffrouw Zevenster moet er zich maar aan gewennen, zoolang zij hier is, met dien titel te worden aangesproken.’</p>
<p>- ‘Ik geloof dat ik mij nog spoediger aan geweerschoten wennen zou,’ zeî Nicolette, lachende: ‘en bovendien
<pb n="325"/>Jonker! je noemt Juffrouw Leentje geen Freule, hoe zou 't mij dan passen, mij dien naam te laten aanleunen?’</p>
<p>- ‘Ik zal mij wel wachten eenige vergelijking tusschen u en Juffrouw Leentje te maken,’ zeî Maurits, zachtjes, en terwijl hij een ondeugenden blik op de oude vrijster sloeg, die voor hen uit liep met haar broeder en Mw. van Hardestein, ‘indien je die namelijk zelve niet maakt.’</p>
<p>- ‘Foei Jonker!’ zeî Nicolette, verwijtend het hoofd schuddende.</p>
<p>- ‘Mijn vriend Eylar,’ hernam Drenkelaer, ‘heeft er zwak op, aan de lieden titels te geven, waar zij geen aanspraak op hebben. Heeft hij mij zoo even niet tot Griffier gepromoveerd, ofschoon ik maar een nederig Substituut ben.’</p>
<p>- ‘Ik heb je den titel gegeven, die je toekomt,’ zeî Maurits: ‘en dat zal ik bewijzen.’</p>
<p>- ‘Laat hooren,’ zeide Drenkelaer: ‘ik wed, dat je bewijs niets deugen zal.’</p>
<p>- ‘Wel! als de griffier afwezig is, dan vervangt hem immers zijn substituut, en is dus werkelijk op dat oogenblik griffier. De griffier is afwezig, ergo!’</p>
<p>- ‘Zeer logisch geredeneerd,’ hernam Drenkelaer: ‘er hapert maar een ding aan je betoog: dat is namelijk, dat de substituut alleen dan griffier wordt, wanneer hij zijn ambt bekleedt, en dat doe ik, de Hemel zij gedankt, op dit oogenblik niet.’</p>
<p>- ‘Het moet u wel een aangenaam gevoel van vrijheid geven,’ zeî Nicolette: ‘zoo den geheelen dag buiten te kunnen zijn, ontslagen van de drukten, die uw post u zeker geeft, en hier zulk een frissche lucht in te ademen.’</p>
<p>- ‘Zij is zeker frisscher dan op die muffe griffie,’ zeide Drenkelaer: ‘en het gezelschap is hier ook eenigszins opwekkender,’ voegde hij er bij, terwijl hij een zijdelingschen blik op Nicolette sloeg. Maar hoe zacht en vriende-<pb n="326"/>lijk, ja hoe smeltend die blik was, toch deed hij op Nicolette geen aangenamen indruk, en zag zij schuchter uit naar Bettemie, te gereeder, omdat het haar begon te hinderen, dat de jonge lieden zich dus beiden met haar bezig hielden en de Freule zonder <hi rend="i">cavalier</hi> lieten. Maar Bettemie zag haar niet, als juist bezig zijnde, zich met Juffrouw Katoo te onderhouden, die zij op zijde getrokken had.</p>
<p>- ‘Wie is toch die mijn Heer Drenkelaar?’ vroeg zij: ‘de naam komt mij bekend voor; maar ik heb Maurits vroeger nooit van hem hooren spreken.’</p>
<p>- ‘Hij is uit Overijsel,’ antwoordde Katoo: ‘en, naar ik hoor, van een zeer goede familie. Hoe bevalt u zijn voorkomen, Freule?’</p>
<p>- ‘Wel!’ antwoordde Bettemie: ‘ik zou hem, zonder zijn knevels, voor een verkleede jonge juffrouw aanzien...en ik ben nog niet zeker, of ze niet opgeplakt zijn.’</p>
<p>- ‘Hm!’ zeide Katoo: ‘hij moet toch niets verwijfds in zijn karakter hebben; want dan zou de Jonker hem niet kunnen uitstaan; en bovendien zegt deze, dat hij te Marlheim als een zeer <hi rend="i">solide</hi> en verstandig jong mensch wordt geroemd. - En wat dunkt u, Freule! van dat pupilletje van Dominee?’</p>
<p>- ‘Een allerliefst meisje,’ antwoordde Bettemie, ‘en waar Maurits, en zijn vriend, en al de heeren uit de buurt, smoorlijk op verlieven moeten, of ik dekreteer, dat zij geen smaak ter wereld hebben.’</p>
<p>- ‘Zij zullen wel verstandiger zijn,’ merkte Juffrouw Tronck aan.</p>
<p>- ‘Zie maar eens!’ hervatte Bettemie, haar aanstootende: ‘heeft zij niet alreeds onze beide <hi rend="i">cavaliers</hi> gemonopolizeerd?’ - En met een vrolijken lach, die genoegzaam bewees, dat in haar aanmerking niets spijtigs was gelegen, zag zij naar den kant van Nicolette uit; doch nu ontmoette zij den tweeden, en deze reis wanhopigen blik, dien het
<pb n="327"/>jonge meisje op haar vestigde. Immers het arme kind wist zich niet te redden, daar zij vreesde, voor preutsch of onbeleefd gehouden te worden, indien zij van de jonge heeren vandaan liep om zich bij Bettemie te voegen, en toch zich niet op haar gemak gevoelde, dat beiden dus nevens haar gingen. Het vriendelijke knikje, dat Bettemie haar toewierp, redde haar uit de verlegenheid, en haastig snelde zij nu naar deze toe.</p>
<p>- ‘Vergeef mij,’ zeide zij: ‘ik dorst u niet storen, terwijl je met de Juffrouw aan 't praten waart.’</p>
<p>- ‘En wij evenmin,’ voegde Maurits er bij, die inzag, dat ook hij een schijnbare, hoewel bij hem geheel onwillekeurige onbeleefdheid jegens Bettemie had goed te maken, en zich niet beter wist te redden, dan met de gewone taktiek, van de rol van beklaagde tegen die van klager te verwisselen en tot Bettemie het verwijt te richten, dat zij gerechtigd zou geweest zijn, hem te doen.</p>
<p>- ‘Wel hoe is het, Freule?’ vervolgde hij, zich met Drenkelaer nevens haar begevende, onder 't voortwandelen: ‘is dat nu mooi van u, u dus af te zonderen van hen, die zoo gaarne met u zouden praten? - een voorrecht althans, dat mij in acht maanden niet is te beurt gevallen - ik heb al drie malen gepoogd u te naderen; maar je waart in zulk een gewichtig onderhoud verdiept met Juffrouw Katoo, dat je geen oog of oor voor oude vrienden overhadt. Waren het de mysteriën van 't haakboekje of die van Parijs<note n="1)" place="foot">Die waren toen niet lang te voren uitgekomen.</note> die u zoo bezig hielden.</p>
<p>- ‘Dat zulje nu niet weten, nieuwsgierige mijn Heer!’ antwoordde zij, al lachende: ‘en ik zouje op mijn beurt ook kunnen vragen, waarover je zoo druk aan 't redeneeren waart, en er nog heel veel anders bij zeggen; maar ik ben edelmoediger dan mijn Heer, en beäntwoord geen onver-<pb n="328"/>diende met verdiende verwijten. - Wel Nicolette! hoe is 't? benje nu <hi rend="i">au fait</hi> van al de jachtavonturen, die mijn Heer Maurits gehad heeft? Want ik onderstel, dat hij je die wel verteld zal hebben: ten minste ik heb ze verleden najaar allemaal mogen aanhooren, zoodat ik op 't laatst droomde van snippen en korhoenders.’</p>
<p>- ‘Neen, over de jacht heeft de Jonker niet gesproken,’ antwoordde Nicolette, door den vrolijken toon van Bettemie weder geheel op haar gemak gesteld.</p>
<p>- ‘Spot maar,’ zeî Maurits: ‘ik herinner mij zeer goed, dat <hi rend="i">ik</hi> het niet was, die over de jacht begonnen ben; maar dat het Freule Bettemie zelve was, die mij daarover ondervroeg.’</p>
<p>- ‘Omdat ik,’ hernam Bettemie: ‘altijd geleerd heb, dat men steeds zoodanig onderwerp op het tapijt moet brengen, als waarin degeen, met wie men praat, het best t'huis is.’</p>
<p>- ‘Wel verplicht voor 't kompliment,’ zeî Maurits, zijn hoed afnemende.</p>
<p>- ‘Durf eens zeggen, dat ik mij bedrieg,’ hervatte Bettemie: ‘benje bij die gelegenheid niet welsprekend geworden, zoo als ik je nooit te voren gezien had, en hebje mij geen reeks van vertellingen opgedischt betreffende je avonturen, vertellingen, waar die van den Baron van Munchhausen flaauw bij zouden schijnen.’</p>
<p>- ‘Nu moet ik je in 't eind bedanken, Bettemie!’ zeî Maurits: ‘want het kan niet anders dan zeer vleiend voor mij zijn, dat je nog na acht maanden je zoo goed weet te herinneren, wat ik je toen vertelde.’</p>
<p>- ‘Vlei je daar niet meê,’ zeî Bettemie: ‘ik herinner mij nog wel de stof, die wij behandelden; maar van de <hi rend="i">détails</hi> weet ik niet anders meer, dan dat mijn hoofd geheel verward werd van die <hi rend="i">anecdotes</hi> over aangeschoten hazen, gesprongen geweren en honden met menschenverstand.’</p>
<pb n="329"/>
<p>- ‘Ik verzeker u toch, Freule!’ zeî hier Drenkelaer: ‘dat mijn vriend Eylar ook nog, en zeer goed, over gewichtiger zaken dan over de jacht weet te spreken.’</p>
<p>- ‘Ik twijfel er niet aan,’ zeî Bettemie: ‘zeker acht hij ons dames niet op de hoogte om die te verstaan en behandelt hij die alleen onder heeren.’</p>
<p>- ‘Ik geloof inderdaad niet,’ hernam Drenkelaer, met een fijnen glimlach, ‘dat een van de onderwerpen, die ik bedoel, beneden de bevatting van een verstandige vrouw zou zijn: wel zouden er onder wezen, Freule! die haar misschien zouden verveelen. Wat zouje bij voorbeeld zeggen van een diskoers over de betrekkelijke drukking van de atmosfeer?’</p>
<p>- ‘Mij dunkt,’ antwoordde Bettemie: ‘daar zou ik over kunnen meêpraten, op een heeten zomerschen dag, als ik uit de open lucht in een kelder ging.’</p>
<p>- ‘Of over de krachtverplaatsing?’</p>
<p>- ‘Evenzeer: als op de wandeling mijn rechterhand moê wordt van 't dragen van mijn parasol, neem ik dien in de linker.’</p>
<p>- ‘Of over de differentiaal-rekening?’</p>
<p>- ‘Dat moet zeker geweldig amuzant wezen. En houdt Maurits, als je onder heeren zijt, dissertaties over al die onderwerpen? - Dan moet jelui hem schrikkelijk pedant vinden.’</p>
<p>- ‘Van je vrienden moet je 't hebben,’ viel hier Maurits in: ‘ik begrijp, dat je geen advokaat gebleven zijt, Drenkelaer! je zoudt geen fortuin bij 't vak gemaakt hebben, als je op dezelfde wijs voor je kliënten in de bres sprongt als je 't nu voor mij doet. De dames moeten wel denken, dat ik de <hi rend="i">assommantste</hi> prater van de wereld ben, en bij mijn vrienden kollegie hou over hetgeen ik op de akademie geleerd heb.’</p>
<p>- ‘Ik hoop voor uw vrienden, dat mijn Heer Drenkelaer u belastert,’ zeî Bettemie.</p>
<pb n="330"/>
<p>- ‘Wel, Freule!’ hernam Drenkelaer: ‘indien hij met u over de jacht spreekt, dat anders een stof is, waarover men de dames, tenzij b.v. een Diana Vernon, niet pleegt te onderhouden, is het dan zoo vreemd, dat hij bij heeren stoffen behandelt, die evenmin tot de zoodanige behooren, waarover zij gewoon of bekwaam zijn te spreken?’</p>
<p>- ‘Hoe langer hoe fraaier!’ riep Maurits uit: ‘ik heb hier een Mefistofeles meêgebragt op Hardestein, die mijn gastvrijheid beloont, met mij bij mijn vrienden zwart te maken. Gelukkig kent de Freule mij beter, dan dat zij haar oordeel over mij zou laten <hi rend="i">influenceeren</hi> door zulke booze insimulatiën. Niet waar Bettemie?’</p>
<p>- ‘Ja! ik heb je nog wel een en andermaal gezonde taal hooren spreken,’ zeî Bettemie: ‘gesteld dat het nog noodig was, dat mijn Heer Drenkelaer mijn getuigenis innam om overtuigd te zijn dat je 't kunt.’</p>
<p>- ‘Eylar is een ondankbare,’ hernam Drenkelaer: ‘ondankbaar jegens de akademie, alwaar hij al dat moois leerde, 't welk hem nu als een man van hooge wetenschap onder ons gewone lieden doet schitteren: en ondankbaar jegens mij, die als een getrouwe <hi rend="i">compère</hi> zijn verdiensten ophemel bij degenen, die hem nog niet genoeg op prijs stellen.’</p>
<p>- ‘Ik moet ter eere van den Jonker zeggen,’ viel thans Juffrouw Katoo in, ‘dat hij met zijn geleerdheid nooit iemand lastig valt, en die altijd bespaart voor dezulken, die wezentlijk belang er in stellen, er wat van te hooren.’</p>
<p>- ‘Dankje, Juffie!’ riep Maurits: ‘eindelijk vind ik eens een bondgenoot, die mij de hand boven 't hoofd houdt.’</p>
<p>- ‘Bedank mij maar niet te veel,’ zeide Katoo: ‘want ik moet er bijvoegen, dat je over 't algemeen ons, vrouwen, weinig op de hoogte acht om van iets degelijks te willen hooren.’</p>
<p>- ‘En hij heeft gelijk ook,’ hernam Bettemie: ‘maar
<pb n="331"/>hoe weinig wordt ons ook geleerd! en hoe spoedig werpt men ons, zoodra wij zelve moeite doen, eenig denkbeeld te krijgen van wetenschappelijke zaken, den bijnaam van <hi rend="i">savantes</hi> naar 't hoofd! 't Is of het schande voor ons is, iets meer te weten, dan hoe men zich over zeer gewone zaken in beschaafd Fransch en Engelsch uitdrukt, en dat de kennis, die den mensch veredelt, uitsluitend aan de mans toekomt. - Wat zegt Nicolette er van?’</p>
<p>- ‘Helaas!’ antwoordde deze: ‘ik moet bekennen, dat, hoe goed het onderwijs was in de vakken, die men bij ons op de instituten onderwijst, die vakken zelve vrij beperkt waren, en ik dikwijls verbaasd ben geweest over al wat de prospektussen van buitenlandsche juffrouwescholen inhielden.’</p>
<p>- ‘Een troost is er,’ merkte Drenkelaer aan, ‘dat er niets logenachtiger is dan een prospektus. Maar ik ben overtuigd, dat Juffrouw Zevenster iets verder is gegaan dan het prospektus van hare school aan de hand deed.’</p>
<p>- ‘Ach!’ zeide zij, met een zucht: ‘ik weet zoo weinig, in evenredigheid met de jaren, die ik school geweest ben: en ik zou zoo gaarne de gelegenheid gehad hebben, meer te weten.’</p>
<p>- ‘Ik hou mij overtuigd,’ zeî Drenkelaer, ‘dat de Juffrouw reeds nu meer weet dan negen-en-negentig op elk honderdtal van onze heeren te zamen, en dat is ongelukkig niet eens een zeer groot kompliment, dat ik haar maak.’</p>
<p>- ‘En ik geloof, dat het ook juist daaraan ligt,’ merkte Bettemie aan, ‘dat wij over 't geheel zoo dom zijn. Wisten de heeren wat meer, was het doorgaans niet zoo doodgemakkelijk, op de hoogte van hun konversatie te blijven, gaven zij ons het voorbeeld, te spreken over degelijke onderwerpen, wij zouden meer spijt gevoelen over onze onkunde, en ons best doen, insgelijks eenige kennis op te doen van vakken, die men nu beschouwt als boven ons be-<pb n="332"/>reik. Hoe is 't in Engeland bij voorbeeld? Ik heb een aantal Engelsche meisjes gekend, die geen zweem van pedanterie hadden, en toch zeer grondig onderwezen waren in mathesis, in astronomie, in geologie, in botanie, in honderd dingen, waar hier niemand dan deze of gene specialiteit de geringste notie van heeft.’</p>
<p>- ‘Wel zeker,’ zeî Katoo: ‘mijn Heer van Eylar vertelde ons, dat, toen hij laatst in Engeland was, men bezig was een vleugel bij te bouwen aan den Munster van York, en de jonge dames zich niet anders vertoonden dan de breizakken of werkmandjes gevuld met verschillende steensoorten, die zij meer of min in harmonie achtten met die, waarvan de kerk was opgebouwd.’</p>
<p>- ‘Nu!’ zeî Maurits: ‘daar ons land, behalve aan zijn versten uithoek, steengroeven noch rotsen heeft, zullen wij er, hoop ik, van dergelijke <hi rend="i">exhibitions</hi> verschoond blijven.’</p>
<p>- ‘Ik weet waarlijk niet,’ voegde Drenkelaer er lachende bij, ‘wat de dames hier zouden met zich kunnen dragen, of het moesten turven zijn - en dat zou wat volumineus worden.’</p>
<p>- ‘<hi rend="i">Ah! fi donc!</hi>’ zeî Katoo: ‘wouje turfvulsters van ons maken. - Maar, om terug te komen op uw punt van beklag, Freule, het staat immers geheel aan u, les te nemen in zoodanig vak als u 't minste toelacht: ‘en ik meen zelfs gehoord te hebben...’</p>
<p>- ‘Wat?’ vroeg Bettemie: ‘dat ik Italiaansch boekhouden leer? - Nu, in verscheiden Fransche handelshuizen heeft men Boekhoudsters, en, als 't eens met mij verloopt, wil ik ten minste een middel hebben om de kost te verdienen.’</p>
<p>- ‘Ja,’ zeî Katoo: ‘en zelfs geloof ik, Freule! dat het ook in uw tegenwoordige omstandigheden, verstandig van u gedacht is, in staat te willen zijn, zelve uw fortuin te besturen, en althans te zorgen, dat men u geen rad
<pb n="333"/>voor de oogen draaien kan. - Maar ik bedoelde eigentlijk iets anders: men beweerde, dat je ook les naamt in de chemie.’</p>
<p>- ‘Wat!’ riep Maurits, de handen ineenslaande: ‘uw boudoir herschapen in een <hi rend="i">laboratorium</hi>, waar smeltkroezen en retorten de kanapees en <hi rend="i">psychees</hi> vervangen?’</p>
<p>- ‘Zoo ver is het niet,’ zeî Bettemie, een weinig kleurende: ‘ik heb, ja, enkele reizen het nemen van chemische proeven bijgewoond, en met zoo veel genoegen, dat ik wat meer van de kunst wilde weten. Maar 't is natuurlijk bij loutere liefhebberij-lektuur gebleven.’</p>
<p>- ‘Nu!’ hernam Katoo; ‘als ik man was, en ik had een vrouw, die iets aan de scheikunde deed, ik zou geen oogenblik rust hebben.’</p>
<p>- ‘En waarom niet?’ vroeg Drenkelaer.</p>
<p>- ‘Omdat het mij altijd door 't hoofd zou malen, dat zij 't in haar macht had, mij vergiften toe te dienen, zonder dat zij bij den drogist om een stuiver rottekruit behoefde te loopen.’</p>
<p>- ‘Een man, die zoo iets van zijn vrouw onderstelde, verdiende niet veel beter,’ zeî Maurits, met warmte.</p>
<p>- ‘Niet waar?’ vroeg Bettemie: ‘en daarbij, ik vraag nu, of het mooi is, dat Juffrouw Katoo mij dus hard valt, nadat ik haar nog laatst, alleen door een middel, dat ik uit een chemisch boek had opgedaan, den stop van haar flakon heb losgekregen, wat zij vergeefs had beproefd.’</p>
<p>- ‘Ja! dat's waar,’ zeî Katoo: ‘en mij ook geleerd, dat er geen vier elementen zijn, zoo als ik in mijn onnoozelheid meende, maar wel vier- of vijf-en-zestig: - en ook dat receptje van Le Mat voor mij ontcijferd.’</p>
<p>- ‘Nu hoorje 't van haar zelve,’ zeide Bettemie.</p>
<p>- ‘Maar is 't inderdaad waar,’ vroeg Maurits, ‘dat je al die geleerde boeken leest? Mij dunkt, die onmogelijke terminologie moest genoeg zijn, om je af te schrikken.’</p>
<pb n="334"/>
<p>- ‘Hm!’ zeî Bettemie: ‘ik lees wat ik versta...maar ik beken, dat ik ze ook minder lees met een wetenschappelijk doel, en om al die klassificaties te onthouden, dan wel om te zien, of ik uit chemische oorzaken dingen verklaren kan, als het magnetismus, de talismans en dergelijke.’</p>
<p>- ‘O ja!’ zeî Maurits: ‘en de kaartleggerijen, en de chiromancie, en het koffiedik: ik herinner mij, dat je veel in tooverboeken placht te studeeren. - Je hebt, meen ik, dat boek van Walter Scott <hi rend="i">On demonology and witchcrafft</hi> nog van mij te leen gehad.’</p>
<p>- ‘Zoo!’ zeî Drenkelaer, terwijl hij Bettemie scherp aanzag: ‘heeft de Freule inderdaad de groote vraag betreffende het bovennatuurlijke willen doorgronden?’</p>
<p>- ‘Maurits is een verrader,’ zeî Bettemie: ‘maar och ja! ik beken het oprecht: ik heb er altijd liefhebberij in gehad, vertellingen van dergelijke onmogelijke gebeurtenissen te lezen, en er dan een verklaring van te zoeken.’</p>
<p>- ‘En hebje die ooit gevonden?’ vroeg Maurits.</p>
<p>- ‘Helaas neen,’ antwoordde Bettemie.</p>
<p>- ‘Heel gelukkig,’ zeî Drenkelaer; ‘want zoodra men die gebeurtenissen verklaren kan, verliezen zij alle belang. Wie, die zich niet verveelen zou bij een goochelaar, wanneer hij vooraf den sleutel had van al de toeren, die er worden uitgevoerd? - Wat mij betreft, ik ben van de leer van Hamlet, dat er meer in den hemel en op de aarde is, dan waar de wijsgeeren van droomen, en ik vind iets rustigs in een kinderlijk geloof aan magnetismus, aan talismans, aan waarzeggerijen, aan alles in 't kort, waar mijn vriend Eylar daar even zoo heiligschennend meê spotte.’</p>
<p>Bettemie keek den spreker aan, om te weten of hij in ernst dan wel in boert sprak; doch toen haar oogen de zijne ontmoeteden, gevoelde zij iets, dat zij niet wel beschrijven kon, doch dat haar onaangenaam aandeed, iets,
<pb n="335"/>als of zij gestoken werd door een wesp. Zij haastte zich, een anderen weg op te zien; doch 't was, of die eenvoudige verrichting thans met eenige moeite gepaard ging: zij gevoelde zich verlegen, en wist zelve niet waarom; - doch zij begreep, dat zij in elk geval aan het gesprek een andere wending moest geven, en zoo vroeg zij aan Nicolette, wat deze wel dunkte van het uitzicht, dat men tusschen de boomen door over 't veld had.</p>
<p>Nicolette antwoordde, dat zij 't uitzicht beelderig vond, en zoo geraakte van zelve de konverzatie op een vrolijker terrein, doch werd te gewoon, dan dat wij er verder iets van zouden hebben mede te deelen.</p>
<p>Intusschen hadden de meer bejaarde leden van het gezelschap, ofschoon vooruitloopende, nu en dan het hoofd omgewend naar de jonge lieden, vooral Juffrouw Leentje, die, als reeds is opgemerkt, gaarne het oog overal had: en deze had niet weinig stof tot ergernis geput uit hetgeen in den aanvang had plaats gevonden, toen de beide heeren Bettemie om Nicolette schenen te verwaarloozen, iets, wat zij, bij zich zelve, geheel meende te moeten toeschrijven aan koketterie van de zijde van laatstgemelde, waarover zij zich dan ook voornam, haar, zoodra zij 't huis waren, geducht de les te lezen. Ook aan de Gravin en aan Bol was het gebeurde niet ontgaan, zonder dat zij daaruit een gevolgtrekking hadden gemaakt, zoo ongunstig voor Nicolette, en zonder dat een van beiden de houding had aangenomen, als of hem of haar iets hinderde; alleen was Mevrouw van Hardestein een oogenblik het onderwerp waarover zij sprak, kwijtgeraakt: - doch dewijl het haar wel meer gebeurde, van den hak op den tak te springen, zou haar verstrooidheid van gedachten aan een min opmerkzamen toehoorder dan aan Bol zijn ontsnapt: en hij wachtte zich wel, zelf eenige bezorgdheid te toonen, terwijl spoedig daarop de hereeniging van de beide groepen wandelaars
<pb n="336"/>en het algemeen worden hunner konverzatie weder alle stof tot ongerustheid had weggenomen, althans zeer verminderd.</p>
<p>Men bereikte nu eerlang het kasteel: het lage <hi rend="i">chaisje</hi> van de Freule Van Doertoghe werd voorgeroepen, en, na herhaaldelijk betuigd te hebben aan Nicolette hoezeer zij verlangde, de gemaakte kennis aan te houden, en afscheid van de overigen te hebben genomen, verwijderde zij zich: een voorbeeld, spoedig door den predikant en zijn beide dames gevolgd. De boetpredikatie van Leentje liet zich niet lang wachten; doch werd halverwege gestuit door Bol, die terstond verklaarde, dat, dewijl de Freule Van Doertoghe blijkbaar iets in 't geheim te verhandelen had gehad met Juffrouw Katoo, er niets natuurlijker was, dan dat de drie overschietende personen zich bij elkander hadden gevoegd: welke eenvoudige verklaring der zaak alle partijen buiten schuld stelde.</p></div>
<div type="chapter">
<pb n="337"/>
<head rend="h3">Vierde hoofdstuk.</head>
<head rend="h4"><hi rend="i">Waarin men den heer Drenkelaer nog beter leert kennen</hi>.</head>
<p>- ‘Wel!’ vroeg Maurits aan zijn vriend, toen, na den avonddisch, Mevrouw van Hardestein en Juffrouw Katoo zich naar haar slaapkamers hadden begeven, en de beide jonge lieden naar die van Maurits, waar zij nu, elk in een divan uitgestrekt, een keurige manilla en een fijne flesch St. Julien genoten: ‘wel! hoe is 't? Zouje je kunnen schikken in 't leventje, dat wij hier leiden?’</p>
<p>- ‘Een vrij <hi rend="i">oiseuse</hi> vraag,’ antwoordde Drenkelaer: ‘als je mijn vriend niet waart, zou ik je schrikkelijk benijden.’</p>
<p>- ‘Beter benijd dan beklaagd,’ merkte Maurits lachende aan.</p>
<p>- ‘Waarlijk,’ hernam Drenkelaer: ‘je bent al te gelukkig: zooveel geld als je maar begeert: een lieve moeder, wier oogappel je bent, en een mooi, rijk meisje, dat maar met toeslaan wacht, tot je de hand vooruitsteekt.’</p>
<p>- ‘Zoo?’ vroeg Maurits: ‘dat is meer dan ik weet.’</p>
<p>- ‘Wat!’ riep Drenkelaer, terwijl hij de beenen plotslings van den divan op den grond bracht, zijn liggende tegen een zittende houding verwisselde, de beide ellebogen op de knieën deed rusten en Maurits scherp in 't gezicht keek: ‘is die Freule Bettemie - dien beroerden naam
<pb n="338"/>moet je haar afnemen als je getrouwd zijt - is zij niet terstond hier gekomen, zoodra zij vernomen had, dat je op Moeders schoot waart teruggekeerd? - Wat sprekender bewijs zouje nog begeeren?’</p>
<p>- ‘Zij wist niet en kon niet weten, dat ik terug was,’ zeî Maurits.</p>
<p>- ‘Neen: bekennen zal zij 't niet,’ hernam Drenkelaer: ‘en daar zal zij ook deugdelijk gelijk aan hebben; maar, dat zij er onkundig van zou geweest zijn - <hi rend="i">croyez ça et buvez de l'eau</hi>. - Nu! ik geloof dat Mevrouw uw moeder het ook gaarne zien zou: die was ten minste bij uitstek vriendelijk tegen haar, toen zij afscheid namen.’</p>
<p>- ‘Mijn moeder houdt veel van de Freule Van Doertoghe,’ zeî Maurits droogjes.</p>
<p>- ‘En ik hoop, dat je 't ook doet,’ zeî Drenkelaer: ‘'t zou anders een te groote te-leur-stelling voor de beide dames zijn. - Ja man!’ vervolgde hij, terwijl hij zijn liggende houding hernam, en de elleboog op het kussen en het hoofd in de open hand rustte: ‘zoo ik straks zeide, je te benijden, is er toch - in 't afgetrokkene beschouwd - eene zaak, die uw pozitie minder aangenaam maakt dan die van een burgerman als ik. Wie een grooten naam draagt moet de <hi rend="i">convenances</hi> in acht nemen; hij mag zijn hart niet raadplegen; hij moet vragen, wat zijn rang en geboorte van hem vorderen. Gelukkig dan, als men 't zoo treft als jij het doet; want ik onderstel, dat je dat geschikte huwelijk je zult laten aanleunen.’</p>
<p>- ‘Dat geschikte huwelijk!’ herhaalde Maurits, met eenigen wrevel in zijn toon: ‘wie brengt je dat toch in het hoofd?’</p>
<p>- ‘Geen mensch,’ antwoordde Drenkelaer: ‘doch 't valt licht te zien voor wie oogen heeft, en ik zou er bijna een anker wijn onder verwedden, dat, indien je eens op informatie uitgingt, je zien zoudt, dat ik gelijk heb.’</p>
<p>- ‘Informatie! Bij wie zou ik die krijgen? of denkje,
<pb n="339"/>dat, als mijn moeder werkelijk zulke aanslagen tegen mijn vrijheid maakte, als je dwaaslijk veronderstelt, zij 't mij bekennen zou?’</p>
<p>- ‘Daar is wat aan,’ zeî Drenkelaer, terwijl hij sterk aan zijn cigaar trok: ‘doch die bleeke huishoudster zal wel wat weten: en in allen gevalle, wat kan het u schelen, mids maar de verbintenis naar uw zin is.’</p>
<p>Maurits antwoordde niet, maar bleef een wijl voor zich zien, schonk zich toen een glas wijn in en dronk het ledig in eene teug.</p>
<p>- ‘Voorwaar!’ vervolgde Drenkelaer: ‘ik zou, wat mij betreft, niets liever wenschen, dan dat ik ook een moeder had, die zulk een prijsje uit de loterij voor mij klaarhield, als de Freule Van Doertoghe. Wat kunje beter wenschen, dan een vrouw, die jong, schoon, bevallig, schatrijk, geestig en verstandig is, en die bovendien 't Italiaansch Boekhouden kent, om zelve haar vermogen te kunnen bestieren, en in scheikundige proeven een aangename distraktie zoekt.’</p>
<p>- ‘Geen spotternij ten koste van de Freule Van Doertoghe, Drenkelaer!’ riep Maurits: ‘zij is een beste, brave meid, met een hart als goud, en, zoo mijn moeder haar tot schoondochter wenscht, wel! 't bewijst evenzeer voor haar goeden smaak als voor haar teederheid te mijwaarts. Ik bid u - niet meer over dit onderwerp.’</p>
<p>- ‘Wel!’ hernam Drenkelaer, na zijn vriend een wijl aandachtig te hebben gade geslagen, ‘dan van wat anders: wat dunkt je van dat nichtje, of althans dat <hi rend="i">logeetje</hi> van den Dominee? - Hm?’</p>
<p>- ‘Ik denk er van wat jij er van denkt,’ antwoordde Maurits glimlachende: ‘dat het een allerliefst mooi meisje is.’</p>
<p>- ‘Maar dom, geloof ik,’ zeî Drenkelaer.</p>
<p>- ‘Dom! hoe komje daaraan? - je hebt ze maar aan te zien om van het tegendeel overtuigd te zijn.’</p>
<pb n="340"/>
<p>- ‘En geen kat om zonder handschoenen aan te vatten,’ vervolgde Drenkelaer.</p>
<p>- ‘Dat zou bewijzen, dat zij althans <hi rend="i">niet</hi> dom was,’ zeî Maurits: ‘maar ik heb niet anders kunnen merken, dan dat zij een lief, zacht karakter heeft.’</p>
<p>- ‘Maar wat koket,’ hernam Drenkelaer: ‘zoo als al die meisjes, die van de school komen.’</p>
<p>- ‘Ik heb geen zweem van koketterie bij haar bespeurd,’ zeî Maurits: ‘maar kom! 't is immers gekscheren wat je doet, wanneer je aan dat arme kind allerlei gebreken toedicht, om te hooren wat ik er op zeggen zal.’</p>
<p>- ‘Zeg eens, Eylar!’ vervolgde Drenkelaer, zonder op de hem gedane vraag te antwoorden: ‘benje op dat meisje verliefd?’</p>
<p>- ‘Verliefd? - ik zie haar heden voor 't eerst van mijn leven.’</p>
<p>- ‘Nu, eens moet het eerst zijn, en de liefde is als de koorts, die iemand op 't lijf valt, zonder dat hij er op verdacht is. Ik weet niet; maar aan de kleur, die zij kreeg, zoo dikwijls je 't woord tot haar richtte, zou ik zeggen, dat het je niet heel veel moeite zou kosten, haar <hi rend="i">conquête</hi> te maken.’</p>
<p>- ‘Wel <hi rend="i">dat</hi> zou dan voorwaar een huwelijk wezen, dat mijn moeder <hi rend="i">geen</hi> genoegen deed,’ antwoordde Maurits.</p>
<p>- ‘Neen,’ hernam Drenkelaer: ‘en dat ik je ook zeer zou afraden; maar wie drommel dacht aan een huwelijk? Een opgeraapt kind, naar ik hoor, en dat geen cent in de wereld heeft.’</p>
<p>- ‘En wat is <hi rend="i">dan</hi> je bedoeling?’ vroeg Maurits: ‘dat ik het goede kind zou pogen te verleiden?’</p>
<p>- ‘<hi rend="i">Ma foi!</hi>’ zeî Drenkelaer, terwijl hij langzaam een teug nam uit het glas dat voor hem stond: ‘wat wil zij veel meer worden, dan het liefje van dezen of genen rijkaard? - ik dacht, het zou een probaat middeltje zijn te-<pb n="341"/>gen de verveeling, die je anders hier in je stille rust onmisbaar overvalt.’</p>
<p>- ‘De onschuld van een braaf meisje belagen om de verveeling te verdrijven! - 't Is zeker wat edels!’</p>
<p>- ‘Wat komt zij anders op je grondgebied doen?’ vroeg Drenkelaer, en halfluid neuriede hij:</p>
<lg type="poem">
<l>‘<hi rend="i">Ah! vous avez un droit superbe</hi>,</l>
<l rend="; 1tab"><hi rend="i">Comme seigneur de ce canton</hi>.’</l></lg>
<p>- ‘Wij leven niet meer in de eeuw, toen <hi rend="i">le droit de nopçage</hi> of <hi rend="i">jambage</hi> in zwang was: en wie anders dan een schoft maakte er immer gebruik van?’ vroeg Maurits, verontwaardigd.</p>
<p>- ‘Nu! Ik zie wel, dat haar bekoorlijkheden u koel hebben gelaten; anders zouje hier die hooge zedekunde wel niet te pas brengen. En ik ben er blijde om; want, uw gast zijnde, zou ik u niet gaarne in den weg zitten: en nu het meisje u niet bevalt, zal ik er een kansje op kunnen wagen.’</p>
<p>- ‘Je zult het, hoop ik, uit je lijf laten.’</p>
<p>- ‘Maar, beste Eylar! hoe heb ik het met je? Zelf wil je niet: misgun haar dan ten minste niet aan een ander.’</p>
<p>- ‘Ik zal niet dulden, dat een onschuldig meisje, en nog wel een pupil van Dominee, den man, aan wien ik zooveel schuldig ben, het voorwerp wordt van je verleidingsplannen.’</p>
<p>- ‘Niet? - Wel laat Dominee daarvoor zorgen. Gaje nu den Don Quichot spelen voor een Dulcinea, die u onverschillig is?’</p>
<p>- ‘Hoor eens, Drenkelaer!’ zeî Maurits, op ernstigen toon: ‘ik hou veel van je; maar ik zou gaarne je vriend kunnen blijven: en daarom, laat het mij niet berouwen, je op Hardestein te hebben gebracht.’</p>
<pb n="342"/>
<p>- ‘Genoeg!’ hernam Drenkelaer, op den toon der beleedigde onschuld: ‘mijn koffer is, Goddank, nog niet geheel uitgepakt: ik zal morgen wel een brief bedenken, die mij naar huis roept en je van mijn gevaarlijk gezelschap ontslaat.’</p>
<p>Misschien had Maurits beter, en zeker verstandig gehandeld, Drenkelaer aan zijn woord te houden en hem zijn gang te laten gaan; doch het lag niet in zijn natuur, zich onbeleefd en ongastvrij te betoonen jegens wie ook, laat staan jegens iemand, waar hij van hield, en die misschien alleen in scherts gesproken had.</p>
<p>- ‘Benje mal, Drenkelaer!’ vroeg hij, ‘mijn woorden zoo hoog op te nemen?’</p>
<p>- ‘Ik had,’ vervolgde zijn gastvriend: ‘behooren te denken aan het spreekwoord: “met groote Heeren is 't kwaad kersen eten.” Hoe drommel kreeg ik het in mijn hoofd, ik, Lukas Drenkelaer, die niets meer ben dan substituut-griffier, een uitnoodiging aan te nemen op het hooge huis te Hardestein! Ik had toch kunnen en moeten voorzien, dat, zoo Jonkheer Maurits van Eylar, in ons nederig Marlheim, bij gebrek aan beter, zich vernederen wilde, met mij als met zijn gelijke om te gaan, ik hier weêr in mijn niet moet terugzinken, en het niet wagen, een andere meening te uiten dan de zijne.’</p>
<p>- ‘Maar benje dan razend, kerel?’ vroeg Maurits: ‘wat was er hier questie van stand of rang? Wij spraken van een jong meisje, en ik zeî eenvoudig...’</p>
<p>- ‘Juist! - Je deedt mij eenvoudig gevoelen, dat, op Hardestein zijnde, ik mijn daden en handelingen had in te richten overeenkomstig den wil van den toekomstigen Heer. <hi rend="i">Bless my soul</hi>! Wat zal het hier een moreele boêl worden, als je eens in ernst het gebied voert. Wie een deerne maar van ter zijde aankijkt - in den toren! of, zoo dat onder onze tegenwoordige Grondwet niet meer gaat - in onge-<pb n="343"/>nade. Je zult waarschijnlijk wel lid van de afschaffing worden ook, niet waar? en ieder werkman wegjagen, die een borrel drinkt...en de kermis aan een kant doen, en traktaatjes ronddeelen, en je dorp tot een modèl-dorp maken, waar heel Nederland zich aan spiegelen kan.’</p>
<p>- ‘Nu!’ zeide Maurits: ‘dat mag ik lijden: nu scherts je ten minsten weêr.’</p>
<p>- ‘Schertsen! - Ik spreek hoog ernstig. Wie drommel zal ooit geloof willen slaan aan mijn woorden, als ik later vertel, dat Maurits van Eylar mij, op straffe zijner ongenade, heeft verboden, mijn hof te maken aan een jonge deerne, die niet eens tot zijn vazallen behoort, op welke hij niet verliefd is, en die, behalve haar eigen verstand, nog een Dominee en een alles behalve makke Duenna heeft, om op haar te passen. Hoor eens, Eylar! als je zedepreêken wilt houden, vraag dan een leesbeurt in 't Marlheimsche Nut, of doe het overal elders dan op je eigen kasteel, tegen iemand, die je hier genoodigd hebt, en die met het denkbeeld hier gekomen is, dat men hem genoegen en vermaak verschaffen zou. - Ik voor mij zou de gastvrijheid op een andere wijze verstaan.’ - Onder het uiten dezer laatste woorden was hij opgestaan en wandelde met een knorrig gezicht de kamer op en neder.</p>
<p>- ‘Kom,’ zeî Maurits: ‘wees niet dwaas, man! Ga bedaard weêr zitten en schuif alle ongerijmde veronderstellingen op zij. Wat mijn hoedanigheid van gastheer of mijn adellijke geboorte hier ter zake doet, verklaar ik niet te begrijpen. Stel eens, je verteldet mij, dat je voornemens waart een moord of een diefstal te plegen, zou ik je dan stil hebben moeten laten begaan, omdat je bij mij logeert? Dat heeft er immers niets meê te maken. En in mijn oogen is het even laag, aan een meisje haar eer, als aan een man zijn beurs te ontrooven, even slecht, haar rust voor de toekomst te dooden, als een manslag te begaan.’</p>
<pb n="344"/>
<p>- ‘Ik kan u de gelijkstelling niet toegeven,’ zeî Drenkelaer, terwijl hij weder plaats nam: ‘gold het een gewelddadigen aanslag, dan gaf ik u misschien gewonnen, ofschoon ik dan nog altijd het vonnis zou kunnen aanhalen, dat Sancho Pança hoogloffelijker gedachtenisse als Goeverneur van Barataria velde over de vrijster, die bij hem was komen klagen <hi rend="i">de vi illata</hi>. Waar geen sprake is van geweld, daar komt alleen de algemeene regel te pas: “vragen staat vrij en weigeren daarbij.” Wat behoeft een vrouw te vergunnen wat zij weigeren kan? Is zij zwak geweest, zij heeft evenmin recht van beklag, als de man, die met het spel zijn geld verliest en zich ruïneert, die in een tweegevecht een wond bekomt, of die wegens dronkenschap zijn post kwijtraakt. Niemand dwong hem immers te spelen, te vechten of te drinken.’</p>
<p>- ‘Toegegeven,’ zeî Maurits: ‘maar zou Lukas Drenkelaer nu gaarne de man zijn, die hem tot spelen of tot drinken aangezet of de wonde had toegebracht?’</p>
<p>- ‘Ik weet het niet,’ antwoordde Drenkelaer: ‘ik ben, als je weet, geen speler, drinker of duellist. Maar bij onze tegenwoordige maatschappij, waarin het huwelijk een <hi rend="i">luxe</hi> is, welken alleen vermogende lieden zich behoorden te permitteeren, geloof ik, volkomen gerechtigd te zijn, een vrijerijtje aan de hand te hebben, dat nergens toe verbindt. Hebje daaromtrent een andere meening, best! ik wensch er je veel plezier meê; maar kom er niet in 't publiek meê voor den dag, op straffe van uitgelachen te worden. En wat nu die Nicolette betreft, zoo je werkelijk eenig zwak voor haar gevoelt, wat ik haast gelooven zou, aan de warmte, waarmede je voor haar in de bres springt, zeg het dan, en ik zal je gaarne beloven, haar te eerbiedigen of zij mijn grootmoeder was. Mij dunkt, ik kan niet edelmoediger handelen.’</p>
<p>- ‘Vanwaar die dwaze onderstelling?’ vroeg Maurits:
<pb n="345"/>‘ik herhaal het, ik zie het meisje vandaag voor 't eerst.’</p>
<p>- ‘Best! zoo bestaat er van die zijde geen verhindering. Ik heb zin in de meid: ja, zoo ik geld had, ik geloof, dat ik haar trouwen zou. - Je zijt nu onderricht van mijn voornemens, en ik geef je volkomen verlof, die over te vertellen aan den Argus en de Meduza, die haar bewaken: ja, nog meer, haar zelve voor mij te waarschuwen. Mij dunkt, ik speel met open kaart, en je zult mij nimmer kunnen beschuldigen, als een <hi rend="i">traître de mélodrame</hi> gehandeld te hebben. En nu - goede nacht! en <hi rend="i">sans rancune</hi>. Ik ben moê van de reis en verlang naar mijn bed.’</p>
<p>Dit zeggende nam hij het porceleinen, met zilver beslagen nachtblakertje op, dat voor hem stond, stak de waskaars op, schudde Maurits, die peinzend voor hem stond, lachende de hand, en begaf zich naar zijn slaapvertrek. Daar gekomen stak hij de beide kaarsen op, die op den schoorsteenmantel stonden, smeet zijn buis en zijn laarzen uit, trok een wit zomerjasje aan, stak zijn voeten in geborduurde pantoffels, schonk zich toen een groot glas water in, 't welk hij langzaam uitdronk, stak nogmaals een cigaar op, en plaatste zich in een breeden en gemakkelijken armstoel. 't Was geen moderne stoel, waarvan het kussen den onvoorzichtige, die zich nederzet, weêr als een ballon omhoogwerpt, of, als de springveêren gebroken zijn, de foltering eener pijnbank doet gevoelen; 't was een ouderwetsch meubelstuk, dat al meer dan een eeuw op Hardestein aanwezig was; maar het goedgevulde, met vrolijk cits bekleede kussen was nog even veêrkrachtig, vast en deugdzaam, als toen het uit de handen des makers kwam. Eenmaal op zijn gemak gezeten, bracht hij de hand aan de kin en hield de navolgende alleenspraak bij zich zelven:</p>
<p>‘Ziezoo! dat is, geloof ik, goed <hi rend="i">gemanoeuvreerd</hi>, en ik heb den eersten dag van mijn verblijf op Hardestein niet vruchteloos besteed. Laat zien. <hi rend="i">Primo</hi>, behoorlijk partij ge-<pb n="346"/>trokken van het oude thema, dat niemand wil gedwongen worden tot een huwelijk, dat hij vrijwillig zeer gaarne zou gesloten hebben. <hi rend="i">Secundo</hi>, vriend Maurits genoodzaakt, aan Juffrouw Nicolette, die hem anders misschien onverschillig geweest zou zijn, meer te denken dan voor zijn rust goed is. <hi rend="i">Tertio</hi>, mij den weg gebaand om mijn hof te maken bij Bettemie. 't Is waar, het toeval heeft mij gediend, door mij reeds heden met haar in kennis te brengen, en wel op een wijze, die een gemeenzaam onderhoud toeliet; doch het toeval dient alleen hem, die er gebruik van weet te maken, en zoo Napoleon, toen dat toeval hem voor Toulon een tijdelijk kommando bezorgde, bevreesd ware geweest de verantwoordelijkheid van een aanval op zich te laden, en niet fiks had doorgetast, hij ware bij ancienneteit opgeklommen en misschien als Groot-majoor gestorven, maar had het zeker nimmer tot Keizer gebracht. - Wij zijn nu wel geen beste vrienden gescheiden, Maurits en ik; - maar dat kan geen kwaad: een beetje verkoeling mag er wel tusschen ons bestaan: de questie is maar: aan welke oorzaken zal die worden toegeschreven? en, zoo ik mijn spel voorzichtig speel, zal de uitlegging te zijnen nadeele moeten uitvallen. Nicolette moet de Eucharis schijnen, hij de verliefde Telemachus, en ik de verstandige Mentor. - Zal ik ook dien predikant, die hier de man van invloed schijnt, een rad voor de oogen kunnen draaien? Die oogen, hoe kalfachtig ook, zagen mij toch met een uitdrukking aan, die zooveel beteekende, als: ‘ik vertrouw u maar half.’ Om 't even! - zoo mijn doel bereikt wordt, en Maurits op dat meisje verlieft, of er maar van verdacht wordt gehouden, dan ben ik reeds een goed eind vooruitgekomen en moet verder op mijn
gelukster bouwen, op de verstandhouding, met een deel van 't garnizoen bereids aangeknoopt en op dat bedwelmende vermogen van den blik, waardoor zich vanouds mijn geslacht onderscheidde, en dat het eenige erf-<pb n="347"/>deel is, mij door mijn vader nagelaten. Die Freule heeft druk in bovennatuurkundige werken gestudeerd: meer dan vele anderen moet zij dus rijp zijn, om, in spijt van redeneering en gezond verstand, aan onbekende natuurkrachten te gelooven en voor den invloed te zwichten, dien een vaste wil kan uitoefenen op een argelooze verbeelding. - Is het waar, dat vroeger een Drenkelaer, in ditzelfde kasteel, een magnetischen invloed op een Doertoghe uitgeoefend heeft, en toch in den strijd bezweken is<note n="1)" place="foot">Drenkelaer zinspeelt hier op het geval, dat het onderwerp uitmaakt der ‘Vertelling van Mej. Staaffacher,’ voorkomende in het XIV<hi rend="sup">de</hi> Deel mijner Romantische werken. Uitg. van M. Wijt en Zonen te Rotterdam.</note>, mij past het, de nederlaag van mijn oudoom te wreken.</p>
<p>- ‘Drommels! men heeft het goed hier: en, zoo ik al in den Marlheimschen Bode fulminante artikelen geschreven heb tegen den adel en de geldwolven, ik wil het toch aan mij zelven gaarne bekennen, dat het een mooi ding is, Graaf of Baron te wezen en een prachtig kasteel <hi rend="i">cum annexis</hi> te bezitten, zonder dat het ons iets meer gekost heeft dan de moeite van geboren te worden. - Nu! ben ik geen Baron, ik ben toch van een deftige familie, zoo het heet, of liever, ik ben de eerste deftige persoon uit een ras van overal wel <hi rend="i">geäccueilleerde</hi> saletjonkers...en geen mensch zal kunnen zeggen, dat Bettemie van Doertoghe zich mesalliëert, als zij mij haar hand reikt: - derhalve, waarom zou het huwelijk mij niet gelukken? Ik ben wel geen Adonis...nog minder een Herkules...maar er zijn er, die leelijker zijn: en, in allen gevalle, wat geeft een vrouw daarom? Ik weet te praten en, wat meer zegt, te luisteren: kom! <hi rend="i">audaces fortuna juvat</hi><note n="2)" place="foot">‘Het geluk begunstigt de stoutmoedigen.’</note>, en <hi rend="i">faint heart never won fair lady</hi>.’</p>
<p>Na zich, zoolang zijn cigaar brandde, aan de aangename bespiegelingen eener glansrijke toekomst te hebben overge-<pb n="348"/>geven, kleedde hij zich langzaam uit, kroop in het breede <hi rend="i">lit d'ange</hi>, dat hem wachtte, trok de fraaie citsche gordijnen dicht, leî het hoofd op het donzig kussen neêr en sliep weldra den slaap des rechtvaardigen.</p>
<p>Minder gerust was die nacht de slaap van Maurits van Eylar. Kwam het van de muggen? Zijn kamer was in den toren en zag op het water uit, en hij had de onvoorzichtigheid gehad, het raam open te laten, terwijl hij zich bij het kaarslicht ontkleedde. Was zijn onrustigheid te wijten aan den wrevel, bij hem uit meer dan eene oorzaak ontstaan gedurende zijn onderhoud met Drenkelaer? Zocht hij zich de vraag op te lossen, of werkelijk zijn moeder een huwelijk tusschen hem en de Freule Van Doertoghe wilde tot stand brengen, en of hij in dat geval niet wijs zou doen, zich naar haar verlangen te voegen en zijn hand te bieden aan een meisje, dat alles vereenigde wat men in een vrouw kon wenschen? Of speelde hem de beeltenis voor den geest van het bekoorlijke wezen, 't welk hij in den loop van den dag tweemalen op verrassende wijze had ontmoet, en 't welk hij blootgesteld zag aan de lagen van een man, dien hij tot nu toe zijn vriend genoemd had, en die niet te goed bleek te zijn, om, ter voldoening aan een voorbijgaanden gril, met de rust eener vrouw te spelen? - Ongetwijfeld werkte een en ander te zamen, en zeker is het, dat hij uren lang zich rusteloos omwendde in zijn leger, eer hij den slaap kon vatten: ja meer dan eens verwenschte hij zijn goedwilligheid, die hem had aangespoord, Drenkelaer op Hardestein te noodigen. Voor zooverre die noodiging ook bij onze lezers eenige bevreemding baren mocht, achten wij het niet ongepast, hier iets naders aangaande Lukas Drenkelaer en de aanleiding tot zijn kennismaking met Maurits in te lasschen.</p>
<p>Drenkelaer was, als reeds gezegd is, van een deftige Hollandsche familie, ja die vroeger in de regeering was geweest, doch later in verval was geraakt. Zijn ouders vroeg
<pb n="349"/>verloren hebbende, had hij als knaap reeds de noodzakelijkheid gevoeld, door eigen inspanning vooruit te komen, iets wat hem ook door zijn oom en voogd aanhoudend werd voorgepredikt. Ongelukkig had deze hem steeds op aanzien en geld en nimmer op eenig hooger doel gewezen, en niemand aan de opvoeding van den wees een heiliger richting gegeven. Hij was, ja, op de kathechisatie geweest en had zijn belijdenis gedaan. 't Was een zaak van sleur en vorm geweest als bij de meesten. Hij had een fraaie belijdenis geschreven, keurig gesteld, en waar de ouderling, die bij de voorlezing daarvan tegenwoordig was, met uitbundigen lof van sprak; - doch het hart had geen deel aan den arbeid gehad en de helft was uit min algemeen bekende werken uitgeschreven. Op de Latijnsche school had de vlijtige leerling telkens den eersten prijs behaald en was met grooten lof naar de akademie gezonden. Daar was hij een trouwe kollegiehengst - gelijk men 't noemt - en een niet min getrouw bezoeker der professorale slappe-thee-onthalen geweest: ja zelfs hij had een accessit op een prijsvraag behaald en was dan ook niet weinig in de gunst geraakt van de Hooggeleerde Heeren, die hem tot een voorbeeld bij zijn medestudenten aanprezen. Doch tevens had hij zich weten aangenaam te maken bij die jonge lieden, wier beurs beter gestoffeerd was dan hun brein en die hem gaarne vrijhielden op hun partijtjes, of in de vakantie ten hunnent verzochten. Dat hij met den hoogsten graad de akademie verliet behoeft naauwlijks gezegd te worden, en zoowel deze onderscheiding als de omstandigheid, dat hij van fatsoenlijke afkomst was en 't niet te breed had, spoorden den Minister aan, hem reeds spoedig tot het substituut-griffierschap van Marlheim voor te dragen. Wel ware hij liever in 't Parket geweest; doch 't was een voet in den stijgbeugel, en, zoo de bezoldiging schraal was, hij verbeterde die eenigermate door - ofschoon dan zeer in 't
<pb n="350"/>geheim - artikelen te schrijven voor den Marlheimer Bode, een oppozitieblad, dat nog al aftrek had, omdat het voornamelijk personaliteiten bevatte, die hier te lande volstrekt niet geestig gekruid behoeven te zijn om te bevallen. Doch zoo Drenkelaer zich niet ontzag, in gemelde koerant allerlei hatelijke uitvallen te doen plaatsen tegen de Regeering, en inzonderheid tegen den Minister, aan wien hij zijn aanstelling te danken had, in 't openbaar was hij zeer voorzichtig, school weg achter zijn ambt en sprak niet over politiek dan wanneer hij 't niet vermijden kon, of wanneer zulks hem de gelegenheid schonk, in een vertrouwelijk gesprek de hem bekende meeningen van dezen of genen man van invloed en gezag in diens bijzijn aan te prijzen of te verdedigen. Deze voorzichtige wijze van handelen verschafte hem niet weinig krediet bij de Marlheimers: ja in de groote Sociëteit, waar hij alle dagen de dagbladen kwam lezen en nu en dan een partij schaak speelde, werd zijn gevoelen, als hij het enkele reizen, en nooit anders dan in beleefde termen en met groote bescheidenheid, uitte, steeds met eerbied, bij velen als een orakelspreuk, vernomen. Nu kwam Maurits te Marlheim in garnizoen. Even als alle jonge lieden van geboorte, wanneer zij tevens beschaafd zijn van zeden, was Maurits schroomvallig en terughoudend tegen-over menschen, die hij niet kende. Doch juist omdat hij zich terugtrok als iemand <hi rend="i">avances</hi> maakte, moest hij zich aangetrokken voelen tot Drenkelaer, die altijd even stil en deftig in zijn hoek zat. En toen eens de kennis gemaakt was, streelde het de eigenliefde van den jongen luitenant, dat Drenkelaer, die zich met anderen en in gezelschap zoo op een afstand hield, tegen-over hem zoo spraakzaam en voorkomend was. Daar onze substituut-griffier het ruim van Maurits won in belezenheid en vooral in menschenkennis, had hij spoedig een zedelijk overwicht op hem verkregen, te krachtiger, omdat het zich nimmer op lastige of
onbescheidene wijze deed
<pb n="351"/>gelden. Geen wonder, dat Maurits, die wel eens over iets anders wilde spreken dan over paarden en dienstzaken, al meer en meer behagen schepte in den omgang met zijn nieuwen vriend, en aldra niet buiten zijn gezelschap kon. In zijn brieven naar huis had hij meermalen met grooten ophef van Drenkelaer gewaagd, en Mevrouw van Hardestein had zelve hem aangespoord, als hij eens t'huis kwam, dien begaafden en verstandigen vriend mede te brengen, weinig droomende, dat zij op die wijze het paard van Troje binnen zou halen: nog minder, dat er, als nader blijken zal, verraad in de vesting zelve school.</p>
<p>Wij hebben Maurits van Eylar en Lukas Drenkelaer bespied in hun slaapvertrek: zullen wij voortgaan, gebruik te maken van het voorrecht der alomtegenwoordigheid, 't welk den romanschrijver toekomt, en ook een blik werpen op de beide jonge dames, die de stof tot hun onderhoud geleverd hadden? - Wij willen bescheiden zijn en ons bepalen met te zeggen, dat, zoo Drenkelaer zich gevleid had, indruk op eene van beiden gemaakt te hebben, zijn verbeelding hem bedrogen had; want, zoowel achter het gebloemde satijn, dat om het mahoniehouten ledikant op Doornwijck hing, als achter het citsche gordijntje, dat voor Nicolettes nederige sponde was heengeschoven, zweefde, voor de oogen der bevallige bewoonster, het beeld van denzelfden welgemaakten en beminnelijken jongeling, ginds in het eenvoudige losse jachtbuis, hier, in de schitterende monteering der rijdende artillerie.</p></div>
<div type="chapter">
<pb n="352"/>
<head rend="h3">Vijfde hoofdstuk.</head>
<head rend="h4"><hi rend="i">Waarin nieuwe mijnen worden aangelegd</hi>.</head>
<p>Het tweede ontbijt was op Hardestein afgeloopen: Mevrouw was haar kippen gaan voêren, de beide Heeren ieder naar zijn kamer gegaan om zich voor een wandeling te kleeden, en Juffrouw Katoo alleen in de ontbijtkamer gebleven en bezig met de kopjes om te wasschen, toen Drenkelaer op eens het hoofd achter de deur om vooruitstak, met steelschen tred weder binnentrad, en rondkeek.</p>
<p>- ‘Er is niemand, Lukas!’ zeide Katoo: ‘wij zijn hier geheel vrij.’</p>
<p>- ‘Ik meende op te maken uit den wenk, dien ik bij 't heengaan van u kreeg, dat je mij wat te zeggen hadt.’</p>
<p>- ‘Zoo is 't. Maurits heeft mij van morgen zoeken uit te hooren.’</p>
<p>- ‘Inderdaad?’ riep Drenkelaer uit, met een vrolijken glimlach: ‘dus heeft het zaad, dat ik gisteren strooide, reeds wortels geschoten. Hij heeft zeker van u iets willen uitvorschen aangaande de plannen, die zijn moeder tegen zijn vrijheid smeedt.’</p>
<p>Katoo knikte toestemmend.</p>
<p>- ‘En wat hebje geäntwoord?’</p>
<p>- ‘Wel! ik heb mij natuurlijk heel dom gehouden, en toen ben ik, <hi rend="i">quasi</hi> uit mijn eigen, Freule Bettemie hemel-<pb n="353"/>hoog gaan prijzen; ja zoo in 't <hi rend="i">extravagante</hi>, dat hij geëindigd is met knorrig te worden, en te zeggen, ik handelde zeker zoo op last van zijn moeder, maar dat hij niet begreep waartoe het noodig was, de voortreffelijkheden van Bettemie zoo op te vijzelen, als of hij dom genoeg was om ze zelf niet op te merken. Hij is boos heengeloopen; - maar, zijn wij er iets verder meê? Als Mevrouw het ernstig doorzet en hij niet ernstig verliefd wordt op een andere, dan zal hij zich laten vinden.’</p>
<p>- ‘Hm ja!’ zeide Drenkelaer, nadenkende: ‘daarom heb ik gedekreteerd, dat hij verliefd, en de Freule tegen hem ingenomen moet worden. Wat het eerste betreft, daar zal <hi rend="i">ik</hi> voor zorgen: voor het tweede reken ik op uwe hulp.’</p>
<p>- ‘Op de mijne? - Hoe zou ik de Freule, die ik bovendien zoo zelden alleen te spreken krijg, op gaan zetten tegen den zoon van Mevrouw?’</p>
<p>- ‘Bah! Je bent een vrouw: en een vrouw weet altijd raad voor alles. Bovendien, als 't noodig is, zulje hulptroepen hebben, zeg maar <hi rend="i">a</hi>, en die Juffrouw Zuursnoet aan de pastorie, die dames Prawley en verdere leden van dat Genootschap, waar ik gisteren van hoorde spreken, en wat Hardestein nog meer klappeien en koffiewijven oplevert, zullen <hi rend="i">b</hi>, <hi rend="i">c</hi>, 't heele alfabet uit zeggen. <hi rend="i">Bless my soul!</hi> indien wij te Amsterdam waren of in een andere groote stad, waar men elkander niet ziet dan te hooi en te gras, ware 't een ander geval; maar in een dorp, waar men aan de eene zijde niet niezen kan, zonder dat men van de andere “wel bekom het u” zegt, daar hebje maar een lucifer noodig om een vlam te ontsteken, die overal rondbrandt.’</p>
<p>- ‘Weetje wel, dat je mij een heele leelijke rol doet spelen?’ vroeg Katoo, met een zucht.</p>
<p>- ‘Ei? - en wie anders dan mijn geëerde nicht heeft mij op het denkbeeld gebracht van deze onderneming en haar hulp mij toegezegd?’</p>
<pb n="354"/>
<p>- ‘Ik?’ vroeg Katoo.</p>
<p>- ‘Wel ja? - Je hebt mij herinnerd in brief bij brief, dat, bij de deeling der nalatenschap van ons beider grootvader Justus Drenkelaer, er nog een som van ƒ 25000 was, die mijn vader aan uw moeder schuldig was gebleven, en dat die schuld op mij was overgegaan. Ik heb u geäntwoord, dat ik niet liever verlangde, dan mijn vaders naam van blaam te zuiveren en zijn krediteurs te betalen; maar dat ik dit van mijn sober traktement niet kon doen. Toen schreefje mij, ik moest een rijke vrouw trouwen; ik verzocht u, er mij eene aan te wijzen: - <hi rend="i">et voila!</hi>’</p>
<p>- ‘Ja! maar moet ik u die zien te bezorgen ten koste van den zoon der vrouw, die ik naar de algemeene opvatting behoor te beschouwen als mijn weldoenster.’</p>
<p>- ‘En die jij zelve beschouwt als je dwingeland. Eilieve! wat benje haar verschuldigd? Zij geeft u kost en loon, en daarvoor verkoop je haar je vrijheid. Jelui zijt over en weêr <hi rend="i">quitte</hi>, of liever, zij blijft uw schuldenares, jij niet de hare.’</p>
<p>- ‘Maar moet ik ten koste van dien armen Maurits...’</p>
<p>- ‘Die arme Maurits!’ herhaalde Drenkelaer, op bitteren toon en terwijl hij de schouders ophaalde: ‘hij is zeker erg te beklagen! - Wanneer hij alles heeft wat men op aarde wenschen en begeeren kan, een grooten naam, een schitterend vermogen, de glansrijkste uitzichten, is het dan overeenkomstig zelfs met de gewone billijkheid, dat hij bovendien ook nog met de schoonste en rijkste bruid gaat strijken en ik niets bekom? ik, de onterfde naar de wereld, maar die toch bij mij zelven het besef omdraag, naam, rang en fortuin te verdienen en er partij van te kunnen trekken, ik, die getobt en gezwoegd heb om de hoogte te bereiken, waarop hem het blinde toeval der geboorte heeft geplaatst?’</p>
<p>- ‘Ik weet,’ zeide Katoo: ‘dat je altijd vlijtig u op de studie toegeleid en onberispelijk geleefd hebt, en het is zeker hard voor u...’</p>
<pb n="355"/>
<p>- ‘Nog niet meer te zijn dan substituut-griffier, niet waar? Maar verschaf mij de hand van de Freule, en binnen een paar jaren zie je mij bevorderd, lid van de Provinciale Staten, lid van de Kamer, Minister...wie geld bezit en een gezond hoofd, dien kost het geen moeite, zijn eerzucht voldaan te zien; maar weinig baat het laatste, zoo men het eerste mist. De bekwame en naarstige man komt vooruit; misschien! de boekjes van 't Nut leeren 't althans aan de lieve schooljeugd; - maar doorgaans bereikt hij zijn doel niet vroeger, dan wanneer hij te oud is om de vruchten van zijn inspanning te genieten: - en ik wil genieten terwijl ik nog krachtvol en levenslustig ben.’</p>
<p>- ‘Ik gun u van harte eer en aanzien,’ hernam Katoo: ‘maar toch zou het mij spijten, ik herhaal het, zoo Maurits, die altijd goed en vriendelijk tegen mij geweest is, en die u insgelijks zooveel vriendschap bewezen heeft, er het slachtoffer van wezen moest.’</p>
<p>- ‘Wat drommel!’ riep Drenkelaer wrevelig: ‘zoolang de bigamie verboden blijft, zie ik geen middel een vrijer aan een meisje te helpen, tenzij de medevrijer worde uitgesloten. Mevrouw van Hardestein zal haar best doen voor haar lieveling, en zich niet geneeren, kwaad te spreken van wie hem in den weg staat. Zij, die rijk en machtig is, zal het uit de hoogte kunnen doen: wij arme drommels moeten een toontje lager zingen en door list verkrijgen wat wij door invloed en pozitie niet machtig kunnen worden. Des te schooner zal de triomf zijn. - Geen kuren alzoo, Katoo! geen dwaze sentimenteele grillen. Je begin was voortreffelijk: laat het vervolg daaraan beäntwoorden.’</p>
<p>- ‘Je weet,’ hervatte zij: ‘dat ik u gaarne van dienst wil zijn; maar zulje naderhand, als je slaagt, de arme Katoo niet vergeten?’</p>
<p>- ‘Neen voorwaar niet,’ antwoordde hij, met vuur: ‘je hebt vernomen, hoe ik met Terhove gehandeld heb -<pb n="356"/>wat mij voornamelijk de achting van Maurits heeft doen verwerven: - denkje, dat ik minder zal doen voor mijn nicht en bondgenoot? Wees dus gerust, zoodra Bettemie mijn vrouw is, breng ik u de ƒ 25000; - ik stel er eer in, de schulden te betalen, door mijn vader gemaakt.’</p>
<p>Drenkelaer had inderdaad gedurende zijn verblijf te Marlheim aan iemand, die een pretensie op zijn vader had en deerlijk in 't onderspit geraakt was, een som van honderd gulden verstrekt, welke edelmoedige daad hem niet weinig had doen stijgen in de achting van al wie de beperktheid zijner inkomsten kende, en hem inzonderheid die van Maurits had doen verwerven. Wij willen aannemen, dat zijn hoofddoel bij het plegen dier daad van billijkheid in de zucht gelegen was geweest om de publieke meening gunstig voor hem te stemmen; maar ook dan nog bleef zij loffelijk op zich zelve: en wat hij aan Katoo beloofde was hij ook oprecht van meening te houden. Hoe wij hem ook hebben leeren kennen als ondankbaar, en weinig naauwgezet aangaande de middelen, die hij in 't werk stelde om aan zijn eerzucht te voldoen, er lag in die eerzucht zelve een grondslag die loffelijk was: hij wilde voor alles den naam, dien hij droeg, in eere herstellen, en daartoe in de eerste plaats de schulden zijns vaders voldoen. Ook hij leverde alzoo een bewijs, hoe er niemand is, hoe verdorven van hart, bij wien niet enkele loffelijke beginselen schuilen. Volstrekt booze lieden, gelijk die in romans worden voorgesteld, bestaan evenmin als volstrekt deugdzame, en wij behoeven ons evenmin te verwonderen, wanneer wij iets afkeurenswaardigs vernemen omtrent een man, die in den regel braaf en edel denkt en handelt, als wanneer wij hooren van een goede daad, verricht door iemand, die de galg had verdiend. Van dit laatste herinneren wij ons een treffend voorbeeld. Voor eenige jaren gebeurde 't, dat een vrouw, die met de diligence reisde, onderweg door een ongesteldheid
<pb n="357"/>overvallen, in een herberg moest achterblijven. Zij was van alle middelen ontbloot; doch een harer medereizigers, die haar volstrekt niet kende, stond niet alleen voor de kosten van haar verpleging borg bij den waard, maar stelde bij 't afscheid haar nog eenig geld ter hand: en dat alles met een kiesheid en eenvoud, die de bewondering zijner reisgenooten wekte, ja hen allen beschaamde. Twee dagen later vernamen zij, hoe diezelfde man gevangen was genomen wegens het vergeven van een paar bloedverwanten, waar hij van erven moest, en wier dood ook dien veroorzaakt had van een derde persoon, die met hen aan den disch zat: - en hoe de geldzuchtige moordenaar het vergiftigd gebak, waarmede hij zijn misdaad volbracht, reeds bij zich droeg op het tijdstip, dat hij zijn daad van menschlievendheid verrichtte. Het aan de psychologen overlatende, een voldoende verklaring te leveren van dergelijke afwisselende vlagen van boosheid en braafheid bij dezelfde persoon, hervatten wij den draad van ons verhaal en laten onze beide eedgenooten hun samenspraak voortzetten.</p>
<p>- ‘Dat is nobel van u,’ zeî Katoo, in antwoord op Drenkelaers belofte: ‘en, alles wel beschouwd, ik gun Maurits een lieve vrouw; maar, als je zeer juist aanmerkt, hij is rijk genoeg voor twee, en Bettemie ook: en 't is beter, dat ieder van hen het geluk maakt van iemand die geen fortuin heeft. 't Is zoo bespottelijk, dat er altijd, waar geld is, nog meer geld zou moeten wezen. Alleen, wat kan ik er veel aan doen?’</p>
<p>- ‘Ziehier in twee woorden de <hi rend="i">consigne</hi>,’ antwoordde Drenkelaer: ‘Maurits, en zoo mogelijk ook zijn moeder, afkeerig maken van een huwelijksplan met Bettemie, en Bettemie losmaken van Maurits. En je zoudt geen vrouw zijn, Katoo! indien ik je moest leeren hoe je 't hadt aan te leggen om die beide einden te bereiken. Je eigen vernuft zal vindingrijk genoeg zijn om u middelen aan de hand te doen -<pb n="358"/>en ik zal je op de hoogte houden van wat ik zelf verricht...’</p>
<p>- ‘Stil om 's Hemels wil!’ viel Katoo in, met een gesmoorde stem: ‘ik hoor hem komen.’</p>
<p>- ‘Ik vraag verschooning, zoo ik je heb doen wachten,’ zeide Maurits, in 't binnenkomen, tegen Drenkelaer: ‘ik had een kleedingstuk verlegd en kon 't zoo ras niet terugvinden. Thans ben ik tot je dienst om onze wandeling te beginnen.’</p>
<p>- ‘Tot uw orders,’ zeî Drenkelaer, en, na een koel beleefde buiging voor Katoo, volgde hij zijn vriend naar buiten.</p>
<p>- ‘Hebje met Juffrouw Katoo geredeneerd?’ vroeg Maurits, terwijl zij de laan optraden, die naar 't dorp geleidde: ‘die zal je niet doodgepraat hebben.’</p>
<p>- ‘Hm! zij is haar gezelschap wel waard,’ zeî Drenkelaer: ‘zulke arme zielen zijn gehouden, als er menschen zijn, zich op den achtergrond te plaatsen, en zoo zijn zij des te dankbaarder, wanneer zij iemand vinden, die een praatje met haar maakt. Dan stelt zich de tong schadeloos voor de genoten rust. - En nu gaan wij naar uw broeder, niet waar?’</p>
<p>- ‘Zoo als gezegd is. Ik dien u wel aan hem voor te stellen, en hij heeft mij laten weten, dat hij ons wachten zou.’</p>
<p>Weldra hadden onze wandelaars den driesprong bereikt, waar men den weg naar Klein Hardestein insloeg, en richtten zij hun schreden naar de bevallige villa, alwaar Maurits door zijn broeder en schoonzuster hartelijk verwelkomd en Drenkelaer hun plechtstatig werd voorgesteld. Daar wij echter reeds voorstellingen genoeg hebben te vermelden gehad, en er op het bezoek niets gezegd werd, belangrijk genoeg om ten papiere gebracht te worden, of om eenig nieuw licht over de karakters onzer personaadjen te verspreiden, zullen wij ons bepalen met te zeggen, dat Drenkelaer zich in hooge mate de gunst wist te verwerven van den Graaf, en, wat moeilijker was, van de Gravin, die naderhand aan haar man verklaarde, zelden een zoo beschaafd, innemend jong mensch gezien te hebben.</p>
<pb n="359"/>
<p>- ‘Nu! hoe vindje mijn broêr Louis?’ vroeg Maurits, toen zij het buitenverblijf weêr verlaten hadden en den weg dorpwaarts opgingen.</p>
<p>- ‘Even als ik hem altijd had hooren beschrijven,’ antwoordde Drenkelaer: ‘het voorbeeld van den echten - ik zou haast zeggen van den volmaakten - Edelman, indien dit laatste <hi rend="i">epitheton</hi> niet te veel misbruikt werd: ik zeg niet gaarne meer dan ik kan volhouden.’</p>
<p>- ‘Indien je hem kende als ik hem ken,’ zeide Maurits: ‘zouje het woord gerust durven gebruiken. Ik althans heb zijn gelijke nooit ontmoet.’</p>
<p>- ‘Hij schijnt u inderdaad zeer lief te hebben.’</p>
<p>- ‘Niet waar? Hij is mijn vriend, mijn vader, alles voor mij geweest: wat ik geworden ben, ben ik in de eerste plaats aan hem verplicht.’</p>
<p>- ‘'t Is zeker treffend,’ merkte Drenkelaer aan: ‘en een buitengewoon verschijnsel, waar 't broeders geldt van een verschillend bed, die zoo licht stof vinden tot jaloezie. Maar bij al de redenen tot dankbaarheid, die hij je gegeven heeft, is toch wel de voornaamste, dat hij zoo beleefd is, geen kinderen te krijgen en den Graventitel voor u te bewaren.’</p>
<p>- ‘Ik zou ze hem van harte gegund hebben,’ zeî Maurits: ‘hij zou zoo waard zijn, ze te hebben.’</p>
<p>- ‘Ja! en of zijn vrouw u juist met zulke goede oogen aanziet,’ hernam Drenkelaer: ‘ziedaar iets, waar ik niet voor zou durven instaan.’</p>
<p>- ‘Ik heb van mijn schoonzuster nimmer anders dan welwillendheid ondervonden,’ zeî Maurits: ‘doch al ware uw vermoeden gegrond, ik zou 't haar gaarne vergeven.’</p>
<p>- ‘En waar gaan wij nu heen?’ vroeg Drenkelaer, ziende, dat, nu zij buiten de oprijlaan gekomen waren, Maurits niet den weg insloeg, dien zij afkwamen, maar den anderen, die naar het dorp geleidde.</p>
<p>- ‘Ik heb een bezoek af te leggen bij de dames Praw-<pb n="360"/>ley, twee pracht exemplaren onder de dorps-notabiliteiten,’ antwoordde Maurits: ‘je zult geen liefhebberij hebben, meê te gaan, en 't zou je verveelen. - Hebje pleizier, mij zoolang in de Sociëteit te wachten?’</p>
<p>- ‘Je hebt een Sociëteit?’</p>
<p>- ‘Ja! ik ben kontribueerend lid; maar ik kom er nooit.’</p>
<p>- ‘Niet? - Aha ja! Ik begrijp, dat het geen gezelschap is voor den Jonker van Hardestein.’</p>
<p>- ‘Je weet te goed, dat ik niet trotsch ben: en in de Sociëteit van Marlheim ga ik dagelijks om met allerlei slag van volk, dikwijls van minder allooi dan die hier samenkomen. Maar hier is mijn pozitie verschillend: men is gewoon in mij den toekomstigen Heer te beschouwen, en dat noodzaakt mij, zelfs tegen mijn zin, mijn afstand te houden. Ging ik in de Sociëteit, 't zou een dubbel nadeel hebben. Mijn tegenwoordigheid zou te-weeg-brengen, dat de notaris, de rentmeester, de plattelands-heelmeester, en zoovele anderen, die mijn patronaat behoeven, zich niet langer op hun gemak bevonden: en ik zou hun genoegen storen. In de tweede plaats zou het mijn krediet bij de ingezetenen in de waagschaal stellen. Dorpelingen zoowel als boeren zijn vanouds gewoon, tegen al wat Eylar heet op te zien: en zij zouden de eersten zijn om er wraak over te roepen, zoo ik mij - gelijk men 't noemen zou - <hi rend="i">encanailleerde</hi>. Ik zou er mijn invloed - ook ten goede - door verspelen.’</p>
<p>- ‘Ik begrijp dat,’ zeî Drenkelaer: ‘maar dat moet uw pozitie hier al vrij eenzaam en verlaten maken. Een koning heeft ten minste zijn hofstoet om hem, waar hij meê praten kan.’</p>
<p>- ‘O! Er blijven hier altijd lieden genoeg van mijn stand in den omtrek: - en zoo ik alle gemeenzaamheid vermijde met ambtenaren <hi rend="i">e tutti quanti</hi>, ik heb immers al de boeren en 't werkvolk om meê te praten.’</p>
<p>- ‘Een fijn gezelschap!’</p>
<p>- ‘Zoo oordeelen jijlui, stedelingen, er doorgaans over,’
<pb n="361"/>zeide Maurits: ‘zie! ik heb opgemerkt, dat, als vermogende lieden, die niet buiten gewend zijn, een landgoed koopen, zij doorgaans een hoogen toon aanslaan tegen-over hun arbeiders en het landvolk, en het gezelschap zoeken van zoogenaamde welopgevoede lieden. - Wij daar-en-tegen, wij autochtonen, zonen van het land, gevoelen zelden eenige sympathie voor wie van elders komt; maar de arbeiders en boeren zijn autochtonen als wij en van één ras met ons: hun voorvaderen volgden de onzen op 't veld en in den krijg, en, is de band tusschen heer en dienstknecht verbroken, die van het <hi rend="i">clan</hi>-schap blijft bestaan.’</p>
<p>- ‘Maar nu, de Dominee?’</p>
<p>- ‘O! die maakt altijd een uitzondering: gelukkig, dat wij er een hebben, die zijn gezelschap dubbel waard is; maar al ware hij de saaiste kerel mogelijk, de pedantste vlegel, met manieren uit de achterbuurt, dan nog zouden wij hem moeten dulden, hem en zijn ap- en dependenties. Zoo b.v. moeten wij nu Juffrouw Leentje slikken.’</p>
<p>- ‘Zoo is 't!’ zeide Drenkelaer: ‘maar bij wijze van kompensatie houdt hij er een allerliefst logeetje op na: - en nu begrijp ik eenigszins waarom wij dezen weg moesten gaan.’</p>
<p>Zij waren hier juist in 't gezicht der pastorie gekomen. Dominee zat met den ontvanger Snel aan het tafeltje onder den esscheboom een pijp te rooken: nevens hen Juffrouw Leentje met haar eeuwigdurende breikous: op den achtergrond zag men Nicolette met Pietje en ‘Karrelientje’ op het gras dartelende, alle drie schaterende van lachen en met een kleur als bloed: - en nog verder Grada, die niet meêlachte en alles behalve vriendelijk keek.</p>
<p>- ‘Er is er geen andere weg naar 't dorp,’ antwoordde Maurits op de aanmerking van Drenkelaer, terwijl hij, het gezelschap groetende, zijn stap versnelde om het kerkhofpad op te gaan. Zijn vrees van opgehouden te worden bleek niet ijdel te zijn; immers de ontvanger was, zoodra hij hem
<pb n="362"/>in 't oog kreeg, opgerezen van zijn stoel en verwelkomde hem met een diepe buiging op Hardestein.</p>
<p>- ‘Onbescheiden vent!’ dacht Maurits bij zich zelven: ‘hij ziet immers, dat ik plan had, zonder morgenspraak voorbij te gaan.’ Doch de beleefdheid vorderde, dat hij stilstond, en Snel, die een paar schreden vooruit gedaan had, over de heining even groette en naar zijn welstand vroeg. Bol begreep beter, dat Maurits haast had, en bleef bedaard zitten: ook Juffrouw Leentje, die een gezicht had als een oorwurm, week niet van haar plaats en ging met haar breikous voort; terwijl Nicolette, een weinig beschaamd, dus onder haar gymnastische oefeningen verrast te zijn, een oogenblik haar spel staakte en met de beide kinderen aan de hand op een afstand bleef staan. Nu zou zich Maurits spoedig genoeg van den ontvanger afgemaakt en zijn weg vervolgd hebben; maar dat kwam niet overeen met de oogmerken van Drenkelaer, die, zich houdende als of hij meende dat zulks in de bedoeling van zijn vriend lag, het erf binnenstapte, den predikant, zijn zuster en Nicolette achtereenvolgens groette en terstond een gesprek over het fraaie weêr en den schoonen omtrek begon: - ten gevolge waarvan Maurits, oordeelende, dat het zijn plicht was, een oog in 't zeil te houden, de booze aanslagen, welke hij bij zijn vriend veronderstelde, te dwarsboomen, en hem althans niet alleen op de pastorie te laten, misschien ook nog door een ander gevoel gedreven, waarvan hij zich toen nog geen rekenschap geven kon, insgelijks binnentrad.</p>
<p>Maar eer wij overgaan tot het verhaal van hetgeen nu volgde, dienen wij een weinig terug te treden en onze lezers mede te deelen, waarom Juffrouw Leentje en Grada beiden zoo zuur zagen.</p>
<p>De aanleiding tot de ergernis, die zij gevoelden, was schijnbaar zoo onbeduidend als onschuldig. Omstreeks een uur te voren deden de kinderen van den ontvanger met Grada hun
<pb n="363"/>dagelijksche wandeling, toen zij, het kerkhofpad afkomende, door Leentje gezien werden, die met Nicolette in den tuin zat, terwijl Bol zich op zijn studeerkamer bevond. Leentje, die, als wij reeds opgemerkt hebben, van medelijden voor die moederlooze weezen bezield was, haastte zich, hen binnen te roepen. ‘Een oogenblikje maar, Juffrouw!’ zeide Grada: ‘want, weet uwee, mijn Heer is er erg op gesteld, dat wij altijd op onzen tijd t'huis zijn en niet langer dan een half uur uit blijven.’</p>
<p>- ‘O kom!’ zeî Leentje, terwijl de genoodigden het erf opkwamen: ‘zoo zal het er niet op aankomen. Wel hoe gaat het al liefjes?’ vervolgde zij, terwijl zij Pietje en Karolientje beurtelings een natten zoen gaf: ‘kijk? ik moet zeggen, Grada! je hebt er eer van, zoo als je voor ze zorgt: zij zien er dan kostelijk uit. Maar nu moeten zij toch een beschuitje hebben, niet waar? Wacht! ik zal het eventjes gaan halen.’</p>
<p>- ‘Geef u geen moeite, Juffrouw!’ zeî Nicolette, die, van haar stoel reeds opgerezen, zich met vogelsnelheid naar binnen begaf en in een ommezien terug was met het trommeltje, 't welk zij aan de kinderen voorhield, en waarin terstond vier handjes aan 't grabbelen gingen.</p>
<p>- ‘Maar, dat was niet noodig! niemand vroeg het u...’ zeide of liever stotterde Leentje, innig gebelgd, dat Nicolette nu bij de kinderen van Snel de eer kreeg van een voorkomendheid, welke zij zelve had willen toonen, en die toch geen middel zag, om haar met schijn van grond te berispen over een handeling, die enkel aan een opwelling van welwillendheid kon worden toegeschreven.</p>
<p>Intusschen, hierbij bleef het niet. Nicolette, die veel van kinderen hield, trok deze naar zich toe, herinnerde hun, dat zij hen, toen zij van de diligence kwam, reeds gezien had en wist spoedig hun vertrouwen te winnen. Zij was, ten einde te voldoen aan 't verlangen van Mevrouw van
<pb n="364"/>Eylar, en iets voor de <hi rend="i">fancy-fair</hi> te vervaardigen, 's morgens vroeg reeds naar den boekwinkel in 't dorp geweest, waar zij het noodige had aangekocht, om er een kartonnen werkdoosje van te vervaardigen, en zij was reeds een eind met haar arbeid gevorderd.</p>
<p>Alsnu Karolientje op den schoot en Pietje nevens haar nemende, knipte zij eerst met groote vlugheid een paar bloemtakken van gekleurd papier, en maakte toen zeer handig twee kleine doosjes van karton, ieder met een laadje voorzien en waarin gezegde knipsels gelegd werden: - alles tot groote verbazing en verwondering van de beide kinderen, die met open mond en opgespalkte oogen al haar bewegingen volgden, en wier verrukking ten top steeg, toen zij in 't bezit der vervaardigde voorwerpen gesteld werden. Minder in haar schik waren de beide andere getuigen van Nicolettes minzaamheid jegens de kleinen: want zoowel Juffrouw Leentje als Grada schreven die alleen toe aan een listig middel, dat zij bezigde, ten einde, langs de kinderen om, den vader te behagen: de eerstgemelde moest zich echter vergenoegen met een ontevreden en onverstaanbaar gemompel, 't geen zoowel Nicolette, die er uit opmaakte, dat zij iets verkeerds verricht had, doch niet begreep hoe of waarin, als de kinderen, bevreemd deed opzien: terwijl Grada haar wrevel aan den dag legde, door te herhalen, dat de kinderen op hun tijd te huis moesten wezen, en deze vrij driftig naar zich toe te trekken.</p>
<p>- ‘Kom!’ zeide zij: ‘bedank nou de Juffrouw wel, en dan gaan wij heen.’</p>
<p>- ‘Och!’ zeî het kleine meisje, met een verlangenden blik, beurtelings van het mooie doosje, dat zij tegen haar hart geklemd hield, naar het gekleurd papier, dat op tafel lag, en weder van het papier naar het doosje wendende, ‘Karolientje woû nog zoo graag wat blijven.’</p>
<p>- ‘Een andere keer komt Karrelientje 'reis weêrom, en
<pb n="365"/>dan zal <hi rend="i">ik</hi> wat met haar spelen,’ zeî Leentje, op een toon, die, vriendelijk begonnen, zoo norsch eindigde, dat het kind er bijna van aan 't huilen raakte: ‘kom, Nicolette! al dat gezoen is niet noodig: de kinderen moeten naar huis. Je hebt zelve gehoord, dat mijn Heer Snel niet van wachten houdt. Dag Grada, wel de komplimenten aan mijn Heer.’</p>
<p>- ‘Daar is Pa! Daar is Pa!’ riepen op eens de kinderen uit, zich pogende los te rukken van Grada, die hen met geweld ieder bij een hand het hek wilde uittrekken: ‘dag Pa! dag Pa! kijk 'reis Pa!’</p>
<p>En werkelijk het was ‘Pa,’ die juist zelf van meening was, voordat hij naar de Sociëteit ging, een kort bezoek bij den predikant af te leggen en zich te vergewissen of zijn reisgenoot goed gerust had. Hij trad binnen en groette de beide dames; doch het was hem onmogelijk, zich te doen verstaan, onder het oorverdoovend gejuich en geschreeuw van Pietje en Karolientje, die hem de <hi rend="i">cadeaux</hi> wezen, welke zij van die ‘lieve Juffrouw’ ontvangen hadden.</p>
<p>Hadden zich nu zoowel Leentje als Grada vergist omtrent het <hi rend="i">doel</hi> van Nicolette, toen zij die geschenken voor de kinderen vervaardigde, zij hadden volkomen gelijk gehad wat den <hi rend="i">uitslag</hi> daarvan betrof; immers Snel was ijdel genoeg om zich af te vragen, of de vriendelijkheid, aan de kinderen bewezen, ook wellicht den vader gold, en meer en meer wortelde bij hem de gedachte, dat die bevallige blonde Juffrouw een zeer geschikte plaatsvervangster van zijn overledene vrouw zou kunnen wezen.</p>
<p>Men was intusschen een weinig tot rust gekomen: de ontvanger had plaats genomen en de doosjes zeer bewonderd: Dominee was geroepen: tabak en pijpen waren gehaald, en Nicolette, bespeurende, dat de kinderen wat lastig waren en door hun gesnap het gesprek tusschen de beide Heeren onmogelijk maakten, had hen met zich naar een meer verwijderd gedeelte van den tuin genomen, waar
<pb n="366"/>zij eerst vrij bedaard hadden rondgeloopen maar, naderhand aan 't stoeien en ravotten waren geraakt, en daarmede nog bezig waren, toen het gezelschap door de beide jonge lieden vermeerderd werd.</p>
<p>Weinig echter strekte die vermeerdering tot het vermeerderen der gezelligheid, wat oppervlakkig vreemd kon schijnen, wanneer men den leeftijd en den aard der nieuwgekomenen in aanmerking nam. Maurits had iets gejaagds en onrustigs: Bol, die dit bemerkte, doch er de ware reden niet van gissen kon, en bovendien van oordeel was, dat de ontmoetingen tusschen den Jonker en Nicolette wat te druk herhaald werden, was, tegen zijn gewoonte, stil en afgetrokken: zijn zuster vond al meer en meer stof tot ergernis: Nicolette was verlegen, omdat zij een nieuwe zedepreêk vreesde en vergeefs zocht te raden, waarin zij zich misdragen had: de kinderen keken treurig, omdat zij hun spel hadden moeten staken: Grada stond van verre als een beeld van spijt en verveeling: Snel gevoelde een ontkiemende jaloezie en wist niet recht welke <hi rend="i">contenance</hi> hij houden moest. Drenkelaer alleen was volkomen op zijn gemak, beleefd tegen den predikant en den ontvanger, hoffelijk tegen Leentje, en vleiende komplimenten makende aan Nicolette over het fraaie kunstwerk, dat reeds grootendeels in-eengezet op tafel stond. Niet weinig onstichtte dit Maurits, die dan ook spoedig besloot, een einde aan het bezoek te maken. Intusschen, al kon hij voor zich zelven een goede reden opgeven, waarom hij zijn bezoek wenschte te bekorten, hij kon er geene vinden, waarom Drenkelaer hem juist zou moeten vergezellen, en hij wilde hem niet alleen aan de pastorie achterlaten. Op eens echter kreeg hij een <hi rend="i">lumineuse</hi> gedachte, en, zich tot Snel wendende, zeide hij:</p>
<p>- ‘Mijn Heer gaat zeker straks naar de Sociëteit?’</p>
<p>- ‘Ik..ik weet het niet, Jonker! ik denk van ja,’ antwoordde Snel, een weinig geraakt; want hij meende
<pb n="367"/>uit de vraag te moeten opmaken, dat Maurits hem weg wilde hebben.</p>
<p>- ‘'t Is maar,’ hernam deze, ‘omdat ik nog vizites te doen heb en een weinig gehaast ben, en daarom zou ik u willen vragen, mijn Heer Snel, of je de bijzondere goedheid wildet hebben, mijn vriend Drenkelaer te introduceeren en hem de <hi rend="i">honneurs</hi> van onze Sociëteit te doen.’</p>
<p>- ‘O gewis! 't zal mij een groote eer zijn,’ antwoordde de ontvanger, geheel terugkomende van zijn verkeerde opvatting: ‘wanneer mijn Heer verkiest,’ vervolgde hij, terwijl hij opstond, een buiging maakte voor Drenkelaer en zijn pijp uitklopte.</p>
<p>- ‘'t Is al te vriendelijk,’ zeî Drenkelaer, insgelijks opstaande en buigende: ‘'t spijt mij maar, u aan zulk een aangenaam gezelschap te onttrekken.’ Hier dwaalde zijn blik langs Bol en zijn zuster naar Nicolette en bleef daar een oogenblik rusten: ‘ik ben tot uw dienst,’ vervolgde hij.</p>
<p>- ‘Welnu! dan zullen wij ons maar <hi rend="i">en route</hi> begeven,’ zeide Snel: ‘Uw dienaar, Dominee! - Dames!’ een buiging - en toen, met stemverheffing: ‘Grada! je moest de kinderen nu maar naar huis brengen: ik vrees, dat zij reeds te lang hier tot last geweest zijn.’</p>
<p>- ‘O volstrekt niet,’ haastte Leentje zich te zeggen, terwijl haar gelaat op eens de vriendelijkste uitdrukking aannam, waarvoor het vatbaar was: ‘'t zijn zulke lieve poetjes, en zij hebben zoo zelden gelegenheid zich te vermaken.’</p>
<p>- ‘Ik ben u dan ook zeer dankbaar voor het genoegen, dat u hen verschaft hebt,’ hernam Snel: ‘en vooral aan Juffrouw Zevenster.’ - Hier overschaduwde weêr een donkere wolk het zonnig aanschijn op Leentjes gelaat.</p>
<p>De beide jongelingen namen nu ook afscheid: en pas waren zij vertrokken, of Grada, die inmiddels de kinderen ieder bij een hand gegrepen en tot zich getrokken had, maakte zich ook ten aftocht gereed; terwijl zij, naauwlijks aan de
<pb n="368"/>Dames tijd latende hen vaarwel te kussen, na een zeer korten en koelen groet van hare zijde, zich met hen op weg begaf, hen achter zich trekkende en in zich zelve mompelende: ‘domme gans, die ik was, bang te zijn voor die ouwe. 't Is dat jonge ding, dat 'm nou 't hoofd op hol brengt. Die manlui lijkenen wel mal. Wat kan ie nou raars vinden aan zoo'n magere spiering, die pas van school komt? Nou, assie er trouwt, dan bedank ik om bij 'm te blijven en dan neem ik Hendt! - Zoo'n floddermadammetje! 't Is wat moois, 'k woû dat ze gesuikerd was!’ - En met dezen kristelijken wensch verhaastte zij haar stap zoozeer, dat de kinderen, meer voortgesleept dan loopende, niet dan doodvermoeid en in tranen hun woning bereikten.</p>
<p>Toen Juffrouw Leentje en Nicolette zich 's avonds alleen bevonden, bekwam laatstgemelde de verwachte zedepreêk, deze keer tot tekst hebbende: ‘het ongepaste om weduwnaars aan te halen.’</p>
<p>&nbsp;</p>
<p><hi rend="sc">einde van het eerste deel</hi>.</p>
</div>
    <div type="chapter">
        <pb n="t.o. 2"/>

    <head rend="h2">[Tweede deel]</head>

<p>
<figure>
<p><xptr to="lenn006klaa01_01ill02.gif"/></p></figure></p>
        <div type="section">
<pb n="3"/>
<head rend="h2">Zesde boek.</head>
<head rend="h3">Eerste hoofdstuk.</head>
<head rend="h4"><hi rend="i">Een heeresociëteit op een dorp</hi>.</head>
<p>- ‘Ik moet u nogmaals om verschooning vragen,’ zeî Drenkelaer tegen Snel, terwijl hij met hem en Maurits het kerkhof-pad overstak en op de groote dorpsstraat kwam: ‘'t is waarlijk al te beleefd.’</p>
<p>- ‘Niet het minst,’ zeî Snel: ‘'t is toch het uurtje, dat wij samenkomen: en ik wed, dat de Majoor al met de domino-steenen voor zich zit.’</p>
<p>- ‘Je gaat dus van Dominee naar Domino.’</p>
<p>- ‘Van Dominee naar Domino! heel aardig!’ zeî Snel, giegelende om de woordspeling van Drenkelaer. Maurits haalde de schouders op, en begreep niet, hoe zijn vriend, die hem hoe langer hoe meer begon tegen te vallen, zoo iets flaauws had kunnen zeggen. Bij eenig nadenken zag hij echter in, dat Drenkelaer, om zich bij zijn nieuwe kennis aangenaam te maken, met opzet tegen-over hem zoodanige geestigheid debiteerde als hij zich wel gewacht zou hebben onder meer verfijnde lieden te uiten, maar juist geschikt achtte om daar ter plaatse welkom te zijn.</p>
<p>- ‘Is de Sociëteit nog al bezocht?’ vroeg Drenkelaer.</p>
<p>- ‘Jawel,’ antwoordde Snel: ‘een heel aardig en recht
<pb n="4"/>fatsoenlijk gezelschap: - zeventien leden...en die trouw opkomen ook: al de notabelen van het dorp, en bijna dagelijks introduktie van gasten: een goede toon: - en het Handelsblad en het Provinciale weekblaadje.’</p>
<p>- ‘En nu neem ik afscheid van u, Drenkelaer! en laat u verder aan de leiding van mijn Heer over,’ zeî Maurits, op een zijpad wijzende: ‘uw weg leidt daarheen. Tot straks! Je zult den weg naar 't kasteel wel terugvinden, niet waar? Zeer uw dienaar, mijn Heer Snel!’</p>
<p>- ‘Tot de eer, Jonker!’ zeî Snel.</p>
<p>- ‘<hi rend="i">Au revoir!</hi>’ zeî Drenkelaer, terwijl hij met den ontvanger voortschreed. Wel stelde hij zich niet veel bijzonders voor van de kennismaking met de Hardesteinsche notabiliteiten; maar hij was van de leer, dat men van alles partij trekken en niemand verwaarloozen moet, en dat hij zeer mogelijk die kennismaking op de eene of andere wijze dienstig zou kunnen maken aan zijn belangen.</p>
<p>- ‘Nog al een uitgestrekte ontvangst?’ vroeg hij aan Snel.</p>
<p>- ‘Zoo redelijk: de gemeenten Hardestein, Bleffel en Grooi. Er is sprake van een nieuwe kombinatie, waardoor Mangeltern met Vremmel vereenigd, en Ruizum bij Hardestein gevoegd zou worden: dan zou de tegenwoordige ontvangst van Ruizum vervallen. 't Zou mij niet verwonderen; want die Heeren in den Haag hebben tegenwoordig een manie van bezuinigen. Nu! ik zou er niet over klagen, als de ontvangst er voordeeliger door werd; maar de groetenis! 't Is altijd: meer werk voor 't zelfde geld...is mijn Heer ook ambtenaar, als ik vragen mag?’</p>
<p>- ‘Ik ben bij de griffie te Marlheim,’ antwoordde Drenkelaer.</p>
<p>- ‘Ah! zoo! ik ken de plaats: ik heb er vroeger een paar jaren de contrôle waargenomen. Vrolijke stad! altijd veel garnizoen. Is mijn Heer familie van den Jonker, zoo 't niet onbescheiden is?’</p>
<pb n="5"/>
<p>- ‘Ik heb die eer niet,’ antwoordde Drenkelaer.</p>
<p>- ‘O! dus enkel een goed vriend! Wel zoo! - Waarschijnlijk niet bekend met het kwartier? - Mooie gelegenheid voor de jacht.’</p>
<p>- ‘Helaas! ik jaag alleen in den schotel.’</p>
<p>- ‘Wel 't voorzichtigste! Nu! in allen gevalle is de jachttijd nog niet gekomen. 't Verwondert mij, dat de Jonker niet liever gewacht heeft met zijn bezoek tot in October, gelijk eerst het plan was, naar ik hoor.’</p>
<p>- ‘Hij heeft met een kameraad geruild,’ zeî Drenkelaer: ‘misschien tegen zijn zin; maar wat wilje? de ander was ouder officier en scheen er op gesteld.’</p>
<p>- ‘Ja! dat gaat al zoo: maar ik weet wel, dat, als ik het geld had, dat de Jonker heeft, ik er hartelijk voor bedanken zou, soldaatje te spelen en van eens anders luimen af te hangen.’</p>
<p>- ‘Zijn broeder schijnt er op gesteld te zijn geweest, dat hij geen leêglooper bleef: en daar Maurits zelf zin had in het vak, werd hij naar Breda gezonden.’</p>
<p>- ‘De Graaf is een wijs en verstandig man,’ zeî Snel: ‘en ik zal er niets tegen zeggen, dat hij zijn broêr verhinderen woû een leêglooper te worden; maar waarom hem in dienst gelaten? hij is zelf te Leyden geweest en met den eersten graad gepromoveerd; maar toen is hij hier gekomen, en heeft begrepen, dat het bestier van zijn goederen hem werks genoeg verschaffen zou en hij er geen officie bij behoefde waar te nemen. Waarom kon nu de Jonker niet hetzelfde doen, en zijn demissie nemen? Ik zeg maar, als vermogende lieden bedieningen bekleeden, wat blijft er dan voor anderen over?’</p>
<p>- ‘Ja, mijn waarde Heer!’ zeî Drenkelaer: ‘ik ben nog jong en waag ongaarne een oordeel over zulke zaken; bovendien acht ik het altijd zeer moeielijk te zeggen, wat een ander doen of laten moet, als men niet zeer juist met
<pb n="6"/>omstandigheden en drijfveêren bekend is. Intusschen, in 't algemeen ben ik volkomen met u eens, dat men moet leven en laten leven.’</p>
<p>- ‘Juist, mijn Heer!’ zeî Snel, die grooten eerbied begon te krijgen voor den jongeling, die zoo verstandig en daarbij zoo bescheiden was, en toch op zijn tijd ook een aardige woordspeling maken kon: ‘maar,’ vervolgde hij: ‘hier zijn wij aan de plaats onzer bestemming.’</p>
<p>Zij waren, al pratende, in een breede zijstraat gekomen, doch waar de huizen niet langer nevens elkander, maar op zich zelve stonden, en bevonden zich voor een onaanzienlijk houten gebouw, slechts eene verdieping hoog en veel van een gewone loods hebbende, en dat door een gezand pleintje van den weg was afgescheiden. Een zwart bord, waarop met witte letters de woorden <hi rend="sc">ons genoegen</hi> te lezen stonden, en, beter nog, ontelbare kringen, door de voeten der borrelglaasjes achtergelaten op twee verwelooze tafeltjes, die op gezegd voorpleintje stonden, kondigden aan, dat hier de Sociëteit van Hardestein te vinden was. Het lokaal was zoo ruim...als het wezen kon; want het besloeg het geheele gebouw, op een klein afgeschoten vlieringje na, dat tot bergplaats diende: en het geheel had veel overeenkomst met een gouden-torrehuisjen. Daar nu de kamer nog, behalve een bufet, een biljartje bevatte, kan men licht opmaken, dat voor de leden juist niet veel plaats overbleef om zich te bewegen. En toch scheen het, dat zij, zelfs met het fraaiste zomerweêr, liever binnen in 't gedrang zaten, dan buiten in de vrije lucht. Immers de tafeltjes voor de deur bleven doorgaans onbezet: 't zij, omdat er juist gedurende het Sociëteitsuurtje (van 2 tot 3½) de zon op stond: 't zij omdat men er de gezelligheid miste, die binnen heerschte.</p>
<p>De Sociëteit was, op het oogenblik, dat Snel er zijn nieuwen bekende binnenleidde, vrij druk bezocht, gelijk de
<pb n="7"/>tabaksdamp bewees, die er alles in een nevel hulde. Een Heer met grijs haar en een groote wrat op zijn neus, dien Drenkelaer aan zijn grijze knevels en aan een verkleurd lint aan 't knoopsgat voor ‘den Majoor’ herkende, zat, achter een tafeltje, uit een vervaarlijke Duitsche pijp te rooken, welke hij met de eene hand vasthield, terwijl de andere rustte op een domino-spel - het eenige, dat op de Sociëteit te vinden was, en in welks bezit hij zich wilde handhaven. Aan een tweede tafeltje zaten twee Heeren te jassen en een derde een vuile - wel te verstaan uitwendig vuile - courant te spellen. Zes anderen omringden het biljart en vermaakten zich met het edele potspel: 't welk hier, behalve de gewone, nog buitengewone en eigenaardige gelegenheden aanbood om talent aan den dag te leggen: immers, wanneer men aan de noordzij moest uitspelen en de bal niet ver van den band lag, vereischte het vrij wat behendigheid om de <hi rend="i">queue</hi> bij 't afstooten zoo te bestieren, dat zij niet met het achtereinde de karaffen en kelkjes, in het bufet geplaatst, omwierp of tot scherven brak: speelde men van de zuidzij, dan liep men gevaar een glasruit in te stooten; aan de oostzij liep de tafel zoodanig af, dat men onmisbaar <hi rend="i">collé</hi> kwam: en ten westen lag er in de vloer een plank los; al hetwelk dagelijks stof gaf tot onhebbelijke vloeken en verwenschingen van de zijde dergenen, die verkeerde stooten deden ten gevolge van de eene of andere dezer hindernissen of ze althans er aan toeschreven, maar ook tevens stof tot groot gelach, luide vreugdekreten en geestige zetten, aan de toeschouwers, inzonderheid aan de medespelers, die er hun kansen door verbeterd zagen.</p>
<p>Toen Drenkelaer binnentrad, gebeurde wat er altijd gebeurt als een vreemde eend in de bijt komt. De aanwezigen wendden hun oogen van de biljarttafel, de kaarten of de courant af, maten den hun onbekenden bezoeker een wijl met de oogen, en gingen toen weêr hun gang.</p>
<pb n="8"/>
<p>- ‘Wel!’ zeî de Majoor tegen Snel: ‘waar blijf je toch! Ik zit je al een kwartier te wachten: en na zoo lang van huis te zijn geweest, mochtje, om je schaê weêr in te halen, wel zorgen, wat beter op je tijd te passen.’</p>
<p>- ‘Heeft Dominee je zoo lang opgehouden, Snelletje?’ vroeg een der kaartspelers, een grofgebouwde kerel van zes voet, maar met een schor, piepend stemmetje, dat in volkomen kontrast met zijn uiterlijke was.</p>
<p>- ‘Of is 't Dominees zuster?’ vroeg een Heer, die in zijn hemdsmouwen, met de queue gereed om te spelen, bij 't biljart stond: ‘met je verlof, Verdrongen! zouje even die barrikaden willen wegnemen? 't is mijn beurt om te spelen.’</p>
<p>Dit laatste verzoek was tot den langen man gericht, wiens beenen van onder het speeltafeltje door tot bij het biljart reikten en den doortocht belemmerden.</p>
<p>- ‘'t Zal veeleer het nichtje wezen,’ zeide de plattelands-heelmeester, een schraal, pokdalig mannetje, met een verbazend grooten zwarten hoed op, dien hij nimmer afnam, zoodat sommigen zelfs beweerden dat hij er in sliep: ‘denkje, dat ik haar niet gezien heb, toen je eergisteren met haar in de diligence aanlandde?’</p>
<p>- ‘Gekheid! gekheid!’ zeide Snel, en toen, met luider stemme het woord tot al de aanwezigen richtende, maar zich meer bepaald tot den Majoor wendende; ‘neem mij niet kwalijk; maar ik heb hier een gast bij mij, die op het kasteel logeert, en dien de Jonker mij verzocht heeft, te introduceeren: den Heer Drenkelaer, griffier bij de rechtbank te Marlheim.’</p>
<p>- ‘Substituut-griffier!’ verbeterde Drenkelaer, hafluid.</p>
<p>- ‘Een <hi rend="i">logé</hi> op Hardestein! - Een vriend van den Jonker!’ fluisterde men, en de blikken waren opnieuw, maar nu met zekere eerbiedigheid, op Drenkelaer gericht.</p>
<p>- ‘Kom! aan ons partijtje,’ zeî de Majoor, de eenige
<pb n="9"/>in 't gezelschap, die niets om hooge personaadjen gaf; immers hij was de eenige, die zijn <hi rend="i">carrière</hi> volbracht en alzoo van niemand iets meer te wachten had.</p>
<p>- ‘Heeft mijn Heer ook plezier om 't vandaag met den Majoor te wagen?’ vroeg Snel aan Drenkelaer.</p>
<p>- ‘Ik zou u niet gaarne van uw genoegen, noch den Majoor van een goeden tegenspeler berooven,’ antwoordde Drenkelaer: ‘bovendien speel ik zelden of nooit.’</p>
<p>- ‘Niet!’ zeide Snel, innerlijk wel in zijn schik, dat zijn voorslag niet was aangenomen: ‘Wat zal mijn Heer gebruiken?’</p>
<p>- ‘Een glas bessen, zoo er die zijn.’</p>
<p>- ‘Een glas rood voor mijn Heer!’ schreeuwde Snel, op dien toon van kommando, die hem eigen was, als hij tot zijn minderen sprak.</p>
<p>- ‘Een glas rood!’ weêrgalmde zekere roodharige, manke, gebochelde knaap, met een smerig buis aan, waar aan al de knoopen ontbraken en dat aan de ellebogen van luchtgaten voorzien was: - welke knaap hier het ambt van bediende waarnam, gelijk 's Zondags in de kerk dat van orgeltrapper, en die voor 't overige - wat men juist niet aan zijn plunje zou geraden hebben - een snijder was van zijn ambacht.</p>
<p>- ‘Mijn Heer zal zeker niet in de pot verlangen te komen?’ vroeg de medicus: ‘er staan er al twee op dood.’</p>
<p>- ‘Maar men kan altijd koopen,’ merkte de rentmeester aan, een klein, dik, blond ventje, dat altijd zweette.</p>
<p>- ‘Ja! dat wouje wel,’ riep een derde: ‘jij bent altijd te koop, Van Meeuwen! en hoe meer koopers, hoe beter, denkje.’</p>
<p>- ‘Ik zal mij met de rol van toekijker vergenoegen,’ zeî Drenkelaer.</p>
<p>- ‘Assieblieft een glaassie rood,’ zeî de jongen, terwijl hij aan Drenkelaer den bestelden drank aanbood.</p>
<pb n="10"/>
<p>- ‘Nog een halfje voor mij,’ zeî de Majoor (die intusschen al druk aan 't spelen was); terwijl hij voor de vijfde maal zijn glas toestak: ‘dubbele vijf! - dat hadje niet verwacht, Snelletje!’</p>
<p>- ‘Die mag er voor mijn part gerust uitkomen,’ zeî Snel: ‘zoo kan ik weêr blank brengen.’</p>
<p>- ‘Kan ik mijn Heer ook met de krant dienen?’ vroeg de persoon, die had zitten lezen.</p>
<p>- ‘Ik dank u,’ antwoordde Drenkelaer, die met een zijdelingschen blik op het blad, zich reeds overtuigd had, datzelfde nummer reeds twee dagen te voren te Marlheim gelezen te hebben. En geen wonder; want de post kwam eerst op den achtermiddag te Hardestein aan, waar de courant dan een dag in de herberg lag en vervolgens bij gratie aan de Sociëteit ter lezing verstrekt werd.</p>
<p>- ‘Kan ik mijn Heer ook met een cigaar dienen?’ vroeg een ander Sociëteitslid, die een groot hoofd met dik, zwart kroeshair, levendige oogen en een flink voorkomen had, en wijnkooper was van beroep.</p>
<p>- ‘Al te vriendelijk,’ antwoordde Drenkelaer: ‘maar ik ben voorzien.’</p>
<p>- ‘Palatellaas! ik krijg ze van Hajenius,’ hernam de wijnkooper, met aandrang.</p>
<p>- ‘Ik mag u niet weigeren,...tot wederdienst bereid,’ zeî Drenkelaer, en zag om naar een plaatsje, waar hij zijn glas veilig zou kunnen neêrzetten, terwijl hij zijn cigaar opstak.</p>
<p>- ‘'t Is hier wel een aardig lokaaltje, niet waar mijn Heer?’ vroeg de rentmeester: ‘echt <hi rend="i">confortable</hi>’: en meteen achteruitstappende, trapte hij den Majoor op den voet.</p>
<p>- ‘Ben je bed....?’ bromde de Majoor: ‘noem je dat <hi rend="i">confortable</hi>, een trap op je eksteroogen te krijgen. Kijk in 't vervolg waar je je pooten neêrzet.’</p>
<p>- ‘'t Mocht wel een beetje ruimer zijn,’ waagde Dren-<pb n="11"/>kelaer te zeggen, terwijl hij een onwillekeurigen glimlach niet weêrhouden kon.</p>
<p>- ‘'t Zou ruim genoeg zijn,’ bromde de Majoor, ‘als dat vervl.....biljart niet in den weg stond.’</p>
<p>- ‘Ja!’ voegde de arts er bij: ‘of als de Heeren, die geen biljart speelden, zoo wijs waren, met zulk mooi weêr buiten te gaan zitten.’</p>
<p>- ‘Wel nu nog mooier,’ riep de Majoor, meer en meer korselig: ‘wouje ons maar de deur uitzetten, weêrgasche Pil?’</p>
<p>- ‘Bergje!’ riep een stem; en een bal, van de biljarttafel vliegende, keilde het ‘halfje’ van den Majoor onderste boven.</p>
<p>- ‘Lompe bl.....!’ schreeuwde deze.</p>
<p>- ‘Een ander glas bitter voor den Majoor!’ riep de wijnkooper.</p>
<p>- ‘Een ander glas bitter voor den Majoor!’ weêrgalmde de bufet-echo.</p>
<p>Drenkelaer begon te vinden, dat de Sociëteit minder geriefelijkheden opleverde dan hem voorspeld waren, en overleide al bij zich zelven, of hij niet wijs zou doen, zich weg te maken, en Maurits op de straat af te wachten. Eenige woorden, op dat oogenblik tot hem gericht door den plattelands-heelmeester, die juist ‘dood’ was, deden hem echter van meening veranderen, ja zich zelven gelukwenschen, dat hij gekomen was.</p>
<p>- ‘Is het waar mijn Heer! dat wij eerstdaags feesten zullen hebben op Hardestein?’</p>
<p>De vraag was fluisterend gedaan; doch in het bekrompen lokaal was het onmogelijk een gesprek zoo zacht te voeren, dat het niet door de meesten verstaan werd.</p>
<p>- ‘Ik meen van ja,’ antwoordde Drenkelaer: ‘ik heb hooren spreken van een <hi rend="i">fancy-fair</hi>, die met een feest zou eindigen.’</p>
<pb n="12"/>
<p>- ‘Dat is niet wat ik bedoel,’ hernam de andere: ‘ik bedoel de verloving van den Jonker met de Freule Van Doertoghe.’</p>
<p>- ‘Ik heb niet gehoord, dat daarvan vooralsnog questie is. Mijn Heer is dokter, naar ik hoor?’</p>
<p>- ‘Dokter niet precies: Le Mat, genees-, heel- en verloskundige, om u te dienen.’</p>
<p>- ‘Ik hoop van beter,’ zeî Drenkelaer, lachende: ‘je praktizeert zeker ook te Doornwijck?’</p>
<p>- ‘Dagelijks.’</p>
<p>- ‘Dus ook over de Freule?’</p>
<p>- ‘Och daar valt niet aan te praktizeeren; die is nooit ziek,’ antwoordde Le Mat op een toon van wrevel, als of hij 't haar heel kwalijk nam.</p>
<p>- ‘Niet?’ vroeg Drenkelaer, hem aanziende met een blik vol twijfel en ongeloof.</p>
<p>- ‘Dat schijnt mijn Heer te verwonderen,’ zeî de geneesheer.</p>
<p>- ‘Nu, ja!’ hernam Drenkelaer: ‘ik begrijp uw diskretie: uw beroep verbiedt u, uit de school te klappen.’</p>
<p>- ‘Maar ik verzeker u, dat ik niets weet.’</p>
<p>- ‘Des te beter! des te beter!’ hernam Drenkelaer, terwijl toon en blik even spotachtig bleven.</p>
<p>- ‘Mijn Heer schijnt er meer van te weten dan ik,’ zeî Le Mat, half wrevelig, half nieuwsgierig.</p>
<p>- ‘Ik? - ik heb haar gisteren voor 't eerst van mijn leven gezien; en toen niets in haar bespeurd. En daar mijn Heer ook niets weet, welnu! dan zullen 't maar praatjes zijn.’</p>
<p>- ‘Ik moet zeggen,’ hernam Le Mat, een weinig geraakt, en meenende, dat Drenkelaer zijn kunde en doorzicht in twijfel trok, ‘dat ik nooit bijzonder op de Freule gelet heb...; en zeer natuurlijk! ik ben nooit geroepen geweest om haar met mijn ministerie van dienst te zijn.’</p>
<pb n="13"/>
<p>- ‘Nu! 't verheugt mij voor mijn vriend Eylar: 't zou ook doodjammer zijn van zulk een mooi, lief meisje.’</p>
<p>- ‘Maar wat dan toch?’ vroeg de arts, meer en meer begeerig achter het geheim te komen.</p>
<p>- ‘Wel! ik zal 't u zeggen,’ zeî Drenkelaer, terwijl hij Le Mat met zich buiten de deur trok: ‘men had mij gewaarschuwd...en ik moest het op mijn beurt mijn vriend Eylar doen, dat de Freule somwijlen...hoe zal ik het zeggen?...wat vreemd was -’</p>
<p>- ‘Hoe! <hi rend="i">mania?</hi>’ vroeg de geneesheer.</p>
<p>- ‘Een familiekwaal!...Er zijn meer onder haar naastbestaanden geweest...en je weet...’</p>
<p>- ‘Of ik het weet!’ hernam Le Mat: ‘ik heb er een gekend, een familie, waarvan al de leden zich met <hi rend="i">morfine</hi> vergiftigden, altijd met <hi rend="i">morfine</hi>.’</p>
<p>- ‘Dat moet er de duurte in gebracht hebben,’ zeî Drenkelaer: ‘maar je spreekt daar van vergiftigen...dat brengt mij op het denkbeeld, dat, naar ik gehoord heb, de Freule zich met chemische onderzoekingen bezig houdt.’</p>
<p>- ‘Bewaar ons! dat kon gevaarlijk worden,’ zeî de arts.</p>
<p>- ‘Nu! wat er van zij,’ hernam Drenkelaer: ‘je begrijpt, ik heb mij wel gewacht, er aan den Jonker iets van te zeggen: ik ga nooit af op losse geruchten: ik weet te goed, hoe de praatjes in de wereld komen; maar het spijt mij, dat mijn Heer er niets bepaalds van zeggen kan:...ik had mij gevleid, bij u zekere berichten te kunnen bekomen.’</p>
<p>- ‘Zoo als ik de eer had u te zeggen, ik heb haar nooit opzettelijk gadegeslagen:...alhoewel! wanneer ik mij herinner, ja! zoo nu en dan wat wild, andere reizen wat afgetrokken...ik moet daar eens bijzonder acht op geven. Bewaar ons! ik zou niet gaarne zien, dat onze aanstaande Heer een vrouw kreeg, die <hi rend="i">menticaptus</hi> was.’</p>
<pb n="14"/>
<p>- ‘Maar wat ik u bidden mag, laat er nooit iets van uitlekken, dat <hi rend="i">ik</hi> u over de zaak gesproken heb. Het is zoo'n delikaat geval...en je voelt, ik zou om den dood niet willen, dat men mij beschuldigen kon, valschelijk zoo iets te hebben uitgestrooid, aangaande een lief jong meisje, dat in elk opzicht zulk een geschikte partij voor mijn vriend Eylar zou zijn.’</p>
<p>- ‘Natuurlijk,’ hernam Le Mat: ‘mondje dicht. Oho! indien er iets aan is, dan zal ik het wel uitvinden. Ik dank u zeer, mijn Heer! er mij opmerkzaam op gemaakt te hebben...ik zal haar eens opzettelijk en met aandacht gadeslaan.’</p>
<p>- ‘Koop je mijn bal, Le Mat?’ riep de rentmeester, van binnen: ‘ik sta op een: voor een kwartje kan je mij krijgen.’</p>
<p>- ‘Ik kom,’ zeî Le Mat: ‘nu mijn Heer! zoo als gezeid is: ik zwijg als een mof: dat brengt mijn beroep mede...en als ik wat ontdek zal ik het u mededeelen.’</p>
<p>Drenkelaer boog zich, bij zich zelven glimlachende over de tegenspraak, die er in de laatste woorden van Le Mat lag opgesloten, en de geneesheer stapte naar binnen, om met den rentmeester negotie te doen. Dadelijk maakte de groote man met het schrale stemmetje, wiens vijfhonderdje was afgeloopen, en die reeds van binnen had staan loeren op een gelegenheid om Drenkelaer alleen te spreken, van het oogenblik gebruik en kwam hem op zijde.</p>
<p>- ‘Indien ik zoo vrij mag zijn, mijn Heer! mij zelven voor te stellen: ik ben Verdrongen van Prikkelenberg, Nikodemus Verdrongen, mijn Heer!’</p>
<p>- ‘Vereerd met uw kennismaking...’</p>
<p>- ‘Mijn Heer zal mijn naam wel hebben hooren noemen; mijn naam is nog al bekend, mijn Heer!’</p>
<p>- ‘Wel zeker, mijn Heer!’ antwoordde Drenkelaer, die hem voor 't eerst in zijn leven hoorde: ‘Verdronken! wel zeker.’</p>
<pb n="15"/>
<p>- ‘Verdrongen, mijn Heer! mijn grootvader was sekretaris van Klittershoek, mijn Heer!’</p>
<p>- ‘Wel bekend, mijn Heer!’ hernam Drenkelaer, wien het evenmin als waarschijnlijk aan onze lezers bekend was, in welke provincie van ons Rijk de gemeente Klittershoek gezocht moet worden.</p>
<p>- ‘Er woont nog een Verdrongen te Hoorn, mijn Heer! een neef van mij, mijn Heer! zeker wel bekend bij mijn Heer?’</p>
<p>- ‘Ik heb de eer niet...’ antwoordde Drenkelaer, vreezende, dat hij er zich zelven zou inwerken, indien hij verder toestemmende antwoorden gaf en bekendheid met een der leden van het geslacht der Verdrongens veinsde.</p>
<p>- ‘Niet, mijn Heer? - Hij is anders wel bekend te Hoorn: hij is chemist, mijn Heer! Verdrongen van Proevenshaven, een andere tak van de familie, mijn Heer!’</p>
<p>- ‘Ik heb nooit te Hoorn gewoond,’ zeî Drenkelaer: ‘en ben zelfs dien koers nooit uit geweest.’</p>
<p>- ‘Aha! dat's wat anders. Mijn Heer woont nu te Marlheim, zoo ik hoor.’</p>
<p>- ‘Ja mijn Heer!’ antwoordde Drenkelaer, dien 't gesprek begon te verveelen.</p>
<p>- ‘O! dan kent mijn Heer zeker mijn neef Felix Bilt van den Schelpenheuvel.’</p>
<p>- ‘Och neen: ik ga weinig uit.’</p>
<p>- ‘Hij is aan de sekretarie, mijn Heer!’</p>
<p>- ‘Ei zoo, mijn Heer? - Ik ben aan de griffie.’</p>
<p>- ‘En foerier bij de schutters, mijn Heer.’</p>
<p>- ‘Inderdaad mijn Heer!’ en Drenkelaer legde de hand op zijn mond om een geweldig gegaap, dat hij niet weêrhouden kon, te verbergen. ‘Waar duivel wil de vent heen?’ dacht hij bij zich zelven.</p>
<p>- ‘Het is maar, om aan mijn Heer te doen zien, dat ik een man van fatsoenlijke afkomst en relatiën ben.’</p>
<pb n="16"/>
<p>- ‘Wel mijn Heer! dat blijkt genoeg,’ zeî Drenkelaer: ‘en daartoe was 't niet noodig...’</p>
<p>- ‘Ik heb een zuster, die nu vijf-en-twintig jaren het huishouden bestuurt bij den Baron van Vlaag, op den Huize Spillestein bij Eindhoven.’</p>
<p>- ‘Dat moet zeer aangenaam zijn voor den Baron van Vlaag,’ zeide Drenkelaer, op zijn horologie ziende: ‘maar ik vrees, dat het mijn tijd zal worden.’</p>
<p>- ‘Verschoon mij, mijn Heer!’ hervatte Verdrongen, die nu begon te begrijpen dat, zoo hij niet dadelijk oversprong op het punt, dat hij langs een omweg zocht te bereiken, de inleiding hem weinig baten zou: ‘ik wilde maar zeggen...mijn Heer is een vriend van den Jonker, hoor ik.’</p>
<p>- ‘Ha! daar komen wij er,’ dacht Drenkelaer.</p>
<p>- ‘Mijn Heer zou mij een dienst kunnen bewijzen, en een groot onrecht voorkomen, dat jegens mij staat gepleegd te worden.’</p>
<p>- ‘Ik mijn Heer?’</p>
<p>- ‘Ja mijn Heer! - Mijn Heer moet weten, dat ik een dochter heb, Jakomina Verdrongen, mijn Heer! - Zij heet naar haar moeder, die eene Van Blaars is.’</p>
<p>- ‘Mooi!’ dacht Drenkelaer: ‘nu gaan wij aan de dames: 't zal aan mij leggen, indien ik niet met de geheele familie bekend raak.’</p>
<p>- ‘Nu zal mijn Heer weten, dat er een <hi rend="i">fransche veêr</hi>...of hoe heet zoo'n ding ook?...’</p>
<p>- ‘Ik weet niet wat mijn Heer bedoelt,’ hernam Drenkelaer, opnieuw met moeite zijn trek tot geeuwen bedwingende.</p>
<p>- ‘Wel!...zoo'n verkooping van allerlei snuisterijen...een <hi rend="i">fransche veêr</hi> in een woord!’</p>
<p>- ‘Ah! ik ben er, een <hi rend="i">fancy-fair</hi>.’</p>
<p>- ‘Juist! een <hi rend="i">Fransie Veer</hi>:..ik sprak het verkeerd
<pb n="17"/>uit...Een Fransie Veer, die op 't kasteel plaats zal hebben.’</p>
<p>- ‘Ik heb er niets van gehoord, mijn Heer!’</p>
<p>- ‘Juist mijn Heer! voor de school, en met een loterij van de onverkochte stukken. Ik heb ook een lot genomen, mijn Heer! anders had ik natuurlijk geen recht van spreken, mijn Heer! Ik heb mijn vijftig cents voor mijn lot betaald, mijn Heer!’</p>
<p>- ‘Ik twijfel er niet aan, mijn Heer!’ zeî Drenkelaer, die hoe langer hoe zenuwachtiger werd van het piepend geluid en de langdurige diskoersen des sprekers.</p>
<p>- ‘En mijn dochter heeft er een beursje voor geknoopt, mijn Heer! - een zijden beursje, groen, met blaauwe bloemen en echte kraaltjes er door...voor vier stuivers aan zij, zonder de kraaltjes te rekenen!’</p>
<p>- ‘Dat kan heel lief zijn, mijn Heer!’</p>
<p>- ‘Het <hi rend="i">is</hi> heel lief, mijn Heer! - Menschen, die er van oordeelen kunnen, hebben verklaard dat het heel lief <hi rend="i">is</hi>. - Mijn dochter heeft er veertien dagen aan gewerkt.’</p>
<p>- ‘Dat is bij Penelopé af, mijn Heer!’ zeide Drenkelaer, terwijl hij bij zich zelven vroeg, of Juffrouw Jakomina ook, even als Penelopé, 's nachts afrafelde wat zij 's daags gewerkt had.</p>
<p>- ‘'t Is waar, elken dag maar een half uur, mijn Heer!’ zeî Verdrongen: ‘mijn dochter heeft meer te doen, mijn Heer! dan beursjes te knoopen.’</p>
<p>- ‘Ik ben er van overtuigd, mijn Heer! En wat is nu het onrecht, dat gepleegd is?’</p>
<p>- ‘Gepleegd nog niet, mijn Heer! maar het dreigt gepleegd te worden. - Mijn Heer weet zeker, dat er jonge dames genoodigd worden, om de voorwerpen uit te stallen en te verkoopen...nu, hoor ik, is er al een lijst van die jonge dames gemaakt, en mijn dochter staat er niet op.’</p>
<p>- ‘Niet?’ vroeg Drenkelaer, een groote verbazing vein-<pb n="18"/>zende, ofschoon hij nog al klaar vond, dat, zoo de dochter naar den vader aardde, men haar liever t'huis liet.</p>
<p>- ‘Neen mijn Heer! mijn dochter Jakomina staat er niet op! Een Juffrouw Verdrongen van Prikkelenberg! 't Is waar, zij is geen freule, maar toch van goede familie, mijn Heer!’</p>
<p>- ‘Voorzeker, mijn Heer!’</p>
<p>- ‘Een fatsoenlijk meisje, mijn Heer!...en dan komen er, naar ik hoor, meer op de lijst voor, die geen freule zijn...een dochter onder anderen van Le Mat, een jong ding, veel jonger dan Jakomina.’</p>
<p>- ‘'t Is vreemd,’ zeide Drenkelaer, die zich afvroeg, of niet misschien juist in dat ‘veel jongere’ de reden te zoeken was van de voorkeur, aan mejuffrouw Le Mat boven Jakomina gegeven; ‘maar wat kan ik aan die zaak doen?’</p>
<p>- ‘Wat mijn Heer doen kan? - Wel ontzaglijk veel, dunkt mij. Als mijn Heer eens aan den Jonker het onbillijke, ik durf zeggen het onrechtvaardige, deed gevoelen, dat mijn dochter zou worden verstoken van een eer, die te beurt valt aan jongere meisjes, en niet eens van zoo goeden huize als zij. 't Is niet om de zaak zelve, want ik vind het niet zoo vermakelijk, ja zelfs eenigszins vernederend, voor een fatsoenlijke Juffrouw, den geheelen namiddag achter een toonbank te staan en snuisterijen te venten als een publieke koopvrouw; - maar 't is het gebabbel van de menschen. - Wat zullen zij zeggen, ik vraag het u mijn Heer, als mijn dochter wordt t'huis gelaten? een welopgevoede jonge Juffrouw, mijn Heer! die op de kostschool van Madame Leerluttel te Nergenshuizen geweest is, een uitmuntende school, mijn Heer! waar mijn Heer zeker wel van heeft hooren spreken: honderd-vijf-en-twintig gulden in 't jaar, behalve de extraas, die wel op vijftig gulden komen: een meisje, voor wie ik te Amsterdam een
<pb n="19"/>rond jaar ben ingeteekend geweest, een gulden in 't verreljaar, op de Zondagsche vereenigingen onder directie van Piet Schabrak...mijn Heer kent Piet Schabrak toch wel? Niet? een eerste dansmeester, mijn Heer! jaren lang verengazeerd geweest bij 't <hi rend="i">kordeb'let</hi> van 't Leidsche plein, mijn Heer!’</p>
<p>- ‘Mijn Heer schijnt te Amsterdam gewoond te hebben,’ liet Drenkelaer zich ontvallen, zonder aan de nieuwe uitlegging te denken, die er 't gevolg van moest zijn.</p>
<p>- ‘Wel wis en drie, mijn Heer! Op 't Cingel! In manufakturen, mijn Heer! Verdrongen en Pink! - een welbekende firma, mijn Heer! Te veel konkurrentie! en dan de gezondheid van mijn vrouw: zij kon in Amsterdam niet aarden, mijn Heer! Zij is eene Van Blaars, en de Van Blaarzen hebben altijd buiten gewoond. Ik ben hier stil van mijn renten komen leven, mijn Heer! 't Is hier Amsterdam niet; maar wat zal men doen? Men moet zich in de omstandigheden weten te schikken, mijn Heer!’</p>
<p>- ‘Ongetwijfeld is dat het verstandigste,’ zeî Drenkelaer.</p>
<p>- ‘Mijn Heer zal dus de goedheid hebben, den Jonker aan 't verstand te brengen...’</p>
<p>- ‘Met verlof! Ik heb u niets beloofd, en ik zie niet in, wat ik, of zelfs, wat de Jonker er aan zou kunnen doen. 't Zijn, meen ik, de Dames van 't Genootschap, die beslissen, wie op de lijst zal komen.’</p>
<p>- ‘'t Is mij bekend, mijn Heer! Maar de invloed van den Jonker op zijn mama en zijn schoonzuster...<hi rend="i">afin!</hi> als die 't verlangt, dan gebeurt het ook. Als mijn Heer hem aan 't verstand brengt, dat Jakomina Verdrongen van Prikkelenberg in allen gevalle zoo goed is als Julie Le Mat.’</p>
<p>- ‘Hm!’ zeî Drenkelaer, die nu inzag, dat hij van den verveelenden kerel partij zou kunnen trekken en zoo ten minste eenige vergoeding zou hebben voor de kwelling,
<pb n="20"/>hem door zijn gewawel veroorzaakt: ‘Je begrijpt, Le Mat heeft overal een witten voet. Zijn beroep verschaft hem toegang bij de dames: en, al veroorlooft men zich somtijds de vrijheid, een geneesheer uit te lachen...achter zijn rug...men ontziet hem.’</p>
<p>- ‘Ja mijn Heer! Een dokter! maar deze, wat is hij? een plattelands-heelmeester, niet meer.’</p>
<p>- ‘Goed! maar die toch over alle kwalen geraadpleegd wordt: en men weet, die dames hebben soms kwalen, waar zij niet gaarne meê te koop loopen.’</p>
<p>- ‘Begrepen, mijn Heer!...Zeere beenen of gezwellen onder de armen! daar was mijn tante, Elizabet van Truffelaar, die een fontenel droeg, en men heeft het nooit geweten dan na haar dood...niemand als Kropper de surizijn, mijn Heer!’</p>
<p>- ‘Juist: en te oordeelen naar hetgeen ik zoo even uit hem heb meenen te verstaan, zou 't mij niet verwonderen, als er, hier op Doornwijck b.v., erger kwalen waren, dan waar een fontenel voor helpen kan...’</p>
<p>- ‘Wat? zou de oude vrouw...’</p>
<p>- ‘Neen: die niet; maar het nichtje: hij woû er niet voor uitkomen; maar zoo ik hem wel verstaan heb...’ Hier schudde hij veelbeteekenend met het hoofd en wees met den middelsten vinger op het voorhoofd.</p>
<p>- ‘Waarlijk? - Wel! wel! - ik heb haar vader en haar grootvader nog gekend...van onze eerste luî...woonden op de bocht van de Heeregracht. En zij zou alzoo...wel! wel!’</p>
<p>- ‘<hi rend="i">Ik</hi> zeg het niet, volstrekt niet. Hoe woû <hi rend="i">ik</hi> er iets van weten, ik, die hier vreemd ben? Ik heb het meenen te moeten opmaken uit een paar woorden, die hem ontvallen zijn:...'t zal beter zijn er maar niet over te spreken; ik heb misschien verkeerd verstaan. Nu! ik zal doen wat ik kan, mijn Heer Versprongen!’</p>
<pb n="21"/>
<p>- ‘Verdrongen, mijn Heer! - Verdrongen van Prikkelenberg.’</p>
<p>- ‘Best! Ja, ik zal er over spreken.’</p>
<p>- ‘Wil mijn Heer niet nog iets gebruiken?’ riep Snel, van binnen.</p>
<p>- ‘Ik dank u,’ antwoordde Drenkelaer, terwijl hij de keet weêr inging, en den ontvanger de hand ten afscheid toestak: ‘Het zal mijn tijd worden, en ik wil de Heeren groeten.’</p>
<p>- ‘Ik zal u toch een eind den weg wijzen,’ zeî Snel, half oprijzende.</p>
<p>- ‘En onze partij?’ bromde de Majoor: ‘65 om 48.’</p>
<p>- ‘Blijf gerust zitten, mijn Heer Snel,’ zeî Drenkelaer: ‘ik mag geen misbruik maken van uw beleefdheid: ik kan den weg niet missen, 't kasteel wijst zich van zelf.’</p>
<p>- ‘Indien mijn Heer het mij vergunt, ik moet denzelfden weg uit,’ zeî de wijnkooper.</p>
<p>- ‘'t Zal mij veel eer zijn...Nogmaals dank, mijn Heer Snel! Smakelijk eten, mijn Heer Verwrongen!’</p>
<p>- ‘Verdrongen!’ verbeterde de lange man, terwijl de beide Heeren den weg opwandelden.</p>
<p>- ‘Die sinjeur is wat zwaar op de hand, niet waar mijn Heer?’ vroeg de wijnkooper, lachende.</p>
<p>- ‘Och!’ antwoordde Drenkelaer: ‘er zijn meer van die lieden, die zich altijd verbeelden, dat iedereen hen en hun relatiën kennen moet.’</p>
<p>- ‘Ik geloof niet,’ hernam de wijnkooper, ‘dat zij, die Verdrongen hebben leeren kennen, veel stof hebben gehad, er zich geluk meê te wenschen.’</p>
<p>- ‘Niet? - Hij heeft mij verteld, dat hij zaken te Amsterdam gedaan en zich nu geretireerd had.’</p>
<p>- ‘Ja! Na een akkoord met zijn krediteuren, waarbij zij vijf per cent hebben gekregen. - Hij schijnt er nog genoeg te hebben uitgescheurd: althans hij leeft hier nog
<pb n="22"/>al op zijn gemak: ik lever hem wijn; doch ik geef hem voor geen half anker krediet.’</p>
<p>- ‘Ei zoo! - Hij heeft een dochter, zegt hij.’</p>
<p>- ‘In geval mijn Heer een minnaar is van de schoone sekse, behoeft hij waarlijk niet voorbij het huis van Verdrongen te gaan om wat moois te zien.’</p>
<p>- ‘Ik vermoedde dit: hij klaagde, dat zijn dochter niet op de lijst stond voor de <hi rend="i">fancy-fair</hi>.’</p>
<p>- ‘En hij wenschte uw voorspraak...ja! 't is een onbescheiden vent.’</p>
<p>- ‘Och!’ zeî Drenkelaer: ‘men moet iets ten goede houden aan een vader, die zijn dochter niet gaarne gepasseerd ziet.’</p>
<p>- ‘Vooral,’ voegde de wijnkooper er bij: ‘als zij al wat gepasseerd <hi rend="i">is</hi>. De kans om zijn dochter kwijt te raken wordt voor Verdrongen alle jaren geringer. Het spijt mij, dat de man u zoo lastig is gevallen; maar wat zou mijn Heer zeggen, indien ik ook eens op mijn beurt lastig werd?’</p>
<p>- ‘Ik mag zoo iets niet onderstellen.’</p>
<p>- ‘'t Is toch zoo: ik heb ook mijn verzoek: en dat is, of mijn Heer mij de eer wil aandoen, bij mij in te stappen en mijn portwijn te proeven: ik heb thans een puik, puike soort, waar ik mijn Heers gevoelen wel eens over zou willen hooren.’</p>
<p>- ‘Met uw verlof! ik heb pas bessen gedronken en ik vrees...’</p>
<p>- ‘Ei wat! Een glas portwijn kan men altijd gebruiken: en, met een beschuitje te eten, is de smaak van de bessen verdreven.’</p>
<p>- ‘Die heeft ook wat te vragen,’ dacht Drenkelaer bij zich zelven.’</p>
<p>- ‘Hier zijn wij voor mijn deur,’ hernam de wijnkooper, stilstaande voor een nette woning, achter een klein,
<pb n="23"/>doch keurig aangelegd bloemperk gelegen. En meteen, het hekje openende, waarmeê men binnen den tuin kwam, herhaalde hij met aandrang zijn uitnoodiging. Getrouw aan zijn stelsel, geen gelegenheid te laten voorbijgaan, waardoor zijn plannen konnen bevorderd worden, en den tijd nog aan zich hebbende, volgde Drenkelaer zijn leidsman, over een bestraat pad, den tuin door, en zoo door de glazen huisdeur, die in den zijgevel was aangebracht, in een eenvoudig doch met smaak gemeubileerde kamer, waar een vrouw met vier nog jonge kinderen, allen keurig net gekleed, hun man en vader verbeidden.</p>
<p>- ‘Mijn vrouw!’ zeî de wijnkooper: - ‘de Heer Drenkelaer, die op 't slot logeert. - Geef een stoel, Mimi!’ dit was tot het oudste dochtertje gericht: - ‘Je ziet, mijn Heer! mijn dochters zijn nog niet op de jaren, om Jakomina Verdrongen in den weg te zitten. Doe mij nu het genoegen aan,’ vervolgde hij, een cigarerekje voor Drenkelaer nederzettende: ‘en steek nog eens op: waar zijn de lucifers, Jozefine? [Mevrouws naam] - Ga toch zitten, mijn Heer.’ - En meteen, een kast openende, haalde hij eerst een paar kolossale wijnglazen voor den dag, en toen een flesch, die hij ontkurkte.</p>
<p>- ‘Nu vlei ik mij maar, dat hij naar uw smaak zal zijn,’ vervolgde hij, terwijl hij een vuurrooden straal van het kostbare vocht in het glas liet nederdalen.</p>
<p>Drenkelaer deed, wat een wijnproever, die manieren heeft, behoort te doen: hij nam het glas op, hief het omhoog; hield het tegen den dag, bekeek de robijnkleurige bellen, die aan de oppervlakte dansten en uit-een-spatteden, maakte een hoffelijke beweging tegen Mevrouw, proefde den wijn, en zeide toen, terwijl hij <hi rend="i">niet</hi> met de lippen smakte, maar even de punt van de tong tegen de bovenlip bracht:</p>
<p>- ‘Overheerlijk!’</p>
<p>- ‘Niet waar? - Wel! nu heb ik u niet anders te
<pb n="24"/>vragen, dan dat je den portwijn, die u op Hardestein geschonken zal worden, ook eens proeft. Ik weet, van wien Mevrouw hem heeft, en, ofschoon ik mij schamen zou, een <hi rend="i">confrère</hi> te onderkruipen, zoo meen ik te mogen beweren, dat, wanneer men Vrouw van Hardestein is, men voor zijn eigen eer niets in zijn kelder hebben moet, wat niet puik puik is.’</p>
<p>- ‘En,’ viel Mevrouw hier in, een fraaie blonde met een smeltende stem: ‘als men het dan in zijn eigen buurt krijgen kan, waarom zou men dan bij vreemden gaan?’</p>
<p>- ‘Stil, Jozefine!’ hernam haar man, met een fijnen glimlach: ‘de wijn zal wel altijd uit den vreemde komen.’</p>
<p>- ‘Behalve die hier gemaakt wordt,’ merkte Drenkelaer aan.</p>
<p>- ‘Deze is althans van echte herkomst,’ hernam de wijnkooper, zijn glas omhoog heffende: ‘maar wat ik nu zeggen wilde: dames hebben over 't algemeen geen proef; als mijn Heer er dus den Jonker eens opmerkzaam op wilde maken...of, wat nog beter ware, den Graaf, voor wiens opinie Mevrouw zooveel krediet heeft.’</p>
<p>- ‘Ik meen gehoord te hebben dat het juist de Graaf is, die haar een wijnkooper had aanbevolen...Bleek en Galjart, zoo ik mij niet bedrieg.’</p>
<p>- ‘Hm ja!’ hernam de heer des huizes: ‘maar die firma zal, naar men vertelt, niet lang meer bestaan: - de compagnons hebben ruzie, als ik hoor, en de <hi rend="i">affaire</hi> wordt niet gekontinueerd. Zieje, dan was ik er toch het naast aan toe.’</p>
<p>- ‘In allen gevalle zal ik den lof van uw portwijn verkondigen,’ zeî Drenkelaer: ‘neen, geen droppel meer! ik kan niet veel verdragen: - en zoo ik u verder te Marlheim kan aanbevelen, zal ik het niet nalaten: alleen, uw adres ontbreekt mij nog...’</p>
<p>- ‘Al gereed,’ zeî de wijnkooper, en stelde hem een
<pb n="25"/>half dozijn fraai gesatineerde kaarten ter hand, waar men tusschen cierlijke krullen, met gegraveerde, deels vergulde, deels gekleurde letters op lezen kon:
<q rend="bq">ALPHONSE ZURING,
<lb/><hi rend="sc">te</hi>
<lb/><hi rend="sc">hardestein:</hi>
<lb/><hi rend="sc">in</hi>
<lb/>WIJNEN EN FIJNE LIQUEUREN.</q></p>
<p>- ‘Voortreffelijk!’ zeî Drenkelaer, terwijl hij de kaarten bij zich stak: ‘indien je mij nu maar niet kwalijk neemt, dat ik zelf geen bestelling bij u doe; want ik schaam mij niet te vertellen, dat ik een arme drommel ben, die van zijn post moet leven; en die laat mij niet toe, wijnkoopersrekeningen te hebben.’</p>
<p>- ‘Dan zulje mij toch toestaan,’ zeî Zuring: ‘u een half anker <hi rend="i">médoc</hi> te zenden, ter herinnering aan onze kennismaking.’</p>
<p>- ‘Verschoon mij: armoede heeft haar trots...en ik neem niet gaarne <hi rend="i">cadeaux</hi> aan, die ik niet vergelden kan.’</p>
<p>- ‘Wel! dat gevoelen strekt u tot eer; - maar zie...je krijgt toch wel eens een vriend bij u, en je kunt hem dan eens laten proeven...Schikt het u thans niet, je zult mij betalen als je eens <hi rend="i">carrière</hi> gemaakt hebt. - Waarschijnlijk zal mijn Heer eerstdaags op Doornwijck dineeren: Mevrouw Van Doertoghe heeft een <hi rend="i">exquisen</hi> kelder; maar toch, zoo het te pas mocht komen...’</p>
<p>- ‘Men wil wel zeggen, dat daar eerlang een bruiloft zijn zal,’ zeî Mevrouw: ‘en dan zal er wel een anker extra kunnen benoodigd zijn.’</p>
<p>- ‘Bruiloft!’ herhaalde Drenkelaer, zich bevreemd houdende: ‘tusschen wie?’</p>
<pb n="26"/>
<p>- ‘Wel!’ hernam Mevrouw: ‘ik meende, dat het zoo goed als klaar was tusschen den Jonker en de Freule Van Doertoghe.’</p>
<p>- ‘'t Is mogelijk, Mevrouw; - maar ik heb er niets van vernomen.’</p>
<p>- ‘Mijn Heer weet er vast meer van, dan hij ons vertellen wil,’ zeî Zuring, door de diplomatische terughouding, welke Drenkelaer veinsde, misleid: ‘en dan mogen wij niet zoo onbescheiden zijn, om achter het geheim te willen komen.’</p>
<p>Maar Mevrouw Zuring <hi rend="i">woû</hi> achter het geheim komen en zij vervolgde:</p>
<p>- ‘'t Zou anders een <hi rend="i">mariage de convenance</hi> zijn, onder alle opzichten.’</p>
<p>- ‘Mijn vriend Eylar is rijk genoeg om een <hi rend="i">mariage d'inclination</hi> te doen,’ zeî Drenkelaer, met een hoffelijke buiging: ‘en nu, Mevrouw, en mijn Heer, met grooten dank voor uw goedheid, zulje mij vergunnen afscheid te nemen: het zal mijn tijd worden.’ - En, na wederzijdsche beleefdheidsbetuigingen, verliet hij de woning van den wijnkooper en begaf zich op weg naar 't kasteel.</p></div></div>
<div type="chapter">
<pb n="27"/>
<head rend="h3">Tweede hoofdstuk.</head>
<head rend="h4"><hi rend="i">Commèrages</hi>.</head>
<p>Naauwlijks was er een week verloopen sedert de komst van Drenkelaer op Hardestein, of het verderfelijke zaad, door hem gestrooid, was reeds ontkiemd en begon vruchten te dragen. Hij zelf was een paar reizen op de pastorie geweest: de eerste reis, onder voorwendsel van aan Dominee een boek ter leen te vragen; de tweede, om het terug te brengen, en hij had telken reize een uur gekozen, waarop hij wist, of althans onderstellen kon, dat Nicolette, gebruik makende van het haar gegeven verlof, zich naar Klein Hardestein begeven had om haar oefeningen op de piano voort te zetten, en dat Bol zich op zijn studeerkamer bevond; zoodat zijn bezoek door laatstgemelde aan geen bijöogmerk ter wereld kon worden toegeschreven; - doch beide reizen had hij gezorgd, dat Maurits van zijn gangen kennis droeg, en er op gerekend, dat deze, gedreven door een ongerustheid, waarvan hij zich zelven geen rekenschap geven kon, hem zou komen opzoeken aan de pastorie. Doch beide reizen was, natuurlijk, Maurits een kwartier of een half uur later dan hij gekomen, en alzoo tegen den tijd, dat de predikant zijn kamer verlaten had of verlaten ging, dat het jonge meisje van haar uitstap weder terugkwam, en dat de huisgenooten zich om de koffietafel vereenigden. Het
<pb n="28"/>onvermijdelijk gevolg hiervan was, dat, terwijl de bezoeken van Drenkelaer ten huize van Bol aldaar niet anders uitgelegd konnen worden dan aan een zeer onschuldig verlangen om den predikant te spreken, die van Maurits meer bepaald de dames schenen te gelden: en dan had nog de laatstgemelde bij die gelegenheden iets onrustigs en gejaagds, dat de opmerkzaamheid van Dominee niet ontgaan kon en wel aanleiding geven moest, bij dezen eenige achterdocht te verwekken. Doch niet alleen binnen de pastorie was die achterdocht ontstaan; ook daarbuiten, op het dorp, werd reeds gemompeld, dat de Jonker zijn hof maakte aan het mooie pupilletje van Dominee. De weinige en op zich zelve onschuldige woorden, welke Drenkelaer zich tegen-over Mw. Zuring had laten ontvallen, hadden het beöogde doel bereikt, namelijk van haar nieuwsgierigheid te prikkelen. Zij <hi rend="i">wilde</hi> uitvorschen, wie toch de schoone wezen kon, voor wie Maurits <hi rend="i">inclinatie</hi> gevoelde en de briljante partij opofferde, die hem scheen toegedacht. Reeds den dag na het bezoek van Drenkelaer, en wel des Zondags in de kerk, meende zij het raadsel te hebben opgelost, toen zij Nicolette in de bank van den predikant naast Juffrouw Leentje zag zitten, en vervolgens, haar blikken wendende naar de bank van den Heer, bespeurde, hoe het oog van Maurits herhaaldelijk van den leeraar naar het jonge meisje dwaalde. De welsprekendheid van Bol ging dien Zondag grootendeels voor Jozefine verloren, wier aandacht bijna uitsluitend gevestigd bleef op den Jonker, en die, t'huis gekomen, zich bij haar man niet weinig liet voorstaan op de ontdekking, welke zij meende gedaan te hebben. Alles is dadelijk ruchtbaar op een dorp: dus ook de bezoeken van Maurits op de pastorie, die Mw. Zuring zoozeer in haar gissing versterkten, dat zij niet langer schroomde, aan twee of drie van haar vriendinnetjes in 't oor te fluisteren, dat het tusschen den Jonker en het pupilletje van Dominee zoo goed
<pb n="29"/>als klaar was. Het gerucht kwam eerlang ook ter oore van Snel, die het wel, als ongerijmd, verwierp, maar toch niet nalaten kon, er eenige ongerustheid over te gevoelen. Gaarne had hij, toen hij nog een paar keeren - in 't voorbijgaan, zoo 't heette - aan de pastorie opwipte, iets naders dienaangaande willen uitvorschen; doch hij dorst geen vraag doen, welke hij vreesde, dat aan meer dan bloote nieuwsgierigheid zou kunnen worden toegeschreven. Hij was nog niet tot een stellig besluit gekomen, en hij wilde wijselijk daarmede wachten, tot hij beter met de kaart van 't land bekend was.</p>
<p>Liepen Maurits en Nicolette bij de lediggangers van Hardestein over de tong, nog vrij wat meer stof tot gebabbel werd hun verschaft door het gerucht, dat zich aangaande de Freule Van Doertoghe had verspreid. - Had de gefaljeerde manufakturier niet meer dan vijf per cent aan zijn schuldeischers uitgedeeld, des te milder was hij met het uitdeelen van tijdingen: ja doorgaans schonk hij, wat deze betrof, het ontvangene rijkelijk vermeerderd terug. Zoo had hij, ook nu, zich niet vergenoegd, het praatje, door Drenkelaer verzonnen, bij zijn t'huiskomst, aan vrouw en dochter over te vertellen, maar hij debiteerde 't aan wie het hooren wilde; zoodat Drenkelaer, toen hij Zuring weder eens ontmoette, door dezen gevraagd werd of daar iets aan was, zeggende, dat hij, Zuring, 't van Verdrongen had, die 't weder uit den mond zou hebben van Le Mat. Maar niet alleen beweerde Verdrongen dit laatste, hij voegde er zelfs bij, dat hij er vroeger te Amsterdam reeds van had hooren spreken. Juffrouw - of, zoo als zij, sedert zij rentenierde, zich noemen liet - Mevrouw Verdrongen en haar dochter hadden, als van zelve sprak, zich gehaast, aan haar vriendinnen het gewichtige nieuws mede te deelen, dat Bettemie vlagen van razernij had, waarin zij door geen zes man kon gehouden worden: en nog denzelfden avond werd door de
<pb n="30"/>huishoudster van den notaris als een alom bekend feit verhaald, dat zij, Bettemie, eens van de Hooge Sluis te Amsterdam, in 't water gesprongen, en door een Keulschen schipper gered was geworden, welke laatste er nog een medalje van 't Nut voor gekregen had. Le Mat werd met vragen bestormd, en terwijl hij, als gewoonlijk bij zulke gelegenheden plaats vindt, verzuimde tot de oorspronkelijke bron van het praatje op te klimmen, en alzoo niet op de gedachte kwam, dat het verzinsel uit het brein van Drenkelaer ontsproten was, werd hij, nu de mededeelingen schijnbaar van geheel verschillende zijden tot hem kwamen, in den waan versterkt, dat aan de krankhoofdigheid van de Freule niet te twijfelen viel. Hij was sedert zijn ontmoeting met Drenkelaer reeds herhaaldelijk op Doornwijck geweest; doch bij niet een van zijn bezoeken was het hem gelukt, Bettemie aan te treffen: telken reize als hij naar haar welstand vroeg was hem gezegd, dat zij zich op haar kamer bevond: uit welke mededeeling hij alsdan de gevolgtrekking had opgemaakt, dat zij hem ontweek, ten gevolge van die beschroomdheid, allen waanzinnigen eigen, die altijd bang zijn, dat men iets aan hen merken zal; - ofschoon de eenige reden, dat zij zich niet vertoonde als hij er was, daarin bestond, dat zij hem gruwelijk verveelend vond.</p>
<p>Gelukkig - of ongelukkig, naar men 't noemen wil - was het praatje nog niet doorgedrongen tot op het kasteel, noch tot Klein Hardestein, noch - wat vreemder genoemd mag worden - tot de pastorie; maar Juffrouw Leentje was een weinig verkouden, en daardoor niet uit geweest, dan op de Bestuursvergadering, die door Mw. van Eylar beschreven, en waarop Mw. Van Doertoghe mede verschenen was, in wier tegenwoordigheid Jeannette Fix, de eenige onder de dames-bestuurderessen, die van 't gebabbel iets vernomen had, zich wel zorgvuldig gewacht zou hebben,
<pb n="31"/>een zoo teedere snaar, al was 't maar fluisterend, aan te roeren.</p>
<p>Intusschen was Bol, bij de nadere en meer innige kennis, welke hij, door dagelijkschen omgang met Nicolette, van haar karakter verkreeg, meer en meer met zijn pleegdochter ingenomen, en haar tegenwoordigheid aan de pastorie was hem een zonnestraal, die er de eentoonige stilte op een tot dien tijd voor hem nooit gekende wijze verhelderde en vervrolijkte. 't Zij dat zij op 't ontbijt of het koffieüurtje de boterhammen sneed (want beheer over 't schenkgereedschap zou Juffrouw Leentje voor geen goud aan wie ook hebben afgestaan) en er allerlei kluchtige vertellingen bij deed over de schraal geboterde sneden, die bij Mw. Zilverman 's Zaturdags avond werden klaargemaakt voor den Zondagmorgen, en dan zoo droog geworden waren, dat de kruimels in de keel bleven steken, of over de oudbakken beschuiten, waar men bij feestelijke gelegenheden op getrakteerd werd, - 't zij, dat zij hem aan den disch vermaakte met vertellingen uit hare schooljaren, waarbij dan altijd werd teruggekomen op het bij niets te vergelijken ongeduld, met hetwelk zij de dagen telde, die er verloopen moesten eer het jaarlijksch bezoek van Dominee kwam, en op hare uitbundige blijdschap, wanneer zij nu en dan eens verrast werd door de onverwachte verschijning van ‘vader Hoogenberg,’ die altijd het een of ander mooi boek voor haar medebracht, of van ‘vader Van Zevenaer,’ die altijd zoo zorgvol naar haar gezondheid vroeg en aan Mw. Zilverman allerlei goeden raad meêdeelde omtrent de fyzieke behandeling van haar <hi rend="i">élèves</hi>, of van ‘vader Galjart,’ die altijd de jonge meisjes zoo aan 't lachen maakte door zijn vrolijkheid en grappen, en ze tevens jaloersch maakte door de fraaie, met zooveel smaak gekozen geschenken van fichutjes, <hi rend="i">canezous</hi>, <hi rend="i">colliers</hi>, braceletten of andere nieuwmodische snufjes, welke hij haar vereerde, of van ‘vader Eylar,’
<pb n="32"/>die mede nooit met ledige handen kwam, en haar steeds zooveel innige gehechtheid toonde, - 't zij zij Bol allerlei vragen over allerlei onderwerpen deed, die van haar schranderheid zoowel als van haar weetgierigheid getuigden en die, als hij zich het beäntwoorden daarvan tot een zoete taak maakte, altijd aanleiding gaven tot aanmerkingen harerzijds, die getuigden hoe goed zij zijn onderricht vatte, en tot een voor hem zelven aangenaam en leerzaam onderhoud, - 't zij zij, vrolijk en dartel als een lijster, maar ook zangerig als deze, haar welluidende stem door huis of tuin weêrklinken deed, - 't zij eindelijk, dat haar blij geschater Bol in de ooren klonk van uit de keuken, als zij daar zich door Juffrouw Leentje in de geheimnissen der kookkunst liet inwijden, of een handje hielp aan 't inmaken van groenten of aan 't erwten doppen, het snijboonen afhalen en andere dergelijke nuttige verrichtingen. - Ook Juffrouw Leentje, al kon zij niet nalaten, nu en dan het jonge meisje te onthalen op wat zij een gepaste vermaning oordeelde te zijn en wat min geduldige toehoorders misschien een verveelend sermoen zouden genoemd hebben, en haar b.v. het ongepaste voor te houden van zoo luid te zingen, zoowel buiten de deur, waarvan het gevolg was, dat de lieden aan het tuinhek bleven staan luisteren, als in huis, waar zij Dominee in zijn studeeren hinderde, of haar te beknorren, wanneer zij zonder hoed in den tuin liep, waardoor zij al licht gevaar kon loopen een zonnesteek te krijgen - van welke droevige gevallen zij een aantal voorbeelden wist op te tellen, - of haar de les te lezen, dat zij zich zoo aanstelde met de kinderen van den Heer Snel, of te vrij was geweest tegen-over den Jonker, of onbeleefd tegen Drenkelaer - Juffrouw Leentje, zeggen wij, in weêrwil van dit alles, was in de hoofdzaak zeer verzoend met de komst van Nicolette, en kon niet nalaten, al kwam zij er niet met zoovele woorden voor uit, in den grond haars
<pb n="33"/>harten haren broeder gelijk te geven, wanneer deze haar nu en dan onder vier oogen op het weinig billijke wees van de verwijten, die zij tot het jonge meisje richtte, en haar onder 't oog bracht, dat - wanneer men in aanmerking nam, welke voorbeelden het ouderlooze kind voor oogen had gehad, en hoe het later toch geen andere opleiding had genoten, dan die een kostschool bieden kan, waar zelfs de hartelijkste en verstandigste zorg toch nooit het gemis der moederzorg vergoeden kan - het een wonder mocht heeten, dat Nicolette niet alleen met zulke beschaafde manieren en zeden, maar ook zoo schuldeloos, natuurlijk en onbedorven voor den dag kwam.</p>
<p>Niet zelden nam Bol zijn pleegdochter met zich op zijn wandelingen; 't zij, als hij, door bosch en velden met haar ronddolende, er vermaak in schepte haar te ondervragen naar de soort van boomen, heesters of gewassen, die zij voorbijgingen, en haar te plagen, als zij een eschdoorn met een plataan, een vogelkers met een meidoorn, of vlas met spurrie verwarde, - 't zij, dat hij herderlijke bezoeken ging afleggen en zij dan, met haar gewonen takt, de kinderen des huizes aan de praat en zoet wist te houden, terwijl hij zich met de ouderen van dagen over hun geestelijke belangen onderhield. - Was zijn verschijning steeds welkom in elke woning, waar hij zijn schreden zette, zij was dit dubbel, als hij zulk een lieve gezellin met zich voerde: en overal hoorde men in de gemeente van Hardestein de schamele huisgezinnen uitweiden in den lof van het lieve nichtje van Dominee.</p>
<p>Werd Nicolettes komst op prijs gesteld bij de armen, aan wie zij opbeuring en troost kwam schenken, evenzeer was dit het geval in een hoogere sfeer. <hi rend="i">Madame mère</hi> betuigde, niet alleen met woorden, maar ook met de daad, dat zij haar allerliefst vond; zij was een paar reizen, als zij door het dorp kwam, aan de pastorie aangewipt, waar
<pb n="34"/>zij dan telkens zich op de vriendelijkste wijze met het jonge meisje onderhouden had, en zij had het drietal al eens geheel familiaar ten eten gehad; - zonder natuurlijk te kunnen droomen, aan welke praatjes door deze welwillendheid harerzijds voedsel gegeven werd. Ook de Freule Van Doertoghe had het bewijs geleverd, dat de betuigingen van vriendschappelijke gezindheid, door haar aan Nicolette gedaan, geen ijdele beleefdheidsklanken waren: zij was haar komen bezoeken: zij had haar met zich genomen om boodschappen te doen op het dorp, en de Hemel weet, wat die twee al te zamen hadden afgebabbeld. - Ook met de dames Prawley was Nicolette in kennis gekomen, en ofschoon deze, van welke wij reeds ergens met een woord gezegd hebben dat het groote <hi rend="i">musiciennes</hi> waren, nog geen gelegenheid hadden gehad, haar begaafdheden in spel en zang te leeren kennen en op prijs stellen, toch was het jonge meisje, om haar zedig voorkomen en beschaafde manieren, haar bij uitstek bevallen. - Men behoeft dus niet te vragen, of, onder zoodanige omstandigheden, Nicolette behagen schepte in den nieuwen kring, waar zij zich in verplaatst vond. - Wel kwam nu en dan het kwellende bewustzijn bij haar op, dat het geluk, 't welk zij thans smaakte, niet anders kon wezen dan een voorbijgaande droom, uit wiens zoete bedwelming zij eenmaal tot een koude en misschien alles behalve vermakelijke levens-werkelijkheid ontwaken moest; maar op haren leeftijd en met haar vrolijke onbezorgdheid geeft men niet lang aan zulke onaangenaam waarschuwende overdenkingen toe, en zij begreep dan ook, de bloemen en vruchten van het schoone jaargetijde, waarin zij verkeerde, te moeten genieten, nu haar dit vergund was, en er zich nog niet over te moeten bekommeren, of er eerlang een winter op stond te volgen, met ijs en sneeuw en gure stormvlagen.</p>
<p>Intusschen stond de kring der kennissen, die Nicolette
<pb n="35"/>onder de <hi rend="i">haute volée</hi> van den omtrek maakte, nog te worden uitgebreid: immers zij was met den predikant en zijn zuster op een deftigen maaltijd genoodigd bij Mw. Van Doertoghe, en daar was altijd een tal- en luisterrijk gezelschap aanwezig. De loop van ons verhaal brengt mede, dat wij thans een beschrijving geven van dat feest.</p>
<p>Doch die beschrijving vordert, als men beseffen kan, een afzonderlijk hoofdstuk.</p></div>
<div type="chapter">
<pb n="36"/>
<head rend="h3">Derde hoofdstuk.</head>
<head rend="h4"><hi rend="i">Een diner bij Mevrouw Van Doertoghe</hi>.</head>
<p>Ten dage, dat het <hi rend="i">diner</hi> bij Mw. Van Doertoghe plaats zou hebben, stonden er klokke half vijf aan de pastorie twee rijtuigen voor de deur, om den predikant en zijn dames in 't voorbijgaan af te halen. Het eene was een <hi rend="i">coupé</hi>, waar <hi rend="i">madame mère</hi> in gezeten was en Bol verzocht werd nevens haar plaats te nemen: in het andere, een ruime kales, kwamen Juffrouw Leentje en Nicolette te zitten, met Drenkelaer tegen-over zich. De koetsier had zijn zetel op den bok voor deze reis aan Maurits ingeruimd en zich met het kattebakje beholpen.</p>
<p>- ‘En nu, Juffrouw!’ zeî Drenkelaer, toen het portier dichtgeslagen, de zweep over de paarden gelegd en het rijtuig in beweging was, tegen Leentje, ‘zal het uwe taak zijn, de <hi rend="i">honneurs</hi> te doen van den weg; want ik geloof, dat Juffrouw Zevenster even weinig bekend is als ik met de wonderen, die wij zullen komen te zien.’</p>
<p>- ‘Och ja, als 't u belieft, Juffrouw,’ zeî Nicolette.</p>
<p>- ‘Och! daar deug ik niets voor,’ antwoordde Leentje: ‘ik vergeet altijd de namen van plaatsen en personen; maar</p>
<lg type="poem">
<l rend="; 1tab">Maurits is de man,</l>
<l>Die 't weet en 't zeggen kan.’</l></lg>
<pb n="37"/>
<p>- ‘Neen, niet Maurits,’ zeî Drenkelaer, met inzicht: ‘die moet naar zijn paarden kijken.’</p>
<p>- ‘Heb daaromtrent geen zorg,’ riep Maurits, terwijl hij even omkeek; ‘zoo wild zijn de paarden niet, noch de weg zoo gevaarlijk, dat ik niet te gelijk zou kunnen mennen en praten.’</p>
<p>- ‘Droomje heelemaal, Eylar?’ vroeg Drenkelaer, met een geveinsde bezorgdheid: ‘gaje nu omkijken, net nu wij een hoek moeten omslaan, en wij kans loopen tegen dien steenen paal te rijden?’</p>
<p>- ‘Hemeltje mijn Heer!’ riep Leentje, die de scherts voor goede munt opnam.</p>
<p>- ‘Wees onbezorgd, Juffrouw,’ hernam Drenkelaer: ‘'t was maar <hi rend="i">badinage</hi>. Onze vriend is bovendien te zeer bewust, welke zware verantwoordelijkheid hij op zich geladen heeft, om niet naauwlettend voor de veiligheid van den hem toevertrouwden schat te waken.’ Hier wierp hij een steelschen blik op Nicolette, en zag met innig welbehagen, hoe zij bloosde.</p>
<p>- ‘Wel!’ zeî Maurits, deze reis zonder om te zien, doch terwijl de toon zijner stem eenigen wrevel verraadde: ‘ik ben volkomen overtuigd van mijn plicht, en dankbaar voor het vertrouwen, in mij gesteld. Maar,’ vervolgde hij, op zijn gewonen toon, ‘wat Juffrouw Leentje zoo even zeide, dat zeide zij gewis alleen uit zedigheid, en ik twijfel niet, of zij zal u een voortreffelijke <hi rend="i">cicerone</hi> zijn, en, mocht zij twijfelen, dan heeft zij mij maar te waarschuwen.’</p>
<p>- ‘Ik weet niet veel meer dan in 't dorp,’ zeide Leentje, ‘en dat kent nu Nicolette zoo goed als ik; althans zij behoort het te kennen.’</p>
<p>- ‘Wel!’ zeî Nicolette, ‘ik hoop u te doen zien, dat ik leerzaam ben: hier in dat roode huis woont de sekretaris...en, daar schuins tegen-over, Denneman de be-<pb n="38"/>hanger: en hier, waar die kolommetjes staan, die Heer met zijn langen naam...’</p>
<p>- ‘En niet minder lange beenen,’ viel Drenkelaer in: ‘Renonkel, geloof ik...’</p>
<p>- ‘Verdrongen...’ verbeterde Leentje.</p>
<p>- ‘En ginter,’ vervolgde Nicolette: ‘staat mijn Heer Snel voor zijn deur, die zeker juist uit de Sociëteit komt.’ - En meteen beäntwoordden Leentje en zij de kushanden, haar toegeworpen door de beide kinderen, die, op het hooren naderen van 't rijtuig, aan 't venster verschenen waren - alsmede, doch met een vriendelijke buiging, den eerbiedvollen groet van den Ontvanger.</p>
<p>- ‘Hij zou, geloof ik, de ledige plaats naast mij wel gaarne bekleeden,’ merkte Drenkelaer aan.</p>
<p>- ‘Er zouden er meer in dat geval verkeeren,’ mompelde Maurits: ‘maar zie, daar zit de Majoor op zijn stoep.’</p>
<p>De Majoor bracht even de hand aan de politie-muts en keek het gezelschap na met een blik, waarin hij wilde doen lezen: ‘ik ben zoo goed als gijlieden.’</p>
<p>- ‘En hier,’ ging Nicolette voort, ‘woont mijn Heer Zuring de wijnkooper, die zulke lieve, nette kindertjes heeft.’</p>
<p>- ‘Ja, <hi rend="i">à propos</hi>, Eylar!’ vroeg Drenkelaer aan Maurits: ‘hebje dien portwijn al, dien je bij hem bestellen zoudt?’</p>
<p>- ‘Neen!’ antwoordde Maurits: ‘en ik heb half berouw, dat ik je beloofd heb, een anker er van op te doen; want Louis beweert, dat de man, even als zijn wijn, op de flesch is, en zijn wijn even zuur als zijn naam.’</p>
<p>- ‘Toch niet dien <hi rend="i">ik</hi> bij hem gedronken heb,’ zeî Drenkelaer.</p>
<p>- ‘'t Is met hem als met sommige bakkers,’ hernam Maurits: ‘het beste brood ligt op de toonbank.’</p>
<p>- ‘Hoe!’ vroeg Nicolette: ‘is die Heer niet goed in
<pb n="39"/>zijn zaken? En Mevrouw heeft zulke smaakvolle toiletjes, en de meisjes dragen altijd zijden kleedjes, en alles ziet er zoo knap en welvarend uit.’</p>
<p>- ‘Ja, maar zij betalen niemand,’ antwoordde Leentje: ‘en de man heeft geen flesch in huis, die uit zijn kelder komt: hij verkoopt alleen wijn, dien hij bestelt bij anderen, en dan nog kan hij dien, hoor ik, niet meer dan tegen betaling krijgen.’</p>
<p>- ‘Dat spijt mij van den man te moeten hooren,’ zeî Drenkelaer: ‘'t was de eenige <hi rend="i">gentleman</hi>, dien ik op de Sociëteit heb ontmoet.’</p>
<p>- ‘En hier,’ hervatte Nicolette, op een lieve <hi rend="i">cottage</hi> wijzende, die tusschen fraaie bloemperken op een kleine heuvel gelegen was: ‘hier wonen de Dames Prawley.’</p>
<p>- ‘Nu! dat laat zich makkelijk raden,’ zeî Leentje: ‘zij zijn juist bezig in haar rijtuig te stappen.’</p>
<p>- ‘Zoo is 't,’ zeide Maurits: ‘zij zullen mooi zuur kijken, dat wij haar vóór zijn.’</p>
<p>- ‘<hi rend="i">A tout seigneur tout honneur</hi>,’ zeî Drenkelaer.</p>
<p>Men was nu buiten de kom van de gemeente gekomen, en de groote weg, aan weêrszijden met schrale beuken beplant, slingerde tusschen de bouwlanden voort. Nu en dan deed zich een kleine herberg of andere woning voor, meestal ingericht tot het huisvesten van lieden, die er een gedeelte der zomermaanden kwamen doorbrengen, en somtijds ook, 't zij achter een ruim grasperk, 't zij aan het einde eener laan van opgaande boomen, 't zij op de helling van een heuvel, vertoonde zich een heerehuizing, waarvan doorgaans de bouwstijl, of liever het gebrek aan bouwstijl, verkondigde, dat zij eerst sedert weinige jaren was gesticht. De namen der bewoners werden door Leentje opgegeven, althans van de zoodanigen, die 's Zondags bij haar broeder ter kerke kwamen. De overigen achtte zij niet beter dan Heidenen en Turken, en hun namen het onthouden niet
<pb n="40"/>waard; waarom zij ze dan ook niet vermeldde, zulks aan Maurits overlatende, die ze bereidvaardig opgaf, hoewel zeker overtuigd, naar hij te recht aanmerkte, dat men ze bij het terugrijden weêr vergeten zou hebben, en ze ook aan Drenkelaer en Nicolette even onverschillig zouden zijn als aan Juffrouw Leentje.</p>
<p>Na ongeveer twintig minuten gereden te hebben, sloeg men een breeden grindweg in, aan weêrszijden beplant met een dubbele rij zware beuken, wier kruinen zich vereenigden tot een lommerrijk <hi rend="i">berceau</hi>. Rechts en links vertoonden zich voortdurend rogge-, boekweit- en aardappelvelden, van afstand tot afstand met eiken- of beukenlanen doorsneden en met deze een telkens afwisselend landschap vormende, bevallig en statig tevens. Weldra sloegen nu de rijtuigen de oprijlaan in, die op het huis te Doornwijck aanliep. Men bereikte echter dit laatste niet, dan na vooraf een zware steenen brug te zijn overgereden, op welker leuningen twee steenen leeuwen waren uitgehouwen, die de wapenschilden van Doertoghe en van Pancras tusschen hun klaauwen hielden: zijnde die der schoonouders van de tegenwoordige eigenares, Jan van Doertoghe en Hendrina Pancras, die 't landgoed gekocht en 't huis hadden doen bouwen. Over de brug verdeelde zich de oprijlaan in twee armen, die, na een groot grasperk, in welks midden een zonnewijzer stond, te zijn rondgeloopen, zich voor het huis weêr vereenigden. Op het grasperk vertoonden zich hier en daar ronde, vierkante, ruitvormige of veelzijdige bloemperkjes, en langs den rand, aan elke zijde, zes steenen beelden, te zamen de Twaalf Maanden voorstellende. Rechts en links stonden, op gelijke afstanden, de stal en tuinmanswoning, kloeke gebouwen, den vorm hebbende eener halve maan, tegen de binnenzijde gezien; in welke binnenzijde zich in 't midden een portiek verhief, waaronder groote standbeelden - rechts dat van Febus, links dat van Flora - van
<pb n="41"/>hun hooge voetstukken op de voorbijgangers schenen neder te zien. Aan den uithoek van elk dier gebouwen begon een met zorg geschoren beukenhaag, met nissen voorzien, waarin marmeren borstbeelden op hun voetstukken prijkten, en die boogswijze tot aan het heerehuis liep. Dit was een deftige woning van gebakken steen, geheel in den stijl van de vorige eeuw, met een hoogen, dubbelen stoep, drie ramen aan weêrszijden, zeven op de tweede verdieping en een uitstekend zoldervenster, alles met snij- en lofwerk vercierd, en zwaar getraliede keldervensters: een gebouw, dat op een aanplakbiljet met alle recht als ‘hecht, sterk en weldoortimmerd’ zou vermeld zijn geworden, en van 't welk men wel eens gevraagd had, of de Geest van de Lamp, uit de vertelling van Aladijn, het niet in zekere nacht plotslings van de Heeregracht te Amsterdam aldus naar het hart van Gelderland had overgeplaatst. Het eenige, wat hem, die er voor stond, herinnerde, dat hij zich niet in de stad bevond, maar buiten, waren de twee groote blaauw porseleinen bloempotten, aan weêrskanten op de onderste treden van den stoep, en de roode ditoos met geraniums, op de volgende treden en langs de geheele leuning. Drie lakeien in volle livrei - parelgrijs met passementen, waarop het wapen van Doertoghe in 't oneindig verveelvoudigd was - stonden achter die bloempotten de gasten af te wachten, die nu achtereenvolgens uit de rijtuigen naar binnen stapten. Bol ging, als natuurlijk was, met Mw. van Hardestein vooruit, Drenkelaer volgde met Leentje, aan wie hij, na haar uit de kales te hebben geholpen, terstond zijn arm had aangeboden, wat evenzeer natuurlijk en in de orde was, doch nu ten gevolge had, dat, als hij vooraf berekend had, Maurits, die nog van den bok had moeten afstijgen en de teugels aan den koetsier overhandigen, toen hij aan 't portier kwam, tot geleider moest strekken aan Nicolette, en met haar zijn intocht maken - wat bij het gezelschap,
<pb n="42"/>voor zooverre het reeds vergaderd was, en niet het minst bij den dienenden stoet, niet onopgemerkt kon blijven: zeggende zelfs de koetsier van Hardestein later aan dien van Doornwijck, dat hij zelden zulk een schoon paar een stoep had zien opwandelen als zijn Jonker met dat ‘meissie, dat bij den Domenee lozeerde.’</p>
<p>De groote zijkamer, waarin de gasten ontvangen werden, verloochende het karakter van stijve deftigheid niet, dat alles hier bezat. De wanden waren bruin gelambrizeerd, met gouden lijsten en krullen: het behangsel was rood damast; het <hi rend="i">platfond</hi> zoowel als de vakken boven de deuren waren fraai beschilderd met mythologische figuren, en een zwaar tapijt, met rooden grond, bezaaid met groote boeketten, bedekte den vloer. Het ameublement was uiterst kostbaar: de ouderwetsche kanapee, de stoelen en fauteuils van wit hout, zwaar verguld, met ruggen en zittingen van wit satijn, waarop bloemen van vloszijde geborduurd waren: het mahoniehouten blad van de tafel kaatste, zoo goed als de spiegels boven de schouwe en tusschen de penanten, de voorwerpen terug: aan weêrszijden van den schoorsteen stonden antieke kasten met glazen deuren, waarachter, 't zij kostbaar Sineesch porcelein, 't zij ertsen en zeegewassen zichtbaar waren: - maar wat er ook in het vertrek te vinden ware, men vond er noch <hi rend="i">easy-chairs</hi>, noch divans, noch een van die <hi rend="i">comfortable</hi> zittingen, welke de luiheid der negentiende eeuw heeft uitgevonden, en waarmede de heerschende mode de moderne kamers volpropt: al welke voorwerpen aan Mw. Van Doertoghe een gruwel waren en welke zij alleen op haar plaats oordeelde in de salons van bankiers of ‘zulk volk’ of in het boudoir van een actrice...zij bezigde dit laatste woord, ofschoon zij er een ander bedoelde, dat zij te preutsch of te deftig was om te noemen. - In 't kort, alles was even stijf, even symmetriek, even oudmodisch; alles bracht den bezoeker op eenmaal in de stad
<pb n="43"/>en in de achttiende eeuw terug. Alleen de bloempotten, die de plaats van den haard bekleedden, en de bloemvazen op de trumeaux en den schoorsteenmantel, herinnerden ook hier, dat men buiten, althans dat het zomer was.</p>
<p>Mevrouw Van Doertoghe zelve was waardig, het middelpunt van dien ouderwetschen luister te strekken. Zij was een type dier patricische matronen, waarvan het ras al meer en meer te niet gaat: nederziende op al wie niet tot de oude regeeringsfamiliën behoorde, of liever, hen niet, zelfs bij name niet, kennende, tenware zij een adellijken titel voerden; en ook dan nog, aan de overlevering van haar geslacht getrouw, nam zij jegens de zoodanigen een <hi rend="i">air de protection</hi> aan, bestemd om hun te kennen te geven, dat zij zich zeer vereerd moesten achten, met haar om te gaan. Dit bleek ook nu wederom aan den stijven hoofdknik, waarmede zij de dienaresse, die zij voor Mw. van Hardestein maakte, verzeld deed gaan: een hoofdknik, hoedanig een men zich niet veroorlooft, dan jegens iemand, die een sport lager op den maatschappelijken ladder staat. Nu was inderdaad Mw. Van Doertoghe de zeventig reeds lang voorbij en kon ruim de moeder der Gravin zijn; doch het was minder om haar hoogere jaren, dan om haar afkomst uit een burgemeesterlijk geslacht, dat zij zich verheven waande boven de weduwe eens landedelmans, al prijkte ook een gravekroon boven diens wapen.</p>
<p>Zeker leverden de beide dames een merkwaardig kontrast op, en scheen werkelijk, in <hi rend="i">die</hi> zaal en tegen-over de Amsterdamsche douairière, Mw. van Hardestein, met haar veelkleurige barège zomerjapon, met al haar bloemen en linten en strikken, een vrouw van mindere <hi rend="i">distinctie</hi>. De dosch toch van Mw. Van Doertoghe was in volkomen harmonie met al wat haar omringde: kostbaar, degelijk en statig. Het verbleekt, doch nog regelmatig en ongerimpeld gelaat, dat de sporen van een vroegere schoonheid bewaarde,
<pb n="44"/>was omlijst door zilverwit haar, in breede vlechten opgerold, die te voorschijn kwamen van onder een donkerkleurig satijnen hoedje, met een breed lint, dat onder de kin rondliep en op zijde was vastgestrikt: hoedanig hoofddeksel en lint Mw. Van Doertoghe altijd, onder alle omstandigheden, droeg. Een driedubbele gouden halsketen, met een breed slot, waarop een parel prijkte van het zuiverste water, sloot zich om het halsboord der hooge japon van bruin satijn met gewerkte bloemen. Een tweede gouden keten liep van het prachtige borststuk van paarlen af naar den gordel, en droeg een antiek horologie van 't keurigste werk, met een porceleinen, fijn beschilderd dekseltje, met pareltjes omzet, en door middel van een breeden gouden haak in den gordel bevestigd. Een laag nederhangende sluier van zwart kant bedekte de schouderen, en garneersels, insgelijks van zwart kant, vercierden den benedenrand van het kleed. Dewijl Mw. Van Doertoghe welgemaakt, en, ondanks haar jaren, nog even rijzig en ongebogen van gestalte was, als toen zij voor 't eerst als jong meisje <hi rend="i">paraisseerde</hi>, ja haar donkerblaauwe oogen nog al hun glans en doordringende kracht behouden hadden, beseft men licht, dat haar uiterlijk voorkomen een majesteit had, indrukwekkend genoeg, om zelfs aan hooggeplaatste personen ontzag in te boezemen, en <hi rend="i">madame mère</hi> zoowel als haar schoondochter hadden meermalen erkend, dat zij zich tegen-over haar nimmer op haar gemak gevoelden, ja altijd een weinig bang voor haar waren.</p>
<p>Men kan dus begrijpen, hoe het hart van Nicolette popelde, toen zij aan die gevreesde matrone werd voorgesteld. Gelukkig was deze altijd zeer voorkomend tegen Dominees en al wat daarmede in betrekking stond, en begunstigde alzoo het jonge meisje met haar minzaamsten glimlach; terwijl Bettemie, die een weinig achterwaarts van haar stond, op Nicolette toetrad, zoodra deze haar nijging volbracht had, haar met een handdruk verwelkomde en tot zich trok,
<pb n="45"/>en voorts, zoo vaak de gelegenheid zulks gedoogde, zich met haar onderhield.</p>
<p>Behalve de gastvrouw en haar bekoorlijke nicht bevonden zich in de kamer, toen Mw. van Hardestein er met haar stoet binnentrad, vooreerst: een eigen nicht van Mw. Van Doertoghe, Pietje Pancras genaamd, doch die, minder dan Bettemie door de fortuin begunstigd, eenigszins de betrekking van gezelschapsjuffer bij haar tante waarnam: zij was klein, zwartgelokt, niet onbevallig van uitzicht en evenmin van aangename talenten ontbloot, voorts vrolijk en zachtzinnig van inborst en gelijk van humeur; doch daar zij haar vorige jeugd in een afgelegen dorp gesleten had, ontbrak haar wel eenigszins die fijne beschaving, welke men van eene Pancras zou verwacht hebben, en ontsnapten haar nu en dan wel eens uitdrukkingen, die geweldig burgerlijk riekten. Voorts: zekere gepensioneerde generaal Van Bloff, een oud vrijer, die alle jaren eenige weken op Doornwijck logeeren kwam, maar doorgaans zijn eigen weg ging, voor twee personen sliep en voor drie at, met het hoofd knikte als de Sineesche poppen, die op den schoorsteenmantel stonden, voor een ieder bescheiden uit den weg ging, en in de buurt den bijnaam ontvangen had van ‘de tamme huisgeneraal van Mw. Van Doertoghe.’ Welke de veldtochten waren, die de man gemaakt had, welke de wapen- of andere feiten waren, waardoor hij zich onderscheiden had en ten gevolge waarvan hij tot den hoogen rang geklommen was, dien hij bekleedde, is noch aan ons, noch was het misschien aan iemand der huisgenooten of bezoekers van Doornwijck bekend: alleen meende Eylar te weten, dat hij voortdurend <hi rend="i">depôts</hi> gekommandeerd, en zoo, langzaam, maar zeker, en zonder zware vermoeienissen, de trappen der militaire hiërarchie was opgestegen. Verder nog, ten derde, de Baron van Steenvoorde, een grondeigenaar uit den omtrek, met zijn beide zoons; ten vierde, de Barones
<pb n="46"/>van Sporkelberghe met haar dochter Klara, van welke vroeger reeds gesproken is. Weldra werd het gezelschap voltallig gemaakt door de komst van Louis van Eylar met zijn vrouw, van de beide Heeren van Valteren, twee landjonkers van de echte soort, en van de gezusters Prawley, dames van zekeren, of liever van onzekeren leeftijd en onbeduidende gelaatstrekken, die winter en zomer te Hardestein woonden, rijtuig hielden, eens in 't jaar een diner gaven aan hun aanzienlijke naburen, en 't geheele jaar door veel goed deden aan de armen.</p>
<p>Nadat de gasten gedurende eenige minuten die korte begroetingen en handdrukken en die onzamenhangende, doorgaans niets beteekenende volzinnen hadden gewisseld, die zulke minuten altijd langer doen gelijken dan een half uur, aan tafel doorgebracht, en zij, voor zooverre zij elkander niet mochten kennen, met gebruikelijke plechtigheid aan elkander waren voorgesteld, kwam de hofmeester, een deftig man, geheel in 't zwart gekleed, met korten zijden broek en witte kousen, de welkome maar verkondigen, dat er was opgedaan. Mw. Van Doertoghe, hierop den arm van Bol nemende, verzocht den Baron van Steenvoorde Mw. van Hardestein te geleiden; terwijl de rest, zich paar aan paar schikkende, de reeds genoemden naar de eetzaal volgde. Deze zaal, vanwaar men, door drie hooge schuiframen in den achtergevel, het uitzicht had op een groote waterpartij, van fraai geboomte omgeven, en waar 't op krioelde van blanke zwanen, bonte bergeenden en andere watervogels, en, verder, op een breede laan, die naar het open veld geleidde, - was vercierd met een behangsel, door Andriessen met Arkadische landschappen beschilderd. Kolossale bufetten van ingelegd hout droegen een tal van foedralen, rijk met zilver voorzien: in de schouw stond een gevlochte mand met bloempotten: en ook hier prijkten bloemen in de vazen, die den blaauw marmeren schoorsteenmantel vercierden; ter-<pb n="47"/>wijl de etenstafel insgelijks op een zilveren middelstuk een reusachtige bloemvaas vertoonde. Bij het gaan zitten plaatste de gastvrouw den predikant aan haar rechter- en Louis van Eylar aan haar linkerhand: tegen-over haar Mw. van Hardestein tusschen den Baron van Steenvoorde en Jonker Joris van Valteren. De jonge Gravin van Eylar zat naast den Baron, de Barones naast Jonker Joris, terwijl Eylar Mw. van Sporkelberghe en Bol de oudste der Dames Prawley nevens zich had. De overige leden van 't gezelschap vulden de beide uiteinden van de tafel: Maurits had Freule Klara van Sporkelberghe en Nicolette, Drenkelaer, aan
het tegenovergestelde einde, Bettemie en den tammen huisgeneraal tot geburen.</p>
<p>Nadat Dominee, op verzoek der gastvrouw, het gebed had gedaan, nam de maaltijd een aanvang, die, het zij in 't voorbijgaan gezegd, uitmuntte door overvloed van kostelijk aan 't spit gebraden vleesch en treffelijk gestoofde groenten, door heerlijke podding, gebak, vladen en taarten, terwijl het nagerecht zich onderscheidde door alle mogelijke soorten van keurig ooft, die hof of trekkas konnen opleveren, doch waar men geen truffels of eenige raffinementen der Fransche keuken vond. Alles was Hollandsch, alles was goed klaargemaakt, alles was smakelijk; maar er was niets buitengewoons.</p>
<p>Dit laatste zou echter een kenner niet gezegd hebben van de wijnen, die er gediend werden: wel zij, die de wijnen beöordeelen naar de etikette, die de wijnkooper goedgevonden heeft er op te zetten. Immers men hoorde hier geen enkelen buitengewonen naam door de knechts roepen of rabraken; en zelfs werd er maar eene soort geprezenteerd van een extra-Bordeaux, dien de knecht onder de benaming van ‘zwaren rooien wijn’ toediende en dien Mevrouw alleen kende en aanbeval onder dien van ‘langhals,’ naar aanleiding van het gebruik, dat voor 30 jaren nog vrij algemeen was,
<pb n="48"/>om den gewonen tafelwijn in flesschen met korte, de fijnere soorten in flesschen met lange halzen te tappen; - maar die ‘langhals’ was wijn zoo als men zelden ergens drinken zal, en dien elke fijne proever aan Mw. Van Doertoghe benijdde: en evenzoo was het met den Rijnschen wijn, die sedert misschien honderdvijftig jaren altijd uit hetzelfde vat werd getapt, een vat, waarin men zorg droeg altijd evenveel in te gieten als men er uitnam en dat alzoo, juist andersom als dat der Danaïden, altijd gevuld bleef. - 't Spreekt van zelf, dat die wijn, even geurig als krachtvol, geschonken werd in die kostbare groene roemers, welke de houders van groote <hi rend="i">hôtels</hi> beweren dat uit de mode zijn, alleen omdat zij, al schromen zij niet, nog zulke schatten uit te geven om pracht en praal in hun zalen en aan hun disch ten toon te spreiden, niet bij machte zijn, die overblijfselen van oude weelde in toereikend aantal te bekomen, en die schier alleen te vinden zijn in zoodanige huisgezinnen als waar ze van geslachte tot geslachte zijn bewaard gebleven.</p>
<p>Drenkelaer kon niet nalaten, zich zelven geluk te wenschen over de wijze, waarop hij zoowel als Maurits geplaatst waren. Wel verwonderde het, in 't eerst, hem eenigszins, dat men dezen laatste niet naast Bettemie geschikt had; maar spoedig begreep hij, dat Mw. Van Doertoghe, onderricht van de geruchten die er liepen betreffende een <hi rend="i">engagement</hi> tusschen die beiden, allen schijn van zich werpen wilde als of zij zoo iets in de hand zocht te werken. Intusschen wist hij van Katoo, dat de Douairière het huwelijk evengoed wenschte als Mw. van Hardestein het deed, en vond hij, dat zij een bewijs gaf van groote edelmoedigheid, zoo niet van groote gerustheid, door juist Klara van Sporkelberghe, die als een medevrijster van Bettemie beschouwd werd, naast Maurits te plaatsen. Hij was echter op dat punt even gerust als Mw. Van Doertoghe, en hoopte
<pb n="49"/>maar, dat Maurits spoedig genoeg van zijn eene buurvrouw verveeld zou zijn om zich meer uitsluitend met de andere bezig te houden: hij zelf zou zijn best doen, zich in de gunst der rijke erfgename te dringen.</p>
<p>Het toeval scheen in alle opzichten zijn oogmerken te begunstigen. Dewijl hij geen buurvrouw aan zijn rechterzijde had, en de Heer Van Bloff, die daar gezeten was, wel at en dronk - ja het voor drie deed - maar niet praatte, kon hij al zijn oplettendheid wijden aan Bettemie. Jonker Roelof van Valteren, die de linkerzijde der Freule bekleedde, was, als gezegd is, een echte landedelman en wist over niets te praten dan over paarden en jachthonden, de enkele landhuishoudkundige uitweidingen niet mede gerekend, die hij zich nu en dan veroorloofde over den prijs van boter of hooi. Dewijl geen dier onderwerpen juist groote belangstelling kon inboezemen aan onze beschaafde en levenslustige schoone, moest daarvan het gevolg wel zijn, dat zij zich te meer genegen toonde, het oor te leenen aan Drenkelaer, die haar over operaas en preêken, over Rachel en Ds. Broes, over Zwitserland en de pas gebouwde beurs, over oude schilderijen en nieuwe modes, over Felix Meritis en het Doolhof, over Indiën en Broek in Waterland onderhield. - Mocht zij al, bij haar eerste ontmoeting met Drenkelaer, een onaangenamen, ja pijnlijken indruk hebben ondervonden, door de wijze waarop hij eens zijn blik op haar had laten rusten, deze reis behielden zijn oogen hun gewone zachte uitdrukking, die meer geschikt was om in te nemen dan om angst te verwekken. Drenkelaer had zelf zeer goed begrepen, dat hij beginnen moest met zich bij Bettemie aangenaam te maken en, zoo het al waar mocht zijn wat de overlevering verhaalde van den bedwelmenden blik der Drenkelaers, hij vooralsnog geen poging aan moest wenden om daarmede bij haar eenige uitwerking te doen, die wellicht falen en hem in dat geval belachelijk maken
<pb n="50"/>zou; maar daarmede wachten, tot hij rekenen kon, aan Bettemie eenige belangstelling ingeboezemd en een bloot zedelijken indruk op haar gemaakt had. Aanvankelijk bespeurde hij, dat hem dit laatste gelukte. Hij had de hierboven opgenoemde onderwerpen weten te behandelen op zoodanige wijze als pleiten moest voor zijn oordeel en smaak, zonder daarbij dien aanmatigenden en beslissenden toon te voeren, die te vaak aan jonge lieden eigen is. Het jonge meisje schepte behagen in zijn onderhoud, te meer, dewijl Drenkelaer, met verstandig overleg, haar gelegenheid wist te verschaffen, ook de gaven van haar geest te doen schitteren: - en niet zonder zelfvoldoening bespeurde hij, hoe hij meer en meer vorderingen maakte in haar goede meening en gezindheid te hemwaart; doch hij wist tevens, dat dit nog niet genoeg was, en dat de beschaafde wereld tot heden nog geen voorbeeld had opgeleverd van een huwelijk, gesloten om geen andere reden, dan dat de juffer den heer een aangenaam prater had gevonden. Hij moest haar, die nu vóór het dienen van de podding overtuigd was geworden, dat hij niet ontbloot was van geest en vernuft, ook, eer nog het nagerecht op tafel kwam, van zijn zedelijke voortreffelijkheid overtuigd hebben, en dat hij veel meer karakter, fijnheid van gevoel, geestkracht, soliditeit enz. bezat, dan eenig ander jong mensch, b.v. dan zijn boezemvriend Maurits. Hij oordeelde echter, dat hij zich omtrent dezen laatste niet dan hoogst voorzichtig moest uitlaten: hij was nog onzeker of Bettemie niet werkelijk liefde voor den Jonker gevoelde, in welk geval zij geen kwaad van hem zou willen hooren, laat staan gelooven: ja, al geloofde zij 't, zij zou hem blijven liefhebben met zijn gebreken, zoolang zij hoop kon voeden die te genezen, en zij zou diengene haten, die er haar opmerkzaam op gemaakt had. Ontdekte hij, Drenkelaer, dat haar hart werkelijk voor zijn vriend sprak, dan zou zijn taak wel
<pb n="51"/>moeilijker worden, maar toch niet onuitvoerbaar; mids het hem slechts gelukte, haar te doen gelooven, dat Maurits niets voor haar gevoelde, en dezen wederkeerig geheel van haar los te maken. Evenzeer besefte Drenkelaer, dat kwaadsprekendheid al een zeer slecht middel zou zijn, om de achting der Freule te winnen, en, zoo hij zich eenige uitdrukking liet ontvallen, bestemd om ten nadeele van Maurits te werken, dan moest het een zoodanige zijn, die haar, alleen bij gezet nadenken en gemaakte gevolgtrekking, tot een oordeel leiden kon, dat voor Maurits minder gunstig uitviel. Dit alles nu was verre van gemakkelijk, en vorderde talenten, die een diplomaat van beroep eer zouden hebben aangedaan; maar, behalve dat Drenkelaer werkelijk aanleg had om een Machievelli te worden of een Talleyrand, zoo meende hij hier te doen te hebben met een wel schrander, maar nog argeloos en onbedreven meisje, dat zijn doel niet gissen, veelmin doorgronden zou. Hij wachtte dus maar op een aanleiding om zijn plan te volvoeren, en die bood zich ongezocht aan, toen Bettemie zich had laten ontvallen, dat de mans toch maar gelukkige wezens waren, die namelijk altijd, wanneer 't hun lustte, konnen reizen en vreemde landen zien, terwijl meisjes moesten t'huiszitten en wachten tot iemand zich over haar ontfermde en ze meênam.</p>
<p>- ‘Ja!’ antwoordde hij, met een lach en een zucht: ‘gelukkig - mids zij de <hi rend="i">middelen</hi> hebben om te reizen. Maar reeds in oude tijden was 't een spreekwoord, dat het iedereen niet gebeuren mag, Korinthe te bezoeken, en zoo gaat het nog. Dergelijke uitspanningen mogen zich mijn vriend Maurits en dergelijke rijkaards veroorloven, geen arme ambtenaar als ik.’</p>
<p>- ‘Maar je hebt Zwitserland toch bezocht, gelijk ik straks uit u meende verstaan te hebben.’</p>
<p>- ‘Och ja! dat was, toen ik van de akademie kwam en nog een bagatel had overgehouden van de gelden, mij
<pb n="52"/>voor mijn studiën verstrekt. Ik weet niet, of het wel verstandig van mij was, dat geld niet te bewaren. Reizen wekt lust tot reizen op, en 't is beter, de eerste reis niet te doen, wanneer er geen tweede op volgen kan. 't Is waar, Eylar heeft de vriendelijkheid gehad, mij voor te slaan, hem meê te nemen.’</p>
<p>- ‘Denkt Maurits op reis te gaan?’ vroeg Bettemie met een levendigheid, die Drenkelaer maar half aanstond.</p>
<p>- ‘Was het u niet bekend?’ vroeg Drenkelaer, zich zeer verwonderd veinzende, ofschoon het zeer natuurlijk was, dat Bettemie niets weten kon van een plan, dat nog maar, als men 't noemt, geheel in de lucht hing, of, beter gezegd, nog geen plan was. De geheele zaak toch kwam hierop neêr, dat, op zekeren dag, nog te Marlheim, Maurits zich had uitgelaten, dat hij wel eens naar Parijs zou willen gaan, en aan Drenkelaer had voorgesteld zijn reisgenoot te zijn, in welk geval hij hem zou vrijhouden. Daarbij echter was het gebleven, zonder dat er verder over de zaak een woord gesproken was.</p>
<p>- ‘Het blijkt mij nu,’ vervolgde Drenkelaer, ‘dat ik mij onvoorzichtig heb uitgelaten. Is het een geheim, wat ik verre was van te verwachten, dan vertrouw ik, dat het in goede handen is.’</p>
<p>- ‘Zoodra 't een geheim is,’ zeî Bettemie, droogweg, ‘dan wil ik er liever niets meer van hooren.’</p>
<p>- ‘Drommels!’ dacht Drenkelaer, terwijl hij zich op de lippen beet: ‘een meisje, en dat weigert een geheim te hooren! Dat tref ik ongelukkig. Maar kom! geen moed verloren. Zij zal toch niet kunnen nalaten, nieuwsgierig te zijn; of zij is geen vrouw: en die nieuwsgierigheid moet mij helpen: best doe ik, als had ik haar niet verstaan.’ - En gevolg gevende aan dit besluit, spoediger opgevat dan het hier geschreven staat, ging hij op de volgende wijze met spreken voort:</p>
<pb n="53"/>
<p>- ‘'t Was misschien ook maar een invallende gedachte van Maurits: - ofschoon ik niet denken kan, dat hij van zijn plan zou hebben afgezien, alleen omdat ik van zijn edelmoedig aanbod geen gebruik heb willen maken.’</p>
<p>Hier hield hij op, in afwachting dat Bettemie iets zeggen zou; doch toen zij, tot zijn spijt, het stilzwijgen bewaarde, zag hij zich wel verplicht te antwoorden op de vraag, die zij had kunnen doen.</p>
<p>- ‘Ik wil niet vrijgehouden worden.’</p>
<p>- ‘Niet?’ vroeg Bettemie, op een toon, die zooveel te kennen gaf, als dat de reden haar volkomen onverschillig was. Drenkelaer liet zich echter niet uit het veld slaan: en, wilde zij geen <hi rend="i">confidences</hi> hooren aangaande Maurits, dan zou zij die ten minste moeten hooren aangaande hem zelven.</p>
<p>- ‘Neen,’ hernam hij: ‘laat men het misplaatste trotschheid noemen of wat men wil; maar ik zou geen aalmoezen kunnen aannemen van niemand, zelfs niet van mijn besten vriend, zelfs niet van mijn vrouw - en daarom zal ik wel ook nimmer trouwen.’</p>
<p>Hoezeer deze laatste woorden schijnbaar als ondoordacht Drenkelaer ontvielen, bleef een dergelijke uitboezeming, door een jongeling gebezigd tegen-over een jong meisje, dat hij naauwlijks kende, toch altijd iets gewaagds: ja men zou kunnen gedacht hebben, dat hij er zijn schepen meê verbrandde en zich zelven voor 't vervolg de mogelijkheid afsneed om Bettemie ten huwelijk te vragen; - maar hij had nu eenmaal besloten, haar opmerkzaamheid te wekken: hij wilde en zou haar dwingen aan hem te denken en belang in hem te stellen: dan zou zich de rest later wel vinden.</p>
<p>Inderdaad bleef zijn mededeeling niet zonder uitwerking. De Freule Van Doertoghe was zoo gewend, vleiende woorden van de zijde der jonge lieden te hooren, zoo gewend, elk hunner, die haar toesprak, te verdenken haar het hof te willen maken, dat een betuiging als die van Drenkelaer
<pb n="54"/>haar vreemd en verrassend in de ooren moest klinken, en zij onwillekeurig kleurde bij de gedachte, dat hij, die zoo sprak, zich zoo geheel van al die fortuinbejagers onderscheidde, ja, dat zijn woorden haar omtrent golden als een blaauwtje, dat hij haar bij voorraad gaf.</p>
<p>Zij zweeg een oogenblik, en toen, bedenkende, dat juist door niet te antwoorden, zij den schijn op zich laden zou, meer gewicht te hechten aan zijn woorden dan zij misschien verdienden, poogde zij zich de behandeling van een al te gevaarlijk onderwerp af te snijden door een aanmerking te wagen op het eerste gedeelte van zijn gezegde.</p>
<p>- ‘Drijfje de kiesheid niet wat ver?’ vroeg zij: ‘indien uw gezelschap aan uw vriend meer waard is dan het geld dat het hem kost, wie lijdt dan het meest onder uw weigering?’</p>
<p>- ‘Ik weet het niet,’ antwoordde Drenkelaer: ‘ik zou er volstrekt geen bezwaar in maken, iemand te vergezellen als sekretaris, als goeverneur, als tolk, in welke ondergeschikte hoedanigheid, die een fatsoenlijk man niet vernedert, ja er mij nog voor laten betalen op den koop toe; maar met een vriend moet men op een gelijken voet blijven, geen tweede rol spelen: en, wend het hoe je wilt, Freule! de man, die betaalt, is en blijft de man, van wien de verplichting komt, de beschermer, dien men te ontzien heeft; de ander is degeen, die de verplichting ontvangt, de beschermeling, <hi rend="i">le complaisant officieux</hi>.’</p>
<p>- ‘Wel! al ware dit zoo,’ zeî Bettemie: ‘wat dan nog? Waar wij van vrienden lezen, staat daar niet altijd de een meer op den voorgrond, de ander in de schaduw? Is niet Patroklus de <hi rend="i">complaisant officieux</hi>, als je 't noemt, van Achilles? Jonathan van David?’</p>
<p>- ‘Ik zal niet weêrspreken wat zoo waar is en zoo goed van pas is aangevoerd; - maar het is de vraag, of ik mij zou vergenoegen met mij in de schaduw te plaatsen,
<pb n="55"/>en die rol van Patroklus te spelen, zelfs tegen-over een Achilles als Maurits: en hoe meer hij rijk en van hoogen adel is, hoe minder ik trek gevoel, in plaats van zijn vriend, zijn kliënt en <hi rend="i">paraziet</hi> te worden, ik, de arme en ongeächte Lucas Drenkelaer.’</p>
<p>- ‘Ei zoo!’ zeî Bettemie, terwijl zij de zaak als scherts zocht te behandelen: ‘ik dacht niet, dat je zoo hoogmoedig waart.’</p>
<p>- ‘Is het dan waarlijk hoogmoed, wanneer men zijn onafhankelijkheid zoekt te bewaren? - En zou de Freule inderdaad gelooven, dat ik die bewaren <hi rend="i">kon</hi> tegen-over iemand, op wiens beurs ik teerde? Er zijn klaploopers genoeg in de wereld, en ik gevoel geen trek, hun getal te vergrooten.’</p>
<p>- ‘Maar je logeert toch op Hardestein: en ik zie niet in, dat er zooveel verschil in is, of je daar zijn wijn drinkt, zijn cigaren rookt en u door zijn booien laat bedienen, dan of je in een herberg op zijn kosten teert.’</p>
<p>- ‘Alweêr zeer juist aangemerkt,’ hernam Drenkelaer: ‘en ik bespeur, dat ik met een sterke partij te doen heb. Ik geef toe, zoo als de zaak door u wordt voorgedragen, dat het altijd een teren blijft op eens anders beurs: en toch zulje zelve erkennen, Freule, dat er voor iemands gevoel een groot verschil bestaat tusschen het gebruik maken van iemands gastvrijheid en het vrijgehouden worden op reis. Ik wil niets overdrijven, en 't zou er treurig uitzien in de maatschappij, wanneer men niets van een ander woû aannemen dan <hi rend="i">à charge de revanche</hi>. Als ik op Hardestein logeer, eet, drink en rij ik met de overigen meê, en zonder dat het op de uitgaven, die er gedaan worden, veel verschil maakt of althans berekend kan worden. Maar liet ik mij op reis als op 't sleeptouw meênemen, elke vertering, die ik deed, zou in klinkende muntspeciën uit de beurs van den traktant moeten nedergeteld worden, en als
<pb n="56"/>post op de rekeningen, misschien in zijn zakboekje, worden genoteerd, en hij zou, t'huis gekomen, op een cent kunnen nacijferen wat ik hem gekost had. Waarschijnlijk zou Maurits 't niet doen; want hij is te nobel van aard om een goed financier te zijn; maar het denkbeeld ware stuitend, dat het - zelfs na jaren - mij misschien verweten zou kunnen worden. Bovendien vindt hij, die getrakteerd wordt, zich altijd in het onaangename dilemna geplaatst, zich zelven te plagen, wanneer hij uit bescheidenheid verteringen afraadt, waar hij gaarne van <hi rend="i">profiteeren</hi> zou, of van onkiesheid verdacht te worden, wanneer hij ze aanraadt.’</p>
<p>- ‘Je houdt dus Maurits voor geen goed financier?’ vroeg Bettemie, van de geheele rede, die Drenkelaer gehouden had, alleen de aanmerking, die hij in 't voorbijgaan daartusschen geworpen had, opnemende.</p>
<p>De vraag was een zoodanige als Drenkelaer had kunnen voorzien, ja, als hij zelf had willen uitlokken, en zij werd op een volkomen natuurlijken toon gedaan. Toch bracht zij hem even in verlegenheid. Was het bloote nieuwsgierigheid, die haar ingaf? of schuilde daarachter warme belangstelling! En, zoo dit laatste het geval was, welk antwoord zou Bettemie dan 't meeste welkom zijn? Verlangde zij tot echtgenoot een man van orde en regelmaat? of zou het haar, die boekhouden leerde om haar zaken zelve te kunnen bestieren, ook aangenaam zijn, een man te hebben, die haar dat bestier overliet, omdat hij zelf er geen bekwaamheid toe bezat? Drenkelaer gevoelde, dat zijn antwoord voorzichtig moest zijn ingekleed, wilde het niet, geheel tegen zijn bedoeling, Maurits in haar schatting doen rijzen.</p>
<p>Het kortstondig stilzwijgen, Dat Drenkelaer ten gevolge dezer overlegging met zich zelven bewaarde, en zijn blijkbaar aarzelen, dienden hem intusschen meer dan eenig ant-<pb n="57"/>woord dat hij geven kon; want zij moesten wel worden verklaard uit een loffelijke vrees van iets ten nadeele zijns vriends te zeggen.</p>
<p>- ‘Neen, Freule!’ zeî hij ten slotte: ‘ik geloof niet, dat Eylar is of ooit worden zal, wat men in Amsterdam een financier noemt, en daar is hij dan ook niet voor in de wieg gelegd. Het zou mij ook leed doen, indien hij het werd; want ik heb hem juist lief gekregen om zijn open hart en zijn open hand. Financiers mogen alleen de zoodanigen zijn, die òf hun geld zuur verdiend hebben, òf het nog verdienen moeten.’</p>
<p>- ‘Zoo!’ vroeg Bettemie, terwijl zij haar groote blaauwe oogen strak op hem gevestigd hield; ‘mijn Heer is dus van meening, dat wie zijn geld alleen bij erfenis verkregen heeft het vrij verspillen mag, en geen financier mag worden eer hij geruïneerd is en zelf zijn fortuin herstellen moet?’</p>
<p>- ‘Zij wil geen man, die den boêl er doorlapt,’ dacht Drenkelaer: ‘Freule!’ vervolgde hij, hardop, ‘ik moet waarlijk zorgen op mijn woorden te passen; want uw logica is onverbiddelijk, en trekt uit elk niet genoegzaam overwogen woord, dat mij ontvalt, zulke konsequente gevolgen, dat geen pleiter voor de balie 't verbeteren zou. Maar inderdaad, ik moet mij verzetten tegen elke opvatting, als of ik Maurits ook maar in de verte had willen beschuldigen, een doorbrenger te zijn. Ik heb gezeid, dat hij nobel en royaal was...en ik ben overtuigd, dat hij niet meer verteert dan zijn fortuin hem toelaat. Misschien zou ik in zijn plaats mij aan vrij wat grover verkwistingen schuldig maken; wat ik echter moeilijk kan beöordeelen; want ik ben nooit in de gelegenheid geweest en zal er wel nooit in komen: erf-ooms heb ik niet; in de loterij speel ik niet: naar de Oost te gaan heeft mijn geneesheer mij verboden...ik zal dus tevreden mogen zijn als ik stilletjes
<pb n="58"/>door de wereld heenscharrel en bij mijn sterven genoeg overlaat om als een fatsoenlijk man onder de aarde gestopt te worden.’</p>
<p>- ‘O foei!’ zeide Bettemie: ‘wat zijn dat voor zwartgallige gedachten?’</p>
<p>- ‘Zij zijn,’ antwoordde Drenkelaer op een somberen toon, terwijl hij een niet min somberen blik wierp op het duiveborstje, dat hij op zijn vork hield, ‘de zoodanige, als aan iemand in mijn pozitie voegen: maar kom,’ vervolgde hij, eensklaps een luchtiger toon aannemende en zich een glas wijn inschenkende: ‘ik ben een zot, en moest liever tot mij zelven zeggen wat de schoolmeester tot den Dominee zeî, toen hij hem te gast had: ‘geneer je niet, Dominee! tast vrij toe en denk maar, je hebt het alle dagen zoo niet t'huis.’</p>
<p>- ‘Stil!’ fluisterde Bettemie: ‘Juffrouw Bol hoort en ziet alles en zij kijkt u aan of ze u op wil eten.’</p>
<p>- ‘Ja, zij denkt misschien, dat ik kwaad spreek van haar broêr....Zou ze al iets gevonden hebben voor dat nichtje, dat bij haar logeert?’ - En meteen wendde hij de oogen naar Nicolette, die met Maurits in een druk gesprek was gewikkeld.</p>
<p>- ‘Een allerliefst meisje, niet waar?’ vroeg Bettemie, wier oogen diezelfde richting volgden.</p>
<p>- ‘Ja,’ antwoordde Drenkelaer, op onverschilligen toon: ‘zij is mooi: misschien tot haar ongeluk, in haar afhankelijken toestand: misschien tot haar geluk, indien zij een rijke partij doet.’</p>
<p>- ‘Wat je daar zegt, rijmt al heel slecht met je filosofie van zoo even.’</p>
<p>- ‘Ik spreek in betrekkelijken zin, Freule! - Dat meisje daar ginds valt aan vele jonge lieden in 't oog, dat is klaar. Zij heeft niets, en mag zich alzoo gelukkig rekenen, indien hij, die haar zijn liefde biedt, - <hi rend="i">pour le bon motif</hi> namelijk - haar bovendien een ruim bestaan kan aanbie-<pb n="59"/>den. Eischt zij er nu nog bij, dat hij in allen deele voldoen zal aan 't ideaal, dat zij zich heeft voorgesteld, dan eischt zij te veel. - Intusschen - wie weet?’ - En wederom wierp hij, als onwillekeurig, een blik op de beide jonge lieden tegen-over hem en vestigde dien toen op Bettemie. Een schier onmerkbare plooi fronste haar voorhoofd en haar lippen sloten zich stijf tegen elkander. Wat spelde die beweging harer trekken, die even snel voorbijging als zij zich vertoond had? Was werkelijk Drenkelaer er in geslaagd, haar min gunstig over Maurits te doen denken? Hij wist het niet, en wij, die 't wel weten, willen hier nog niet mededeelen wat te zijner tijd zal moeten blijken.</p>
<p>Maurits had van den afstand, waar hij gezeten was, den blik toch opgemerkt, dien Drenkelaer op hem richtte; doch er de ware bedoeling niet van kunnen gissen. De booze voornemens, welke hij aan zijn logeergast ten opzichte van Nicolette toeschreef, hadden de uitwerking gehad, die Drenkelaer er van verwacht had, en zijn belangstelling in het lieve meisje verhoogd. Recht in zijn schik, dat de ‘snoode verleider’ dus door de geheele lengte der tafel van haar gescheiden was, recht in zijn schik, voegen wij er bij, dat hij zelf naast haar zat, had hij bij zich zelven overlegd, of er geen mogelijkheid was, haar tegen haar overbuurman te waarschuwen. Hij dacht echter te weinig na, dat het een vreemde houding moest hebben, indien hij voor raadsman ging spelen bij een juffrouw, die hij nog naauwlijks kende; en dat nog wel om haar te waarschuwen tegen iemand, dien hij zijn vriend noemde. Maar minder kwam het hem voor den geest, dat, indien hij al gelegenheid vond, haar ten beste te raden, en indien zij al naar hem luisteren wilde, hierdoor noodwendig een vertrouwelijkheid tusschen hen ontstaan moest, die gevaarlijker kon worden voor de rust van hen beiden, dan al de plannen, door Drenkelaer gesmeed. Zag hij deze bezwaren niet in, wel stuitte
<pb n="60"/>hij op een ander, t.w., hoe hij een zoo kiesch onderwerp op het tapijt zou brengen: en in den aanvang van den maaltijd was het dan ook alleen over koetjes en kalfjes, als men zegt, dat hij de juffer onderhield, met welke hij te minder een geregeld gesprek kon voeren, naardien de Freule van Sporkelberghe, die aan zijn andere zijde gezeten was, niet bloot om haar rang, maar ook uithoofde hij haar langer gekend had, de eerste aanspraken had op zijn beleefdheden. Wel is waar, 't had hem altijd eenige moeite gekost, zich lang met haar bezig te houden; want de kring, binnen welken zich de gedachten der Freule bewogen, was naauw begrensd: en wanneer men het hoofdstuk van de partijen aan 't Hof en dat van het <hi rend="i">toilet</hi> had afgehandeld, en berichten ingewonnen aangaande haar vogeltjes - zij had een passie voor kanaries en rijstvogels - dan was er moeilijk een punt te vinden, dat haar belangstelling wekte. Ware het om geen andere reden geweest, uit bloote wanhoop zou Maurits zich naar Nicolette hebben gewend; met wie men verstandig praten kon, gelijk hij reeds vroeger had opgemerkt, en wat hem nog duidelijker bleek, nu hij voor 't eerst met haar een meer vertrouwelijk onderhoud kon voeren, waar zich geen derden in mengden: althans Karel van Steenvoorde, die aan hare andere zijde zat, scheen of te beschroomd of te trotsch om haar toe te spreken en liet dus het veld ruim aan Maurits: welke dienst hem evenzeer, ofschoon op geheel andere wijze bewezen werd door den oudsten Jonker van Steenvoorde, die de linkerzijde van Freule Klara bekleedde, en die, een goed oog op deze hebbende, haar aandacht zocht te boeien door een geweldig lang en langdradig verhaal van stroopers, die gevat waren, en hoe hij, Jan van Steenvoorde, als getuige tegen hen voor de rechtbank had moeten verschijnen, en hoe hij op een gemeene bank had moeten zitten, en hoe onbeleefd die ‘ploert van een prezident’ tegen hem geweest
<pb n="61"/>was, enz. enz., naar al hetwelk zij met open mond zat te luisteren, zonder er heel veel anders van te begrijpen of te onthouden, dan dat rechters gemeene ploerten zijn en niet weten hoe 't hoort.</p>
<p>Het gemeenzaam onderhoud tusschen Maurits en Nicolette werd alzoo noch van de eene noch van de andere zijde gestoord, en, hoe langer het duurde, hoe meer hij zich verwonderde over het meisje, dat, nooit in de groote wereld verkeerd hebbende, toch zooveel geestiger en juister haar oordeel wist te zeggen over hetgeen er in voorviel, ja zelfs kon spreken over dingen die zij nooit gezien had, veel beter dan Freule Klara, die alle winters in den Haag kwam. De zaak was echter doodeenvoudig. De Freule had van kinds af geene andere dan de konventioneele, opgeschikte en formalistische wereld gekend, waarin zij verkeerde, en was opgevoed door een Zwitsersche goevernante, wier geheele wetenschappelijke voorraad bestond in een beperkte kennis van de geografie van haar land en een weinig Zwitsersch Fransch, en die aan haar <hi rend="i">élève</hi> dus ook niets anders had kunnen leeren: - en later was deze niet in de gelegenheid geweest, andere geleerdheid op te doen, dan die op <hi rend="i">diners</hi> en partijen verkocht wordt. Nicolette daar-en-tegen had, als kind, de wereld wel van een onbeschaafde, doch van een naakte en praktische zijde leeren kennen: en later, op het instituut, niet alleen wetenschappelijke kennis verkregen, maar ook, door onderlinge wrijving en mededeeling, talrijke en veelsoortige narichten bekomen omtrent de maatschappij daarbuiten; terwijl, doordien zij in het laatste jaar de oudste kweekeling aan de school en met de leiding der jongere meisjes belast was, zij vooral ook dat <hi rend="i">à-plomb</hi> verkregen had, 't welk geen huisopvoeding geven kan. En daar bovendien de Freule van nature dom en onbeduidend, Nicolette daar-en-tegen schrander en vol geest was, moest de hoogere voortreffelijkheid der laatstgemelde te meer in 't oog
<pb n="62"/>vallen. Mevrouw Maria van Eylar, in stede van zich te verheugen, dat Klara, die zoo als vroeger gezegd is, haar <hi rend="i">protégée</hi> was, naast Maurits zat, had er zich veeleer over moeten bedroeven; want zoo het aan de arme Jonkvrouw, spijt haar oudadellijken naam, haar <hi rend="i">gedistingueerd</hi> voorkomen, en haar <hi rend="i">volière</hi>, tot heden toe niet gelukt was, eenigen indruk op het hart van den Jonker te maken, thans, nu hij Nicolette aan zijn andere zijde had, was haar kans geheel en voor altijd verkeken.</p>
<p>Schepte hij, als gezegd is, behagen in het onderhoud met Nicolette, dat genoegen was volkomen wederkeerig. Maurits was de eerste persoon van haar leeftijd, dien zij op Hardestein ontmoet had: zij kende den afstand, die hen scheidde, te wel, dan dat zij zijn oplettendheden aan iets meer dan aan gewone welwillendheid zou hebben toegeschreven, en zij vond zich met hem zoo geheel op haar gemak. Met natuurlijke vrijmoedigheid vertelde zij hem van haar school, deelde hem de indrukken mede, welke de nieuwe atmosfeer, waarin zij overgeplaatst was, op haar gemaakt had, en drukte haar dankbaarheid over het heusch onthaal, dat haar overal gewierd, met zooveel gevoel en warmte uit, dat Maurits er aanleiding uit vond, niet enkel meer haar verstand, maar nu ook haar hart, te waardeeren. Hun gesprek had daardoor dan ook een zeer vertrouwelijke wending genomen en een hoogen graad van hartelijkheid bereikt, toen Drenkelaer er de opmerkzaamheid van zijn buurmeisje op had weten te vestigen. Aan Maurits was, als wij reeds zeiden, de blik, door Drenkelaer op hem geworpen, niet ontgaan; doch hij had dien alleen daaraan toegeschreven, dat deze hem zijn plaats naast Nicolette benijdde. Hij oordeelde alsnu de gelegenheid te moeten aangrijpen, naar welke hij zoo lang vergeefs gezocht had.</p>
<p>- ‘Zieje wel, Juffrouw!’ vroeg hij: ‘met hoeveel aandacht mijn vriend Drenkelaer ons gadeslaat?’</p>
<pb n="63"/>
<p>- ‘Neen,’ antwoordde zij: ‘ik heb er niet op gelet, en buitendien, het <hi rend="i">plateau</hi> verhindert mij, hem in 't oog te krijgen.’</p>
<p>- ‘Inderdaad!’ riep hij, op een toon, die het genoegen verraadde, dat hem dit antwoord deed.</p>
<p>Nicolette zag hem met eenige bevreemding aan, daar zij niets van den ongemotiveerden uitroep begreep. Zij had inmiddels, door het hoofd zijwaarts te buigen, Drenkelaer in het oog gekregen.</p>
<p>- ‘Ik geloof,’ zeî zij: ‘dat uw vriend uw gezondheid wil drinken.’</p>
<p>En werkelijk, Drenkelaer had zijn glas opgenomen en knikte Maurits van verre glimlachend toe, in zich zelven mompelend, doch zoo, dat Bettemie het hooren kon: ‘ik moet hem toch gelukwenschen met zijn nieuwe <hi rend="i">conquête</hi>.’</p>
<p>Maurits kon niet nalaten, het appèl te beäntwoorden en insgelijks zijn glas aan den mond te brengen. ‘Hij heeft iets in den zin,’ zeide hij tegen Nicolette: ‘ik weet niet wat; zeker niet veel goeds.’</p>
<p>- ‘Niet?’ vroeg deze, niet wetende of haar buurman schertste of ernstig sprak.</p>
<p>- ‘Neen,’ hernam hij, fluisterend: ‘hij is niet te vertrouwen.’</p>
<p>- ‘Wat meenje toch, Jonker?’ vroeg zij opnieuw, er hoe langer hoe minder van begrijpende.</p>
<p>- ‘Och! niets,’ zeî hij, nu eerst beginnende in te zien hoe bespottelijk en onuitvoerlijk zijn voornemen was, om voor raadsman te spelen. Maar Nicolette, eenmaal nieuwsgierig geworden, en begrijpende, dat het iets gold, waar zij in gemoeid was, liet zich zoo gemakkelijk niet afschepen.</p>
<p>- ‘Ik dacht,’ zeide zij, ‘de Heer Drenkelaer was uw boezemvriend.’</p>
<p>- ‘Ik dacht het zelf ook,’ zeî Maurits.</p>
<p>- ‘Welnu! is hij 't dan nu niet meer?’</p>
<pb n="64"/>
<p>- ‘Wat zal ik zeggen? - Ik heb hem leeren kennen van een zijde, die...in 't kort, men moet voorzichtig met hem zijn.’</p>
<p>- ‘O foei!’ herhaalde Nicolette: ‘ik dacht, dat vrienden met elkanders gebreken geduld moesten hebben.’</p>
<p>Hier bloosde zij over haar vrijmoedigheid, en Maurits bloosde nog sterker dan zij. Hij had een les willen geven en ontving er een: hij had aan Nicolette min gunstige gedachten willen inboezemen aangaande Drenkelaer, en hij was op weg, zich zelven belachlijk, zoo niet verachtelijk, in haar oogen te maken. Toch gaf het besef, dat hij nu geroepen werd tot zelfverdediging, hem moed om voort te gaan:</p>
<p>- ‘Mejuffrouw!’ zeî hij: ‘ik geloof niet, lichtgeraakt of onbarmhartig in mijn oordeelen te zijn; maar ik heb de overtuiging bekomen, dat Drenkelaer niet de man is van beginselen, waar ik hem voor hield, en het zelfs aardig vindt, zijn hof aan jonge meisjes te maken, zonder eenig plan te hebben haar te trouwen. - Ziezoo! nu is 't er uit,’ dacht hij.</p>
<p>- ‘Dat is zeker heel leelijk,’ zeî Nicolette: ‘maar zoo 't waar is, wat ik op school heb gehoord, dan zouden zoo wat al de heeren op dat punt hetzelfde denken.’</p>
<p>- ‘Zoo?’ - zeî Maurits: ‘wel verplicht: en was het op grond van opgedane ondervinding, dat uw vriendinnetjes u dat vertelden?’</p>
<p>- ‘Wel neen,’ antwoordde Nicolette, terwijl zij wederom een kleur kreeg: ‘maar Mw. Zilverman placht te zeggen, wij moesten de komplimenten van de heeren altijd op dezelfde lijn stellen met de betuigingen, die gemeenlijk aan 't slot van een brief komen, en die niemand zoo dwaas is, letterlijk op te nemen. De gewoonte der beschaafde wereld, zeide zij, bracht nu eenmaal mede, dat men de dames vleide, en een man zou met reden een vrouw uit-<pb n="65"/>lachen, die verwaand genoeg was, woorden ernstig op te nemen, die hij gebezigd had zonder er waarde aan te hechten.’</p>
<p>- ‘Ik wensch u geluk, Juffrouw, de les zoo goed onthouden te hebben,’ zeî Maurits, met eenigen spijt, en alles behalve gerustgesteld; immers een wantrouwen tegen verlokkende woordjes, in 't algemeen ingeboezemd, leverde, naar hij te recht meende - geen waarborg op, dat men niet zou zwichten voor de vleitaal van dezen of genen in 't bijzonder, en hij oordeelde zulks aan Nicolette te moeten herinneren.</p>
<p>- ‘Juffrouw,’ zeide hij, ‘al geef ik toe, dat in brieven en gesprekken veel valsche munt voorkomt, die munt, voor zooverre zij tot de gewone soort behoort, valt gemakkelijk te onderscheiden, en wie zich die voor echt in de handen laat stoppen, is dwaas. Die munt staat gelijk met de <hi rend="i">jetons</hi>, waar de goochelaar het gezelschap meê vermaakt, en die hij niemand voor echte wil verkoopen. Maar er is een valsche munt, met opzet geslagen om anderen mede te bedriegen: die wordt met zorg gefabriceerd, en wie niet zeer naauwlettend is ontvangt haar voor echte. En zoo zijn er ook betuigingen van achting, van eerbied, van vriendschap, van liefde, welke hij, die ze doet, als oprecht gemeend wil doen voorkomen, ook al heeft zijn hart er niet het minste deel aan: voor deze valt het moeilijker zich te wachten; want, zoo men ook daarop de les van uw school-juffrouw wilde toepassen, dan zou men er per slot toe moeten komen, zelfs geen geloof te slaan aan betuigingen, die welgemeend zijn en uit den grond des harten opwellen.’</p>
<p>In den toon, waarop Maurits sprak, had een ernst gelegen, grooter dan de aard van een gewoon tafelgesprek scheen mede te brengen, en bij het uitspreken der laatste woorden was er een ontroering in zijn stem gekomen, die Nicolette niet slechts ten derden male een blos aanjoeg,
<pb n="66"/>maar zelfs haar de oogen op haar bord deed nederslaan. Zij gevoelde, dat het onderwerp van een te gevaarlijke natuur werd, om langer te worden voortgezet, en deed er alzoo het zwijgen toe; terwijl Maurits van zijn kant insgelijks begreep, nu genoeg te hebben gezegd, en, zelf verlegen om haar verlegenheid, een tijd lang wachtte, eer hij weder - nu over onverschillige zaken - het onderwerp dorst hervatten.</p>
<p>Dat spel hunner gelaatstrekken en dat plotslings afbreken van hun onderhoud was aan Drenkelaer niet ontgaan, ofschoon hij thans wederom met Bettemie in een gesprek gewikkeld was, dat hem spoedig belette, een bijzondere aandacht aan de gedragingen van zijn overburen te schenken. Aanleiding tot dat gesprek gaf een gezegde van Jonker Roelof van Valteren, die, als gezegd is, aan de linkerzijde van Bettemie gezeten was, en nu toch ook een poosje met haar aan de praat geraakt was, en wel over een lap gronds, die hem toebehoorde, en waar hij een woning voor zijn jachtopziener wilde zetten, doch, tot zijn verdriet, waar hij ook had laten graven, nergens water had kunnen vinden.</p>
<p>- ‘Wel!’ merkte Bettemie schertsende aan: ‘dan zulje je toevlucht moeten nemen tot de Aronsroede.’</p>
<p>- ‘De Aronsroede!’ herhaalde Roelof: ‘wat is dat voor een ding?’</p>
<p>- ‘Weetje dat niet?’ vroeg Bettemie, zich over de onkunde van den Jonker meer verwonderd veinzende dan zij inderdaad was: ‘wel, dat is toch nog al een bekende zaak: en het recept kan ik u geven: het luidt, of het uit Aaltje De zuinige keukenmeid gekopiëerd was: men snijdt een hazelaarstak van ongeveer zestien duim lang, die in de gedaante van een vork uitloopt: men houdt dien aan het einde tusschen de beide duimen stijf vast, den vork rechtstandig vooruitgestoken, en men wandelt zoo over het land waar
<pb n="67"/>men water zoeken gaat. Komt men boven een plek, waar zich een wel onder den grond bevindt, dan buigt de tak onmiddellijk voorover, en wijst aan, waar men te graven heeft.’</p>
<p>- ‘Je meent het niet!’ zeî de Jonker: ‘daar heb ik bij ons nooit van gehoord. Is dat in Holland gebruikelijk?’</p>
<p>- ‘O!’ antwoordde Bettemie, lachende: ‘in Holland is overal water genoeg: - 't is waar, 't is zelden drinkbaar.’</p>
<p>- ‘Och!’ zeî Pietje Pancras, die aan de andere zijde van den Jonker zat: ‘Freule Bettemie schertst maar wat: zij zal toch aan zulke zotternijen niet gelooven.’</p>
<p>- ‘Ik kan zeker niet van eigen ondervinding spreken,’ zeî Bettemie: ‘maar anders wat ik er van zeg steunt op gebeurtenissen van geloofwaardige lieden: ik heb nog onlangs in de <hi rend="i">Quarterly Review</hi> een verhaal gelezen van een Engelsche <hi rend="i">lady</hi>, die op de wijze, als door mij verteld is, te werk ging, en herhaaldelijk bronnen opspoorde. 't Middel is dus altijd te beproeven.’</p>
<p>- ‘De Freule heeft volkomen gelijk,’ zeî Drenkelaer: ‘en wat ik er bij kan voegen is, dat wanneer de hazeltwijg het water aanwijst, zij doorgaans afbreekt bij de duimen en men in de handen een pijnlijk getintel voelt als of men met brandnetels gekwispeld werd.’</p>
<p>- ‘Hebje dat bij ondervinding?’ vroeg Bettemie: ‘dat je 't zoo precies weet te beschrijven?’</p>
<p>Drenkelaer antwoordde alleen met een toestemmende hoofdbuiging, terwijl zijn gelaat een ernstigen plooi aannam.</p>
<p>- ‘Zonder gekscheren?’ vroeg Valteren: ‘nu! daar ben ik nieuwsgierig naar: die kunst moetje ons straks eens toonen.’</p>
<p>- ‘Als 't je blieft niet,’ zeî Pietje Pancras, met een vervaard gelaat: ‘Tante zou nooit gedoogen, dat er iets op haar bodem plaats had, dat naar heksekunsten en duvelsjagerij zweemt.’</p>
<pb n="68"/>
<p>- ‘Neen, neen, niet hier op Doornwijck,’ voegde Bettemie er bij: ‘ofschoon, waarom het nu juist hekserij zou moeten heeten zie ik niet in. Waarom mag er in een hazelaar geen verborgen neiging zijn, die hem tot het water trekt, even als die het ijzer trekt naar den zeilsteen? En als de schipper een kompas aan boord neemt, beschuldigt hem toch niemand van zwarte kunst te plegen?’</p>
<p>- ‘Nu,’ hernam Valteren: ‘wat daarvan wezen mag, tooverij of niet, als mijn Heer zijn kunst eens op de Ongenadige Grind wil komen probeeren, dan zal hij er van harte welkom zijn, en als 't hem lukt, dan zal het eerste haas, dat er geschoten wordt, voor hem zijn.’</p>
<p>- ‘Daar zou men zeker nog al wat voor doen,’ zeî Bettemie, fluisterend tegen Drenkelaer, terwijl zij glimlachte om de mildheid van den Jonker.</p>
<p>Maar Drenkelaer scheen niet tot scherts gestemd, en gaf aan Roelof, op hoffelijken maar koelen toon ten antwoord op zijn uitnoodiging:</p>
<p>- ‘Het zou mij zeer veel eer wezen, den Jonker den dienst te bewijzen, dien hij van mij verlangt; maar ik heb eens en voor altijd dergelijke praktijken afgezworen: de redenen daarvan kunnen alleen voor mij van belang zijn.’</p>
<p>- ‘Dacht ik het niet,’ zeî Roelof, zich tot Pietje Pancras keerende: ‘'t is niet anders dan een kale bluf.’</p>
<p>- ‘Ik weet niet, of hij het <hi rend="i">heusch</hi> meent, dan of hij ons wat zoekt te foppen,’ zeî Pietje: ‘hij kijkt er zoo raar bij uit zijn oogen.’</p>
<p>- ‘Maar weetje wel, dat je mij inderdaad nieuwsgierig maakt?’ zeî Bettemie zachtjes tegen Drenkelaer.</p>
<p>- ‘Jawel!’ dacht deze: ‘en dat was ook juist mijn bedoeling;’ maar halfluid antwoordde hij aan zijn buurvrouw: ‘vergeef mij, ik wil u zeer gaarne mijn beweeggronden zeggen, welke die Jonker daar toch niet begrijpen of misschien belachlijk vinden zou. Die gronden berusten
<pb n="69"/>op overwegingen, deels van zeer materiëelen, deels van zedelijken aard. Wat de eerstgemelde betreft, ik heb reden te vreezen, dat, zoo men, vooral in een kleine stad als Marlheim, te weten kwam, dat ik mij met dergelijke praktijken bezig hield, zulks mij den naam, zoo niet van een toovenaar, dan althans van een excentrieken gek, zou geven, en mij in mijn bevordering hinderlijk zijn.’</p>
<p>- ‘Heel verstandig geredeneerd,’ zeî Bettemie: ‘maar wie weet,’ voegde zij er lachende bij, ‘of je voor het verlies van protectie bij de rechterlijke autoriteiten niet schadeloos zoudt worden gesteld door de voordeelen, die het talent van bronnen op te sporen u verschaffen zou. En daarbij, de Aronsroede ontdekt niet alleen verborgen wellen, maar ook verborgen schatten. - Wie weet, welk een Krezus je nog werdt!’</p>
<p>- ‘Verborgen schatten zijn zeldzaam,’ merkte Drenkelaer aan, ‘en als ik met de Aronsroede de aarde moest rondloopen om ze te vinden, stond het te vreezen, dat, zoo ik er een ontdekte, die eene naauwlijks groot genoeg zou zijn om mij de schoenen te betalen, die ik al zoekende versleten had.’</p>
<p>- ‘Daar hebje gelijk aan,’ zeî Bettemie, met een goedkeurenden hoofdknik: ‘en dat is ook mijn leer: men moet de fortuin niet naloopen, maar wachten tot zij van zelve komt opdagen. - Maar nu, uw andere reden?’</p>
<p>- ‘Ik weet niet,’ antwoordde Drenkelaer, ‘of de Freule zich herinnert, ook gelezen te hebben, dat niet iedereen met die gaaf van op de bedoelde wijze water te ontdekken, is bedeeld, en dat daartoe een zekere voorbeschiktheid noodig is.’</p>
<p>- ‘Jawel,’ zeide zij: ‘dat heb ik gelezen: “'t is er mede als met de magnetische kracht, die de een in hoogere mate bezit dan de andere.”’</p>
<p>- ‘En daarbij komt nog,’ vervolgde hij, ‘de eigenaar-<pb n="70"/>dige werking, die zich bij den hazelaarstak bespeuren laat. Uw vergelijking, aan de magneet ontleend, was zeer gelukkig gevonden, Freule! maar toch - vergeef mij - niet volkomen juist. Niet alleen is het met opzet tot het vermogen der magneet volkomen onverschillig wie haar in handen heeft, maar ook trekt zij het staal met te meer kracht aan, naarmate beide voorwerpen nader bij elkander zijn en de werking door geen tusschenkomend voorwerp belemmerd wordt. Met den hazelaar en het water is het tegenovergestelde het geval. Hou de twijg over een sloot, over een beek heen, en zij zal niet buigen: er zal zelfs geen beweging in komen. Die beweging ontstaat alleen, wanneer zich tusschen haar en het water een laag van zand, aarde, steen, of wat het zij, bevindt. - En het nadenken over deze beide bijzonderheden, die zoo geheel afwijken van den gewonen loop der dingen, die, vergeef mij het pedantklinkende woord, zoo <hi rend="i">abnormaal</hi> zijn, gevoegd bij de onaangename gewaarwording van huivering, die mij overviel, telkens dat ik het kunstje vertoonde, heeft mij tot de vraag geleid, of het daarmede - hoe zal ik het zeggen? - wel volkomen richtig was. Ik heb mij die vraag niet voldoende kunnen beäntwoorden, en daarom meen ik mij te moeten houden aan den wijzen regel: zoodra gij twijfelt, onthou u dan.’</p>
<p>- ‘Dat is zeker in elk geval voorzichtiger,’ zeî Bettemie, en na een oogenblik peinzens voegde zij er bij: ‘geloofje dan werkelijk aan bovennatuurlijke krachten, mijn Heer Drenkelaer?’</p>
<p>- ‘Ik meen mij te herinneren, Freule!’ antwoordde hij: ‘dat wij dit punt reeds hebben aangeroerd de eerste reis, dat ik het geluk had u te ontmoeten, en dat wij het er toen vrij wel over eens waren.’</p>
<p>- ‘'t Is waar,’ hernam zij, ‘ofschoon ik mij tevens herinner, dat wij er toen vrij losjes overheen zijn gegle-<pb n="71"/>den: en,’ voegde zij er bij, dat is misschien ook nog het wijste dat wij doen kunnen.’</p>
<p>- ‘Al wederom moet ik u dan om vergeving vragen, Freule!’ zeî Drenkelaer: ‘dat ik, door mij ontijdig in uw gesprek te mengen, en door te erkennen, dat ik zelf mij indertijd met die praktijken heb afgegeven, aanleiding heb gegeven tot een zoo ernstig gesprek, en daardoor de blijmoedige stemming verbroken heb, waarin zich de Freule zoo even bevond, en die past aan een feestelijken disch als deze.’</p>
<p>- ‘Maak in 's hemels naam geen <hi rend="i">excuses</hi>,’ zeide zij, terwijl zij poogde te glimlachen: ‘ik zou u dan op mijne beurt vergiffenis moeten vragen, van te hebben willen doordringen in de redenen uwer handeling, iets wat ik nu gevoel, dat onbescheiden was.’</p>
<p>- ‘Het is wel onmogelijk,’ zeî Drenkelaer: ‘dat de Freule Van Doertoghe ooit aan iemand, en allerminst aan mij, een onbescheiden vraag zou kunnen doen.’</p>
<p>En onder 't uiten dezer woorden waagde hij 't, voor 't eerst sedert den aanvang van hun onderhoud, een blik op haar te slaan als die haar bij hun eerste ontmoeting zoo pijnlijk had aangedaan. Maar hij achtte daartoe deze reis, na hun gesprek over verborgene natuurkrachten en magnetische invloeden, het tijdstip niet kwalijk gekozen. Hij meende te bemerken, en niet zonder welgevallen, dat hij bij Bettemie een gevoelige snaar had aangeroerd, dat zij behagen had gevonden in het behandelde onderwerp, als behoorende tot een kring van gedachten, waarbij zij gaarne verwijlde, dat zij zekeren eerbied had gekregen voor iemand, die wonderen <hi rend="i">verricht</hi> had, waarvan zij nog maar alleen <hi rend="i">gelezen</hi> had, en nog hoogeren eerbied voor den man, die dus vrijwillig, uit plichtbesef, zijn tooverstaf verbroken had. Zijn gesprekken waren, vertrouwde hij, het vuur geweest, dat het ijzer had voorbereid om gesmeed te worden; zijn blik
<pb n="72"/>moest nu de moker worden, die, zoo mogelijk, het werk voltooide.</p>
<p>Gedurende het laatst medegedeelde gesprek tusschen de beide jonge lieden was het nagerecht opgebracht, en, dewijl nu de honger verzadigd, de dorst daar-en-tegen meer en meer aangeprikkeld scheen, werden de gesprekken luidruchtiger en meer algemeen. De Baron van Steenvoorde begon met meer en meer stemverheffing te klagen over een aanslag wegens polderlasten, hem door zeker dijksbestuur te huis gezonden, en dien hij zwoer, nimmer te zullen betalen. Poogde Eylar hem aan 't verstand te brengen, dat hij, evenmin als elk ander, zich onttrekken mocht aan een verplichting, die wettig op hem rustte, de Baron verkoos de rechtsgronden, waarmede men hem bestreed, niet aan te hooren of niet te begrijpen, en verklaarde, naar den Koning te zullen gaan, die wel gelasten zou, dat men hem met vrede liet. Vruchteloos trachtte Eylar hem nu weder te beduiden, dat Koning noch Minister iets aan de zaak konnen doen, de Baron bleef stijf en sterk op zijn stuk staan, en zeî, hij zou 't niet opgeven: 't was een <hi rend="i">pikanterie</hi> tegen hem van het dijkskollegie en hij zou zich des noods laten exekuteeren, liever dan een cent van die onwettig geheven polderlasten te voldoen. Hiertegen viel niet verder te redeneeren; en Eylar had dan ook reeds besloten, niets meer over de zaak te zullen reppen, toen de Baron op eens een krachtigen bondgenoot kreeg in Mw. Van Doertoghe, die betuigde, het volkomen met hem eens te zijn, wat de onbillijkheid der vordering betrof: zij had, zeide zij, betaald onder protest, en zou er, zoodra zij te Amsterdam terug was, haar advokaat, den Heer Hoogenberg, eens over raadplegen: en ofschoon zij niet wist, in hoeverre haar die gelijk zou geven, zoo vleide zij zich toch, dat de gronden, waarop zij zich beriep, niet zonder gewicht door hem zouden worden bevonden: waarna zij
<pb n="73"/>die gronden met een klaarheid uit-een-zette, als men van geen vrouw van haar leeftijd zou verwacht hebben.</p>
<p>- ‘Ik weet niet,’ riep de Baron, die al gedurig goedkeurend met het hoofd had zitten knikken: ‘wat de advokaat zal zeggen, en 't raakt mij ook niet, wat zoo'n pennelikker er over denkt; maar dat weet ik, dat Mevrouw den spijker precies op zijn kop heeft geraakt.’</p>
<p>- ‘Ik durf evenmin,’ zeî Eylar: ‘het advies van mijn vriend Hoogenberg vooruitloopen...’</p>
<p>- ‘De Katuil?’ vroeg Bol, halfluid.</p>
<p>- ‘Dezelfde,’ antwoordde Eylar: ‘maar,’ vervolgde hij, ‘dit is zeker, dat hij moeilijk nieuwe argumenten zal vinden om bij die te voegen, welke Mw. Van Doertoghe met zooveel scherpzinnigheid en helderheid heeft opgesomd. Ik vrees echter, dat Mevrouw ten deze gedaan heeft, wat al wie geen rechtsgeleerde van beroep is, over 't algemeen doet, en de vrouwen inzonderheid, die, met haar scherpen blik en haar natuurlijk gevoel van billijkheid, die billijkheid alleen, en niet de geschreven wet laten spreken, meer vragen wat wezen moest, dan wat werkelijk is, en uit dien hoofde gronden plegen aan te voeren, die onomstootelijk schijnen in de oogen van 't publiek, maar niet opgaan bij den rechter. Doch in allen gevalle zal mijn vriend Hoogenberg kunnen beöordeelen of er iets aan te doen is, en zoo niet, zal hij Mevrouw afraden, goed naar kwaad geld te gooien.’</p>
<p>- ‘Hij zal wat!’ zeî Steenvoorde: ‘ja! een advokaat zou een proces afraden! Een zaak verknoeien en op de lange baan schuiven, en naderhand rekeningen schrijven, dat iemand er de oogen van overloopen, ja! daar verstaat zich dat volkje op!...maar een proces voorkomen...’</p>
<p>- ‘Misschien vindt men er, zoo als die door u worden afgebeeld,’ hernam Eylar: ‘men vindt schelmen onder elken stand: maar op de groote meerderheid der advokaten
<pb n="74"/>kan de smet niet kleven, die mijn Heer op hen werpt; mijn vriend Hoogenberg althans....’</p>
<p>- ‘Och wat! ze zijn immers altemaal met een sop overgoten,’ riep de Baron.</p>
<p>- ‘Ik meen, mijn Heer de Baron,’ hernam Eylar, terwijl een licht rood zijn voorhoofd bedekte, ‘dat ik hem twee malen “mijn vriend” genoemd heb.’</p>
<p>- ‘Ik kan je niet feliciteeren met je vriendschap, Eylar!’ zeî Steenvoorde: ‘een advokaat! en nog wel een Jakobijn bovendien.’</p>
<p>- ‘Hola! dat schut ik,’ viel Bol in, het antwoord willende voorkomen, dat Eylar stond te geven, en dat misschien niet malsch zou geklonken hebben: ‘wij kennen Willem Hoogenberg al van de akademie af, mijn Heer van Eylar en ik, en hebben hem in zijn tijd wel een roode <hi rend="i">bouffante</hi>, maar nooit een roode muts zien dragen. 't Is waar, hij is nooit een vriend geweest van 't absolutismus, en wij zijn daar wel eens over aan den stok geweest in die dagen; maar ik geloof, als mijn Heer van Steenvoorde het vertoog eens las, dat hij onlangs geschreven heeft over de verbetering van het kiesstelsel, hij hem niet zou beschuldigen, zich te rangschikken onder de voorstanders eener regeering van 't gepeupel.’</p>
<p>- ‘Dankje, Dominee!’ zeî Steenvoorde: ‘denkje, dat ik mij ooit de moeite geven zal, te lezen wat zulk volk over politiek verkiest samen te flanzen?’</p>
<p>- ‘Neen voorwaar,’ fluisterde Bettemie, voorbij Roelof van Valteren heen, tegen Pietje Pancras: ‘als Dominee dat dacht, deed hij hem onrecht aan.’</p>
<p>- ‘Nu! ik heb het gelezen,’ zeî Eylar: ‘en, al ben ik het in alles niet met hem eens, zoo komt het mij voor, het werk van een verstandig en bezadigd man te zijn.’</p>
<p>- ‘Nu! ik lees het dan niet,’ zeî Steenvoorde: ‘daar heb ik nog te veel het gevoel voor van wat een edelman betaamt.’</p>
<pb n="75"/>
<p>- ‘En dat is?’ vroeg Mevrouw Mietje.</p>
<p>- ‘Dat is, Mevrouw, dat placht althans te zijn in mijn jonge dagen: rijden, visschen, jagen en drinken. Al de rest moest men overlaten aan zulk volk als er voor betaald wordt!’</p>
<p>Het meerendeel der dischgenooten kon niet nalaten te meesmuilen over de fraaie definitie welke de Baron van den waren edelman gaf; doch niemand veroorloofde zich een aanmerking. Mw. Van Doertoghe, hoewel te veel doordrongen van haar plicht als gastvrouw, om een oogenblik onbeleefd te wezen jegens iemand, die aan haar tafel ontvangen werd, begreep niet-te-min, dat zij woorden, als die door hem geüit waren, niet kon laten voorbijgaan zonder blijk te geven dat zij ze afkeurde; en, het bovenlijf in volle majesteit verheffende, fronste zij het voorhoofd en hield gedurende een korte wijle op den Baron een strengen, doorborenden blik gevestigd, die hem geheel in zijn schulp had moeten doen kruipen indien hij vatbaar ware geweest er de beteekenis van te begrijpen. Doch hij lette er niet eenmaal op en at met smaak van de perzik, die hem was voorgediend.</p>
<p>- ‘Je begrijpt nu,’ fluisterde Maurits tegen Nicolette: ‘waarom mijn broeder er op gesteld was, dat ik studeeren of naar de militaire school zou gaan en niet hier blijven om mij te regelen op zulke voorbeelden van edellieden als dat gindsche exemplaar oplevert.’</p>
<p>- ‘Welk een verschil, ook,’ zeî Nicolette, beurtelings haar oogen van Steenvoorde op den Graaf van Eylar latende gaan.’</p>
<p>- ‘Ja!’ hernam Maurits: ‘Louis zou u een betere definitie van den edelman kunnen geven.’</p>
<p>- ‘Dat is immers niet noodig,’ zeî Nicolette: ‘hij behoeft zich slechts te vertoonen.’</p>
<p>- ‘En nu,’ zeide <hi rend="i">madame mère</hi>, voor 't eerst de stilte
<pb n="76"/>weder brekende, door den dwazen uitval des Barons te-weeg-gebracht: ‘de gasten weten allen, dat heden over veertien dagen de <hi rend="i">fancy-fair</hi> op Hardestein plaats heeft. Ik hoop, dat niemand zal wegblijven: wie nog geen loten heeft kan ze krijgen bij eene der Dames van het Bestuur.’</p>
<p>- ‘En ieder lot geeft een prijs, niet waar?’ - vroeg Joris van Valteren, waarna hij, denkende een groote geestigheid gezegd te hebben, een benaauwd en schor geginnegab deed hooren.</p>
<p>- ‘Neen,’ antwoordde Emma Prawley: ‘maar het geeft iets, dat meer waarde heeft, te weten den vrijen toegang op het kasteel, waar, na den afloop der trekking, de avond, naar ik mij overtuigd houde, op een aangename wijze zal worden doorgebracht.’</p>
<p>- ‘Muziek, bal, illuminatie, weet ik het al,’ fluisterde Drenkelaer zijn buurmeisje in 't oor.</p>
<p>- ‘Foei mijn Heer Drenkelaer!’ zeî deze: ‘je moogt niet uit de school klappen. <hi rend="i">Tout cela est encore un secret</hi>.’</p>
<p>- ‘<hi rend="i">Le secret de la comédie</hi>,’ zeî Drenkelaer.</p>
<p>- ‘Stil!’ zeî Bettemie, op Bol wijzende, die, op een teeken van de gastvrouw, zich gereedmaakte de gasten in het nagebed voor te gaan.</p>
<p>Men rees nu van de tafel op. Roelof van Valteren, hoezeer niet welopgevoed genoeg om Bettemie gedurende den maaltijd met zijn gesprek te onderhouden, wist echter nog zoo veel hoe 't behoorde, dat hij haar zijn arm aanbood: en Drenkelaer, hetzelfde doende aan Pietje Pancras, die toevallig door haar linker-<hi rend="i">cavalier</hi> in de steek gelaten was, wandelde met haar de gang op, achter het zoo even genoemde paar.</p>
<p>- ‘Ik ben blij, dat ik eens adem kan gaan scheppen,’ zeide hij, ‘ik voelde mij zoo nietig onder al die getitelde edellieden.’</p>
<p>- ‘Je zult <hi rend="i">hem</hi> toch niet benijden,’ antwoordde het
<pb n="77"/>kleine brunetje, een ondeugenden blik naar den Baron van Steenvoorde werpende, die aan 't hoofd der kolonne met Mw. van Hardestein stapte en juist de zijkamer insloeg.</p>
<p>- ‘Och!’ hernam Drenkelaer: ‘hem of de anderen...'t is alles één pot nat.’</p>
<p>- ‘En de Heer van Eylar dan?’</p>
<p>- ‘De Graaf is een <hi rend="i">perfect gentleman</hi>, en toch ben ik overtuigd, dat hij zich in zijn hart beschouwt als van een andere klei gevormd dan onzer een. Zelfs bij Maurits heb ik tot mijn verbazing dezelfde gevoelens opgemerkt: hij zou, geloof ik, niet dan om zeer <hi rend="i">geldende</hi> redenen zijn hand geven aan een vrouw, die, al bezat zij voor de rest alle volmaaktheden, geen baronnekroon op haar wapen voerde.’</p>
<p>- ‘St.!’ zeide zij, den vinger op den mond leggende en een angstigen blik naar Bettemie slaande.</p>
<p>- ‘Inderdaad?’ fluisterde Drenkelaer, zich verbaasd veinzende: ‘in dat geval heb ik een domme streek begaan,’ vervolgde hij, op denzelfden toon, terwijl hij zijn gezellin, met wie hij nu de zijkamer bereikt had, losliet en een diepe buiging voor haar maakte: ‘maar zij heeft het niet kunnen hooren.’</p>
<p>Bettemie had zijn gezegde niet alleen zeer goed <hi rend="i">kunnen</hi> hooren; maar zij <hi rend="i">had</hi> het gehoord: en Drenkelaer twijfelde er ook niet aan.</p></div>
<div type="chapter">
<pb n="78"/>
<head rend="h3">Vierde hoofdstuk.</head>
<head rend="h4"><hi rend="i">Gesprekken onder de wandeling</hi>.</head>
<p>Nadat de dampende koffie in 't fijnste porcelein was rondgediend sloeg de gastvrouw een wandeling voor, tot niet geringe vreugd der meeste genoodigden, die zeer naar frissche lucht begonnen te verlangen. Men daalde den stoep af en sloeg een <hi rend="i">berceau</hi> in, dat, in de geschoren haag naast het huis, de poort vormde, die tot een laan van fraaie kastanjeboomen geleidde.</p>
<p>Het gezelschap was in groepen afgedeeld. Mw. Van Doertoghe ging als wegwijster aan 't hoofd, met Eylar, den Baron, Mw. van Sporkelberghe en Emma Prawley. Dan volgden op eenigen afstand Mw. van Hardestein met den predikant, Esther Prawley, en Joris van Valteren; de overigen weder meer achterwaarts.</p>
<p>- ‘Ik geloof,’ zeide lachende <hi rend="i">madame mère</hi> tegen Bol, ‘dat de jonge lieden ons het genoegen van de wandeling gaarne prezent zouden doen.’</p>
<p>- ‘Wat meent Mevrouw?’ vroeg Bol.</p>
<p>- ‘Wel! zieje niet, Dominee! die schuinsche blikken, die ze mekaêr toewerpen?’</p>
<p>- ‘Inderdaad,’ zeî Bol, na omgekeken te hebben, en nu begrijpende waar zij heen wilde.</p>
<p>- ‘Ja,’ hernam Mw. van Hardestein, ‘ik zag zoo even,
<pb n="79"/>hoe Maurits, met een verschrikt gelaat, zijn hand leî op die van Gerard van Steenvoorde, toen deze, bij 't afkomen van den stoep een cigaarkoker had uitgehaald. 't Was gelukkig, dat Mw. Van Doertoghe de <hi rend="i">manoeuvre</hi> niet gezien had: 't ware genoeg geweest, om den armen Gerard voor altijd elke aanspraak op een invitatie op Doornwijck te doen verbeuren.’</p>
<p>- ‘Nu!’ zeî Esther Prawley: ‘'t is dan toch ook akelig, dat de jongelui zoo aan die cigaren verslaafd zijn.’</p>
<p>- ‘Ho! lieve Esther! zeg er niet te veel van,’ hernam <hi rend="i">madame mère:</hi> ‘ik hou dol van een cigaar: en ik zou er wat voor geven, dat ik er nu een rooken mocht...maar een zware havanah; geen damescigaartje of rolletjes papier.’</p>
<p>- ‘Maar,’ hernam Esther: ‘ik begrijp de vijandschap van Mw. Van Doertoghe tegen de cigaren niet, daar toch wijlen mijn Heer een groot liefhebber van rooken was, altijd met de pijp in den mond. Mevrouw moest dus aan de tabakslucht gewend zijn.’</p>
<p>- ‘Mevrouw,’ zeî Bol, ‘is van de leer der Wechabieten, die maar twee doodzonden kennen, t.w. het dienen van meer dan eenen God en het “toeback-drincken” gelijk men oudtijds hier het rooken placht te heeten; met dat al, 't zijn speciaal de cigaren, die Mevrouw verafschuwt; want, wanneer ik hier een bezoek doe, verschijnt er regelmatig, te gelijk met de madera, een zilveren tabakskistje met een lange pijp, waarvoor ik even regelmatig bedank.’</p>
<p>- ‘Kunje dat van je verkrijgen, Dominee?’ vroeg Esther: ‘zulk een liefhebber van rooken! een pijp afslaan als zij u wordt aangeboden!’</p>
<p>- ‘'t Klinkt wat verwaand misschien; maar mijn trek tot rooken wordt bij die gelegenheid overwonnen door mijn afkeer van een gewoonte, die vele lieden hebben, om predikanten te beschouwen als lieden van een andere soort als de rest. Ware er nog in de onderscheiding, welke men ons
<pb n="80"/>door de aanbieding van die pijp bewijst, iets streelends voor onze eigenliefde gelegen, dan zou ik mij die laten welgevallen; maar 't is juist omgekeerd. Wanneer ik zie, dat de tabak, in huizen, althans in kamers, waar die anders kontrabande is, alleen en bij uitsluiting verschijnt ter eere van den predikant, dan kan ik zulks niet toeschrijven aan eenig gevoel van hoogachting voor onzen stand of voor onze persoon; maar alleen aan een soort van medelijdende inschikkelijkheid met de kwade hebbelijkheid, die men bij ons onderstelt. Aan die onderstelling, dat wij predikanten juist meer dan andere lieden slaven zouden zijn van zoodanige rook-manie, mag ik geen voedsel geven. Wordt het onfatsoenlijk geächt te rooken, wanneer men een bezoek brengt, en vooral bij vrouwen, dan blijft het onfatsoenlijk, al wordt het door een predikant gedaan, en dan wordt zelfs de gedachte, dat hij zich niet van een onfatsoenlijke handeling kan spenen, beleedigend voor hem. Ik rook dan ook nooit, dan bij lieden die 't zelve doen, en alleen op die plaatsen, waar zij zelve gewoon zijn het te doen.’</p>
<p>- ‘En dan nog alleen de pijp,’ zeî <hi rend="i">madame mère</hi>.</p>
<p>- ‘Heden!’ vroeg de Jonker van Valteren: ‘rookt Dominee nooit cigaren?’</p>
<p>- ‘Maar zeer zelden,’ antwoordde Bol: ‘ik ben nog wat ouderwetsch uitgevallen, en hou die <hi rend="i">naked beauties</hi>, zoo als Byron de cigaren noemt, voor een pest, die evenveel kwaad doet in onze maatschappij, als de kinderziekte, de loterij of de Fransche romans.’</p>
<p>- ‘Dominee! Dominee! dat is weêr overdrijving,’ zeí Emma Prawley.</p>
<p>- ‘Maar wat hebben die arme cigaren dan gedaan?’ vroeg Gerard van Steenvoorde, die gedurende het gesprek achterop was gekomen.</p>
<p>- ‘Ja! wat hebben zij gedaan?’ vroegen verscheidene anderen, die, bespeurd hebbende, dat Bol iets gezegd moest
<pb n="81"/>hebben, dat aandacht wekte, nu van verschillende kanten de groep waren komen vergrooten.</p>
<p>- ‘Een paradox!’ zeide Pietje Pancras: ‘wij weten, dat Dominee daarvan houdt.’</p>
<p>- ‘Neen,’ antwoordde Bol: ‘een feit, dat eigentlijk geen bewijs behoefde voor wie zijn oogen niet willens en wetens voor 't licht gelieft te sluiten. Ik zal hier niet aankomen met de argumenten, die, inzonderheid door de Engelsche Matigheidgenootschappen, tegen het rooken in 't algemeen zijn aangevoerd, als verleidde het, doordien het de keel opdroogt, de lieden tot den drank: ik durf niet beslissen, in hoeverre zij streek houden en zou, behalve mij zelven, een aantal lieden van studie kunnen noemen, die op hun kamer den geheelen morgen zitten rooken zonder ooit hun keel te bevochtigen. Evenmin zal ik hier uitweiden over de schrikkelijke gevolgen, die, sedert de cigarepijpjes uit de mode zijn geraakt, uit het rooken van giftige cigaren zijn ontstaan: of over het verzwakken van 't gezicht, dat sommigen toeschrijven aan den tabakswalm, die te dicht langs de oogen opstijgt: ik zie, tegen-over geneesheeren, die tegen 't rooken prediken, er anderen, die altijd, zelfs als zij bij hun patiënten rondgaan, aan een cigaar lurken, en ik wil hun liever die questie onderling laten uitmaken. Waar ik het oog op heb is op den invloed van den cigaar op de gezelligheid. In de dagen, toen men nog alleen tabak rookte en de cigaren niet of nog maar weinig kende, waren er velen, ja, aan hun pijp verslaafd; doch zij rookten t'huis, of in hun bijeenkomsten van Heeren. Ging men naar den schouwburg, naar bals of koncerten, niemand, ook zelfs de gedetermineerdste rooker, die, gedurende den tijd dat hij er doorbracht, zich niet van zijn liefhebberij moest en kon spenen. Immers maar enkele van de lokalen, tot dergelijke uitspanningen ingericht, hadden bijzondere rookkamers, waar men pijpen bekomen kon, en, zoo de
<pb n="82"/>vriend van de pijp al op de jacht of vinkebaan het neuswarmertje uit de koperen tabaksdoos halen en opsteken kon, hij kon dat op de straks vermelde plaatsen, zelfs in de pauzen of <hi rend="i">entractes</hi>, moeilijk doen. Het gevolg was, dat de rookers, enkelen uitgezonderd, die men met den vinger aanwees, de gave der onthouding verkregen: de jonge lieden bleven bij 't gezelschap en lieten de dames niet aan haar lot over. Sedert de cigaren zijn uitgevonden, of liever, sedert zij in steeds toenemende hoeveelheid zijn verspreid, heeft in den staat van zaken een omwenteling plaats gehad. De cigarekokers zijn altijd bij de hand, en de rooker heeft, vooral ten gevolge van een niet min noodlottige uitvinding, die der stikwalm verspreidende lucifers, altijd het middel in zijn zak om zijn trek terstond bevredigd te zien. De schouwburgen zijn rookketen geworden, waar hij, in een gemakkelijken leunstoel gezeten, de voorstelling al dampende bijwoont; of, is hem de vergunning daartoe ontzegd, dan wipt hij telken oogenblik naar de koffiekamer om “twaalf haaltjes” te doen. Gaat men op een maaltijd, de gastheer zelf noodigt u na de koffie uit, op zijn kamer een cigaar te komen rooken. Op straat, waar vroeger geen fatsoenlijk mensch met een pijp liep, vertoont zich de rooker, - o gruwel! dikwijls als hij zijn vrouw of zijn meisje aan den arm heeft - met een cigaar in den mond, in de omnibussen zijn zelfs de pijpen verboden, terwijl de cigaren worden toegelaten: op de openbare scholen ziet men de onderwijzers, op bureaux de <hi rend="i">geëmploijeerden</hi>, met cigaren. Op partijen hunkert men naar een vrij oogenblik of men maakt nu en dan een slipper om in tuin of binnenplaats zijn lust te boeten. Gaat men op reis naar een plaats, die men niet kent, de eerste vraag, die men richt tot hen die er bekend zijn, is niet: “wat is er belangrijks te zien?” maar: “hoeveel cigaren mag ik bij mij hebben zonder bekeurd te worden?”
- In één woord, de cigaar is de
<pb n="83"/>septer, de tooverroede, die alles beheerscht. En wat is het gevolg? Geen vrouw, die bij den rooker, zelfs geen meisje, dat bij haar minnaar meer opweegt tegen den cigaar. Vrouw en dochters zouden gaarne naar de opera of 't koncert gaan, maar dan is de man verplicht, althans 't grootste gedeelte van den avond, zijn cigaar op te offeren: hij wil dus liever naar de <hi rend="i">Variétés:</hi> en zoo hebben de dames de keus, alleen t'huis te blijven, of naar een afschuwelijke <hi rend="i">tabagie</hi> te gaan, waar zij misselijk worden of hoofdpijn krijgen van den rook, en van waar zij t'huis komen met doeken en japonnen, die een week in den tocht moeten hangen om de tabakslucht kwijt te raken. Beschaafde kringen worden door de jonge lieden geschuwd: zij kunnen daar aan hun rookliefhebberij niet botvieren: zij nemen dus hun toevlucht tot de zoodanige, waar hun cigaar geen reden tot uitsluiting is: en zij missen op die wijze hetgeen alleen in staat is, hun hart en verstand behoorlijk te ontwikkelen, den omgang namelijk met fatsoenlijke vrouwen. Maar ook op deze laatsten heeft dat hokken onder elkander, waartoe de mans haar verplichten, een nadeeligen invloed: zij leeren niet, of zij vergeten, hoe zich in gezelschap van heeren te gedragen, en zijn in hun bijzijn niet meer op haar gemak: de kring harer gedachten verruimt zich niet: zij steken de hoofden bijeen, om koffiepraatjes te houden of zij winden elkander op tot overdrijving en mystieke droomerijen. - Is mijn tafereel te sterk gekleurd? Ik geloof het niet, en ik hoop nog te beleven, dat, even gelijk men zich hier te lande bezig begint te houden met het vormen van genootschappen tegen 't jeneverdrinken, men er op gelijke wijze zal oprichten tegen den cigaar. En zie maar,...heb ik meerdere bewijsgronden noodig? - Daar zijn de jonge dames al van de helft harer <hi rend="i">cavaliers</hi> verstoken, die, wed ik, naar den stal zijn gegaan, <hi rend="i">quasi</hi> om de paarden te zien, maar
eigentlijk om een cigaar te gaan rooken,...
<pb n="84"/>en daar hebje er een, die mijn bewijs versterkt en 't gegeven voorbeeld volgt.’</p>
<p>En inderdaad, Gerard van Steenvoorde had getoond, hoe goed hij met de predikatie van Bol zijn voordeel gedaan had, en, zoodra hij van den stal hoorde, rechts-om-keert gemaakt om er ook heen te snellen.</p>
<p>- ‘Stil! Laat Mw. Van Doertoghe 't maar niet merken,’ zeî Mw. van Hardestein.</p>
<p>- ‘Ik vrees, Mevrouw! dat zoo Mw. Van Doertoghe zelve niet zwicht voor de heerschende mode, zij nog gevaar loopt, alleen haar vrouwelijke genoodigden op haar diners te zien verschijnen en te moeten hooren, dat de mans, door ongesteldheid, door onverwachte bezigheden, of door welke andere redenen als uitvluchten kunnen uitgedacht worden, verhinderd zijn van haar beleefdheid gebruik te maken.’</p>
<p>- ‘'t Kan licht gebeuren, dat Dominee waarheid spreekt,’ zeî Pietje Pancras: ‘Mevrouw is onverbiddelijk op het stuk van 't rooken.’</p>
<p>- ‘Maar mij dunkt,’ merkte Juffrouw Leentje aan: ‘als haar man een liefhebber van de pijp was...’</p>
<p>- ‘Dat was hij,’ antwoordde Pietje: ‘maar de goede man dorst nooit met zijn pijp een voet buiten zijn studeerkamer zetten. Hij rookte; maar zij zag het nooit, en veinsde 't niet te weten.’</p>
<p>- ‘En zoo behoort het,’ zeî Bol: ‘ik heb achting voor een vrouw, die haar man leert, geen slaaf te zijn van zijn liefhebberijen...en ik heb achting voor Maurits, die van den slechten weg terugkeert en de Dames weêr komt opzoeken.’</p>
<p>- ‘Ja waarlijk!’ zeî Mevrouw Mietje, een bedenkelijk gezicht zettende: ‘daar is Maurits!’</p>
<p>Werkelijk was het Maurits, die het gezelschap achterop kwam geloopen. Niet alleen de trek naar een cigaar, maar de zucht, in een officier bij de rijdende artillerie zeer ver-<pb n="85"/>schoonbaar, om de paarden, zoo van Mw. Van Doertoghe als van haar gasten, in oogenschouw te nemen, had hem naar den stal doen gaan. Niet lang echter had hij zich daar bevonden, toen hij bemerkte, dat Drenkelaer, die eerst verklaard had, meê te zullen gaan, bij de dames was gebleven: 't zij door argwaan, 't zij door jaloezie gedreven, smeet hij zijn cigaar weg, liet Roelof van Valteren en Jan van Steenvoorde bij de blessen van den Baron en holde, wat hij hollen kon, naar het gezelschap toe.</p>
<p>- ‘Ja! ik dacht wel, dat hij terug zou keeren,’ mompelde Drenkelaer, zonder het woord tot iemand in 't bijzonder te richten, maar zoo, dat Mevrouw Mietje, Bettemie en de Freule van Sporkelberghe 't zeer goed hooren konnen. Alleen Nicolette hoorde 't niet.</p>
<p>- ‘Ik dacht, dat je de paarden zoudt zijn komen zien,’ zeî Maurits tot Drenkelaer, half lachende, half verwijtende.</p>
<p>- ‘Neen,’ antwoordde Drenkelaer: ‘sedert wij te Marlheim de eer hebben, dat de rijdende artillerie bij ons ligt, kan ik daar alle dagen paarden genoeg zien; maar het is daar-en-tegen te zelden mijn lot, mij in 't gezelschap van dames te bevinden, en dat moetje mij nu niet misgunnen.’</p>
<p>- ‘Recht galant,’ zeî Esther Prawley ter zijde tegen Mw. van Eylar: ‘dat schijnt een beleefd heer, Mietje!’</p>
<p>- ‘Ja,’ antwoordde Mw. Mietje: ‘ik heb hem een paar keer ontmoet en vind hem een <hi rend="i">charmant</hi> jong mensch.’</p>
<p>- ‘Nu!’ hervatte Maurits, wiens eenig doel was geweest, een gemeenzaam gesprek tusschen Drenkelaer en Nicolette te voorkomen, ‘ik heb ze juist ook meer gezien’ - de paarden, meende hij - ‘en ik vind, dat je <hi rend="i">au fond</hi> gelijk hebt.’</p>
<p>- ‘Te meer,’ viel Bettemie in: ‘omdat wij mijn Heer Drenkelaer hier kunnen wijzen wat hij misschien zelden of nooit gezien heeft in 't vak van vogels van alle veêren en kleuren.’</p>
<pb n="86"/>
<p>- ‘Ik heb meermalen de menagerie van Doornwijck hooren roemen,’ zeî Drenkelaer: ‘maar zelfs al had ik nooit een voet in <hi rend="i">Artis</hi> gezet, dan nog hoop ik niet verdacht te worden, mij bij de paauwen en fazanten meer dan bij de dames te vermaken.’</p>
<p>- ‘Wij dienen wel allen te nijgen,’ zeî lachende <hi rend="i">madame mère</hi>, ‘voor de fraaie komplimenten, die mijn Heer ons maakt.’</p>
<p>Nicolette dacht bij zich zelve om de waarschuwing, die zij van Mw. Zilverman en om die zij van Maurits ontvangen had en vond de komplimenten te flaauw om gevaarlijk te zijn.</p>
<p>Men was nu door een getralied hek de menagerie binnengetreden, die inderdaad door weinige in Nederland geëvenaard, door geene overtroffen kon worden. Meer <hi rend="i">soorten</hi> van gevogelte mocht men in een diergaarde ontmoeten; maar bijna nergens zulk een overvloed van elke soort. Overal wemelde en krioelde het van paauwen en paauwiezen, van goud- en zilverlakensche fazanten, van bontkleurige patrijzen, van honderden vogels, tot het hoendergeslacht behoorende; terwijl in de hier en daar verspreide vijvers, of in de waterpartij, die de afgesloten gaarde gedeeltelijk bespoelde, cierlijke witte zwanen en bergeenden zwommen, en eilandjes dreven met meerkoeten, pluvieren en andere watervogels. Al de gasten betaalden dan ook aan Mw. Van Doertoghe den tol hunner bewondering, die zij als een verwachte hulde ontving: en toch waren er weinigen, die niet spoedig hun bekomst hadden van de groote <hi rend="i">revue</hi>, die hier gehouden werd, zelfs Freule Klara, die, hoe ook ingenomen zij met haar eigen vogeltjes was, bitter weinig gaf om die van anderen. Misschien was Nicolette, voor wie deze rijke verzameling al het voordeel der nieuwheid had, de eenige, die er recht vermaak in schepte. Zij keek dan ook haar oogen uit en deed allerlei vragen aan Pietje Pancras en
<pb n="87"/>Bettemie, die hier t'huis waren. Mw. Van Doertoghe, die altijd gestreeld was, als men haar <hi rend="i">volière</hi> bewonderde, bemerkte spoedig het ongeveinsd genoegen op van het jonge meisje, en vond er behagen in, haar op de minzaamste wijze in de natuurlijke historie van haar vogels in te wijden. Doch zoo dit zeer streelend was voor de eigenliefde van Mevrouw en tevens leerzaam voor Nicolette, het was minder vermakelijk voor de andere gasten, die alras begonnen uit te zien naar het oogenblik, dat men weêr buiten de menagerie komen zou, welke echter niemand dorst verlaten, zoolang de vrouw des huizes er zich bevond.</p>
<p>Er was echter nog een onder de gasten, die, ofschoon in den grond tamelijk onverschillig omtrent het gevederde geslacht, even ijverig als Nicolette luisterde naar de vertoogen van Mw. Van Doertoghe. Drenkelaer wilde de gunst der tante van Bettemie verwerven en dacht niet beter te kunnen doen, dan haar stokpaardje te vleien. Gelukkig had hij als knaap de liefhebberij gehad van duiven te houden en was hij, toen hij nog inwoonde bij de nicht, die hem had opgevoed, met de verzorging der kippen belast geweest: zoodat hij de <hi rend="i">primae lineae</hi> der ornithologie bezat; hij wist eenige recepten tegen de pip en andere ongesteldheden der vogelen, en waagde het, die, met groote zedigheid en als schoorvoetende, aan het welwikkend oordeel van Mevrouw te onderwerpen; al 't welk deze zoo wel geviel, dat zij, toen eindelijk het met smart door het gezelschap verlangde tijdstip gekomen was, waarop men de menagerie weder verliet, tegen Bol in 't geheim zeide: ‘een recht beschaafd jong mensch, die mijn Heer Drenkelaer. Men kan toch aan hem merken, dat hij van goede familie is en noch dat <hi rend="i">vulgaire</hi> heeft dat de <hi rend="i">parvenus</hi>, noch dat plompe, dat die landjonkers onderscheidt.’</p>
<p>- ‘Neen Mevrouw!’ zeî Bol, lachende: ‘noch dat triviale, dat de Overijselsche winkeliers aankleeft.’</p>
<pb n="88"/>
<p>Mw. Van Doertoghe gevoelde den steek, en, ware die door een ander haar toegebracht, zij had al het wicht van haar verontwaardiging op den ontijdigen spotter doen nederdalen; doch Bol was om zijn stand bij haar een bevoorrecht persoon en om zijn karakter de eenige misschien, voor wien zij bang was. Zij was echter de vrouw niet om zich uit het veld te laten slaan en, den glimlach van Bol met een glimlach beäntwoordende, zeide zij:</p>
<p>- ‘Ook <hi rend="i">dat</hi> niet, Dominee! - Er zijn intusschen altijd uitzonderingen, zoo ten goede als ten kwade: en zoo er aan den Predikant van Hardestein geen winkellucht meer aankleeft, zal er daar-en-tegen onder de Amsterdamsche patriciërs wel een enkele zijn, dien men voor een winkelier zou aanzien. Maar het is, geloof ik, een spreekwoord, dat de uitzondering den regel bevestigt, niet waar?’</p>
<p>Terwijl men nu de wandeling door de fraaie dreven van Doornwijck voortzette, begon de lucht, die tot dien tijd helder geweest was, te betrekken, en weldra vielen er eenige droppelen; zoodat Mw. Van Doertoghe voorstelde, in de <hi rend="i">berceaux</hi> te toeven, tot het noodig getal regenschermen was gehaald. Die <hi rend="i">berceaux</hi>, in den stijl van Le Nôtre ingericht, en hoedanige men voorheen op alle hofsteden vond, waren ruim, breed, en zoo dicht bewassen, dat men er, wel een uur lang, den zwaarsten stortregen kon tarten.</p>
<p>- ‘'t Mag niet nieuwerwetsch zijn en stijf,’ zeî de oude Heer Van Bloff, bij mirakel eens het stilzwijgen brekende: ‘maar 't is maar een mooie uitvinding, die <hi rend="i">berceaux</hi>.’</p>
<p>- ‘Maar is het niet de natuur geweld aandoen?’ vroeg Emma Prawley, die nog al sentimenteel was.</p>
<p>- ‘Lieve Freule Emma!’ zeî Bol: ‘wij moeten wel weten wat wij te verstaan hebben onder die uitdrukking: ‘geweld doen aan de natuur. Zoo wij in alles de natuur waren blijven volgen, liepen wij nog in 't kostuum, zoo niet van Adam en Eva, dan althans in dat van de Vuur-<pb n="89"/>landers, of, zoo het koud werd, in dat van de Laplanders of Samojeden: wij aten 't vleesch raauw en de moeskruiden ongestoofd: en wij lieten Gods water over Gods akker loopen. Waar beschaving zetelt, ontstaan de kunsten, en de kunsten kweeken wederkeerig de beschaving aan. Welk mensch van smaak ziet zijn tuin graag in het wilde groeien? Je zult immers zelve in den uwen de paden laten opharken en de boomen laten snoeien, juist omdat de natuur het niet doet.’</p>
<p>- ‘Goed!’ viel Eylar in, Freule Emma te hulp willende komen: ‘maar daar is hier geen spraak van. Niemand zal betwisten, dat de kunst de natuur moet leiden, moet veredelen, somtijds moet tegengaan; maar wat de Freule bedoelt, en wat ik met haar eens ben, is, dat men de natuur niet <hi rend="i">verminken</hi> moet. Wanneer ik een waterpartij zie als die op Hardestein, zich met bevallige bochten tusschen de glooiend opgaande, welig beplante boorden slingerende, om achter het hooge geboomte te verdwijnen, dan zie ik daarin een triomf der kunst, die, door den loop van dat water te bepalen, door weg te ruimen wat het uitzicht belemmerde en bij te voegen wat tot verfraaiing dienen kon, mij een schouwtooneel aanbiedt, waarbij ik de illuzie heb, dat ik een natuurlijke, breede rivier voor mij heb, die kronkelend door het landschap spoelt. Zie ik daar-en-tegen een grooten vijver, met zes of acht meer of min grillig gefatsoeneerde en regelmatig geflankeerde hoeken en zijden, dan zie ik wel de kunst, maar die de natuur bedorven heeft; want zóó doet zich geen werkelijk meertje voor. Evenzoo, waar ik een geschoren of op Zaanlandsche wijze gesnoeide haag zie; want zoo groeien geen boomen.’</p>
<p>- ‘Ik zal de Zaanlandsche tuintjes niet verdedigen,’ zeî Bol: ‘noch iets in mijn bescherming nemen, dat poppig en lachverwekkend is: ook wanneer je gewaagt van de aangename uitwerking, te-weeg-gebracht door de nabootsing der natuur, ben ik het geheel met u eens. Maar je waart be-<pb n="90"/>gonnen met het verwijt, dat hetgeen ik zeide aangaande het wieden van onkruid en het harken van paden niets ter zake deed, en, met verlof, dat oordeel was te voorbarig; want het was u niet bekend, welke gevolgen ik daaruit trekken wilde.’</p>
<p>- ‘Ik luister,’ zeî Eylar.</p>
<p>- ‘Wel!’ vervolgde Bol: ‘vooreerst, dat de woeste natuur ons op den duur niet behaagt, en wij die willen zien opgeknapt door de kunst. Nu kan de kunst haar, al naar de behoefte, een lossen, bevalligen, zwierigen, of wel een regelmatigen, deftigen, statigen vorm geven. In kleine tuinen of lustplaatsen kunnen, bij den aanleg, alleen slingerpaden, kronkelende partijen, verscheidenheid van plantsoen, in dichte groepen afgedeeld, in aanmerking komen, omdat daarmede het oog misleid en de lokaliteit uitgestrekter schijnt dan zij werkelijk is: met rechte lanen, stijve hagen, regelmatige perken en vijvers brengt men te-weeg, dat het geheel terstond overzien wordt en alzoo nog kleiner schijnt dan het is. Maar kan men over een uitgebreid terrein beschikken, zoo als b.v. te Versailles het geval was, dan geven juist die hooge, breede, rechte lanen, met hun grastapijt in 't midden, een denkbeeld van ruimte en verhevenheid: in die regelmatige vijvers zien wij dan niet zoozeer waterpartijen, als wel reusachtige bekkens: de geschoren hagen en <hi rend="i">berceaux</hi> stellen ons niet voor wat zij waarlijk zijn, te weten, groene boomen, waar men een stijven vorm aan gegeven heeft, maar muren en gaanderijen, tot wier opbouw men, in plaats van kalk en steen, levende beuken of linden gebezigd heeft: en, in stede van te zeggen: “wat is het jammer, dat men die boomen in hun natuurlijken groei belemmerd heeft!”, zegt men: “wat was het een grootsche gedachte, aldus, ter bevordering der perspektief, wanden van groen gebladerte te scheppen, en, in plaats van steenen of houten beschutting tegen zonnebrand of regen,
<pb n="91"/>groene bladgewelven.” Wel is waar, men ontvangt denzelfden indruk niet, als dien een aanleg in modernen stijl te-weeg-brengt; maar die indruk werd ook niet bedoeld. Wij vinden het landschap, dat wij voor ons hebben, niet lief, lachend, bevallig; maar wij vinden het statig, grootsch, koninklijk: - en dat is wat de stichter wilde. Maar dan is er nog iets: de wetenschap, dat er jaren hebben moeten verloopen, eer die beuken of linden hun wasdom bereikt en tot hagen of <hi rend="i">berceaux</hi> gefatsoeneerd kunnen worden, en dat zij aanhoudende zorg en onkosten vereischen om niet te vergroeien, die wetenschap, zeg ik, geeft ons de bewustheid, dat wij op het park of landgoed staan van een vorstelijk, althans van een aanzienlijk geslacht, waar de eigenaar, die 't eerst den aanleg gelastte, minder voor zich zelven dan voor zijn nakomelingschap planten en snoeien liet. Alleen hij, die in de eerste plaats den luister van zijn geslacht voor oogen heeft, legt buitenplaatsen in den stijl van Le Nôtre aan: en wie een buitenplaats, in dien stijl aangelegd, modernizeert, de vijvers tot waterpartijen, de hagen tot boomgroepen doet omwerken, slaagt er alleen in, bij de bezoekers de overtuiging te-weeg te brengen, dat zij niet langer de zomerrezidentie van eenig adellijk geslacht voor zich hebben, maar de <hi rend="i">villa</hi> van dezen of genen rijk geworden nabob of spekulant, die zich haasten wil, te genieten, omdat hij morgen wellicht zijn geld weêr kwijt is, en die zich althans over zijn nageslacht in 't minste niet bekommert.’</p>
<p>- ‘In allen gevalle,’ zeî Esther Prawley: ‘zouden wij thans hoogst ondankbaar zijn, tegen de <hi rend="i">berceaux</hi> te knorren, nu zij ons tegen den regen beveiligen.’</p>
<p>- ‘Dominee vergeet nog een der voornaamste voordeelen van de <hi rend="i">berceaux</hi>,’ fluisterde Drenkelaer Maurits in 't oor: ‘namelijk, dat zij de geschiktste gelegenheid aanbieden om te vrijen, en, waar Hooft zegt:</p>
<lg type="poem">
<l>Indien dit boschje klappen kon,</l></lg>
<pb n="92"/>
<p>heeft hij zeker, om de maat, <hi rend="i">boschje</hi> voor <hi rend="i">berceau</hi> geschreven.’ - En met deze woorden sloop hij naar de plaats, waar Bettemie en Nicolette, in een donkere nis verscholen, zacht met elkander stonden te snappen. Hij onderstelde, dat Maurits hem spoedig volgen zou, en deze liet inderdaad zich niet lang wachten. Het onderhoud, dat het viertal te zamen voerde, was echter kort van duur; want spoedig kwam de tuinknecht, die naar het heerenhuis was gezonden, met ettelijke regenschermen en mantels terug, onder welker bedekking men zich huiswaarts begaf. Naauwlijks was hier het eerste kopje thee gedronken, of reeds kwamen de rijtuigen voor, en niet lang duurde het, of, na de gewone plichtplegingen, bij het afscheidnemen vereischt, verwijderden zich de genoodigden weder zoo als zij gekomen waren, met dit onderscheid echter, dat Maurits bij 't naar huis gaan het mennen aan den koetsier overliet en in de (nu gesloten) kales plaats nam. Hij kon daarvoor de zeer gezonde reden aanvoeren, dat hij zijn overjas had vergeten meê te nemen en niet doornat wilde worden; maar velen uit het gezelschap gaven er een andere uitlegging aan, en Mevrouw Mietje van Eylar zeî in 't naar huis rijden tot haar man:</p>
<p>- ‘Ik weet wel, dat ik een dom mensch ben en dat mijn woorden niet geteld worden; maar ik vrees toch, dat mijn voorgevoel bewaarheid zal worden, en dat je pleegkind - misschien onwillekeurig, wat ik niet beslissen wil - het paard van Troje zal zijn, dat alles op Hardestein in opschudding brengt.’</p>
<p>- ‘Ik hoop van beter,’ was alles wat Eylar antwoordde; maar hij dacht in zijn hart, dat Mietje wel gelijk kon hebben.</p></div>
<div type="chapter">
<pb n="93"/>
<head rend="h2">Zevende Boek.</head>
<head rend="h3">Eerste Hoofdstuk.</head>
<head rend="h4"><hi rend="i">Een muziekpartij bij de Dames Prawley</hi>.</head>
<p>Eer nog de gasten Doornwijck verlaten hadden, waren de Dames Prawley, die, als in een vorig hoofdstuk reeds met een woord is aangemerkt, groote liefhebsters waren van muziek, Dominee komen verzoeken een avondje in de volgende week te bepalen, hetwelk hij bij haar met zijn zuster en zijn <hi rend="i">logée</hi> zou kunnen doorbrengen: zij hadden zooveel vernomen van de bedrevenheid van laatstgemelde in zang- en toonkunst, dat zij er bijzonder op gesteld waren, haar eens te hooren. Bol, die geen reden kon hebben om het gedane verzoek af te slaan, had den eerstvolgenden Woensdag genoemd, en nu de zaak alzoo tusschen hen beklonken was, hadden de Dames ook Mw. Van Doertoghe met Bettemie en Pietje, welke laatste mede niet onaardig op 't klavier speelde, en voorts ook de bewoners van Groot en Klein Hardestein, alsmede Freule Klara genoodigd: alles zeer in 't geheim en fluisterend, opdat de overige gasten, die men, als te klein behuisd, niet zou kunnen bergen, en die bovendien meerendeels alles behalve muzikale lieden waren, het niet mochten hooren.</p>
<p>Het was overeenkomstig de gemelde uitnoodiging, dat
<pb n="94"/>op den bestemden Woensdag-avond - of liever achtermiddag, want het was een der langste dagen van 't jaar, - de genoodigde gasten zich vereenigden op Floraas Hof, gelijk de villa der Dames Prawley, niet zonder eenige pretentie, geheeten was. Behalve de reeds genoemden, trof men er ook Jeannette Fix aan, die men er trouwens, in haar dubbele hoedanigheid van mede-bestuurderesse van 't Genootschap en van boezemvriendin van Emma Prawley, wel verwachtte. Van gemelde Jeannette Fix hebben wij alleen te zeggen, dat zij een veertigjarige officiersdochter was, noch door de fortuin, noch met schoonheid, noch met bijzondere gaven des geestes bedeeld en van haar sober inkomen winter en zomer te Hardestein op kamers levende; doch die, dewijl zij van goeden huize en stil en bescheiden in den omgang was, vrij goed whist en hombre speelde, en de groote kunst verstond om ook naar de onbeduidendste praatjes met de grootste aandacht te luisteren, in de hoogere zoowel als in de lagere kringen van het dorp voortdurend een welwillend onthaal genoten had.</p>
<p>Dewijl Floraas Hof nu wel een <hi rend="i">bijou</hi> in zijn soort was, maar ook een zeer klein <hi rend="i">bijou</hi>, was het niet mogelijk, het geheele gezelschap in het hoofdvertrek te plaatsen, tenzij men de personen opeenpakte als haring in een ton. De dames van den huize hadden echter op het fraaie weêr, en niet vergeefs, gerekend, en dewijl gezegd vertrek door een groote glazen deur gemeenschap had met den tuin, zoo konnen de gasten deels binnenshuis om de theetafel, deels daarbuiten onder de veranda zitten, zonder daarom gescheiden te zijn. Binnen zaten Mw. Van Doertoghe, die niet van tocht hield, Mw. van Hardestein, hoewel tegen haar zin, maar uit beleefdheid voor de eerstgenoemde, Emma Prawley, die thee schonk, Mevrouw Mietje, die zich wat <hi rend="i">souffrant</hi> bevond, Juffrouw Leentje en de oude Heer Van Bloff. Buiten zaten Eylar, Bol, Maurits en Drenkelaer, benevens
<pb n="95"/>Jeannette Fix, Freule Klara, Bettemie, Pietje Pancras, Nicolette, Katoo Tronck en Esther Prawley: ofschoon het woord ‘zitten’ ten opzichte van de meesten maar half kon worden toegepast, dewijl de beide jonge heeren meestal achter de stoelen der dames kwamen staan praten en de jonge dames, telken reize dat de kopjes thee waren ingeschonken, wedijverden om ze te gaan aannemen en, telken reize als zij waren leêggedronken, wedijverden om ze weêr binnen te gaan brengen.</p>
<p>Het gesprek was, zoo ten gevolge van dit heen en weêr geloop en van den afstand waarop men zich van elkander bevond, dan ook nog verre van algemeen of geregeld geweest, wat juist aan Maurits en aan Drenkelaer zoo geheel onaangenaam niet was, die daardoor aanleiding vonden, nu en dan aan de jonge meisjes een meer vertrouwelijk woord in 't oor te fluisteren. Wederom hield Maurits zich meer bepaald met Nicolette bezig, en zocht zich daarbij wijs te maken, dat hij zulks alleen deed om het aan Drenkelaer te beletten; terwijl deze laatste hem zijn gang liet gaan, zeer tevreden, dat hij zich op die wijze onverhinderd met Bettemie kon bezig houden. Een klacht van Klara van Sporkelberghe, dat zij 't zoo warm had, gaf echter aanleiding, dat de bijzondere gesprekken voor een algemeen gesprek plaats maakten.</p>
<p>- ‘Mag ik u wat <hi rend="i">eau de cologne</hi> aanbieden, Freule?’ vroeg Drenkelaer, terwijl hij een flakon uit zijn borstzak nam en haar toestak.</p>
<p>- ‘Al te vriendelijk,’ zeî Klara: ‘heden! wat een mooie flakon. Zie eens, Bettemie! hoe partikulier! - Zulk een heb ik er nooit meer gezien.’</p>
<p>De dames staken de hoofden bij elkander om den flakon te bewonderen, die inderdaad zeldzaam in zijn soort was. De vorm was een langwerpige achthoek, en de stof, waaruit hij vervaardigd was, scheen een mengsel van koper met
<pb n="96"/>een edeler metaal, zoodat Bol zelfs schertsend vroeg, of dit nu ook het <hi rend="i">aes Corinthiacum</hi> of Korinthisch koper wezen kon, waar de Ouden zooveel werks van maakten. De gouden stop had de gedaante van een Perzische <hi rend="i">tiara</hi> of mijter, met kleine fraai gezette edelgesteenten vercierd, en om welken een gouden baziliskus zich rondslingerde, die den keurig gevormden kop naar boven stak, waarin twee schitterende oogjes flonkerden. De eene zijde van den flakon was met een ivoren ovaal plaatje bedekt, met roode en gouden arabesken omslingerd, en waar eenige gouden karakters waren ingegrift: de andere zijde prijkte met een effen stalen spiegel: eindelijk, aan een der bovenkanten was een ringvormige gouden gesp aangebracht.</p>
<p>- ‘Nu!’ zeî Maurits: ‘dat is er ook een uit de oude doos!’</p>
<p>- ‘Dat is hij inderdaad,’ zeî Drenkelaer: ‘'t is een erfstuk, dat sinds onheugelijke jaren in mijn familie bewaard is gebleven, en waarop ik dus niet weinig zwak heb. 't Is dan ook eene van de weinige zaken,’ voegde hij er bij, met een zucht, die wel geschikt was, het medelijden te verwekken ter plaatse waar hij zulks verlangde, ‘dat ik uit den brand gered heb.’</p>
<p>- ‘Wat is die haan lief bewerkt,’ zeî Jeannette Fix: ‘of is 't een papegaai?’</p>
<p>- ‘Geen van beiden,’ antwoordde Drenkelaer: ‘'t is een baziliskus.’</p>
<p>- ‘Heden! die heeft Tante toch niet in haar menagerie,’ zeî Pietje Pancras.</p>
<p>- ‘Neen, en in Artis is er tot heden ook nog geen exemplaar van,’ zeî Bettemie, schalks lachende: ‘althans niet van deze soort.’</p>
<p>- ‘Je bent ondeugend, Bettemie!’ zeî Bol: ‘en Jeannette heeft in zooverre gelijk, dat een baziliskus een haan is met een slangestaart, en oogen, die iedereen dooden wie er naar kijkt.’</p>
<pb n="97"/>
<p>- ‘Maar zulke beesten zijn er immers niet,’ zeî Jeannette.</p>
<p>- ‘Neen,’ hervatte Bol: ‘de echte bazilisken zijn heden ten dage even moeilijk te bekomen als draken of griffioenen. 't Is een dier wezens, waar de oude fabels en ridderromans vol van zijn, doch waarvan, zoo zij al ooit bestaan hebben, het ras sedert lang is uitgestorven.’</p>
<p>- ‘Zie eens,’ zeî Nicolette: ‘'t is net of het dier u aankijkt: zoo natuurlijk staan hem die oogen in 't hoofd.’</p>
<p>- ‘Wat zijn dat voor steenen?’ vroeg Klara, ‘waar die oogen van gemaakt zijn?’</p>
<p>- ‘Karbonkels, niet waar?’ vroeg Bettemie.</p>
<p>- ‘Volkomen geraden, Freule!’ antwoordde Drenkelaer, met een hoofdbuiging.</p>
<p>- ‘Ze zijn keurig bewerkt,’ hernam Bettemie: ‘en waarlijk, als men lang op het beest kijkt, zou men er bang voor worden; 't staart iemand aan, als of het hem grijpen en verslinden woû. - En wat beteekenen de karakters, die daar in dat ovaal staan?’</p>
<p>- ‘Dat is zeker Hebreeuwsch,’ zeî Maurits: ‘en je zult het aan Dominee dienen te vragen.’</p>
<p>- ‘Ik heb er al op zitten turen,’ zeî deze: ‘doch Hebreeuwsch of Arabisch is het niet: - ook geen Perzisch, als ik eerst meende: 't schijnen kabbalistische figuren te zijn, en om die te ontraadselen moet men tot geleerder luî zijn toevlucht nemen dan tot mij.’</p>
<p>- ‘Dominee heeft gelijk,’ zeî Drenkelaer: ‘en wat zij beteekenen schijnt te worden uitgelegd in een rijmpje, 't welk ik, in Gothische karakters, geschreven vond op een oud perkament, dat altijd bij den flakon bewaard werd en dat aldus luidt:</p>
<lg type="poem">
<l><hi rend="b">In zijn oogen</hi></l>
<l><hi rend="b">Leyt zijn vermogen.’</hi></l></lg>
<p>- ‘Zeldzaam!’ zeî Bettemie, halfluid en als voor zich
<pb n="98"/>zelve: - ‘maar wat is er op de keerzijde? Daar heb ik nog niet op gelet.’</p>
<p>- ‘Een allerliefst vrouweportret,’ zeî Drenkelaer, glimlachende: ‘laten al de dames 't getuigen.’</p>
<p>- ‘O foe! mijn Heer houdt ons voor den gek?’ zeî Bettemie, toen zij in het stalen spiegeltje haar eigen aangezicht gewaarwerd.</p>
<p>- ‘En er is een haakje ook aan,’ merkte Klara op: ‘dat 's gemakkelijk, als men 't op zij wil dragen: zoo'n flakon in de hand te moeten houden is op den duur heel lastig.’</p>
<p>- ‘Mogen wij dat <hi rend="i">bijou</hi> nu ook eens zien?’ vroeg Mw. Van Doertoghe.</p>
<p>- ‘Wel natuurlijk,’ zeî Drenkelaer, het aan de Douairière brengende.</p>
<p>- ‘Niet waar,’ zeî Mw. van Hardestein, aan wie Drenkelaer het natuurlijk reeds vroeger had laten kijken, ‘'t is allerliefst, en veel te mooi voor een heer. Ik heb ook al aan den Heer Drenkelaer gevraagd, of hij 't niet voor de <hi rend="i">fancy-fair</hi> zou afstaan; maar daar wil hij niet van hooren.’</p>
<p>- ‘Natuurlijk niet,’ zeî Drenkelaer: ‘een erfstuk, waar zich zoovele herinneringen aan hechten. En wist ik nog maar vooruit zeker, dat het in handen zou komen van iemand, als b.v. eene der hier aanwezige dames, die het op prijs zou weten te stellen! maar het lot is grillig en onrechtvaardig, en zou het misschien in handen spelen van den een of anderen kinkel: als b.v. van dien ruwen Majoor of dien Verdronkelen, of zoo als de vent heeten mag.’</p>
<p>- ‘Ik kan u geen ongelijk geven,’ zeî Bol: ‘maar bestaat er werkelijk een overlevering aangaande dien flakon?’</p>
<p>- ‘Ongetwijfeld,’ antwoordde Drenkelaer: ‘en dat is een <hi rend="i">mysterieuse</hi> geschiedenis.’</p>
<p>- ‘Een <hi rend="i">mysterieuse</hi> geschiedenis!’ herhaalden de Dames
<pb n="99"/>als uit eenen mond. ‘Eilieve! vertel ons die, mijn Heer Drenkelaer!’</p>
<p>- ‘Indien het u aangenaam is, zeer gaarne,’ hervatte deze: ‘ziehier hoe het verhaal, dat mij gedaan werd, luidt: - Rombout Drenkelaer, een mijner voorouders, die in den tijd van den oorlog tegen Spanje leefde, was een zeeman, en, zoomin als een van de zeerobben uit die eeuw, voor een klein geruchtje vervaard. Reeds meermalen was hij met het welgewapend vaartuig, waarmede hij op avonturen uitging en voortbrengselen van overzeesche gewesten naar 't vaderland bracht, met een schijnbaar sterkeren vijand slaags geweest, en telkens had hij er zich met kloekheid weten door te slaan. Eens echter gebeurde het, dat hij, door een drietal Marokkaansche kapers overvallen, na een hardnekkig gevecht te kort schoot; zijn bodem zonk, en hij, na talrijke wonden bekomen te hebben, geraakte, met de zoodanigen onder zijn manschap als niet gesneuveld of verdronken waren, in den boei der ongeloovigen. - Over de harde slavernij, welke hij te lijden had, zal ik hier niet uitweiden; immers daarvan zijn mij geen bijzonderheden ter oore gekomen: ik zou alzoo mijn fantazie moeten laten werken, die mij waarschijnlijk in de steek zou laten. Wat ik vermelden moet is, dat hij eens, bij schemeravond, in de nabijheid der wallen van Fez aan den veldarbeid bezig zijnde, een meisje zag, dat door een woesten Moor werd meêgesleept en schreiende om hulp riep. Mijn voorvader, zonder te bedenken, in welk gevaar hij zich stak, liep op den onverlaat toe en sloeg hem met het houweel, dat hij in de hand had, den kop te pletter. - Het meisje vergenoegde zich niet met haren redder dank te betuigen, zij lichtte haar sluier op en liet hem een gelaat zien van uitnemende bekoorlijkheid, waarna zij met een zilveren stem tot hem zeide: “indien gij ooit in gevaar komt, zoo wend u tot Izaak ben Manasse, den juwelier, en hij zal u hulp
<pb n="100"/>verleenen.” Met deze woorden ontsnapte zij en vluchtte naar de stad en liet Rombout alleen en als betooverd staan. Gelukkig had niemand zijn ontmoeting met den Muzelman gezien, anders ware hem zijn wakkere daad slecht bekomen. “Wel!” dacht hij, “zoo ik hulp moet vragen, waarom dan niet dadelijk?” en meteen, het lijk van den weg af in een bijgelegen boschje sleepende, ontdeed hij het van zijn kleederen, en trok die zelf aan, zijn slavenketen onder de wijde plooien van den kaftan verbergende. In deze vermomming begaf hij zich naar de stad en naar het welbekende huis van den joodschen juwelier. Deze, vreesachtig van aard als die zijner natie in 't algemeen zijn, vooral bij avond, en in een plaats, waar zij voortdurend aan de luimen van 't gruwzaamste despotismus zijn blootgesteld, weigerde eerst hem te ontvangen; doch vernemende wat den andere tot hem bracht, veranderde hij geheel van houding, noodigde hem binnen te komen, en vroeg hem, wat hij voor den redder zijner dochter kon doen. Mijn voorvader gaf hierop ten antwoord, dat de slavernij hem verdroot, en dat, zoo de juwelier hem de middelen ter ontvluchting aan de hand kon doen, hij hem daarvoor levenslang dankbaar wezen zou. Op 't hooren van zulk een onderstelling sloeg de oude Izaak, als van zelf spreekt, de handen van verbazing en vertwijfeling ineen, en zwoer, dat alle poging daartoe niet alleen ijdele dwaasheid wezen zou, maar bovendien hem, Izaak, en de zijnen, in 't verderf zou helpen. Hij wilde echter den vluchteling, nu die eenmaal zijn drempel betreden had, niet afwijzen, en daarom hield hij hem te zijnent verborgen, tot zoo lang, dat de nasporingen naar den vermisten slaaf vruchteloos afgeloopen en opgegeven waren. Rombout had het in zijn schuilplaats niet kwaad: hij kreeg smakelijker eten en drinken dan hij in de laatste maanden genoten had, en - het werd hem bezorgd door de schoone Lea. Dat hij bij den eersten aanblik op haar verliefd was
<pb n="101"/>geworden heb ik reeds gezegd: dat zij 't op haar redder werd zal een ieder begrijpen: 't behoort zoo in de schoone orde der dingen en anders zou mijn vertelling geen vertelling zijn. Kort en goed, zij wist haar vader te beduiden, Rombout, wiens gelaatskleur zij door middel van eenige geheime tinkturen en door 't wegscheren van zijn baard geheel onkenbaar gemaakt had, voor een bloedverwant van hen te doen doorgaan, die hem in zijn winkel was komen behulpzaam zijn: - en niemand was er, die van het bedrog iets bemerkte. Zoo bracht Rombout ruim een jaar zoo rustig mogelijk door, en zoo gelukkig als hem de liefde van Lea maken kon. Maar toch is Fez Amsterdam niet, en hij bleef naar zijn vaderland en de vrijheid verlangen. Met andere gevangenen, die hij niet naliet nu en dan te ontmoeten, smeedde hij het ontwerp om zich meester te maken van een visschersboot, die op een afgelegen hoek lag, die te bemannen en op goed fortuin in zee te steken. De oogen der liefde zien scherp, naar men zegt, en het plan was niet zoo geheim overlegd, of Lea kreeg er de lucht van. Op den avond zelven van de nacht, waarin het volvoerd zou worden, trad zij voor haren geliefde en sprak: “gij wilt mij verlaten, Nathan!” - zoo werd mijn voorvader daar aan huis genoemd - “en ik heb dit reeds lang verwacht en vermoed, doch mijn vermoeden is nu tot zekerheid gestegen. Ook is het zóó beter; want tot heden heeft mijn vader niets van onze liefde bespeurd; en hij zou het besterven, indien hij immer te weten kwam, dat zijn dochter een Nazarener beminde. Daarom heb ik gezwegen en uw ontwerp niet tegengewerkt, maar het zelfs willen bevorderen. In de hut van den ouden Aaron, op een boogscheuts afstand van de plaats waar de boot ligt, in welke gij u in gaat schepen, is op mijn last een voorraad neêrgelegd van kleederen en eetwaren, die u en uw manschap op de reis van dienst kunnen zijn en die hij u op het ver-<pb n="102"/>toon van deze cedel zal
uitleveren. Bedank mij niet, ik zal uw vertrek niet overleven; doch de dood is verkieslijk boven de schande en den vloek eens vaders. Maar gij, als gij in het koude Noorden en bij uwe vrienden zijt teruggekeerd, denk dan eens om de arme Lea, en hoe lief zij u had. En,” vervolgde zij, terwijl zij dezen zelfden flakon, die aan een gouden ketting aan hare zijde hing, losgespte, “om u dit gemakkelijker te maken, zoo neem dit reukfleschje met u: het is een talisman, door mijn grootvader Manasse ben Izaak gemaakt, een man, die volleerd was in zijn vak als juwelier, maar ook bovendien in de geheime kunsten, welke slechts weinigen geschonken worden. Zoo dikwijls gij 't oog slaat in het verborgen spiegeltje aan deze zijde zult gij er mijn beeltenis in zien; en, zoo gij in een onderneming slagen wilt, zoo hebt gij slechts de geuren op te snuiven, in dit fleschje vervat, en daarbij drie malen de spreuk met luider stemme te herhalen, die ik u leeren zal en die daarop gegrifd staat.” - En hierop zeide zij hem de spreuk voor en liet hem die nazeggen, tot hij ze van buiten kende. Of nu het afscheid nog lang duurde, of Rombout heel veel aandoenlijke woorden en betuigingen daarbij gebruikte, of Lea zich goed hield tot het laatst, dan of zij flaauw viel, van dat alles weet ik niets. Zeker is het, dat onze zeeman nog diezelfde nacht met zijn makkers op de verzamelplaats kwam en alles in de hut van Aaron vond gelijk Lea gezegd had: en, wat meer is, de gelegenheid had van de deugd der hem gedane gift te beproeven. Immers toen zij zich met den gevonden voorraad van de hut naar de kreek begaven, waar zij de boot moesten vinden, zagen zij over de vlakte een drom Moorsche ruiters aankomen. Natuurlijk veroorzaakte dit bij hen een doodelijke ontsteltenis en waren zij zoo goed als overtuigd, ontdekt te worden; doch nadat Rombout het reukfleschje aan zijn neus gebracht en de sakramenteele woorden gesproken had, nam
<pb n="103"/>de ruitertroep plotslings een andere richting en verdween achter een heuvel uit hun gezicht. Onze vluchtelingen vonden de boot op hare plaats en geraakten gelukkig in zee. Hier bleef de fortuin mijn voorvader gunstig: na eenige dagen zwervens ontmoette hun vaartuig een Hollandsch schip, dat hem en zijn makkers aan boord nam en behouden in 't vaderland bracht. Ook in zijn verdere lotgevallen liep het hem steeds mede: wat hij niet naliet aan de kracht van Leaas talisman toe te schrijven; - doch het merkwaardigste van de zaak is, dat hij werkelijk, eenige reizen aan boord het medaljon openende, telkens het gelaat van Lea aanschouwd had, hem vriendelijk tegenlachende, doch telkens veranderd en bleeker, maar dat, toen hij, naauwlijks t'huis gekomen, lust kreeg, nogmaals haar te aanschouwen, die hem met zooveel zelfsverloochening gered had, hij niets anders zag dan...schrikt niet Dames...een doodshoofd!’</p>
<p>- ‘O foei! wat een akelig end!’ riep de Freule van Sporkelberghe.</p>
<p>- ‘'t Is zeker een vreemd verhaal,’ zeî Bol, vrij onzeker, of het verhaal een verzinsel van Drenkelaer was, dan werkelijk op een overlevering berustte, en, zoo ja, wat de verhaler er zelf van geloofde, en terwijl zijn blik de oplossing van dit raadsel op diens gelaat poogde uit te vorschen.</p>
<p>- ‘In allen gevalle is de moraal er van,’ merkte Eylar aan: ‘dat een vrouw tot grooter offers in staat is dan een man.’</p>
<p>- ‘Als of dat nog bewijzen behoefde,’ zeî <hi rend="i">madame mère</hi>, de schouders ophalende.</p>
<p>- ‘Neen voorwaar niet,’ galmde Mw. Mietje na, met een diepe zucht.</p>
<p>- ‘Maar zeg eens, Drenkelaer, heeft de spreuk haar kracht behouden?’ vroeg Maurits.</p>
<pb n="104"/>
<p>- ‘Waarschijnlijk niet,’ zeî Bol: ‘want dan zou mijn Heer immers nu al voor 't minst voorzitter van een Hof zijn.’</p>
<p>- ‘Wat de spreuk betreft,’ zeî Drenkelaer, ‘het schijnt, dat die in de oorspronkelijke taal der Kabbala dient te worden uitgesproken, en waarschijnlijk wel op een bepaalden toon; en ongelukkig is die bij de familie in 't vergeetboek geraakt. Maar men moet niet vergeten, dat, al kon ik de woorden der spreuk even mooi en naar den eisch uitspreken als wijlen Agricola of Cagliostro, dit nog op zich zelf niet genoeg zou wezen: men moet tevens aan 't fleschje ruiken; en helaas! de geheimzinnige toovergeur, die er Manasse ben Izaak had ingedaan, is lang vervlogen, en wat ik er nu in kan aanbieden is niet anders dan de onschuldige geuren, die Jean Marie Farina bereidt.’</p>
<p>- ‘'t Is waarlijk gelukkig,’ zeî Juffrouw Leentje, ‘maar ik hoop toch, dat mijn Heer Drenkelaer een te goed Kristen is, dan dat hij zich zou willen afgeven met zulke duivelskunstenarijen, als die oude toovenaar van een Jood er aan had te koste gelegd.’</p>
<p>- ‘'t Is wonder, dat uw voorvader niet wegens hekserij vervolgd is,’ merkte Bol glimlachend aan: ‘maar hij zal gewis de zaak niet rondverteld hebben.’</p>
<p>- ‘Noch zijn zoon ook niet,’ zeî Drenkelaer: ‘anders ware hij stellig geen Burgemeester te Schoonhoven geworden.’</p>
<p>- ‘Ik vertrouw,’ zeî Mw. Van Doertoghe, op wie deze herinnering van zijn patricische afkomst, door Drenkelaer in 't voorbijgaan met inzicht tusschen beiden geworpen, haar uitwerking niet miste, ‘dat de Drenkelaers altijd te respektabele lieden zijn geweest om zich met zulke heidensche tooverkunsten bezig te houden.’</p>
<p>- ‘Met dat al,’ zeî Freule Klara, ‘als ik de historie van dien flakon vooruit geweten had, ik zou er niet aan hebben durven ruiken.’</p>
<pb n="105"/>
<p>- ‘En ik zou niet in dat spiegeltje hebben durven kijken.’</p>
<p>- ‘Gelukkig,’ fluisterde Maurits, ‘heeft Juffrouw Zevenster er niets in kunnen zien dan wat lief en bevallig is.’</p>
<p>- ‘Maar Juffrouw Zevenster heeft in het tooverspiegeltje niet gekeken,’ zeî Drenkelaer: ‘noch eene van de dames:’ en meteen den flakon aan Esther Prawley, die hem 't laatst in handen gekregen had, terugvragende, opende hij met den nagel het ivoren ovaal, waarop de karakters stonden, en toen, den flakon aan Nicolette voorhoudende: ‘ziehier den tooverspiegel,’ zeî hij.</p>
<p>Zoo snel en onverwacht was deze beweging geweest, dat Nicolette een half gesmoorden gil deed hooren en achteruitschrikte, als had zij het gevreesde doodshoofd voor zich gezien. Niets is aanstekelijker dan de schrik, en zoo konnen ook Klara van Sporkelberghe en Jeannette Fix zich niet weêrhouden een schreeuw te geven en zich met haar stoelen terug te trekken.</p>
<p>- ‘Ik verzoek wel om verschooning,’ zeî Drenkelaer: ‘het was mijn bedoeling niet, de dames eenige vrees aan te jagen. Wanneer zij het voorwerp van naderbij willen beschouwen, zullen zij zich kunnen overtuigen, dat er niets vervaarlijks aan te bespeuren is.’</p>
<p>- ‘Neen, <hi rend="i">ik</hi> moet verschooning vragen,’ zeî Nicolette, terwijl zij den flakon in de hand nam: ‘ik was kinderachtig en had moeten begrijpen, dat die heele historie niet anders is dan een grap.’</p>
<p>- ‘Zoo! dus geloofje niet aan mijn vertelling?’ vroeg Drenkelaer.</p>
<p>- ‘Om u de waarheid te zeggen, neen,’ antwoordde Nicolette: ‘en zie eens, Freule! 't is niet eens een spiegel, 't is een marmeren plaatje en anders niet.’</p>
<p>- ‘O neen! ik bedank u,’ zeî Klara: ‘ik kijk er voor geen geld in.’</p>
<p>- ‘Laat mij dien talisman nog eens zien,’ zeî Bettemie,
<pb n="106"/>die met inspanning naar het verhaal van Drenkelaer geluisterd, en, na dien tijd, peinzende en in haar zelve gekeerd gezeten had, zonder zich te bekommeren om wat er voorviel om haar heen: ‘ja!’ vervolgde zij, nadat zij een tijd lang op het plaatje had zitten turen: ‘'t is inderdaad slechts een steenen plaat, en die door den tijd versleten is: ‘maar toch! als men er lang op kijkt is het, of men er diepten in ziet, waarin zich fantastische figuren vormen, die langzamerhand lichaam en beweging krijgen; 't is...’ hier zweeg zij plotslings: en zwijgend sloeg zij het plaatje dicht en gaf het aan Drenkelaer terug. ‘'t Is,’ zeî zij eenige oogenblikken later, en als om een afleiding te geven òf aan haar eigen gedachten òf aan de sombere stilte, die zich op eens van het gezelschap had meester gemaakt en alleen gestoord werd door het snurken van den Heer Van Bloff, die onder 't praten in slaap was gevallen: ‘'t is in allen gevalle een keurig bewerkt voorwerp, en dat elke vrouw, die de historie niet kent of zich niet door hersenschimmige vrees beheerschen laat, u benijden moet.’</p>
<p>- ‘Dat wil ik wel gelooven,’ zeî Drenkelaer, die ook begreep, dat het gesprek een andere wending nemen moest: ‘want de meeste flakons, die de dames thans hebben, zijn fabriekwerk, en deze - wat er dan van die malle historie zij - is in allen gevalle uit de hand gemaakt.’</p>
<p>- ‘Wel!’ viel Maurits in: ‘is men er dan niet in geslaagd, juist door de verbetering van 't fabriekwezen en de eindelooze nieuwe hulpmiddelen, die men tot verlichting van den arbeid heeft uitgevonden, alle voorwerpen meer volkomen te maken dan zij vroeger waren?’</p>
<p>- ‘Meer volkomen, ja,’ antwoordde Drenkelaer: ‘zoo men daaronder verstaat, dat zij misschien gladder, netter en vooral goedkooper zijn; maar, dat zij 't in smaak, duurzaamheid en innerlijke waarde zouden winnen van degene, die men vroeger maakte, dat geef ik niet toe.’</p>
<pb n="107"/>
<p>- ‘Wel zie!’ zeide Maurits: ‘ik hebje altoos voor een advokaat van den vooruitgang gehouden, en nu prijsje den verleden tijd ten koste van den tegenwoordigen.’</p>
<p>- ‘Een advokaat van den vooruitgang!’ dacht Drenkelaer bij zich zelven: ‘ja, in den Marlheimer Bode, - maar hier, dat 's een ander geval:’ en overluid vervolgde hij: ‘men kan den vooruitgang prijzen en verlangen, zonder daarom blind te zijn voor de offers, die men er aan moet brengen. Als men in onze materiëele eeuw alles aanwendt om veel genot te hebben voor weinig geld, dan moet men zich dat wel getroosten ten koste van het gehalte en de waarde van hetgeen men krijgt.’</p>
<p>- ‘Ik geloof,’ merkte Eylar aan: ‘dat mijn Heer Drenkelaer op weg is, een paradox op te werpen. Pas op, Dominee! men schiet onder uwe duiven.’</p>
<p>- ‘Ik zou geenszins,’ zeî Bol: ‘het recht van paradoxaal te schijnen willen monopolizeeren, en ik luister al met beî mijn ooren, hoe mijn Heer de stelling, die hij aanvoert, zal verdedigen.’</p>
<p>Deze woorden van Bol vestigden de opmerkzaamheid der aanwezigen op de zaak: alle bijzondere gesprekken hielden plotslings op en aller oogen waren op Drenkelaer gevestigd.</p>
<p>- ‘Wel!’ zeî deze: ‘Dominee zou mij waarlijk verlegen maken: ik heb niets gezeid, noch zou iets weten te zeggen, dat de algemeene aandacht waardig ware, en, een theses te defendeeren, dat ging goed toen ik student was, in de gehoorzaal der akademie, of op 't dispuut-gezelschap; - maar dat zou de Dames spoedig verveelen.’</p>
<p>- ‘Neen, neen!’ zeî <hi rend="i">madame mère:</hi> ‘wij willen wel eens hooren wat je zult in 't midden brengen, om te bewijzen, dat men vroeger beter werk leverde dan nu.’</p>
<p>- ‘Je komt er zoo niet af, mijn Heer!’ zeî Bettemie: ‘en als je onthouden hebt, wat wij laatst op Hardestein al bepraat hebben, dan zulje je herinneren, dat wij vrou-<pb n="108"/>wen ook wel gaarne eens over iets hooren spreken, dat de moeite waardig is om naar te luisteren.’</p>
<p>- ‘Ik kan niet anders,’ zeî Drenkelaer, zich buigende: ‘dan de Freule danken voor de onderstelling, dat ik in staat zou wezen zoo iets te leveren; doch ik moet beginnen met de betuiging, dat mij dit in elk geval zeer zwaar zou vallen, zoolang ik het woord alleen moest voeren, en geen tegenwerpingen te beäntwoorden had. Ik wil intusschen beginnen met aan den Heer luitenant van de artillerie te zeggen, dat ik gaarne gelooven wil, dat de kanonnen en andere middelen van vernieling veel verder dragen en veel grooter <hi rend="i">ravage</hi> maken dan die, welke onze voorouders gebruikten, en dat ik hem dus vriendelijk verzoek, die argumenten <hi rend="i">ad hominem</hi> maar in de tuighuizen te laten.’</p>
<p>- ‘Ik geef u mijn woord,’ zeî Maurits, lachende: ‘dat ik volstrekt geen plan had, kanonnen los te branden, en ze dus ook niet als argumenten denk te gebruiken.’</p>
<p>- ‘Wat praten ze toch van kanonnen?’ vroeg de oude huisgeneraal, die intusschen ontwaakt was, en wiens ooren, ofschoon hij wat doof was, zich toch spitsten, toen het woord ‘kanonnen’ gebezigd werd. ‘Een oud voerman hoort gaarne het klappen van den zweep.’</p>
<p>- ‘Zij zeggen, dat zij er <hi rend="i">niet</hi> over zullen praten,’ antwoordde Mw. van Hardestein, tot wie de vraag gericht was.</p>
<p>- ‘Ha! zoo!’ hernam de Heer Van Bloff, en verviel weêr in zijn vorige dommeligheid.</p>
<p>- ‘Mijn bewering,’ hernam Drenkelaer: ‘geldt meer bepaald de voorwerpen van dagelijksch gebruik, en vooral die van smaak.’</p>
<p>- ‘O! ik wil u dadelijk toegeven,’ zeî Maurits, ‘dat een baret met een veêr een fraaier hoofdtooisel was dan een kachelpijp, en een Spaansche kraag en mantel beter stond dan een witte das met dito boordjes en een paletot.’</p>
<pb n="109"/>
<p>- ‘Maar dat is de vraag niet, Maurits,’ zeî Bettemie: ‘er wordt gehandeld over gelijksoortige voorwerpen, en dan moet er onderzocht worden, of men b.v. een schoen, een kous, een meubelstuk, een halscieraad, 't zelfde wat, nu beter en fraaier vervaardigt dan vroeger.’</p>
<p>- ‘Voorwaar!’ zeî Bol: ‘Bettemie kwijt zich voortreffelijk van de rol van den Professor bij 't dispuut, en waarschuwt wie van den text afdwaalt.’</p>
<p>- ‘Mocht dat waar zijn,’ zeî Drenkelaer: ‘ik liet mijn substituutschap varen en ging weêr van voren af aan studeeren.’</p>
<p>Bettemie had even gekleurd bij de woorden van Bol, die, hoewel in scherts gesproken, toch een gevoel bij haar deden oprijzen, als had hij haar willen berispen, dat zij met wat te groote vrijmoedigheid in den gerezen redetwist was tusschen beiden getreden. Nog sterker bloosde zij bij het vleiend gezegde van Drenkelaer, dat, hoewel insgelijks op schertsenden toon gesproken, toch, door den vriendelijken blik, waarmede het vergezeld ging, kon worden opgenomen als iets meer dan een gewoon kompliment: dat gezegde intusschen, ernst of scherts, was haar niet onaangenaam; want het was in elk geval een pleister op het wondje, dat haar eigenliefde ontvangen had.</p>
<p>- ‘De Freule heeft gelijk in haar te-recht-wijzing,’ zeî Maurits, het gesprek hervattende: ‘en ik was misschien niet op het terrein gebleven waar onze redetwist op gevoerd moet worden; maar, om bij het punt in geschil te blijven, wanneer Drenkelaer mij blijkbaar toegeeft dat die kanonnen, waar hij met reden zoo bang voor is, omdat ze een doodend argument tegen hem zijn, dat, zeg ik, die kanonnen nu in alle opzichten beter worden gemaakt dan vroeger, waarom zou dan niet evenzeer hetzelfde plaats hebben ten opzichte van alle andere zaken, waar zich het menschelijk verstand mede bezig houdt? Zou de kunst dan maar met
<pb n="110"/>betrekking tot eene soort van voorwerpen zijn vooruitgegaan?’</p>
<p>- ‘Vergun mij eene vraag,’ zeî Drenkelaer: ‘is men niet algemeen in de weer om zich meubelen en cieraden uit een vroeger tijdperk aan te schaffen? en betaalt men die niet duurder dan voorwerpen van gelijken aard, die nieuw van de fabriek of werkplaats komen?’</p>
<p>- ‘Omdat het oude nu eenmaal in de mode is,’ antwoordde Maurits, de schouders ophalende; ‘dat is een smaak, die voorbij zal gaan, even als de manie, die men in 't begin dezer eeuw had, om de Grieken en Romeinen na te volgen.’</p>
<p>- ‘Goed!’ hernam Drenkelaer: ‘maar waarom deed men dat? om dezelfde reden als waarom men nu aan den <hi rend="i">renaissance</hi>-stijl de voorkeur geeft: omdat het bestaande niet voldoet, en men het gevoel bij zich omdraagt, dat de voorwerpen uit vroegeren tijd fraaier zijn en een karakter bezitten, dat die van onzen tijd missen. Laat iemand zijn zaal meubileeren met het nieuwste en rijkste, dat de hedendaagsche magazijnen kunnen opleveren: over tien jaren is al die pracht leelijk in zijn oogen geworden: en zeer stellig zal er nimmer een eeuw komen, waarin men ten opzichte van de onze doet wat de onze doet ten opzichte van vroegere eeuwen, en haar voortbrengselen ophoopt of nabootst. - Waar hebben al de vorderingen in het fabriekwezen toe geleid? Tot niets anders, dan dat men nu, sneller, en in grootere hoeveelheden dan vroeger, fabriekwerk maakt; maar het blijft dan ook maar fabriekwerk. Wat werktuigen te-weeg-brengen kan nimmer die volkomenheid bezitten als hetgeen door handenarbeid wordt gemaakt.’</p>
<p>- ‘En dat waarom niet?’ vroeg Maurits: ‘als de <hi rend="i">moules</hi>, de patronen, goed, zuiver en fraai zijn, dan moet het werk, dat voor den dag komt, het immers ook zijn.’</p>
<p>- ‘Vooreerst,’ hervatte Drenkelaer, ‘ontken ik, dat de
<pb n="111"/>grondvormen in den regel eenige waarde hebben, en ten andere wordt bij allen fabriekarbeid gemist wat niets ooit vergoeden kan, dat is de bezieling. Wat uit de fabriek komt staat tegen-over hetgeen door menschenhanden te voorschijn is gebracht als nagedrukte prenten tegen-over een schilderij. Neem de keurigste en kostbaarste zijden stof van Lyon, en leg ze naast een weefsel, dat in Persiën of Hindostan vervaardigd werd: de Lyonsche stof zal glad, glanzend, kleurrijk, oogverblindend zijn: uw hand, als zij er overheen strijkt, zal geen enkelen losgesprongen draad, geen enkelen bobbel of knoop voelen; terwijl zij daar-en-tegen op het Oostersche weefsel talrijke oneffenheden, ja blijkbare fouten zal ontmoeten; en toch - vergelijk ze te zamen, en ik wed, dat al de dames, hier tegenwoordig, de voorkeur geven aan het laatste: en dat niet alleen om de niet te evenaren fijnheid van het weefsel, maar ook vooral om de harmonie, die in de kleurschakeering heerscht, en die gedeeltelijk te danken is aan die zoogenaamde fouten zelve: juist die oneffenheden, en die, hier en daar uitspringende, met een knoop voorziene draadjes spreiden over 't geheel iets vlokkigs, iets wolligs, dat er het bekoorlijke van uitmaakt en dat het fabriekwerktuig wel machtig ware te doen verdwijnen, maar nimmer na te bootsen.’</p>
<p>- ‘Ik geloof, dat mijn Heer gelijk heeft,’ zeî Mw. Van Doertoghe, die met goedkeurende belangstelling had zitten luisteren naar den jongeling, die, door tegen het nieuwerwetsche uit te varen, zoo geheel naar haar hart sprak: ‘en ik zou terstond een voorwerp kunnen leveren, dat, geloof ik, zijn bewering ondersteunen zou. Och! lieve Emma! krijg eens even mijn krippen sjaal, die daar achter u over dien stoel hangt: - dien heeft mijn oom, die ambassadeur te Konstantinopel was, mij nog, toen ik op trouwen stond, meêgebracht: - en ik zet het alle fabrieken, iets te leveren, dat maar in de verste verte bij het ding kan halen, zoo oud als het is.’</p>
<pb n="112"/>
<p>Het voorwerp, door Emma Prawley voor den dag gehaald, ging bij de dames rond, die natuurlijk, 't zij ze 't meenden of niet, wel moesten toegeven, dat Mevrouw er niets te veel van gezegd had.</p>
<p>- ‘Wanneer de dames zich ook aan de zijde van Drenkelaer scharen,’ zeî Maurits, ‘dan ben ik een verloren man; maar wat zeit Dominee van de questie?’ Bij deze vraag zag hij Bol half smeekend aan, als hoopte hij, dat die, misschien uit zucht tot redetwisten, genegen zou zijn de beweringen van Drenkelaer te bestrijden. Maar het antwoord van Bol bewees hem spoedig, dat hij zich deerlijk had vergist.</p>
<p>- ‘Het spijt mij,’ zeî de predikant: ‘maar ik moet u afvallen. Het is een waarheid, op ervaring gegrond, dat elke vooruitgang, al brengt die nog zooveel goeds aan, zijn schaduwzijde heeft, en dat het materiëel genot wel niet kan verkregen worden dan ten koste van het esthetisch genot. Zoo is er niets gemakkelijker dan te bewijzen, dat, naarmate de werktuigen vermeerderd en verbeterd zijn geworden, de kunst al meer en meer is achteruitgegaan. Heugt het u nog, Maurits, toen wij voor vier jaren te zamen te Parijs waren en wij het Louvre bezochten, hoe je toen verrukt waart bij het zien van dat glaswerk van Memfis, goudgeel en donkergroen gestreept en met sterren bezaaid, en dat drie duizend jaren en meer oud is? en die donkerblaauwe, met wit en geel gevlamde fiolen uit denzelfden tijd, die alles overtreffen wat Venetiën in zijn besten tijd geleverd heeft? - Dat emailleeren, dat verglazen en verlakken, waar men thans meê bluft, was al onder de Faraoos en onder Nebucadnezar bekend, en men verstond er zich vrij wat beter op dan heden ten dage. Die begoochelende kunst om metalen, glas, gebakken aarde, ja zelfs hout te emailleeren met de heerlijkste kleuren, met karmozijn, turkoisblaauw, lazuur, zwart, wit, violet, in een woord met de kleuren van elk
<pb n="113"/>metaal, vindt men overal terug in de potten en lijfcieraden van Theben en Memfis, in het glaswerk van Tyrus en Sidon, op de baksteenen van Ninive en Babel: en, als wij die kostbare industrie zien toegepast op gebouwen en op voorwerpen van dagelijksch gebruik, hoeveel heerlijker moeten dan niet de werken geweest zijn, aan weelde en <hi rend="i">comfort</hi> gewijd? De Fenicische flakons, die de gedaante van vogels hadden, met inschriften van alle kleuren, en die in hun vormen de zeldzaamste schakeeringen van de edelgesteenten opleverden, of die van gouden weêrschijn schitterden, al dat keurig Fenicisch glaswerk, zoo edel van vorm, zoo zacht van tinten, en waarin de fijnste cieraden op zoo onverklaarbare wijze zijn ingeblazen, overtreffen al wat een latere tijd heeft kunnen voortbrengen, en waarom? omdat in het Oosten ieder man een geboren werkman, en ieder werkman een kunstenaar is. Zie maar, hoe de arme Javaan, die nooit onderwijs in eenig vak van kunst of wetenschap genoten heeft, uit een gulden, met geen ander werktuig dan zijn zakmes, een hengselmandje, een bloem, een vogelkooi of ander voorwerp weet te snijden, even bevallig van vorm als kunstig van bewerking, en hoedanig geen fabrikant het na zal maken.’</p>
<p>- ‘Ja,’ zeî Mw. Mietje, ‘dat is waar; mijn Heer van Donia heeft, toen ik met Louis geëngageerd was, hem een heele verzameling van dergelijke aardigheden voor mij gezonden, en die allerliefst zijn.’</p>
<p>- ‘En nu,’ ging Bol voort, ‘wat moest uit den aard der zake allengskens het gevolg zijn van de uitvinding en van het meer en meer in gebruik komen der werktuigen? dat het levenlooze vermogen meer en meer de plaats innam van de denkende kracht: dat, waar men hetzelfde doel, zonder zorg, zonder moeite, zonder inspanning meende te kunnen bereiken, men van zelf, tevens met de overleveringen der kunst, alle bekwaamheid en oefening verloor. In-<pb n="114"/>tusschen, nog eeuwen lang duurde het, dat de werktuigen slechts gedeeltelijk en alleen als voorbereidende hulpmiddelen gebezigd werden, en het beschaven, het voltooien, niet dan door menschenhanden geschiedde. 't Was met alle ambachten en bedrijven als met dat van den beeldhouwer, die wel gedoogt, dat het beeld, 't welk hij leveren moet, op geheel werktuiglijke wijze, overeenkomstig vaste afmetingen, uit het steen gehakt wordt, maar die zelf er de laatste hand aan legt en er bezieling aan schenkt. - De geheimen van de kunst, de middelen, met behulp waarvan het werk gelukken moest, en bevalligheid, welstand, harmonie verkrijgen kon, waren nog niet geheel verloren gegaan, en zij werden door den schranderen en handigen meester toevertrouwd aan den schranderen en handigen gezel. Maar nu werden de gilden afgeschaft: - de traditioneele onderwijzing ging te niet, de geheimen van 't vak raakten verloren: en weldra miste men de ervaring, zoowel als de praktijk. Meer en meer verdrongen sedert dien tijd de werktuigen den handenarbeid, en de gemakkelijkheid, waarmede thans alles wordt voortgebracht en nageäapt, vermeerdert dag aan dag de heerschende anarchie op 't gebied der kunst. Wie denkt er nog aan, dat, waar 't meubelen, waar 't kleedingstukken, waar 't huisraad geldt, de harmonie der vormen evengoed geraadpleegd moet worden, als die der kleuren, waar 't een schilderij betreft. Onze voorouders lieten nimmer na, daar acht op te slaan, en vandaar de pronkstukken, die zij ons nalieten, en die nog
den trots uitmaken van de gezinnen, waarin zij bewaard zijn gebleven. De hedendaagsche weelde poogt ze vergeefs te vervangen, door meubels, vazen, pendules en allerlei burgerlijke pracht, waar een mensch van schrikt, doch al die overdaad van cieraden en kleuren, al dat fluweel en verguldsel, al die snuisterijen en snorrepijpen op schoorsteenmantels en <hi rend="i">étagères</hi>, al die rommel in één woord, die èn stijl èn grootheid, maar die
<pb n="115"/>vooral alle karakter mist, wordt van zijn plaats genomen en achteraf gebracht, zonder dat iemand het merkt, en laat geen enkele herinnering achter.’</p>
<p>- ‘Dominee, je thee wordt koud,’ merkte Esther Prawley aan, hem op het half gevulde kopje wijzende, dat hij, al doorpratende, in de hand had gehouden.</p>
<p>- ‘En zeer te recht herinnerje mij,’ zeî Bol, terwijl hij zich haastte, het kopje leêg te drinken, ‘dat ik hier niet genoodigd ben, om dissertaties te houden over 't verval van de kunst, maar om vergast te worden op de ons beloofde muziek. Maar wat wilje? 't Is nu eenmaal mijn vak om alleen te praten, en ik vergeet al te dikwijls, dat, wanneer [ik]'s Zondags, tot tweemalen toe, de lieden noodzaak een uur lang naar mij te luisteren, zonder dat zij een woordje meê mogen praten, ik hun ten minste in de week van mijn preêken verschoonen moest.’</p>
<p>- ‘O! Dominee weet wel, dat wij altijd graag naar hem luisteren, 't zij dan 's Zondags of in de week,’ zeî Esther, terwijl zij het kopje aannam, dat hij haar toereikte: ‘zal Dominee nog een kopje gebruiken?’</p>
<p>Bol boog zich en gaf een ontkennend antwoord, 't zij dat hij werkelijk geen dorst meer had, 't zij, dat hij aan den flaauwen toon, waarop de vraag gedaan werd, zeer goed de meening der vraagster bespeuren kon, dat het tijd was, over te gaan tot hetgeen eigentlijk het doel was der samenkomst. Werkelijk haastte zij zich, het theegoed te laten wegnemen, de piano open te slaan, en aan Nicolette, die, op de daartoe vooraf gedane uitnoodiging, haar muziek had meêgebracht, het verzoek te richten, om het gezelschap op een staaltje van haar bekwaamheid te onthalen.</p>
<p>- ‘Ik ben niet genoeg in de kunst gevorderd om mij te laten bidden,’ zeî Nicolette: ‘maar ik verzoek de Dames, wel te willen bedenken, dat ik nog nooit voor “de menschen” gespeeld heb.’</p>
<pb n="116"/>
<p>- ‘Je hebt met geen strenge <hi rend="i">critici</hi> te doen,’ zeî Eylar: ‘en “de menschen” zullen indulgentie hebben voor de debutante.’</p>
<p>Ondanks deze bemoedigende woorden gevoelde Nicolette toch een weinig angst, toen zij, binnengetreden, zich aan het speeltuig zette. Naauwlijks echter was zij door de eerste noten heen van een sonate, die zij dikwijls genoeg gespeeld had om gerust te wezen, dat zij niet zou haperen, of zij voelde, dat haar vrees geweken was. De piano was van vrij wat beter allooi dan het hakkebord bij Mw. Zilverman, waar zij de kunst op geleerd had, en de omstandigheid, dat zij er natuurlijk ook welluidender toonen uit haalde, dan zij gewoon was te hooren, had het gevolg, dat zij zich zelve beter dan anders voldeed. Zij speelde dan ook met steeds klimmende gerustheid en genoegen door, en had, toen zij aan het einde gekomen was, de voldoening, te bemerken, dat de betuigingen van tevredenheid, haar door de toehoorders gedaan, iets meer waren dan uitdrukkingen van loutere beleefdheid.</p>
<p>- ‘Ik bedank je wel, Juffrouw Zevenster,’ zeî Emma Prawley: ‘waarlijk, indien dit je <hi rend="i">début</hi> is, dan is het al heel gelukkig uitgevallen.’</p>
<p>- ‘'t Was <hi rend="i">charmant</hi>,’ zeî <hi rend="i">madame mère</hi>, ‘en je moogt in 't vervolg weêr voor “de menschen” spelen.’</p>
<p>- ‘Ik zou,’ zeî Drenkelaer, ‘de Juffrouw ten minste niet raden het voor de “dieren” te doen; zij mocht ze eens tot zich lokken, als wijlen Orfeus, en zoo'n arke Noachs om zich heen te krijgen zou wel wat lastig kunnen zijn.’</p>
<p>Hier naderde Mw. Mietje haar schoonbroeder Maurits, die, tegen de deur geleund, de oogen in stille bewondering op Nicolette gevestigd hield, en fluisterde hem met zuurzoete stem in het oor:</p>
<p>- ‘Zij heeft veel talent, en dat is gelukkig voor haar: zoo zal zij gemakkelijker een konditie krijgen.’</p>
<pb n="117"/>
<p>- ‘'t Is te hopen,’ mompelde Maurits, maar half gesticht met de toespeling, welke zijn schoonzuster op Nicolettes maatschappelijken toestand maakte, en waarvan de strekking hem niet ontging.</p>
<p>Na Nicolette kwam de beurt aan Klara van Sporkelberghe, die blijken gaf, zoo niet van eenig muzikaal gevoel, dan althans van getrouwe studie; immers zij speelde het muziekstuk, dat zij medegenomen had, volkomen onberispelijk, en de lof, haar deswegens toegezwaaid, was dan ook in allen deele verdiend. Na haar moesten de Dames Prawley wel gehoor geven aan den wensch der gasten, om ook hare gaven te doen hooren, en onthaalden het gezelschap op een <hi rend="i">quatre-mains</hi> uit Norma, dat treffelijk werd uitgevoerd. Maar nu maakte Mw. Van Doertoghe de opmerking, dat op een muziekpartij niet alleen gespeeld, maar ook gezongen behoorde te worden, en dat de Jonker van Eylar wel heusch genoeg zou zijn om, nu de dames hem op haar pianospel vergast hadden, zulks te betalen door eens voor haar te zingen.</p>
<p>- ‘Ik heb er in lang niets aan gedaan,’ zeî Maurits: ‘doch ik wil het nog wel eens beproeven.’</p>
<p>En terstond aanheffende, zong hij met een welluidende stem de bekende aria:</p>
<lg type="poem">
<l><hi rend="i">Vainement Pharaon dans sa magnificence</hi>, enz.</l></lg>
<p>- ‘Ziezoo,’ zeî hij, toen hij geëindigd had: ‘ik heb het voorbeeld gegeven, en vertrouw, dat de Dames volgen zullen: daar is Freule Esther, of Freule Pancras, die wel zal willen beginnen: dat moedigt misschien anderen ook aan.’ Hier zag hij zijdelings naar Nicolette, als wilde hij zeggen: ‘die zingt zeker ook wel.’</p>
<p>- ‘Eerst de gasten,’ zeî Esther: ‘mijn zuster en ik kunnen ons van avond alleen beschouwen als de <hi rend="i">doublures</hi> aan den schouwburg, die inspringen als er gebrek is, en
<pb n="118"/>dat is gelukkig het geval niet. Nu Pietje! je zult wel zoo vriendelijk zijn ons uit de verlegenheid te helpen.’</p>
<p>- ‘Ach! je weet,’ zeî Pietje Pancras, ‘dat ik alleen eenvoudige romancetjes zing:’ - en, meteen plaats nemende, zong zij, met een lief stemmetje, dat juist in harmonie was met de grootte van het vertrek, eenige vrolijke Fransche liedjes, die een aangename afwisseling te-weeg-brachten met de meer ernstige muziek, die men tot nog toe had gehoord.</p>
<p>- ‘En nu Nicolette!’ riep Bettemie, terwijl zij de hand op den schouder van haar nieuwe vriendin leide: ‘zij heeft mij laatst buiten pijn en banden bekend, dat zij bravoerariaas gezongen had.’</p>
<p>- ‘O foei!’ zeî Nicolette: ‘dat is niet mooi van u, Bettemie! - en bovendien, ik heb u alleen verteld, dat ik geprobeerd had, ze te zingen.’</p>
<p>Maar aan tegenspartelen viel bij de algemeene noodiging niet te denken: en zelfs Bol, die, wat hem zelven betrof, Nicolette reeds dikwijls genoeg had hooren zingen om overtuigd te zijn, dat het haar aan liefhebberij voor den zang niet ontbrak, - maar 't ook in haar belang niet onnoodig achtte, dat kenners haar hoorden en beöordeelden of zij werkelijk ook aanleg had voor den zang, moedigde haar aan om aan 't verzoek te voldoen.</p>
<p>Zij plaatste zich dan voor de piano en zong de cavatine van Agathe uit de <hi rend="i">Freischütz</hi>.</p>
<p>Reeds de keuze van dat muziekstuk deed Bol goedkeurend tegen Eylar knikken: hij meende er een bewijs in te zien, dat hun pleegkind <hi rend="i">tact</hi> genoeg had om te beseffen, hoe het, in hare pozitie vooral, stof zou kunnen geven tot min vleiende aanmerkingen, misschien tot ondeugende spotternij, indien zij debuteerde met een aria, waar veel van liefde in voorkwam, en daarom de voorkeur gegeven had aan een lied, dat des noods in een kerk tot stichting der
<pb n="119"/>vromen kon worden aangeheven: - en 's mans tevredenheid klom, toen het ook hier dezelfde uitwerking deed: en de wijze, waarop Nicolette zich van hare taak kweet, kon ook niet wel een andere uitkomst hebben. Immers, deels omdat zij werkelijk begreep, dat een gebed niet te eenvoudig kan worden gezongen, deels, omdat zij zich niet dorst wagen aan zijsprongen, waar zij misschien niet met glans zou zijn afgekomen, zij bepaalde er zich bij, de muziek te zingen, zoo als Weber die geschreven had, maar met een stem zoo zuiver als glas, en op een toon, die genoeg te kennen gaf, hoezeer zij in den geest van den komponist gedrongen was en hoe haar hart instemde met de woorden van het lied.</p>
<p>Mocht alzoo iemand onder de toehoorders dat lied met meer kracht, met meer zwier, op kunstiger wijze, hebben hooren uitvoeren, zeker had het op geen hunner den indruk ooit gemaakt, dien het te-weeg-bracht, zoo als nu het in zijn reinen eenvoud werd voorgedragen. Men had geluisterd met diepe, met eerbiedige stilte, en, zelfs nadat de zangeres gezwegen had, duurde het nog een wijl, eer zich de opgewekte aandoening in een uitbarsting van bravoos lucht gaf.</p>
<p>- ‘'t Is jammer,’ zeî, toen het algemeen koncert van toejuichingen en gelukwenschingen wat bedaard was, Mw. Mietje: ‘'t is jammer, dat de kamer hier wat klein is: Juffrouw Zevenster heeft een stem van genoegzamen omvang om er een schouwburg- of koncertzaal meê te vullen, en ik ben overtuigd, dat, als zij er zich op wilde toeleggen, zij zeer goed <hi rend="i">carrière</hi> zou maken als <hi rend="i">chanteuse</hi>, wat stellig voordeeliger zou wezen dan aan ondeugende kinderen les te geven.’</p>
<p>- ‘Mevrouw is al te vriendelijk en zou mij waarlijk ijdel maken,’ zeî Nicolette: ‘maar toch, voor een groot publiek op te treden, daar zou ik wat tegen opzien.’</p>
<pb n="120"/>
<p>Bol keek Mw. Mietje meesmuilend aan: en, al kon hij het door haar gesprokene juist niet aan ‘al te groote vriendelijkheid’ toeschrijven, toch vond hij het niet kwaad, dat aan Nicolette - zoowel als aan anderen - haar afhankelijke stelling herinnerd werd.</p>
<p>- ‘En hebje wel eens duoos gezongen, Juffrouw Zevenster?’ vroeg Emma Prawley.</p>
<p>Het antwoord kwam er maar half verstaanbaar uit; maar toch, Nicolette moest aan de waarheid hulde doen: ja, zij had wel eens duoos gezongen, met den muziekmeester, en ook met den (getrouwden) broeder van Mw. Zilverman.</p>
<p>- ‘En wat kenje zoo al?’ was de tweede vraag: ‘of zingje van 't blad?’</p>
<p>- ‘Het laatste weet ik niet of ik wel zou durven ondernemen,’ antwoordde Nicolette: ‘ik heb den duo uit Guillaume Tell gezongen en een uit...’</p>
<p>Maar eer zij nog had uitgesproken, had Esther Prawley reeds in den portefeuille van het jonge meisje gesnuffeld, en er de muziek van den genoemden duo uitgehaald en tegen den lessenaar gespreid: ‘ziezoo!’ zeide zij toen: ‘als Maurits nu de partij van Arnold zingen wil, dan zijn wij klaar.’</p>
<p>- ‘O! dat zal hij gaarne doen,’ zeî Mw. van Hardestein: ‘die kent hij als zijn a.b.c.’</p>
<p>- ‘En zingt die magnifiek,’ voegde Drenkelaer er bij: ‘ik heb hem die eens te Marlheim met de dochter van den prezident hooren zingen.’</p>
<p>- ‘Heden, Maurits! dat hebje mij nooit verteld,’ zeî <hi rend="i">madame mère:</hi> ‘hoe heet die prezident?’</p>
<p>Maurits had de vraag zijner moeder niet eens gehoord, zoo druk was de beweging om hem plaats te maken naar de piano en zoo luid het gemompel van tevredenheid over het nieuwe genot, dat men zich voorstelde.</p>
<p>Opmerkelijk is het, hoe de kortzichtige mensch dikwerf
<pb n="121"/>angsten koestert voor denkbeeldige gevaren en de bestaande over 't hoofd ziet. Zoo ging het hier met Mw. van Hardestein. Geen antwoord bekomende, begon zij zich ongerust te maken of er ook tusschen Maurits en de dochter van den Marlheimschen prezident - die, naar zij meende, zeker niet veel bijzonders was, - behalve de gezongene en gesprokene, woorden van teederheid gewisseld waren. De kwellende gedachte, dat hij zijn <hi rend="i">affecties</hi> daar geplaatst mocht hebben, hield haar zoodanig bezig, dat zij geheel vergat wat voor haar oogen plaats had, en hoe een duo met de bevallige Nicolette voor de rust van haar zoon, zoowel als voor haar eigen rust, dezelfde gevaarlijke gevolgen hebben kon, voor welke zij zoo beducht was. Maar zelfs al had iemand haar opmerkzaam gemaakt op de gemeenzaamheid, die langzamerhand tusschen de beide jonge lieden ontstaan was, wij gelooven niet, dat zij er kwaad in gezien zou hebben. Van een huwelijk met dat meisje, hoe lief het ook was, kon toch nooit een questie zijn.</p>
<p>Wat er op dat stuk in 't gemoed van Maurits omging, willen wij thans niet onderzoeken; vermoedelijk is het, dat hij voor 't oogenblik in 't geheel aan geen huwelijk dacht, of 't moest zijn aan het huwen van zijn stem aan die van Nicolette; terwijl het genoegen, 't welk hij daarin smaakte, hem weldra zoo geheel vervulde, dat hij zoowel de plaats, waar zij zich bevonden, als 't gezelschap, dat hen omringde, geheel vergat. Hij was voor 't oogenblik Arnold, en zag in haar, die met hem zong, niet anders dan de aangebeden Mathilde.</p>
<p>Vele moralisten, en onder hen Byron - tusschen twee haakjes gezegd, een vreemd soort van een moralist - hebben den banvloek uitgesproken over het walsen, als hoogst gevaarlijk voor de zedelijkheid; - wij zouden de thesis durven volhouden, dat een duo, en vooral een verliefde duo, een vrij wat gevaarlijker oefening is, en dat, wanneer men twee jonge lieden, van verschillende kunne en die
<pb n="122"/>er niet kwaad uitzien, tot elkander op de meest aandoenlijke wijze, en met stemmen, die over en weder de innigste snaren van het hart in beweging brengen, elkander liefdesbetuigingen laat doen, het maar al te licht gebeuren kan, dat de <hi rend="i">duo</hi> eigentlijk een <hi rend="i">trio</hi> is, waarbij Cupido - Soulié of andere Fransche romanschrijvers van het tijdperk, waarin ons verhaal u verplaatst heeft, zouden zeggen ‘de Duivel’ - de derde partij zingt. En gewis, zoo de medewerking van die derde personaadje tot somtijds zeer beklagenswaardige gevolgen leiden kan voor de beide andere, aan den zang als zang zal zij geen kwaad doen: - ten minste zij deed het nu niet: Maurits voelde zich beter geïnspireerd dan ooit te voren met hem het geval was geweest, en Nicolette had mede het gevoel, dat het toch heel iets anders en veel aangenamer was, met hem te zingen dan met den ouden muziekmeester, die meer theorie dan stem bezat, of met den broeder van Mw. Zilverman, die wel wat stem had, maar geen theorie; en dat gevoel maakte dan ook, dat zij te meer haar best deed, ja zich zelve overtrof. Het was alleen tegen het slot, dat de aandoening, die gaandeweg haar medesleepte, wel wat sterk werd en daardoor aan haar stem een zekere beving gaf, doch, dewijl die aandoening den schijn had, met opzet te zijn aangewend om den toestand der jonkvrouw, die zij voorstelde, te schilderen, verhoogde die nog, verre van hinderlijk te zijn, de uitwerking van het geheel. - Er was dan ook een algemeene kreet van verrukking, toen de duo was afgezongen, en de Dames Prawley verklaarden, dat nu wel niets meer ten gehoore kon gebracht worden, en dat al wat men verder spelen of zingen kon, alleen zou strekken om den ontvangen indruk te bederven.</p>
<p>Hoe ook Eylar en Bol tevreden waren met den triomf, door hun pleegdochter behaald, zij begonnen nu ook wel eenige bezorgdheid te koesteren aangaande de gevaren eener
<pb n="123"/>te groote gemeenzaamheid tusschen de beide jonge lieden, en hun genoegen was daardoor verre van onverdeeld. Mw. Mietje was bepaald knorrig, en keek haar schoonmoeder aan met een blik, die zooveel zeggen wilde als: ‘benje dan heelemaal ziende blind?’ Wie daar-en-tegen recht in zijn schik was, was Drenkelaer, die al meer en meer Maurits uit eigen beweging den weg zag opgaan, dien hij gewenscht had hem op te drijven.</p>
<p>- ‘Men mag zijn vrienden niet benijden,’ zeide hij zachtjes tegen Bettemie: ‘maar toch, ik mag mij wel over de grilligheid van 't lot beklagen, dat den één zoo boven den ander begunstigt. Wat behoefde het aan Maurits, bij de gaven van geboorte en fortuin, nog een stem te schenken, die alleen in staat zou zijn hem fortuin te bezorgen en de Hemel weet hoeveel ridderorden bovendien? Had ik arme drommel die stem gekregen, ik zou dan ook geholpen zijn en ging terstond moeite doen om aan den grooten opera te Londen een <hi rend="i">engagement</hi> te krijgen. En omgekeerd, hoe jammer, niet waar Freule? dat Maurits nu zijn vokatie manqueert en niet met Juffrouw Zevenster een kunstreis kan gaan doen! Wat zouden zij een effekt maken.’</p>
<p>- ‘Ik weet het niet,’ zeî Bettemie: ‘wij moeten aannemen, dat alles zoo geschikt is als het behoort te zijn, en maar tevreden zijn ieder met zijn bescheiden deel. - Maar vindje niet, dat Nicolette beeldig zingt?’</p>
<p>- ‘Voortreflijk,’ antwoordde Drenkelaer: ‘en te haren opzichte erken ik, dat het lot weêr billijk is geweest. Maar zingt de Freule zelve niet?’</p>
<p>- ‘Ik? - Neen, volstrekt niet,’ antwoordde Bettemie: ‘en daaruit kunje dan ook weêr zien, dat het lot niet zoo geheel onbillijk handelt. Ik heb nu weêr het voordeel, dat ik mij, uit een stoffelijk oogpunt beschouwd, minder over mijn toekomst te bekommeren heb - en zoo is, volgens het stelsel van Azaïs, in alle dingen kompensatie.’</p>
<pb n="124"/>
<p>- ‘De Freule zou mij zeker zeer flaauw vinden,’ zeî Drenkelaer, ‘indien ik haar zeide, dat zij nog gaven genoeg bezit om des noods èn die van de fortuin èn een stem als Juffrouw Zevenster te kunnen ontberen: - en toch is het zoo.’</p>
<p>- ‘'t Was volstrekt mijn doel niet, naar een kompliment te visschen,’ zeî Bettemie, op een drogen toon: ‘en toch begrijp ik, dat je, als een welopgevoed heer, niet anders zeggen kon.’</p>
<p>- ‘Nu benje onbarmhartig, Freule!’ zeî Drenkelaer, haar met een weemoedigen blik aanziende: ‘wat ik zeî, dat meen ik ook.’</p>
<p>- ‘Nu; wij zullen het er dan maar bij laten,’ zeî Bettemie, eenigszins verlegen; want zij vreesde, door haar wel wat scherpe uitdrukking, Drenkelaer gekwetst te hebben, wat hij dan toch, meende zij, niet verdiend had. Hij van zijn kant, zeer goed bespeurende wat er bij haar omging, begreep, zich nu ook te moeten houden, als trok hij zich haar gezegde werkelijk aan, en een beleefde buiging met het hoofd makende, verwijderde hij zich en ging Nicolette gelukwenschen met haar <hi rend="i">succès</hi>.</p>
<p>De bediende der Dames Prawley had in eene der pauzen tusschen de muzikale uitvoeringen, een kruierwijnsvat benevens eenige vruchten en gebak binnengebracht, en dewijl de gasten, sedert dat men muziek was begonnen te maken, nog al door elkander geloopen en geen vaste zit- of staanplaats gehad hadden, en de Dames Prawley het zoo druk hadden met de <hi rend="i">honneurs</hi> van de piano te doen, dat zij er schier door vergaten, behoorlijk de <hi rend="i">honneurs</hi> te doen van de gereedstaande versnaperingen, zoo waren deze laatsten bijna onaangeroerd gebleven, tot groot verdriet van den Heer Van Bloff, die van oordeel was, dat niet alleen het oor, maar ook het verhemelte op zijn tijd gestreeld behoort te worden. Reeds een- en andermaal had hij een bescheiden
<pb n="125"/>vraag gedaan, of de kelen, die zich zoo uitsloofden, niet eens gesmeerd moesten worden, en niet weinig in zijn schik was hij, toen het gezelschap zich eindelijk weder om de tafel vereenigde en de glazen gevuld werden. Ongelukkig voor hem was het reeds laat geworden: de rijtuigen kwamen voor, en, dewijl de paarden van Mw. Van Doertoghe niet tot die soort van trekdieren behoorden, die men kan laten wachten, gaf de oude Mevrouw al spoedig het sein tot den aftocht. Haar voorbeeld om zich huiswaart te begeven werd nu spoedig door de overigen, deels te voet, deels met rijtuig, gevolgd, en de muziek-<hi rend="i">soirée</hi> was ten einde geloopen - over 't geheel bij hen, die er aan deel hadden genomen, de aangenaamste herinneringen achterlatende.</p></div>
<div type="chapter">
<pb n="126"/>
<head rend="h3">Tweede hoofdstuk.</head>
<head rend="h4"><hi rend="i">Een vijftal brieven van jonge meisjes</hi>.</head>
<head><hi rend="i">Jonkvrouwe Elizabeth Maria van Doertoghe aan Jonkvrouwe Ernestine van Marsden</hi>, <hi rend="i">te Amsterdam</hi>.</head>
<p>Doornwijck, den 30<hi rend="sup">sten</hi> Juni 184..</p>
<p>&nbsp;</p>
<p>Nestje-lief!</p>
<p>&nbsp;</p>
<p>Ik onderstel, dat gij zeer boos op mij zijn moet, en inderdaad verwijt ik mij, dat ik mijn belofte, om u <hi rend="i">spoedig</hi> te schrijven, nog niet ben nagekomen; maar ik heb verontschuldigingen genoeg, <hi rend="i">mon chou!</hi> Ik ben hier bij Tante met den neus in 't vet gevallen, als men zegt: er is een <hi rend="i">fancy-fair</hi> ophanden, die op den huize Hardestein gehouden staat te worden, en waar ik meê voor heb moeten werken. Ik had er al een kraagje voor geborduurd, en alzoo, strikt genomen, mijn kontingent geleverd; doch er zijn gaandeweg nog zoovele geschenken ingekomen, die fraaier zijn en van meer vlijt en arbeid getuigen, dat mijn naijver er door geprikkeld is geworden, en ik dwaas genoeg ben geweest, een uitvoeriger werk onder handen te nemen, dat nu echter nog lang niet af is. Ik ben aan een teekening begonnen, die vooreerst nog al redelijk uitvalt, zoo als de
<pb n="127"/>enkele personen getuigen die haar gezien hebben. Niet, dat ik in deze materie bijzonder veel hecht aan het oordeel van Tante of van onze goede Pietje - beste menschen, maar die, geloof ik, aan een gekleurde prent van Jan de Wasscher de voorkeur zouden geven boven een ets van Rembrandt - en nog veel minder aan dat van onzen huisgeneraal, die beweerde, dat mijn schets ongemeen veel gelijkenis had met een schilderij, die hij te Lissabon gezien had; maar hij wist niet meer of 't in een kerk of aan 't paleis was, noch of zij een Heilige dan wel een Venus voorstelde; - maar Nicolette Zevenster, die een juisten blik heeft, heeft er mij een prijsje over gegeven: wat voor mij vooral daarom waarde had, omdat zij er een paar <hi rend="i">critiques</hi> bijvoegde, welker juistheid ik terstond erkennen moest, en waardoor ik nog intijds mijn werk verbeteren kon. Nu zult gij vragen: wie is Nicolette Zevenster? - Ja, lieve meid! dat zou ik u moeilijk kunnen zeggen, en zij zelve weet het ook niet: de arme meid is een vondeling, waarover indertijd eenige oude Heeren, die toen echter nog jonge Heeren waren, als b.v. de Graaf Louis van Eylar en Dominee Bol, zich ontfermd hebben. Zij ziet er uit om te stelen, is heel vrolijk en natuurlijk, en heeft ons een paar dagen geleden op een muziek-<hi rend="i">soirée</hi> bij de Dames Prawley een keurig staaltje gegeven van haar muzikale talenten. Ik geloof, dat zij als secondante of goevernante wenscht geplaatst te worden. Ik heb zelve al half gedacht, haar bij mij in huis te nemen; dat zou een goed werk zijn en ik zou aangenaam gezelschap hebben; maar, zoolang ik bij Oom woon, zal het zonder zijne toestemming niet gaan. In allen gevalle zal hij er niet tegen hebben, dat zij eens bij mij komt logeeren: - en dan kan men verder zien.</p>
<p>Gij zult misschien zeggen, als ik trouw, dan is het met een gezelschapsjuffer uit (want op zulke <hi rend="i">fâcheuses troisièmes</hi> zijn de mans zelden gesteld en de vrouwen, geloof ik, nog
<pb n="128"/>minder). - Zeer waar! De vraag is alleen, of ik vooreerst wel trouwen zal. Gij scheent dat zoo vast te stellen bij mijn afscheidsbezoek. 't Heugt mij best: gij zeidet: ‘Hardestein en Doornwijck liggen nabij elkander en 't loopt op een huwelijk met M. v. E. uit.’ Ik antwoordde: ‘M. ligt in garnizoen: hij krijgt eerst in 't najaar verlof en daarom ga ik juist in den zomer, om zoodoende den schijn te vermijden als of ik hem zocht.’ - Nu! ik had in één opzicht misgerekend. M. is op Hardestein gekomen, 't zij bij toeval, 't zij, dat het er op was toegelegd. - Ik heb een oogenblik dit laatste geloofd; maar zooverre er ijdelheid in die gedachte was, ben ik er voor gestraft, en geloof het nu niet langer: en nog veel minder geloof ik, dat er ooit van een huwelijk tusschen ons iets komen zal. M. is, als altijd, heel vriendelijk en voorkomend; maar het hof maakt hij mij niet. Hij heeft bij ons gegeten, en zich vrij wat meer met Nicolette en Klara v. Sp. bezig gehouden dan met mij. 't Is waar, hij zat tusschen haar beiden aan tafel; maar ook later, op het muziekavondje bij de Dames Prawley, was het nagenoeg hetzelfde...<hi rend="i">enfin</hi>, <hi rend="i">il faut que j'en fasse mon deuil</hi>. Vraagt gij mij nu, of ik 't mij erg aantrek, ik zal u, die vanouds mijn <hi rend="i">confidente</hi> waart, gulweg zeggen: ‘ja, een beetje,’ - maar er met de hand op het hart bijvoegen: ‘niet bijzonder veel.’ - Het huwelijk werd gewenscht door Mw. v. H., dat heb ik kunnen merken: en Tante had er ook wel ooren naar: M. en ik hebben elkaêr altijd best kunnen lijden: hij is, zoover ik dat beöordeelen kan, een brave jongen, met een goed hart en een gezond oordeel; en zoo was ik van lieverlede gewend aan het denkbeeld hem tot man te hebben en, had hij mij gevraagd, ik had zonder aarzelen ‘ja’ gezegd; maar, nu hij 't waarschijnlijk niet zal doen, zal ik mij troosten, en ik geloof, dat
in deze geheele zaak mijn ijdelheid meer geleden heeft dan mijn hart. - Van ijdelheid gesproken, ik
<pb n="129"/>zal daar nu wel geheel van moeten genezen: want verbeeld u: met al mijn geld heb ik hier niet één <hi rend="i">adorateur</hi>. De Jonkers van Valteren achten mij te verre beneden zich, om notitie van mij te nemen: de Steenvoordes denken geloof ik evenzoo - immers voor zooverre die wezens denken: en de eenige verstandige mensch onder de jonge lieden - behalve M. - dien ik hier ontmoet, zekere Mr. L. Drenkelaer, heeft mij <hi rend="i">in facie</hi> durven zeggen, dat hij geen meisje met geld zou willen ten huwelijk vragen: èn, of dat nog niet genoeg was, hij was de man, die bij mij de overtuiging heeft doen ontstaan, dat M. niet aan mij denkt: en hij, die zijn intiemste vriend is, dient het te weten. Misschien heeft M. zelf hem aangespoord, mij dat op bedekte wijze te doen kennen; en in dat geval heeft hij zich op bescheidene wijze en met veel <hi rend="i">tact</hi> van zijn kommissie gekweten. Misschien zou ik dien Heer D., om hem te straffen voor zijn pedante verklaring van geen rijke vrouw te willen hebben, op mij verliefd moeten maken; maar, behalve dat ik een afkeer heb van koketterie, zou ik bang wezen, dat het waagstuk eens gevaarlijk voor mij zelve kon worden. Ik heb voorbeelden gezien van meisjes, die in scherts beproefden een man op zich te doen verlieven, en in ernst zelve verliefd werden: en ik zou niet gaarne willen, dat mij dit overkwam ten opzichte van Mr. Drenkelaer. Hij is stellig geen gewoon mensch: vernuftig en geestig, doch zonder wezentlijke vrolijkheid: en over 't geheel ernstiger dan de meeste jonge lieden, die ik ontmoet heb: daarbij, naar ik hoor, vol bekwaamheid en kunde: wat beter is dan geld; - en eindelijk, van goede familie: zoodat ik, als hij zijn <hi rend="i">scrupules</hi> eens overwon en mij vroeg, niets degelijks tegen hem zou weten in te brengen. Maar dan zou ik er misschien deerlijk inloopen; want is hij nu een <hi rend="i">éminent</hi> mensch ten goede of ten kwade? <hi rend="i">that is the
question</hi>. Er was nu en dan in zijn toon, in zijn gezegden,
<pb n="130"/>zelfs als die hem ondoordacht schenen te ontvallen, iets, dat mij niet natuurlijk, dat mij bestudeerd voorkwam. Listig overleg is nimmer gevaarlijker, dan onder het masker van uiterlijke rondheid: en ik zou alles aan een echtgenoot kunnen vergeven, behalve onoprechtheid.</p>
<p>Mij dunkt, ik zie u vanhier reeds glimlachen, en tot de gevolgtrekking komen, dat het beeld van den Heer D. dat van M.v.E. bij mij verdrongen heeft. In mijn hart, neen: in mijn hoofd, ja. Even kalm als ik vroeger dacht over een mogelijke <hi rend="i">declaratie</hi> van M., even kalm denk ik nu over een mogelijke <hi rend="i">declaratie</hi> van D. - Las iemand anders dan gij wat ik hier schrijf, die iemand zou zeggen, dat ik een ingebeelde zottin ben, die geen heer ontmoeten kan, zonder in hem een vermoedelijken vrijer te zien: en in waarheid, ik zou een ingebeelde zottin <hi rend="i">zijn</hi>, indien ik de hulde van al wie mij naderde opvorderde voor mijn persoon. Maar al bezit ik geen valsche nederigheid genoeg om te gelooven dat niemand mij om mij zelve lief zou kunnen hebben, toch begrijp ik zeer goed, dat de massa op mijn fortuin afkomt. Nog altijd danst men, als in Aärons dagen, om het gouden kalf, en ik kan derhalve niet nalaten, zoo dikwerf een ongetrouwd heer mij toespreekt, mij de vraag te doen, of hij ook niet wellicht tot het getal der dansers behooren zou. Wat nu dezen Drenkelaer betreft, toen hij die protestaties deed van zelfstandigheid en onafhankelijkheid, en dat hij van vrouw noch vriend iets zou willen aannemen, toen...ik hoop, dat ik den man geen onrecht doe...toen dacht ik onwillekeurig aan zekeren Griekschen wijsgeer (wiens naam ik vast niet goed spellen zou, en daarom liever ongeschreven laat), die een gescheurden mantel droeg en met zijn armoede te koop liep, en tot wien Sokrates zeide: ‘ik zie uw ijdelheid door de gaten van uw mantel heen.’ En nu zou Sokrates, indien hij nog leefde, misschien aan den Heer D. zeggen: ‘vriendlief! ik
<pb n="131"/>zie door uw mantel niet weinig pretensie op originaliteit heenschemeren: en misschien, als u een inkomen van veertig- à vijftig duizend gulden werd aangeboden, zoudt gij geestkracht en zelfverloochening genoeg bezitten, om het...aan te nemen: - met de rijke erfgename op den koop toe.</p>
<p>Dat doet mij denken aan een anekdote, die mijn vader placht te vertellen, en voor wier echtheid hij instond. In de laatste helft der vorige eeuw zaten de oude Heer W., grootvader van den tegenwoordigen Baron van dien naam, en de Heer M., wiens familie gij kent, in de sociëteit de Karseboom. Beiden waren leden van de Vroedschap, maar behoorden er tot de ‘nullen,’ althans tot de ‘niemendallen,’ en vertoonden echte staaltjes van gedegenereerde patriciërs, als zijnde beiden trotsch, verwaand en aartsdom, maar schatrijk. De Heer W. was weduwnaar, met een dochter, die leelijk en gebocheld was, en de Heer M. nog ongehuwd. In dien tijd was het de gewoonte, dat de heeren 's avonds veel wijn dronken, en zoo hadden zij ook allebei mooi de hoogte. Op eens vroeg M. aan W., als of hem dat zoo inviel:</p>
<p>- ‘Zeg eens W.! hebje daar op je buiten niet nog een dochter?’</p>
<p>- ‘<hi rend="spat">Jaaaa</hi>!’ antwoordt W., geeuwende: ‘wa...at zou dat?’</p>
<p>- ‘We..el! de...die m...moestje m.mij geven,’ stottert de andere.</p>
<p>- ‘Ei! moe..st ik?’</p>
<p>- ‘Ja! m..maar je m..moet 'r <hi rend="spat">ge</hi>...goed wat m...meê g..geven.’</p>
<p>- ‘Zoo..oo! En...hoe...e veel wel?’</p>
<p>- ‘Anderh..half me...miljoen.’</p>
<p>- ‘En va...alt daar niks op af te dingen?’</p>
<p>- ‘Ja.j...je de...dochter.’</p>
<p>En dit antwoord werd aangehaald als het eenige snedïge gezegde, dat aan M. in zijn leven ontvallen was.</p>
<pb n="132"/>
<p><hi rend="i">Adieu chérie!</hi> Schrijf nu ook eens spoedig, hoe 't met u staat, hoe mijn Heer uw vader het maakt, aan wien ik u mijn eerbiedige groete verzoek te doen, of uw broeder t'huis is, enz. enz. en geloof mij</p>
<p>&nbsp;</p>
<p>T.a.V.</p>
<p>&nbsp;</p>
<p>Bettemie.</p>
<p>&nbsp;</p>
<p>P.S. Er moet in de vorige eeuw ook een Drenkelaer geweest zijn, die een oudtante van mij gebiologeerd heeft...doch er slecht van af is gekomen. - Het rechte weet ik er niet van; maar wat vreemd is, is dat deze, nu en dan, als hij mij aankijkt, iets in zijn oogen heeft, dat bij mij een vreemd gevoel verwekt, als van angst en beklemdheid: iets, dat ik onmogelijk beschrijven kan. Gij zult mij kinderachtig vinden; maar ik ben eigentlijk wat bang voor dien Drenkelaer: en als het donker is, en ik alleen ben, dan is het herhaaldelijk, of ik die oogen voor mij zie, en twee doorborende angels, die er mij uit bedreigen. - Wat is dat toch?</p>
<div type="section">
<head><hi rend="i">Mejuffrouw Nicolette Zevenster aan Mejuffrouw Louise van Erlangen</hi>, <hi rend="i">te Zeist</hi>.</head>
<p>Hardestein, 30 Juni.</p>
<p>&nbsp;</p>
<p>Lieve Louise!</p>
<p>&nbsp;</p>
<p>Ik heb u reeds in mijn vorigen een verslag gedaan van mijn aankomst alhier, en hoe lief en vriendelijk al de menschen tegen mij zijn. Gij antwoorddet mij, dat zou misschien niet zoo duren. In-tegendeel! Ik heb nog vele nieuwe
<pb n="133"/>kennissen gemaakt en kan niet anders dan aller beleefdheid roemen. Wel is Juffrouw Leentje nog al gestreng en beknort mij nu en dan over wat zij mijn te groote vrijmoedigheid met de Heeren noemt, en 't zal zeker wel aan mij liggen; maar als iemand, gelijk b.v. Jonker Maurits, tegen mij spreekt, hij, zulk een adellijk en vermogend Heer, tegen een arm en onaanzienlijk meisje als ik, dan mag ik toch niet onbeleefd zijn en nalaten te antwoorden. Ik zal toch niet zoo dwaas zijn, mij in te beelden, dat hij op mij verlieven zou. Zijn vrouw zou ik natuurlijk nooit kunnen worden...verbeeld u! al die Vrouwen van Eylar, wier afbeeldingen in de groote zaal van 't Huis te Hardestein hangen, hebben wapenborden nevens zich op 't doek geschilderd: en een wapen zou <hi rend="i">ik</hi> niet kunnen toonen. Al reden genoeg, dat hij er wel nooit om zou kunnen denken, mij ten huwelijk te vragen; en, dat hij slechte oogmerken zou kunnen voeden, daartoe ben ik overtuigd, dat hij te edel denkt: in-tegendeel legde hij afkeer aan den dag van de loszinnige begrippen, die vele jonge lieden op het stuk van vrijen hebben, en waarschuwde mij zelfs tegen den Heer Drenkelaer, ofschoon die een vriend van hem is...en hij is, zoo ik hoor, half geëngageerd met de Freule Van Doertoghe. O! die moest je kennen, Louise! Schatrijk, van aanzienlijke geboorte, en toch zoo minzaam. Ik zie nu toch wel, hoe de romanschrijvers ook al onbillijk zijn in hun voorstellingen. Altijd praten zij van trotsche freules en verwaande kamerjonkers:...'t is waar, die Baron van Steenvoorde en die Jonkers van Valteren beduiden niet veel; maar zij waren toch niet onbeleefd jegens mij, en daar-en-tegen is Mw. van Hardestein zulk een lief en vriendelijk mensch, en Mw. Mietje, zoo als men gewoonlijk de jonge Gravin van Eylar noemt, is een engel. Verbeeld u, zij heeft mij toegestaan, 's morgens mij bij haar aan huis te oefenen op de piano, en eergisteren, toen zij mij bij de
<pb n="134"/>Dames Prawley hoorde zingen, had zij de goedheid te zeggen, dat, als ik er mij bepaald op wilde toeleggen, ik zeer goed <hi rend="i">carrière</hi> zou kunnen maken als koncert-<hi rend="i">chanteuse</hi>...maar ik zou toch niet gaarne voor 't publiek optreden, en bovendien, indien ik 't in mijn keus had, zou een rustig, huislijk leven, zoo als b.v. bij Dominee, mij vrij wat beter aanstaan dan zulk een openbaar en zwervend leven, als de groote <hi rend="i">cantatrices</hi> leiden.</p>
<p>Ja, lieve Louise, ik ben op een muziekpartij geweest, bij een paar oude dames hier in de buurt, en heb daar voor een groot gezelschap mijn gaven (?) moeten luchten! Gij behoeft niet te vragen, of ik er tegen opzag. Maar 't is alles nog al wel gegaan. Eerst heb ik gespeeld, gij weet wel, die sonate, waar ik u zoo dikwijls meê verveeld heb, en toen moest ik zingen, eerst alleen, en daarna, verbeeld u eens! den duo uit den <hi rend="i">Guillaume Tell</hi>, met Jonker Maurits, die een beeldige tenorstem heeft. Nu, ik ben maar blij, dat ik er met eer ben afgekomen; althans Dominee verzekerde mij onder 't naar huis gaan, dat de menschen wel over mij voldaan waren geweest.</p>
<p>En dan ben ik nog op een diner ook geweest, bij Mw. Van Doertoghe. Ik heb er mij zeer goed vermaakt; ofschoon ik in 't eerst geweldig bang voor haar was. 't Is er zoo deftig en statig of men bij een koningin komt. Eerst kwam het mij zonderling voor, dat zij, die niet eens den titel van Barones draagt, zooveel gewichtiger houding aanneemt dan Mw. van Hardestein of Mw. van Eylar, die Gravinnen zijn. Maar Dominee heeft mij dat uitgelegd. De vader en de voorouders van Mw. v. D. behoorden tot de Regeeringsleden, en die hadden onder de voormalige Republiek veel meer te zeggen dan nu de Koning. Zoo'n Burgemeester uit die dagen liet b.v. iemand, zonder komplimenten, de stad uitzetten en beschikte eigendunkelijk over ambten en waardigheden: ja Dominee vertelde mij, dat o.a. in 1760 niet
<pb n="135"/>minder dan zeven-en-twintig vorsten, allen tot regeerende stamhuizen behoorende (als van Baden, van Brunswijk, van Saxen, van Hessen enz.), bij ons leger dienden, die tegen zoo'n regeerenden Burgemeester mooi weêr moesten spelen; en zoo kunt gij denken, of die wat om een landedelman gaf. Dat is nu wel voorlang alles veranderd en voorbij; maar toch kunnen vele afstammelingen van de zoogenaamde Patriciërs zich niet aan de nieuwe orde van zaken gewennen en blijven hun familietrots behouden: wat Dominee heel verklaarbaar en vergeeflijk vindt, zeggende, dat dat met den tijd van zelf wel slijten zal; maar hij is zoo goed, dat hij altijd voor ieder menschelijk zwak een verschoonbare reden vindt. Nu! dat is tot daaraan toe...ik wilde u nog iets vertellen van Freule Bettemie, die zoo vriendelijk jegens mij is: zij heeft mij reeds een paar malen bezocht, en dewijl ik bij haar tante op Doornwijck gegeten had, ben ik daar gisteren met Dominee en Juffrouw Leentje een bezoek gaan afleggen. Toen heeft zij mij naar haar kamer genomen en een beeldige teekening gewezen, die zij voor de <hi rend="i">fancy-fair</hi> maakte: en toen heeft zij mij gevraagd, of ik lust zou hebben, te Amsterdam eens bij haar te logeeren, verbeeld u! - Ik vertelde 't onder 't naar huis gaan aan Juffr. Leentje; maar die zeî: ik moest er mij maar niet veel meê vleien; want de Freule zou toch wel spoedig trouwen en ik moest nu leeren op mij zelve te staan. Dominee trok deze keer eene lijn met zijn zuster, hoewel op een vriendelijker manier. - ‘Ik geloof, Klaasje-lief!’ zeî hij, ‘dat, indien je 't zocht, je 't jaar rond wel menschen zoudt vinden, die je te logeeren hielden. Maar vooreerst zou 't je zelve hinderen, bij de lieden op de klap te loopen, en ten andere zou er kans zijn, dat die uitnoodigingen allengskens begonnen te verminderen, en dan, als je naderhand toch in een ondergeschikte betrekking komen moest, zou het u, na zulk een
gemakkelijk leventje geleid te hebben, al te veel afvallen.’</p>
<pb n="136"/>
<p>Ik moest erkennen, dat Dominee volkomen gelijk had. En bovendien, het denkbeeld hindert mij, van de genade van anderen af te hangen. Ik zou zoo gaarne mijn brood verdienen:...en ik heb al een paar keeren aan Dominee gevraagd, of ik niet een advertentie in de courant zou zetten, en of hij er eene voor mij stellen woû. Hij zeide mij, dat hij er reeds over gedacht had; doch dat hij eerst nog wilde wachten, omdat het wellicht niet noodig zou zijn. Het schijnt dus, dat hij reeds met iemand in besprek is...of misschien heeft hij het oog op iets anders, waar ik niet dan zonder angst aan denken kan. Ik vrees, lieve Louise, dat er hier iemand is, die mij 't hof maakt...een weduwenaar, reeds op jaren...en met kinderen. Nu, de kinderen zouden mij niet afschrikken: in-tegendeel, ik zou mijn best willen doen, hun het gemis van hun moeder te vergoeden; maar de papa!...'t is, geloof ik, een beste brave man; - maar, ik weet 't niet, ik vind hem zoo <hi rend="i">bourgeois</hi>, zoo triviaal:...en toch zou hij ongetwijfeld rekenen, mij een groote eer aan te doen, wanneer hij mij ten huwelijk vroeg: - en hij zou in 't oog van alle menschen gelijk hebben.</p>
<p>Wat zoudt gij mij raden, lieve Louise, gesteld dat hij den voorslag eens deed?</p>
<p>&nbsp;</p>
<p>Uw liefhebbende</p>
<p>&nbsp;</p>
<p>Nicolette.</p>
<p>&nbsp;</p>
<p>P.S. Zoo aanstonds komt Bettemie mij afhalen om een toertje te rijden.</p></div>
<div type="section">
<pb n="137"/>
<head><hi rend="i">Jonkvrouwe Ernestine van Marsden aan Jonkvrouwe Elisabeth Maria van Doertoghe</hi>.</head>
<p>Amsterdam, 2 Juli 184.</p>
<p>&nbsp;</p>
<p>Lieve Bettemie!</p>
<p>&nbsp;</p>
<p>Met hoeveel blijdschap ik uw brief ontving, en hoe ik mij verheug in de blijken van genegenheid en vertrouwen, die gij mij daarin geeft, zoo heeft de lezing daarvan toch eenig leedgevoel, en die van het <hi rend="i">post-scriptum</hi> zelfs eenige bezorgdheid bij mij verwekt. Eerst, wat het leedgevoel betreft: het spijt mij inderdaad, dat gij den Jonker v. E. moet opgeven; ik had hem in alle opzichten een zoo goede partij voor u gevonden: en niet licht zult gij iemand aantreffen, die u zoo konveniëert, voor wien gij achting en genegenheid hebt, en bij wien gij overtuigd zijt, dat uw fortuin alleen een bijkomstige konsideratie is. - Doch ik wil uw spijt (zoo 't u werkelijk spijt, hem te moeten derven) niet vermeerderen door 't ophalen van al wat voor hem pleitte, en stap dus van dat punt af, om tot een ander onderwerp over te gaan, dat mij meer verdriet doet, en mij ongerust maakt. Waarlijk, ik weet niet, hoe ik het met u heb, en of gij niet op eenmaal een tweesoortig wezen geworden zijt. Indien ik toch in uw <hi rend="i">brief</hi> het koel overleg, het helder doorzicht, het gezond verstand van mijn waarde Bettemie meende te herkennen, bij 't lezen van 't <hi rend="i">post-scriptum</hi> was mijn indruk geheel anders. Dat <hi rend="i">post-scriptum</hi> deed mij schrikken, 't was <hi rend="i">uw</hi> hand, en toch kon ik naauwlijks gelooven, dat het daar nedergeschrevene van de schrijfster van den brief herkomstig kon zijn. Ik herlas nogmaals dien brief, en spetiaal wat daarin den Heer D. betrof, ten einde te beproeven, op die wijze hetgeen mij raadselachtig was
<pb n="138"/>op te lossen: en toen vond ik ook in dien brief reeds enkele gezegden, die mij bij de eerste lezing niet zoo getroffen hadden, en die bij u een zeker gevoel van weifeling, van gebrek aan zelfsvertrouwen, ja van wrevel, verraden, anders aan uw karakter zoo geheel vreemd. 't Is of gij er vermaak in schept, dien Heer D. ongunstig te beöordeelen, en zelfs de goede hoedanigheden, die men hem toekent, in een nadeelig daglicht te stellen...gij, anders bij voorkeur zoo geneigd iedereen van zijn goede zijde te beschouwen, en u in uwe oordeelvellingen toegevend en verschoonend te betoonen. Juist uit den smalenden toon, waarop gij van dien Heer D. spreekt, heb ik terstond meenen te moeten opmaken, dat hij u niet onverschillig is, dat gij althans meer aan hem denkt dan dienstig is voor uwe rust: en nu blijkt uit het <hi rend="i">p.-scr</hi>., dat zijn beeld u vervolgt tot zelfs in de eenzaamheid van den nacht: immers op geen andere wijze kan ik uw beeldspraak uitleggen van die twee oogen met hun angels. Aan zulk biologeeren als waar gij van spreekt geloof ik niet, maar wel, dat, even als Don Quichot, door 't lezen van ridderromans, gij, door 't lezen van allerlei boeken over tooverijen en wat daarbij behoort, geëindigd zijt met uw verbeelding sterker te laten werken dan wel behoorde, en nu en dan de wezentlijke voor de fantastische wereld verlaat. - Maar om op den Heer D. terug te komen, is die zoo goed als zijn reputatie, wel! dan zou ik niet weten, waarom gij, als hij u vroeg, hem niet nemen zoudt, gesteld dat gij eerst uw angst voor hem overwonnen hadt. Foei! gij spreekt van hem als of hij <hi rend="i">der bleicher Mann</hi> uit de opera ‘der Vampyr’ ware. Drink wat lindebloesemthee, beste! wees kalm, en poog met bedaarde zinnen aan hem als aan ieder ander vrijer te denken.</p>
<p>En nu, in antwoord op de laatste regels, niet van uw <hi rend="i">post-scriptum</hi> maar van uw brief, begin ik met u de we-<pb n="139"/>dergroete van mijn vader te doen, die volkomen gezond is en gevoelig aan uw attentie, en het, als naar gewoonte zeer druk heeft. Wat Broêrtje betreft, die ziet reikhalzend uit naar de vakantie, welke eerstdaags beginnen moet; wanneer hij bij zijn tante te Overveen denkt te gaan logeeren en zich daar niet weinig vermaak van voorstelt. Nu! ik gun hem dat ook wel, te meer daar hij goed zijn best doet en de <hi rend="i">primus</hi> van zijn klasse is. Papa verlangt, dat hij nu ook grondig Engelsch leere, en wij zijn bezig, tegen 't najaar, een meester te zoeken - waar ik ook wat van profiteeren kan. Voor 't overige is het hier tegenwoordig, als naar gewoonte, vrij saai: iedereen is naar buiten: ook de meesten uwer <hi rend="i">adorateurs</hi>. Jan van Ameldonk, dien gij - of ik, dat ben ik vergeten - eens zoo te recht met den naam van Jan Salie doopte, is zijn leed over uw vertrek aan den Rijnkant gaan verzetten, en zit nu zeker te Ems of te Wiesbaden zich er over te verbazen, dat de moffen Hoogduitsch spreken: Frederik de Groote is naar zijn familie naar Parijs, waar hij ongetwijfeld beproeft, of hij Napoleon niet van de kolom op de Place Vendôme kan wegblazen: 't zal er, geloof ik, alleen maar op aankomen, of hij dapper volhoudt.</p>
<q rend="bq"><hi rend="i">L'eau qui tombe goutte à goutte Perce le plus dur rocher</hi>,</q>
<p>en zoo moet op den duur het blazen van onzen langgebeenden vriend een gelijke uitwerking hebben. Pieter van der Vecht is naar den Mennisten hemel vertrokken en hengelt gewis in de rivier, die naar zijn naam genoemd is; - ofschoon ik mij hem, dien wij nooit anders ontmoeten dan met een stijven das, witten jabot en een kachelpijp op 't hoofd, niet kan voorstellen in een vischkostuum en met een pet op. Alleen de ‘brave Hendrik’ is nog hier, en stapt dagelijks, als een lieve, zoete jongen die hij is, zijn
<pb n="140"/>broêrtjes en zusjes af; - maar gij zult zeggen, dat het mij heel leelijk staat, den spot te drijven met zulk een modelknaap. Nu! ik zou hem zijn <hi rend="i">lievigheden</hi> jegens zijn familie vergeven, als hij maar niet altijd over die sujetten sprak, zoodat men op het laatst zou wenschen, òf dat hij geen familie in de wereld had, òf dat hij er totaal meê gebrouilleerd was.</p>
<p>Nog eens, wees kalm, gooi alle tooverboeken op het vuur, en schrijf spoedig eens weêr aan haar, die gij zeer ongepast voor een ‘Nestje’ uitscheldt en die, na de wijze sermoenen die zij u gehouden heeft, wel voluit mag teekenen</p>
<p>T. à V.</p>
<p>Ernestine van Marsden.</p>
<p>&nbsp;</p>
<p>P.S. Vergeet mijn eerbiedige groete niet aan Mevrouw uw tante en vele komplimenten aan Pietje. Als gij Katoo Tronck ziet, zeg haar dan, dat ik haar eerstdaags hoop te schrijven.</p></div>
<div type="section">
<head><hi rend="i">Mejuffrouw Louise van Erlangen aan Mejuffrouw Nicolette Zevenster</hi>.</head>
<p>Zeist, 2 Juli 184.</p>
<p>&nbsp;</p>
<p>Lieve Nicolette!</p>
<p>&nbsp;</p>
<p>Gij vraagt mij om raad; maar, lieve meid, hebt ge niet den besten raadsman bij u, in dien goeden predikant, die u zoo liefheeft, en die zoo braaf en verstandig is, en een beteren nog in uw eigen hart? - Dat hart zal, dunkt mij, u wijzen wat uw plicht is en u dien doen opvolgen,
<pb n="141"/>ook zelfs al was die in strijd met de geheime wenschen, die het voeden mocht. Indien die weduwnaar, van wien gij spreekt, eerlijk en braaf is, en genoeg heeft om een vrouw op een fatsoenlijken voet te onderhouden, welnu! dan zou een huwelijk met hem in elk geval verkieslijker zijn dan de afhankelijkheid, die anders waarschijnlijk uw lot moet wezen. Gij herinnert u wat Miss Clyde, die Engelsche secondante, die maar zes weken op het Institut bleef, omdat Madame haar <hi rend="i">al te</hi> knap vond, ons antwoordde, toen wij haar vroegen, of zij niet liever juffrouw van gezelschap of goevernante zijn zou: ‘<hi rend="i">companion</hi>, <hi rend="i">yes</hi>, <hi rend="i">but not of a lady</hi>: <hi rend="i">governess</hi>, <hi rend="i">yes</hi>, <hi rend="i">but of a husband</hi>, <hi rend="i">not of another's children:</hi> en al vonden wij haar zeggen vrij ongepast en onkiesch, toch moet ik erkennen, dat zij zoo groot ongelijk niet had, en ik, wat mij betreft, at liever droog brood, mids ik mijn eigen meesteres bleef, dan pastijen en wildbraad, wanneer ik die koopen moest door eens anders grillen te dienen. Gij zult zeggen: als men getrouwd is verliest men evenzeer zijn vrijheid; maar vooreerst is dat meer in den natuurlijken loop der dingen, en ten andere geloof ik, dat een vrouw, die beleid heeft, het juk, dat zij dragen moet, wel licht en aangenaam zal weten te maken, ja somtijds, het van haar schouderen op die van haar heer en meester overbrengen; doch dat laatste zult gij wel nooit doen; want gij zijt zachtzinnig met de daad, en wie haar man beheerschen wil moet het enkel in schijn wezen.</p>
<p>Wat mij betreft, nu ik gelukkig mij eindelijk door dien brijberg van de school heb heengegeten en in het Luilekkerland van den onbezorgden vrijsterstaat ben aangeland, wil ik dien liefst dan ook nog wat genieten en nog wat <hi rend="i">liberté chérie</hi> zingen, eer de banden van het huwelijk mij tot het vervullen van strengere plichten dringen. Ketenen zijn ketenen, zij mogen dan van rozen of van goud zijn: daarbij, rozen hebben doornen, en goud is zwaar.</p>
<pb n="142"/>
<p>Ik verheug mij dan ook zeer in het aangename vooruitzicht, dat zich reeds dadelijk voor mij opent, te weten, van een reis naar Zwitserland en Italiën, om over Parijs terug te komen. Dat is een plan, reeds lang door Papa gevormd, doch waaraan hij heeft willen trachten gevolg te geven, tot ik voorgoed van school was: is dat niet lief van hem? Wij gaan allemaal meê, Mama, mijn broeders en zusters, de kamenier...een heele diligence vol! - Ik droom dan ook gedurig van hooge bergen, waar ik aftuimel, van watervallen, die mij meêsleepen, van aardbevingen, die mij verzwelgen, en van Fransche modisten, die mij allerlei onmogelijke hoeden en korsetten aanpassen. Maar droomen, zegt men, moet men juist andersom uitleggen, en ik voorzie dus, dat ik van die bergen enz. niets dan het bekoorlijke en zielverheffende genieten zal, en dat ik van Parijs met een beeld van een hoedje en een allerliefste <hi rend="i">taille</hi> zal terugkeeren. Moge het mij alsdan gegeven zijn, u spoedig hier of daar de hand te drukken en u bij monde de verzekering te herhalen, dat ik steeds ben en blijf</p>
<p><hi rend="i">Toute à vous</hi></p>
<p>&nbsp;</p>
<p>Louise.</p>
<p>&nbsp;</p>
<p>P.S. Ik vroeg eens aan een kennis, hoe zij er toe had kunnen besluiten, aan haar man, die het tegenbeeld van een Adonis is, het jawoord te geven. ‘Och!’ antwoordde zij: ‘wat zal ik u zeggen? er stond geen ander naast hem, toen hij mij vroeg.’ Nu heb ik, bij 't herlezen van uw brief, mij zelve de vraag gedaan, die gij u ook wel eens doen mocht, of altemet de reden, waarom de Hr. Snel u zoo mishaagt, daarin gelegen is, dat wel degelijk een ander beeld naast, ja vóór het zijne, staat...gij komt in uw schrijven nog al dikwijls op dien <hi rend="i">Jonker</hi> terug.</p></div>
<div type="section">
<pb n="143"/>
<head><hi rend="i">Jonkvrouwe Elizabeth Maria van Doertoghe aan Jonkvrouwe Ernestine van Marsden</hi>.</head>
<p>Doornwijck, 3 Juli 184.</p>
<p>&nbsp;</p>
<p>Lieve Ernestine!</p>
<p>&nbsp;</p>
<p>Ik dacht niet, dat ik u zoo spoedig weêr schrijven zou; maar ik heb behoefte, mijn hart uit te storten. Ik weet niet, hoe ik het heb, noch wat er met mij is geschied. Reeds sedert eenige dagen had ik opgemerkt, dat, als ik door het dorp reed of wandelde, de lieden mij zoo zonderling aanstaarden, en mij nakeken, soms onder hoofdschudden en heimelijk gemompel. Ik begreep er niets van. Gisteren kwam Le Mat zijn gewoon bezoek doen bij tante: niet dat zij ziek is; maar, behalve dat zij toch doorgaans het een of andere kwaaltje heeft, waarover zij hem wenscht te raadplegen, zijn er altijd arme huisgezinnen, die hij voor hare rekening bezoeken moet, en waarover hij haar verslag moet komen doen. Ik ben gewoon, naar mijn kamer te gaan, als ik hem de plaats zie oprijden, omdat zijn toon mij verveelt; maar deze reis had mij, daar wij in de achterkamer zaten, en ik dus het oog niet op den stoep had, zijn komst verrast, en ik kon niet, zonder bepaalde onbeleefdheid, van mijn werk loopen. Daar begint de man, na met Tante afgehandeld te hebben, zich naar mijn gezondheid te informeeren; doch kijkt mij tevens aan met een paar blikken, die zooveel schenen te zeggen, als: ‘ik weet, dat je ziek bent; maar dat je 't niet weten wilt.’ - Ik antwoordde natuurlijk, dat mij niets mankeerde, waarop hij, eerst mij, en toen Tante, bedenkelijk aanzag, mij vroeg of ik goed sliep, of mijn spijsvertering goed was, enz. Ik werd boos over zijn onbescheidenheid van mij met of tegen
<pb n="144"/>dank tot zijn patiënt te willen maken, en zeî, dat ik over niets te klagen had en hij zijn belangstelling liever betoonen moest aan wie er aanspraak op had. Hij zweeg, zuchtte - hij zuchtte waarlijk, Ernestine! - en ging heen. Toen zond Tante onze nicht Pietje met een gemaakte boodschap naar den tuinbaas en nam mij in 't verhoor. Le Mat, zeide zij, had opgemerkt, en zij zelve ook, dat ik niet volkomen wel was: en zij moest mij den raad geven, niet te veel te eten, niet te lang te slapen, en vooral niet te veel te lezen of anderszins mijn geest te vermoeien. - Ik keek, of ik het te Keulen hoorde donderen. Vergeefs was mijn verzekering, dat ik niets voelde, wat mij hinderde; zij schudde 't hoofd, als of zij met den kwakzalver uit Molière wilde zeggen: <hi rend="i">mauvais signe</hi>, <hi rend="i">quand le malade ne sent pas son mal</hi>. In 't kort, of ik hoog of laag sprong, het hielp niets: zij scheen zich vast in 't hoofd geprent te hebben, dat ik ongesteld was, en <hi rend="i">douches</hi>, of de hemel weet wat, moest nemen. Ik werd, ik beken het, recht boos, en was op het punt, haar onaangename dingen te zeggen, wat verkeerd zou geweest zijn, dewijl 't goede mensch uit belangstelling handelde, toen Evert binnenkwam en haar een brief ter hand stelde. Zij was echter te veel van haar <hi rend="i">idée fixe</hi> vervuld, om dien zoo dadelijk te openen, en ging voort met mij hare raadgevingen toe te dienen: doch nu in 't Fransch, met het loffelijke doel, niet door Evert verstaan te worden; ofschoon ik de stellige overtuiging heb, dat hij geen syllabe verloor van al wat zij zeide; althans ik heb opgemerkt, dat, wanneer hij ons achter tafel bedient, hij met hetzelfde onnoozele gezicht, maar blijkbaar met dezelfde belangstelling, het oor leent aan de konversatie, 't zij die in 't Fransch of in 't Hollandsch gevoerd wordt. Het bloed begon mij te koken, ja de tranen sprongen mij in de oogen bij de gedachte, dat op die wijze, dank
aan Tantes onvoorzichtigheid en aan de indiskretie van <hi rend="i">monsieur</hi> Evert,
<pb n="145"/>mijn vermeende kwalen tot in de <hi rend="i">basse chambre</hi> zouden verhandeld worden. Het scheen echter, dat mijn spijt hem niet ontging, ja dat mijn droefheid zijn medelijden opwekte; althans hij kwam mij te hulp, en bij de eerste pauze, welke Tante zich bij gebrek aan adem verplicht zag te maken, nam hij het woord, en fluisterde, dat de Juffrouw, die den brief gebracht had, in de benedenkamer op antwoord wachtte. Zij brak hierop den brief, hoewel nog maar half werktuiglijk, open, en begon weêr een nieuw sermoen tegen mij te houden, terwijl zij, met blijkbare verstrooidheid, den inhoud doorliep; doch op eens zag ik haar kleur verschieten, en haar oog tintelen van verbazing en verontwaardiging, en, zich tot Evert keerende: ‘wat is dit?’ zeide zij: ‘is dat mensch...is die Juffrouw...werkelijk hier?’</p>
<p>- ‘Ja Mevrouw!’ antwoordde Evert.</p>
<p>- ‘Zeg haar, dat ik haar niet spreken kan,’ zeide Tante op gestrengen toon.</p>
<p>- ‘Mevrouw!’ zeide Evert, met een uitdrukking van deernis op zijn gezicht, die mij werkelijk een goed denkbeeld gaf van het hart, dat onder dat blaauwe vest klopte: ‘die Juffrouw schijnt zeer vermoeid en zwak; zij had werk, den stoep op te klimmen.’</p>
<p>- ‘Wat doet zij hier te komen?’ vroeg Tante.</p>
<p>Noch Evert noch ik wisten eenig antwoord te geven op deze vraag, die eigentlijk ook aan geen van ons beiden gedaan werd.</p>
<p>- ‘Nu!’ vervolgde Tante: ‘in dat geval, geef haar een boterham: - maar ik wensch haar niet te spreken.’</p>
<p>- ‘Ja Mevrouw!’ zeî Evert, en ging met blijkbaren tegenzin zich van zijn boodschap kwijten. 't Was hem aan te zien, hoe Tantes handelwijze hem uit de hand viel, en mij verwonderde die evenzeer. Dat er bij Tante, zoowel hier als te Amsterdam, dagelijks menschen komen om wat te vragen, en dat zij die niet allen te woord kan staan, is
<pb n="146"/>natuurlijk; doch zij is dan gewoon, er Pietje of de kamenier op af te sturen, en 't was de eerste keer, dat ik haar iemand, en dat nog wel een zwakke vrouw, ongetroost had zien wegzenden. Ik gevoelde een zekere sympathie met de persoon, die zoo onbarmhartig met een boterham werd afgescheept: de brief zag er - voor zooverre ik dat uit de wijze, waarop hij dichtgemaakt en het adres er op geplaatst was - niet uit als een gewone bedelbrief: die in den regel te kennen is aan zijn smerigheid, of aan zekere gekompliceerde wijze van vouwen, waardoor men, als men hem opengemaakt heeft, evenveel kreuken als letters voor zich ziet. Deze was op velijn papier geschreven, net gevouwen en met lak dichtgemaakt. Alleen aan dien brief was, dunkt mij, te zien, dat de schrijfster een fatsoenlijk mensch moest wezen. Zoo kreeg ik moed, mijn stoute schoenen aan te trekken en Tante te vragen, of ik haar ook van dienst kon zijn en die Juffrouw gaan spreken.</p>
<p>- ‘Neen, volstrekt niet,’ antwoordde zij: ‘die Juffrouw verdient niet, dat wij ons harer aantrekken. 't Is onbeschaamd!’ vervolgde zij, tot haar zelve sprekende.</p>
<p>Ik bemerkte aan dezen uitroep, dat het onwelkome bezoek haar niet weinig <hi rend="i">agiteerde</hi>; zoo zelfs, dat zij er mijn vermeende kwaal door scheen vergeten te hebben, en dat had mij, behalve medelijden, nog dankbaarheid bovendien voor de onbekende behooren in te boezemen; doch, naar Tantes woorden te oordeelen, zou dat gevoel verkeerd geplaatst en aan een onwaardig voorwerp versmeten zijn geweest. Ik dorst alzoo niet verder aandringen, en wij bleven eenige oogenblikken tegen-over elkander staan, Tante geheel van haar stuk en in zich zelve mompelende, en ik, niet wetende welke houding aan te nemen, toen Evert mij nogmaals uit de verlegenheid redden kwam, met de boodschap:</p>
<p>- ‘Het rijtuig voor de Freule!’</p>
<pb n="147"/>
<p>Gij moet weten, dat ik besloten had naar Hardestein te gaan om mijn vriendinnetje Nicolette af te halen en een toertje met haar te rijden.</p>
<p>- ‘Ik zal dan maar gaan, als Tante 't goedvindt,’ zeide ik.</p>
<p>- ‘Ja,’ antwoordde zij, nog altijd peinzende; ‘ga maar - dat zal u goed doen,’ voegde zij er bij, terwijl op eens die lastige bezorgdheid over mijn welzijn weêr scheen terug te keeren.</p>
<p>Ik haastte mij naar mijn kamer, om mijn hoed en <hi rend="i">écharpe</hi> te halen, en toen ik, weder beneden gekomen, de gang doorliep om uit te gaan, kon ik niet nalaten in 't voorbijgaan een blik te werpen in de zijkamer, waar men de onbekende Juffrouw had binnengelaten. Die blik was uit den aard der zaak zeer vluchtig; doch genoeg om mij te doen zien, dat zij zich aldaar nog bevond, zeer eenvoudig, ja stemmig gekleed was en er bleek en ontdaan uitzag. Ik geloof, dat zij, terwijl ik voorbijging, een hoofdbuiging voor mij maakte, althans ik deed het, snelde den stoep af en stapte in 't matten <hi rend="i">chaisje</hi>. Toen ik zat, voelde ik eenig berouw, dat ik het mensch niet even had toegesproken; doch, na hetgeen Tante gezegd had, zou ik niet gedurfd hebben. Ik reed weg, de brug over: onder de boomen daarbuiten liep een jong mensch op en neder, die mij in 't voorbijgaan zeer beleefd groette: ‘Zou die bij de onbekende behooren?’ dacht ik, ‘en haar hier opwachten?’ Ik had echter geen tijd, hem naauwkeurig op te nemen, want de <hi rend="i">poney</hi> draafde met zijn gewone vlugheid door, en buitendien paste het mij als jonge juffer niet, naar een heer om te kijken. Toen ik in het dorp kwam, liet ik den palfrenier, die achterop stond, afstijgen, ten einde hij eenige boodschappen, die hij voor 't huishouden had meêgekregen, zou kunnen verrichten, en reed verder alleen naar de pastorie, waar ik Dominee met zuster en <hi rend="i">logée</hi> in den tuin
<pb n="148"/>vond, en de laatste gereed mij te vergezellen. Zekere mijn Heer Snel, die ontvanger op Hardestein is, en, geloof ik, zoo wat van Nicolette is gepikt, stond er ook bij.</p>
<p>- ‘En gaat dat zoo maar alleen, zonder bediende?’ vroeg Dominee.</p>
<p>- ‘Ja Dominee!’ antwoordde ik: ‘Manus heeft boodschappen in het dorp; doch ik zal hem wel weêr ophalen als ik terugrij.’</p>
<p>- ‘Bewaar ons!’ riep Juffrouw Leentje: ‘is het niet te gewaagd?’ en zij keek ook al met dienzelfden blik van medelijdende bezorgdheid, die mij in Tante zoo gehinderd had. Ik hield mij echter goed en zeide, al lachende:</p>
<p>- ‘Nu! ik zal zacht zoo goed mennen als Klara van Sporkelberghe of zoovele andere jonge dames uit de buurt en, als 't noodig is, zal Nicolette wel voor palfrenier spelen: de <hi rend="i">poney</hi> weet den weg en er zijn poelen noch afgronden in de buurt.’</p>
<p>Daar ging mij waarachtig die ontvanger zich ook met de zaak bemoeien, en zeide met een pedant <hi rend="i">air</hi> tegen Nicolette: ‘maar zou de Juffrouw niet liever aan de Freule verzoeken, zoolang te wachten, tot de knecht terug was. - 't Is toch altijd min of meer gevaarlijk...’</p>
<p>Ik had den vent wel met mijn zweep over 't gezicht willen slaan, zoo wrevelig werd ik over zijn bemoeizucht en gebrek aan vertrouwen in mijn rijkunst. En toch moet ik erkennen, dat, zoo hij werkelijk op Nicolette gecharmeerd is, ik die bezorgdheid voor haar niet in hem mocht misduiden; maar achter die bezorgdheid meende ik weder diezelfde half medelijdende zorg voor <hi rend="i">mij</hi> te zien, en dat was niet te verdragen. Eer ik echter antwoorden kon had Dominee, die zeker insgelijks dat tusschenkomen van Snel vrij ongepast vond, reeds het woord opgevat, en zeide:</p>
<p>- ‘Nicolette dient te weten, of <hi rend="i">zij</hi> 't wagen durft.’</p>
<p>- ‘Wel!’ zeî Nicolette: ‘ik geloof dat, waar Bettemie
<pb n="149"/>zich durft wagen, ik het ook wel doen mag. Dag Dominee! dag Juffrouw!’ en met een lichte hoofdbuiging tegen den ontvanger stapte zij naast mij in het rijtuigje.</p>
<p>Eigentlijk had ik Manus niet behoeven weg te zenden en lag dit ook, geloof ik, niet in Tantes bedoelingen; maar ik vind het verveelend, bij den kruidenier, den slager, den behanger, enz., overal rond te rijden en aan elken winkel stil te houden, totdat Manus de rozijnen of de karbonaden gekocht of de franjes besteld heeft; en nog verveelender, wanneer men met zijn beiden zit, een langen slungel achter zich te hebben, die alles kan hooren wat men te zamen praat. Ik ken daar-en-tegen niets aangenamer, dan door een bevallig oord te wandelen of te rijden met iemand, die evenzeer hart en gevoel voor de natuur bezit, iemand, aan wien men zijn indrukken kan mededeelen, en bij wien men zijn gemoed en zijn verrukkingen kan uitstorten, zonder vrees van niet verstaan, misschien van uitgelachen te worden. Zoo iemand, dat wist ik, had ik in Nicolette gevonden, en nu zou het genot, dat ik mij voorstelde, geheel bedorven zijn geworden, indien ik mij niet uiten kon, zonder dat zoo'n palfrenier, die natuurlijk de Vijzelstraat te Amsterdam honderdmaal mooier vindt dan de schoonste dreven in Gelderland, stond af te luisteren wat ik zeî, en mij misschien in zich zelven bespotte, bij 't hooren van uitboezemingen, die in zijn ooren als abracadabra zouden klinken. - Nu had ik berekend, dat, terwijl hij zijn boodschappen deed, ik met Nicolette een toertje buiten het dorp rijden en dan te geschikter tijd hem weêr zou kunnen ophalen. Lag daar nu zooveel kwaad in? Bijna al de jonge meisjes in den omtrek, voor zooverre zij <hi rend="i">équipage</hi> hebben, rijden alleen uit, en ware Tante op dat stuk niet zoo ouderwetsch Amsterdamsch, ik zou nooit een knecht meênemen; - doch, wat er van zij, zoo mijn handeling ondeugend was, dan werd ik er genoeg voor gestraft.</p>
<pb n="150"/>
<p>Ik reed het dorp uit en de buitenbosschen van Hardestein in, waar geen gevaar van hollen was en ons paard spoedig den draf tegen een bedaarden stap verwisselde. Zoomin voor Nicolette als voor mij was de weg, dien wij volgden, nieuw te noemen: ik kende dien voorlang, en zij had dien in de laatste dagen reeds meer dan eens met Dominee bewandeld; doch wij bekenden elkander bijna gelijktijdig, dat wij hem nimmer terugzagen, zonder dat hij ons weder geheel verschillende schoonheden en nieuwe verrassingen aanbood. Niet alleen het onderscheid der saizoenen, waarvan voor haar althans hier geen sprake kon zijn, maar zelfs eenvoudig dat van het uur van den dag, geeft aan het landschap een ander voorkomen, werpt in de schaduw wat op andere tijden 't meest in 't oog springt en doet uitkomen wat aan den blik ontgaan was. Vooral is dit het geval, wanneer men zich in een bosch bevindt, waar zooveel verscheidenheid heerscht als in dat van Hardestein, met betrekking tot de soorten van boomen en heesters die er groeien, en waar de bodem niet vlak, maar golvend en heuvelachtig is. De weg, dien zij gekozen had, en die voor 't grootste gedeelte met mosch begroeid is, slingert om een hoogte heen, met den wildsten mengelmoes van boomen beplant: nu eens ziet men tusschen de fijn besneden lichtgroene bladeren van de lijsterbes de witte tronken blinken van zware beuken, meermalen zich in twee, drie of meer stammen verdeelende, die de grilligste figuren vormen: nu eens buigen knoestige kastanjeboomen hun cierlijke kruin over den voorbijganger neder, of steekt een groep lichtkleurige akaciaas vrolijk af tegen donkere sparren; dan weder treft men ondoordringbare boschjes aan, waar blonde vrolijke berken, breedgebladerde elzen, vlierboomen, kamperfoeliestruiken met tallooze bloemen, doornige braamstruweelen en honderd andere heesters in en door elkander gestrengeld zijn: niet zelden verheft zich tusschen hen een schil-<pb n="151"/>derachtige eik op, de eik, die 't laatst zijn lentedos
aanvaardt, doch ook 't langst met zijn stevige bladeren prijken blijft; zoodat zelfs de najaarsstormen en de winterkou ze wel van kleur kunnen doen veranderen, maar ze niet dan met moeite van den tak kunnen doen scheiden: de eik, die het beeld is der mannelijke kracht, gelijk de els, wiens blad in elk saizoen dezelfde kleur behouden blijft, het beeld is der onverschilligheid. En hoevele lieflijke geuren, en hoevele lieflijke zangen begroetten ons niet van uit dat vrolijke plantsoen! welk een leven, welk een blijheid, welk een vrolijkheid in dit eenzaam oord!</p>
<p>Aan de andere zijde van den weg glinsteren, op eenigen afstand, de wateren der slingerende beek ons uit de diepte tegen, en aan den overkant daarvan rijst de grond, hier met statige, reusachtige dennen beplant, wier rosse stammen schitteren in 't zonlicht en om wier hemelhooge kruinen talrijke koppels kraaien fladderen, elkander toeschreeuwende en zich uitslovende als lieden, die 't geweldig druk hebben. Eindelijk daalt plotslings die heuvel neêr, vergunt, bij het klimmen van den weg, den wandelaar een verrassend uitzicht over de daarachter gelegen vlakte, die zich in 't zonlicht baadt; doch straks weder verheft hij zich, en, daar de weg hier draait, nemen wij afscheid van hem en rijden nu langs een breeden, nieuw ontgonnen mac-adamsweg, van weêrszijden met dennen, beuken, lange witte populieren, sparren en de hemel weet welke boomen al meer beplant, weder dorpwaarts.</p>
<p>Gedurende den aanvang van onzen tocht had niets anders schier de stof onzer gesprekken uitgemaakt dan die tocht zelf en de genoegens en verrassingen, die hij ons aanbood. Wij maakten elkander opmerkzaam op wat wij zagen; op de lijsters en bastaardnachtegalen, die in 't geboomte zongen: op de eekhoorntjes, die ons van uit zijpaden begluurden en, zoodra zij merkten, dat wij naar hen
<pb n="152"/>keken, den eersten boomstam den besten opklauterden, wel zorg dragende, daarachter te blijven en ons niet meer dan de punt van hun neus te laten zien; op de hazen en konijnen, die over den weg snelden: op alles in een woord wat de aandacht waardig scheen. Maar twee jonge meisjes kunnen geen half uur te zamen zijn en alleen over de natuur praten, en zoo kon ik niet nalaten eens een ander onderwerp aan te roeren en begon ik Nicolette een weinig te plagen met de assiduïteiten van den Heer Snel, die, beweerde ik, de pastorie nooit zoo druk bezocht had als sedert hare komst.</p>
<p>- ‘Och kom!’ zeî zij, lachende: ‘die Heer zou mijn vader wel kunnen zijn.’</p>
<p>- ‘Ja,’ antwoordde ik: ‘hij zou beter bij Juffrouw Leentje voegen; maar toch...hij zou misschien zulk een kwade partij niet wezen.’</p>
<p>Ik zeî dit met zulk een ernstig gezicht, dat ik er berouw van had; want het hare verloor op eenmaal zijn vrolijken plooi, en zij vroeg mij, met eenige angst in haar stem:</p>
<p>- ‘Zouje waarlijk denken dat ik hem nemen moest, als hij mij eens vroeg?’</p>
<p>- ‘O!’ zeî ik: ‘neemje 't zoo serieus op? Neen beste meid! zoo was 't niet gemeend.’</p>
<p>- ‘Och!’ hernam zij, den loop van haar denkbeelden volgende: ‘ik weet het niet: liever zou ik hem bedanken...maar hij zal mij wel niet vragen; een meisje zonder fortuin, en veel te jong om de moeder van zijn kinderen te zijn.’</p>
<p>Ik werd meer en meer verlegen; want ik had dien <hi rend="i">monsieur</hi> Snel beschouwd als iemand, die ver beneden haar stond, en nu deed zij mij gevoelen, dat zij in haar eigen schatting nog niet eens een partij zou zijn, goed genoeg voor hem.</p>
<p>- ‘Hoor eens, lieve!’ hernam ik: ‘wat uw fortuin be-<pb n="153"/>treft, och! uw voogden zullen u wel niet geheel onbezorgd laten, en dan, in geval dat zoo niet ware, welnu, dan hadt gij 't voordeel te weten, dat wie u vraagt het om u zelve doet en niet om uw geld: - en dan zijt gij lief genoeg om wat beters te krijgen dan dien verveelenden wawelaar.’</p>
<p>- ‘Och lieve!’ zeî zij: ‘ik kom pas van school, en heb nog heel wat te leeren, eer ik geschikt zal zijn om een huishouden te besturen.’</p>
<p>- ‘O kom!’ zeî ik: ‘als een meisje dat niet van zelf leerde zou er geen enkele kunnen trouwen, die niet eerst een jaar of wat voor huishoudster had gespeeld. - Maar ik wil niet, dat gij vooreerst nog trouwt; want dan zou er niets van uw belofte komen om bij mij te logeeren.’</p>
<p> Zij glimlachte en scheen weder een weinig van haar ongerustheid bekomen; ofschoon zij nog een poosje peinzende bleef. Toen vroeg zij mij plotslings:</p>
<p>- ‘Zeg mij, Bettemie! Zou je dan in ernst van ieder, die u het hof maakt, veronderstellen, dat het hem om uw geld te doen was?’</p>
<p>- ‘Hoe wil ik weten, wat zijn bedoelingen zijn?’ vroeg ik op mijne beurt: ‘indien hij het laat blijken is hij een ezel, en dan behoef ik niet eens over hem te denken; indien hij slim is, weet hij zich wel te maskeeren en ik blijf even wijs.’</p>
<p>- ‘Ja,’ hervatte zij: ‘maar zoo hij 't oprecht meende en u alleen om u zelve beminde, zou het toch hard voor hem zijn, te worden afgewezen, alleen om de veronderstelling, dat hij baatzuchtige oogmerken <hi rend="i">kon</hi> hebben.’</p>
<p>- ‘Ik zou eerst zelve zin in hem moeten hebben,’ zeî ik, ‘eer ik mij de moeite gaf, hem op de proef te stellen; maar...'t geval is ook denkbaar, dat iemand, die mij zijn hof maakte, volkomen te goeder trouwe ware en mij niet-te-min misleidde, alleen omdat hij begonnen was zich zelven te misleiden. Gelooft gij niet, dat iemand zich zou
<pb n="154"/>kunnen verbeelden, op mij verliefd te zijn, die nooit om mij gedacht zou hebben, zoo hij niet geweten had, dat ik rijk was?’</p>
<p>- ‘Nu schept gij u muizenissen, uit loutere zucht om u zelve te plagen,’ zeî Nicolette: ‘maar indien er nu iemand kwam, die met u in fortuin, stand, in een woord, in alles gelijk stond, iemand bij voorbeeld, als...als...’</p>
<p>- ‘Als Maurits,’ zeî ik, lachende: ‘neem maar gerust het voorbeeld, dat het naaste voor de hand ligt.’</p>
<p>- ‘Nu ja,’ zeî zij, terwijl ik mij verbeeldde, dat zij een weinig kleurde: ‘de Jonker en gij...mij dunkt, dat zou zulk een geschikte partij zijn...’</p>
<p>- ‘Vindt gij?’ vroeg ik: ‘en moet ik dat aanmerken als een kompliment voor hem of voor mij?’</p>
<p>- ‘Wel!’ antwoordde zij, terwijl zij nog sterker bloosde: ‘ik weet het niet...voor beiden, zoo gij wilt.’</p>
<p>- ‘Nu!’ hernam ik ‘indien gij een voorbeeld hadt willen bijbrengen, om mij te toonen, hoe omzichtig ik wezen moet, hadt gij er geen beter kunnen kiezen dan juist dit. Ik geloof, dat Maurits van mij houdt...als van een goede vriendin, en, zoo hij 't in zijn hersens krijgt, mij te vragen, zal het alleen wezen, dat hij, om uw eigen uitdrukking te bezigen, mij zoo'n geschikte partij voor hem vindt: alzoo enkel en uitsluitend om mijn geld; maar wees gerust; hij is niet meer verliefd op mij dan op gindschen kastanjeboom.’</p>
<p>- ‘Ik geloof, dat gij hem onrecht aandoet, Bettemie,’ hernam zij, met warmte: ‘indien gij gisteren om een hoekje hadt kunnen staan, toen hij met zooveel vuur uw partij nam, en al uw goede hoedanigheden optelde, en...’</p>
<p>- ‘Mijn partij nam!’ herhaalde ik, een weinig verwonderd, en, moet ik er met schaamte bijvoegen, een weinig geraakt: ‘werd ik dan van iets beschuldigd? En door wie?’</p>
<p>Ik had weêr een oogenblik berouw over mijn vraag;
<pb n="155"/>want het arme kind bemerkte terstond, dat het zich versproken had, en geraakte niet weinig in verwarring.</p>
<p>- ‘Och!’ antwoordde zij eindelijk: ‘'t was geen beschuldiging...men zeî niets kwaads van u...neen, inderdaad niet.’</p>
<p>- ‘Mijn lieve Nicolette!’ hernam ik: ‘ik wil u niet tot verklikster maken van wat in een partikulier gesprek werd gezegd;...maar uw gezegde, dat Maurits mijn partij nam, moet mij toch doen denken, dat men mij iets ten laste leî, en zonder dat ik nu wil weten, wie zulks deed, acht ik het toch altijd nuttig, te vernemen, welke gebreken men mij toeschrijft, om mij daarvan te kunnen verbeteren, zoo ik inderdaad bemerk, dat men zulks niet geheel ten onrechte doet.’</p>
<p>- ‘Niets, niets verweet men u,’ riep zij uit, al meer en meer verward: ‘och! vraag er maar niet naar,’ vervolgde zij, op smeekenden toon.</p>
<p>- ‘Neen,’ zeide ik, met eenige drift: ‘ik heb nu te veel gehoord om niet te vorderen, alles te weten. Er moet iets zijn...wat, weet ik niet; maar sinds eenige dagen bemerk ik, dat de menschen mij aankijken als of ik uit <hi rend="i">Artis</hi> was losgebroken...Zelfs Tante is niet tegen mij als gewoonlijk: zelfs op dit oogenblik uw eigen houding...'t Moet al heel boos en slecht zijn, wat men mij ten laste legt - en ik heb recht te vorderen, dat men er voor mij geen geheim van make.’</p>
<p>Nicolette scheen haar besluit genomen te hebben. ‘'t Is noch boos noch slecht,’ zeide zij: ‘'t is doodeenvoudig bespottelijk. Men had aan Juffrouw Leentje verteld, dat gij...'t is eigentlijk te dwaas om te zeggen...dat gij...’ Hier haperde weêr haar stem.</p>
<p>- ‘Welnu?’ hernam ik: ‘dat ik...wat? De Nederlandsche Bank bestolen heb? of - op een van de Ashantijnsche Prinsen verliefd geraakt was?’</p>
<pb n="156"/>
<p>- ‘Misschien iets van dien aard,’ antwoordde zij, een schertsenden toon zoekende aan te nemen: ‘althans men beweerde, dat gij...gekke streken begaan hadt.’</p>
<p>- ‘Ei! en welke?’</p>
<p>- ‘Ja,’ hervatte zij, ‘en dat vroeg Maurits...de Jonker meen ik...ook: en hij zeî...o hij was zoo boos!...hij zeî, 't waren praatjes van leêgloopers en koffiewijven, en hij zou die lasteraars en uitstrooiers van gemeene leugens wel vinden en hun voor altijd den lust doen vergaan, er nog eens meê voor den dag te komen....O! hij was zoo boos! Zijn oogen vonkelden als starren...waarlijk, hij houdt veel van u, Bettemie!’</p>
<p>- ‘Hij houdt van de rechtvaardigheid,’ zeide ik, ‘en kan niet dulden, dat men van iemand in zijn afwezigheid kwaad spreekt. Maar nu...’</p>
<p>- ‘Neen,’ vervolgde zij, ‘hij deed het op een toon, zoo als men niet aanneemt, dunkt mij, als het iemand geldt, die ons onverschillig is.’</p>
<p>- ‘Ik zou waarlijk beginnen te gelooven,’ hervatte ik, ‘dat hij u verzocht heeft, zijn advokaat bij mij te zijn. Maar pas op, Nicolette! advokaten, die waarlijk dien naam verdienen, beginnen met de zaak van hun kliënten, en eindigen met hun kliënten zelve ter harte te nemen.’</p>
<p>Zij werd bloedrood; maar zij herstelde zich terstond, en toonde, dat zij gevat genoeg was om werkelijk advokaat te zijn geworden: ‘welnu!’ zeide zij: ‘wat gij daar zegt, was juist het geval met Jonker Maurits. Hij trok zich uw zaak zoo ijverig aan, dat men wel kon merken, hoe de persoon hem na aan 't hart lag.’</p>
<p>- ‘Illuzies, kindlief!’ zeide ik: ‘hij zou 't voor een onbekende evenzeer gedaan hebben: maar wij dwalen van den text. Gij zult mij toch wel kunnen zeggen, van welken aard de gekheden waren, die ik heet bedreven te hebben. 't Zal toch geen beschuldiging geheel in 't wilde geweest zijn.’</p>
<pb n="157"/>
<p>- ‘Ik kan er u waarlijk niet meer van vertellen dan ik gedaan heb,’ antwoordde Nicolette: ‘men zeî alleen, dat gij dingen gedaan hadt, die geen verstandig mensch ooit zou doen.’</p>
<p>- ‘Ik zal dan noodzakelijk Mejuffrouw Leentje zelve moeten ondervragen,’ zeide ik.</p>
<p>- ‘Och! ik bid u, doe dat niet,’ hernam zij: ‘ik ben onvoorzichtig geweest, dat ik dus uit de school klapte, en Juffrouw Leentje zou 't mij nooit vergeven. Zij heeft er al genoeg over moeten hooren van den Jonker, en van Dominee ook...en van mijn Heer Drenkelaer.’</p>
<p>- ‘Ei! was die er ook al bij?’ vroeg ik.</p>
<p>- ‘Ja! die was even voor den Jonker gekomen...om aan Dominee een boek ter leen te vragen, geloof ik.’</p>
<p>- ‘En trok die ook al mijn partij?’ vroeg ik, ‘hij die mij naauwlijks kent?’</p>
<p>- ‘O!’ hernam zij: ‘dat zeide hij ook; maar hij voegde er bij, dat hij bij geen mogelijkheid geloof kon hechten aan eenige praatjes, die u anders zouden voorstellen, dan als eene der beschaafdste, beminnelijkste en verstandigste Juffrouwen, die hij immer had ontmoet.’</p>
<p>- ‘Nu! dat mag ik hooren,’ hernam ik, mijn best doende om te schertsen; want eigentlijk was ik er alles behalve toe gestemd: ‘ik had dus drie galante verdedigers, en nog wel vertegenwoordigende de geestelijkheid, het leger en de rechterlijke macht, jammer, dat de marine er niet bij was...en uw vriend Snel, als civiel ambtenaar. - Welnu! ik weet er dan wat beters op: ik zal straks, als ik u weêr t'huis breng, even vragen, Dominee alleen te spreken: daar kunt gij althans niet tegen hebben.’</p>
<p>- ‘Neen! waarlijk niet,’ antwoordde zij: ‘ik geloof, dat gij geen beter raadsman hebben kunt.’</p>
<p>Wij hadden inmiddels, al voortrijdende door het bosch, een halven cirkel om het dorp beschreven en kwamen we-<pb n="158"/>der op den grooten straatweg uit. Ik reed nu naar Hardestein terug, van meening, aan de herberg, Manus, die mij daar wachten zou, weêr op te nemen, dan nog een toertje door de bosschen aan de tegenovergestelde zijde te maken, en vervolgens Nicolette te huis te brengen. De <hi rend="i">poney</hi>, wel in zijn schik, dat hij niet meer door het dikke zand had te kruien, had zijn gewonen vluggen draf aangenomen, en in weinige minuten waren wij nabij het Wapen van Gelderland en herkende ik reeds van verre den livreirok van Manus voor de deur, toen op eens de diligence van de tegenovergestelde zijde kwam en de kondukteur op den hoorn blies. Of dat geluid de <hi rend="i">poney</hi> verschrikte, dan of er een andere reden daarvoor was, genoeg, het beest nam een zijsprong en de eene teugel knapte bij 't gebit: en, daar ik juist de leisels strak hield, was het natuurlijke gevolg, dat de <hi rend="i">poney</hi> omkeerde en, eerst op een draf, toen in volle <hi rend="i">carrière</hi>, den weg weder opging, dien wij gekomen waren.</p>
<p>- ‘Wees maar niet bang,’ zeide ik tegen Nicolette, die mij in den arm kneep: ‘en blijf vooral stil zitten.’</p>
<p>Ik was echter zelve niet op mijn gemak; want het lichte rijtuigje slingerde verbazend heen en weder, en er was alle kans, dat, zoodra het wiel een paal ontmoette of het paard wat dicht aan den kant kwam, wij onderste boven zouden duikelen. Maar zie, daar op eens sprong iemand, die van den kant van Doornwijck kwam, van het zijpad af midden op den weg, greep het leisel, dat ik had moeten loslaten en dat langs den weg slingerde, op, en liet zich een eind medeslepen. Gelukkig knapte het leisel niet, en de <hi rend="i">poney</hi> stond spoedig stil. Wij gevoelden een geduchten schok, doch raakten niet van de bank en stapten er toen, als gij denken kunt, onmiddellijk uit.</p>
<p>Mijn eerste daad was, natuurlijk, naar onzen onverschrokken redder te gaan, die weder op de been en, mooi bestoven, bij het paard stond: - en wie denkt gij dat het
<pb n="159"/>was? Dezelfde personaadje, die ik op Doornwijck voor de brug had zien wachten, en op eenigen afstand kwam, blijkbaar doodelijk ontsteld, dezelfde Juffrouw, aan, die door Tante was afgewezen. Mijn vermoeden, dat de beide onbekenden bij elkander behoorden, had zich bevestigd, en ik behoefde hen nu slechts van nabij te zien, om er niet aan te twijfelen, dat ik moeder en zoon voor mij had.</p>
<p>- ‘Ik ben u zeer verplicht, mijn Heer!’ zeide ik, ‘voor uw tijdige hulp.’</p>
<p>Hij boog zich zwijgend.</p>
<p>- ‘Ik hoop toch niet, dat gij eenig letsel hebt bekomen.’</p>
<p>- ‘Alles is gelukkig afgeloopen,’ hernam hij: ‘indien namelijk de schrik aan de dames geen kwaad doet.’</p>
<p>- ‘O! dat is minder,’ zeî ik: ‘maar Mevrouw, is die niet geweldig geschrikt?’ Deze laatste vraag richtte ik tot de moeder, die nu juist bij ons gekomen was.</p>
<p>- ‘Inderdaad,’ antwoordde zij, met een bevende stem, en terwijl zij, zonder mij naauwlijks aan te zien, wat ik zeer natuurlijk vond, met angstige blikken haar zoon beschouwde: ‘hoe konje toch zoo onvoorzichtig zijn, Albert?’ vroeg zij: ‘hebje je niet bezeerd?’</p>
<p>- ‘Neen moeder!’ antwoordde hij: ‘ik ben alleen wat bestoven geraakt en daar is raad voor.’</p>
<p>Op dit oogenblik hoorde ik het gedruis van een aantal voetstappen achter ons, en kwamen de Heer Drenkelaer, Manus, en nog een half dozijn lieden, die voor de herberg gestaan of althans van 't ongeluk getuigen waren geweest, met al hun macht op ons toegeloopen.</p>
<p>- ‘Zijn de Dames niet geweldig geschrikt?’ vroeg Drenkelaer, terwijl hij mij aanzag met een paar oogen, zoo als hij ze alleen kan zetten...die oogen, waarvan ik u reeds schreef, dat zij mij overal vervolgen.</p>
<p>- ‘Ik dank u,’ zeî ik: ‘'t had erger kunnen afloopen,
<pb n="160"/>indien mijn Heer ons niet zoo intijds geholpen had.’ Meteen gaf ik Manus een wenk, dat hij onzen onbekende zou aflossen, die altijd nog het paard was blijven vasthouden en die, hem nu zijn post overdoende, met een buiging terugtrad. Ik had mijn <hi rend="i">porte-monnaie</hi> reeds voor den dag gehaald; doch de man had iets zoo fatsoenlijks, dat ik vreesde hem te beleedigen, zoo ik hem iets aanbood. Ook de moeder, al zag zij er zwak en lijdend uit, had een zeer beschaafd voorkomen; maar toch, haar vermagerd gelaat zoowel als haar kleeding duidden kennelijk aan, dat zij in een alles behalve gunstige pozitie verkeerde, en toen ik daarbij in overweging nam, dat haar bezoek bij Tante naar allen schijn het verzoeken van eenige ondersteuning ten doel had gehad, begreep ik, het vervullen van dien plicht der dankbaarheid niet te mogen opofferen aan een te ver gedreven gevoel van kiesheid. Ik haalde een zeeuw of wat voor den dag; doch zij had mijn beweging naauwlijks opgemerkt, of zij voorkwam mijn aanbieding, door even met het hoofd te schudden en, met een weemoedige uitdrukking op 't gelaat te lispelen: ‘dank je Freule!’</p>
<p>- ‘Vergeef mij,’ stamelde ik, ‘ik had...’</p>
<p>Bot zweeg ik en zag den zoon aan, die, evenzeer met een droefgeestig voorkomen, voor zich keek. Ik werd verlegen met mijn figuur, maar ik wenschte mijn flater weêr goed te maken, en zoo stak ik hem de hand toe.</p>
<p>- ‘Nu, grooten dank, mijn Heer!’ zeî ik, ‘en zoo ik u of uw...of Mevrouw uw moeder...immer van dienst kan zijn, ik heet Van Doertoghe, en woon te Amsterdam op de bocht van de Heerengracht, bij den Heer Van Bassen.’</p>
<p>Ik had, geloof ik, mijn doel bereikt en den onaangenamen indruk van den <hi rend="i">porte-monnaie</hi> uitgewischt; althans hij zag mij aan met een paar heldere, vriendelijke oogen, en zeide:</p>
<pb n="161"/>
<p>- ‘Ik had straks het genoegen reeds, de Freule te zien,’ waarna hij, met de hoffelijkheid van een romanridder, mijn hand aan zijn lippen bracht.</p>
<p>Maar op datzelfde oogenblik werd mijn aandacht van hem afgetrokken door hetgeen nevens mij gebeurde. Terwijl de zoon tot mij sprak, was Nicolette naar de moeder toegetreden met de woorden: ‘Heden Juffrouw Hermans! Ik twijfelde er al aan, of je 't waart.’</p>
<p>- ‘Ik weet waarlijk niet, Freule!...’ zeî de toegesprokene.</p>
<p>- ‘Wel kenje Klaasje niet meer?’ vroeg Nicolette, terwijl zij haar de hand drukte.</p>
<p>- ‘Klaasje!’ herhaalde de andere, verbaasd: ‘ja waarlijk!...’ En zij keek ons beiden aan, als wilde zij de oplossing vragen van iets, dat haar blijkbaar vreemd voorkwam. Ongelukkig werd haar de tijd daartoe niet geschonken.</p>
<p>- ‘Moeder!’ hernam Albert Hermans, - ik wist nu zijn naam en voornaam - ‘daarginter staat de diligence, en wij zullen ons dienen te haasten, zoo wij de gelegenheid niet willen verzuimen.’ - Meteen nam hij haar arm onder den zijnen, en met een korten, doch beleefden groet stapten beiden den weg op naar de herberg.</p>
<p>- ‘Wat verlangt de Freule nu, dat er gedaan worde?’ vroeg Drenkelaer.</p>
<p>- ‘Ik geloof,’ antwoordde ik, ‘dat wij 't wijst zullen doen, met naar 't dorp terug te keeren en den teugel te laten herstellen. Wie was die Juffrouw Hermans, Nicolette?’</p>
<p>- ‘Wel!’ antwoordde zij, ‘dat was diezelfde Juffrouw, waar ik u onlangs over sprak, die te Amsterdam met mij in 't zelfde huis woonde en waar ik boodschappen voor deed, toen ik klein was. 't Spijt mij, dat ik haar niet heb kunnen vragen, hoe 't nu met haar ging.’</p>
<pb n="162"/>
<p>- ‘Best!’ zeî ik, ‘dan weet ik genoeg,’ want, naar aanleiding van een gesprek, dat onlangs op Hardestein gevoerd was over arme sukkels, die haar kost moeten verdienen met patronen te maken, had zij mij diezelfde Juffrouw Hermans aanbevolen: - gij moest eens laten onderzoeken, Ernestine, of zij nog op een bovenkamer in de tweede Bloemdwarsstraat woont, als voor tien jaren.</p>
<p>Wij wandelden dan nu, met het rijtuig achter ons, weêr naar het dorp, waar, tot mijn groot verdriet, de geheele bevolking al op de been geraakt was en ons te gemoet kwam stroomen, om ons met vragen te overrompelen. Daar was zekere lange mijn Heer met een langen naam en een lange dochter, en de Heer Snel, die met groote bezorgdheid Nicolette op zijde kwam, en mij verwijtend toevoegde, dat hij het wel gedacht had, dat het niet vertrouwd was, zonder knecht te rijden - als of honderd Manussen achterop het knappen van den teugel zouden belet hebben - en Le Mat, die volstrekt begeerde, dat wij ons een ader zouden laten en schrikpoeders zouden gebruiken. - Ik had echter geen trek om hem geld te laten verdienen, en, toen wij aan de herberg gekomen waren, juist intijds, om de diligence, met Juffrouw Hermans en haar zoon, te zien wegrijden, vergenoegde ik mij, een teug water te drinken uit een glas, dat Drenkelaer zich gehaast had te halen. Ik poogde zooveel mogelijk te schertsen, ofschoon ik meer neiging had tot schreien, niet zoozeer van schrik, als wel van spijt over het gebeurde en over de sensatie, die het scheen te maken.</p>
<p>- ‘Mijn Hemel!’ vroeg ik eindelijk tegen de omstanders: ‘waar maken de Heeren toch zooveel beweging over? Er is niemand dood of gekwetst en de geheele schade bestaat in een geknapten toom, die wel gaauw weêr in orde zal wezen. Onderwijl zal ik Juffrouw Zevenster naar de pastorie terugbrengen.’</p>
<pb n="163"/>
<p>Ik nam Nicolette onder den arm en kuierde op. De omstanders dropen nu langzamerhand af, met uitzondering van Drenkelaer en Snel, die ons gezelschap bleven houden. Onderweg kwam Maurits ons tegen, die op Klein Hardestein geweest was en, bij zijn terugkomst vandaar, vernomen had, dat wij een ongeluk hadden gehad. Hij toonde zich zeer gelukkig, toen hij zag, dat wij er heelshuids waren afgekomen, en toch eenigszins spijtig, dat hij er niet bij was geweest; ofschoon het hem, zoo 't mij voorkwam, weêr goed scheen te doen, toen hij vernam, dat niet Drenkelaer, maar een onbekende, ons paard had tot staan gebracht. Uit zijn geheele houding bleek mij, dat hij ongaarne zijn <hi rend="i">vriend</hi> in ons gezelschap vond; maar of <hi rend="i">ik</hi> mij dat heb aan te trekken, dan wel Nicolette, ziedaar wat ik niet beslissen wil.</p>
<p>Wij kwamen aan de pastorie. Gelukkig had Dominee in de studie verdiept gezeten en was Juffrouw Leentje bij de Dames Prawley, zoodat wij zelve hem de tijding van het ongeval konnen brengen en hem meteen omtrent de gevolgen geruststellen. Er was nu geen gelegenheid om Dominee, gelijk ik verlangd zou hebben, alleen te spreken, en na weinige oogenblikken kwam Manus ook met het rijtuig weêr voor. Na voor de aanbiedingen, die mij de Heeren deden om mij te huis te brengen, bedankt te hebben, en wel op den zeer natuurlijken grond, dat, zoo ik er een alleen meênam, zulks ‘niet staan’ zou, en dat ik er geen twee of drie naast mij bergen kon, nam ik dapper de teugels weêr op, deze reis zorgende, dat de <hi rend="i">poney</hi> wat bedaarder bleef. Ik had op mijn terugtocht door 't dorp wederom het verdriet, mij overal door de voorbijgangers, zoowel als door hen, die voor of in hunne huizen zaten, mij te zien nakijken, als of zij nooit een <hi rend="i">poney</hi>, een jonge Juffrouw, die mende, of een palfrenier in Tantes livrei gezien hadden. Op Doornwijck gekomen achtte ik mij verplicht,
<pb n="164"/>aan Tante ons ongeval, juist zoo als het gebeurd was, mede te deelen, overtuigd, dat het haar anders toch in al zijn kleuren, en misschien nog met vrij wat borduursels er bij, zou ter oore komen. Toen ik haar echter vertelde, hoe de zoon van de Juffrouw, die haar had willen spreken, ons paard gestuit had, scheen die omstandigheid haar blijkbaar te hinderen; immers zij sloot de lippen stijf op elkander en zette het gelaat in een ernstigen plooi; zoodat mij de lust verging, haar eenige vraag aangaande moeder of zoon te doen.</p>
<p>Waarschijnlijk belette haar blijkbare tegenzin om over die beide personen te spreken haar toen, over het ongeval uit te weiden; en zelfs kwam zij aan tafel daar niet op terug. Wel merkte ik, dat haar zonderlinge bezorgdheid aangaande mijn gezondheid was teruggekeerd: althans zij zag mij herhaaldelijk van ter zijde aan en, na den eten, toen ik aan de piano zat, ontging mij een geheim gefluister niet, tusschen haar en Pietje, dat mij scheen te gelden. - Wat moet dat alles nu toch beteekenen? Wat hebben zich die gekke Le Mat, wat heeft Tante, ja wat heeft het geheele dorp zich toch in 't hoofd gesteld, dat mij mankeeren zou? <hi rend="i">Cela me chipote</hi>, en waarlijk, als ik de oplossing van het raadsel niet spoedig vind, geloof ik, dat het mij inderdaad ziek zou maken. Kunt gij het altemet uitvinden, verzwijg het dan niet voor</p>
<p>&nbsp;</p>
<p>Uw liefhebbende</p>
<p>&nbsp;</p>
<p>Bettemie</p>
<p>&nbsp;</p>
<p><hi rend="i">Post-scriptum</hi>. Ik ontving zoo even uw brief, en hoe lang de mijne ook reeds zij, toch wil ik dien niet wegzenden, zonder een woord als antwoord er bij te voegen.</p>
<p>Ja inderdaad, Ernestine, gij hebt gelijk: <hi rend="i">je ne suis pas dans mon assiette ordinaire</hi>. Wat er met mij gebeurd is,
<pb n="165"/>of ik op dien mijn Heer Drenkelaer verliefd ben, ik kan het u niet zeggen; ik weet het waarachtig zelve niet.</p>
<p>Zie, je zult mij uitlachen; maar die Drenkelaers zijn stellig geen lieden als andere lieden, en er heeft hun vanouds iets fantastisch aangekleefd. Loopt deze niet nog met een tooverflakon, die een van zijn voorouders van een Marokkaansche Jodin gekregen heeft en die allerlei wonderkrachten bezeten heeft, en misschien nog bezit? Hij vertelt daar een allervreemdste historie van, die ik u bij gelegenheid wel mededeelen zal; maar, hoe onwaarschijnlijk die ook was, geene van onze jonge Juffrouwen, die, nadat zij die historie gehoord had, dien flakon meer dorst aanraken: - ik wel; want ik was niet bang, althans niet op gelijke wijze als zij; maar innerlijk gevoelde ik een huivering, een rilling door mijn aderen, die mij sterker aandeed, dan die voorbijgaande angst het ongetwijfeld de overige Dames deed, en stellig van langer duur was.</p>
<p>Maar wat wellicht de hoofdoorzaak is van de vreemde stemming, waarin ik mij bevinde, is een zonderlinge droom, dien ik voor vier of vijfd'half jaar gehad heb en geheel vergeten had, en die mij op eens weêr helder en klaar voor den geest is gekomen. Ik meen, dat het in de nacht was voor mijn zeven- of achttienden verjaardag. Ik droomde dan, dat ik mij in een zeer bevalligen hof bevond, waarin allerlei vreemde bloemen en heesters bloeiden. Daar stond ik plotslings voor een wonderbaar schoonen boom, met donkergroene bladeren, en groote welriekende bloemen, ongeveer niet ongelijk aan die van de vlierbloem. Zijn twijgen ruischten op en neêr en 't was of zij mij toewenkten te komen uitrusten in zijn schaduw. Een onzichtbare macht, waaraan ik geen weêrstand bieden kon, overweldigde mij, en ik zonk onder den boom op het moschtapijt neêr. Op eens zuisden mij zonderlinge klaagtoonen in 't oor, die trillende door de lucht klonken, en wier geluid de boom-<pb n="166"/>takken aanroerde en er dezelfde uitwerking op schenen te hebben als de adem van den zefyr, zoodat zij zich met een angstig gerucht heen en weder bewogen. Een onbeschrijflijk smartgevoel beving mij, en ik voelde in mijn borst een diep medelijden oprijzen, zonder te weten waarom of met wien? Op eens drong een brandende straal mij in 't hart, en spleet het als 't ware vaneen. Ik meende een gil te geven; doch zulk een angst beklemde mij de borst, dat het mij onmogelijk was, iets meer te slaken dan een benaauwde zucht. Die straal nu, die mij door 't hart boorde, was de blik van een paar oogen, die mij uit het donkere loof aanstaarden. Het waren menschenoogen; maar zij zaten in den gekamden kop van een monsterachtigen, gevleugelden basiliskus. Al dichter en dichter stak de vogel zijn goudgeschubden hals naar mij uit, en al nader en nader zag ik die oogen op mij gevestigd; terwijl ook zijn klaauw zich verhief, een klaauw, met glinsterende zilveren nagels voorzien, die zich tot boven mijn
hoofd uitstrekte en daar kringen omheen beschreef, kringen, die al naauwer en naauwer werden en mij met vurige draden omsponnen, zoodat ik ten laatste een net om mij heen getrokken voelde, waarin ik mij niet roeren of bewegen kon. Daarbij was het, als of de doordringende blik dier ontzettende oogen mijn geheele wezen aangreep en beheerschte: mijn leven scheen alleen maar te hangen aan den dunnen draad der gedachte: en die gedachte was: martelende stervensangst. Toen boog de boom zijn bloemkelken over mij neder en uit eene daarvan klonk mij een lieflijke stem te gemoet, die mij toefluisterde: ‘vrees niet meer, Bettemie! vrees niet: ik zal u redden.’</p>
<p>Hierbij bleef het, en ik ontwaakte: - en nu - lach mij uit of beklaag mij, net zoo als gij wilt; - maar diezelfde snijdende pijn, die ik in dien droom gevoelde, die gevoelde ik ook op den dag, toen ik voor 't eerst den
<pb n="167"/>Heer Drenkelaer ontmoette en hij mij op een hem eigene wijze aankeek. 't Was zeker toevallig: hij kan niet helpen, dat zijn oogen nu en dan iets 'hebben van die van een monster, waar ik, jaren geleden, en toen ik hem niet kende, van heb gedroomd: - en ik moet zeggen, dat het dan ook maar bij zeer zeldzame gelegenheden is, dat hij mij zoo aankijkt, en...maar waarom zit er op zijn flakon juist een basiliskus? Gij zult mij toestemmen, dat hier al een zeer vreemde samenloop van omstandigheden zich voordoet.</p>
<p>Maar nu eindig ik voorgoed; waarlijk mijn brief is reeds al te dik en hoe gij het geduld zult hebben hem te lezen, weet ik niet. Ik durf hem niet met de post verzenden; want hij is 't port niet waard: zal er dus maar een turf aanbinden, zoo die hier te vinden zijn, of anders een steen, en hem u per diligence zenden. <hi rend="i">Adieu chérie</hi>.</p></div></div>
<div type="chapter">
<pb n="168"/>
<head rend="h2">Achtste boek.</head>
<head rend="h3">Eerste hoofdstuk.</head>
<head rend="h4"><hi rend="i">Toenemende verwarring in hoofden en harten</hi>.</head>
<p>De wrevel, dien Bettemie gevoeld had, toen zij te Hardestein ten doel had gestrekt aan de nieuwsgierige blikken der in- en opgezetenen, ware nog vrij wat sterker geweest, indien zij de gesprekken had kunnen hooren, te dier gelegenheid en in de daarop volgende dagen gevoerd. Dat zij, zonder bediende achter zich, het <hi rend="i">chaisje</hi> gemend had, zou vroeger aan niemand stof tot bevreemding gegeven hebben; maar na de loopende praatjes, door den laster uitgestrooid, werd zulks door velen beschouwd als een daad van verregaande excentriciteit, nog meer afkeurenswaard door het voornemen, haar, 't zij door Le Mat, 't zij door Verdrongen (wij laten dit in 't midden), liefderijk toegedicht, om met Nicolette naar Doornwijck te rijden, en den armen Manus te noodzaken, zoo beladen als hij was, op zijn voeten huiswaarts te keeren. Had zij aan haar jeugdigen redder de hand gegeven, straks was er verteld geworden, dat zij hem om den hals was gevlogen: ja 't ontbrak niet aan geüite vermoedens, dat het stuiten van het paard door dien galanten ridder, dien niemand kende, die zoo juist van pas uit de lucht was komen vallen en op even geheimzinnige
<pb n="169"/>wijze - N.B. met de <hi rend="i">diligence</hi> - weêr verdwenen was, wel niet anders zijn zou dan doorgestoken werk. Even als het vuile slijk, dat op den bodem van een helderen waterplas ligt, wanneer het geroerd wordt, langzamerhand naar boven stijgt, tot het ook de oppervlakte bezoedelt, zoo waren ook de ellendige wawelpraatjes aangaande Bettemie, ofschoon in den aanvang alleen rondgevent onder de Hardesteinsche leêgloopers en babbelkousen van minder allooi, langzamerhand ook overgebracht bij de hooge aristokratie van de plaats en van den omtrek, en hadden ook daar de hoofden in verwarring gebracht. Wel was in den kring, waar Bettemie meer bijzonder bekend was, niet iedereen zwak genoeg om geloof te slaan aan al de dwaasheden die in omloop gebracht waren; maar toch konnen zelfs daar de meesten de gedachte niet van zich afweren, dat er toch wel eenige grond moest bestaan voor de verspreide geruchten, en men had vrij algemeen voorgenomen, eenige meerdere aandacht dan vroeger aan de gedragingen en gezegden der Freule te schenken en zoo, door eigen opmerking, te beöordeelen wat er van de zaak was: een besluit, in schijn heel loffelijk; doch dat reeds op zich zelf een zekere mate van wantrouwen in zich sloot jegens haar, die het gold, en bovendien moeilijk anders dan tot haar nadeel kon uitvallen: immers het was bijna zeker, dat voortaan ook de onschuldigste handeling, door haar begaan, de eenvoudigste woorden, door haar gesproken, op de weegschaal gewogen, ontleed, gekommentariëerd zouden worden en aan een rechtspraak onderworpen, waarbij het vooroordeel het vonnis wijzen zou.</p>
<p>Men heeft uit den laatsten brief van Bettemie kunnen zien, dat ook zelfs Mevrouw Van Doertoghe, die toch haar nicht, sedert die geboren was, kende, en verondersteld kon worden, beter dan iemand te kunnen weten, hoe het met het hoofd van het jonge meisje gesteld was, des-niet-te-min
<pb n="170"/>bewezen had, in de ongerijmde vermoedens van zoovelen te deelen. Dit mocht oppervlakkig vreemd schijnen; doch dat vreemde was licht te verklaren voor wie de Douairière kende. Hoe kloek van hoofd ook, hoe helder van doorzicht en vastberaden in de meeste opzichten, had zij echter, als meer vrouwen - en mans ook, mag men er bijvoegen - die in weelde zijn opgebracht, het zwak, wat heel veel om haar gezondheid en die van anderen te denken. Van kindsbeen af was zij gewend geweest, dat, bij het minste dat haar haperde of scheen te haperen, de geheele fakulteit te pas kwam, en zoo was zij opgevoed in de meening, dat ook het onbeduidendste kwaaltje medicinalen bijstand vorderde. En niet alleen achtte zij, op rijperen leeftijd gekomen, zulks aan haar gezondheid, maar ook aan haar stand verschuldigd te zijn. Immers, was er iemand van het Vorstelijk Huis ongesteld, dan werd zulks terstond in al de dagbladen vermeld, ja in de meeste gevallen kwamen er <hi rend="i">bulletins</hi> van uit: en zij achtte zich zelve niet heel veel minder dan een Vorstin: - haar grootvaders van vaders en moeders zijde hadden toch tot de Regeerders van den lande behoord, en onder anderen als Gedeputeerden te velde bij hun beraadslagingen in leunstoelen gezeten, terwijl een Prins, als Joan Maurits en andere vorstelijke personaadjen, op een vouwstoel zat: zij vond, dat het een gewichtig persoon als haar alzoo paste, den geneesheer niet enkel uit noodzaak te ontbieden om haar te genezen van bestaande kwalen, maar ook om haar te behoeden voor kwalen, die komen mochten. En niet alleen voor zich zelve, maar ook voor al wie tot haar huisgezin behoorde, was zij op geneeskundige adviezen gesteld, ten gevolge van welk een en ander het bij haar een vaste gewoonte was geworden, dat doctor, chirurgijn en apothecar alle dagen ten harent kwamen vernemen of iemand aan hun ministerie behoefte had. Zoo waren er te Amsterdam drie personen van 't vak, die
<pb n="171"/>jaarlijks een goede rekening bij haar inleverden. Te Hardestein moest zij zich vergenoegen met de bezoeken van Le Mat, die de drie zoo even genoemde hoedanigheden in zijn persoon vereenigde, en wien haar tijdelijk verblijf op Doornwijck dan ook bijna evenveel voordeel opleverde als zijn geheele overige praktijk. Gelukkig, dat Mevrouw Van Doertoghe van nature een sterk, of liever een taai gestel had gekregen, en dat de middelen, die men haar voorschreef, over 't geheel zeer onschuldig waren; anders had men zich met recht kunnen verwonderen, dat zij, trots al het medicineeren dat zij deed, zoo kras en gezond bleef.</p>
<p>Mevrouw Van Doertoghe stelde ontzaglijk veel vertrouwen in Le Mat: - of 't welgeplaatst was, vermeten wij ons niet te beslissen, en een beäntwoording dezer vraag mag ook onnoodig schijnen aan de zoodanigen, die beweren, dat vertrouwen in den arts het hoofdbestanddeel uitmaakt aller artsenijen. Genoeg, de Douairière had vertrouwen in Le Mat, bij wien, volgens haar oordeel, praktijk en menschenkennis het gemis aan theorie en wetenschappelijke opleiding vergoedden, en, ter wille van hetgeen zij zoo goed was zijn bekwaamheid en doorzicht te noemen, ergerde zij zich niet aan zijn min gepolijste vormen en duldde zij zijn verveelende redeneeringen. En nu was het, als de lezer wellicht reeds vermoed zal hebben, niemand anders dan Le Mat, die haar bezorgdheid omtrent den gezondheidstoestand van Bettemie had opgewekt. Reeds voorlang had het hem, als wij reeds met een woord gezegd hebben, sterk gehinderd, dat Freule Bettemie zijn hulp nimmer inriep, ja zelfs, in 't laatste jaar of wat, altijd onzichtbaar voor hem bleef: hij was er verre van af, de ware oorzaak hiervan te gissen en, na hetgeen hij van Drenkelaer gehoord had, was het vermoeden bij hem opgerezen, dat zij, zoo als dat met krankhoofdigen meer het geval pleegt te wezen, schuw was voor den arts en diens doordringenden blik. Hij moest daar
<pb n="172"/>nu meer van weten, en zich zulk een belangrijke patiënt, noch de mogelijke eer van aan haar zijn wondere bekwaamheid te toonen, niet laten ontgaan, en, bij de eerste gelegenheid de beste, was hij Mevrouw Van Doertoghe gaan polsen. Niet zonder slim beleid was hij daarbij te werk gegaan: hij was begonnen, zich naar den welstand der Freule te informeeren, en zulks eerst schijnbaar slechts, als in 't voorbijgaan, maar toch bij herhaling, en op een toon, die de Douairière eerst verwonderde en vervolgens ongerust maakte, vooral toen hij er bijvoegde, dat hij de Freule voor eenige dagen in 't dorp had ontmoet, en gevonden, dat zij ‘zoo iets vreemds in haar oogen’ had. Op de bezorgde vraag, wat hij daarmeê bedoelde, en of hij werkelijk dacht, dat haar iets schortte, had hij geäntwoord met een zeer voorzichtige wedervraag, namelijk, of er in de familie der Freule, van moederszijde misschien - van de Doertoghes wist hij dat wel beter - ook voorbeelden geweest waren van <hi rend="i">operatio</hi> (hij meende <hi rend="i">aberratio</hi>) <hi rend="i">mentis</hi>, anders gezegd ‘afdwaling van 't verstand,’ om niet te zeggen ‘krankzinnigheid.’ - Mevr. Van Doertoghe had zich, in 't eerst, niet weinig geërgerd over de onderstelling, maar toch, bij eenig nadenken, zich herinnerd, dat de beroemde Koenraad van Beuningen, die in 't laatst van zijn leven blijken gegeven had, dat hij niet wel bij 't hoofd was, een overoudoom van de moeder der Freule geweest was.</p>
<p>- ‘Daar hebben wij 't al,’ had Le Mat gezegd: ‘dan is de zaak verklaarbaar.’</p>
<p>Die uitroep had Mw. Van Doertoghe niet weinig ontsteld; intusschen, te midden harer ontsteltenis niet uit het oog verliezende, dat het vermoeden van Le Mat nog geen bepaalde zekerheid aanbood, zoolang het nog maar alleen steunde op een opmerking, door hem gemaakt ter gelegenheid van een vluchtig samentreffen, bij 't welk hij Bettemie niet zoo heel naauwkeurig had kunnen opnemen, had zij
<pb n="173"/>willen weten, of er bij hem nog eenige andere aanleiding tot dat vermoeden bestond.</p>
<p>In strikte eerlijkheid zou Le Mat op die vraag niet toestemmend hebben kunnen antwoorden; ja zelfs moeten erkennen, dat gezegd vermoeden op geen grond ter wereld steunde, dan alleen op eenige twijfelachtige woorden van den Marlheimschen Substituut-Griffier; doch nu hij zelf eenmaal verkozen had, niet te twijfelen aan het feit, dat er bij de Freule ‘een van de vijf aan 't wandelen was,’ achtte hij 't om zoo te zeggen een plicht, te zorgen, dat een ander er evenmin aan twijfelde: en zoo had hij aan de Douairière geäntwoord, dat hij liefst vooralsnog geen bepaalde feiten wenschte aan te voeren, omdat hij dienaangaande niets met stellige zekerheid wist, maar dat hem zonderlinge geruchten omtrent de Freule, zoo uit Amsterdam als van elders, waren overgewaaid, die, in verband met zijn eigen opmerkingen betreffende haar uitzien, hem toeschenen, niet geheel verwaarloosd te mogen worden en althans eenig onderzoek rechtvaardigden, ten einde hij in staat zou kunnen zijn, indien de vermoedens niet bewaarheid werden, opentlijk, en met het gezag, dat zijn betrekking hem gaf, alle praatjes te dien aanzien tegen te spreken.</p>
<p>De gedachte alleen, dat eene Van Doertoghe aan zoodanige praatjes tot stof kon strekken in de winkels en kroegen te Hardestein, was te grievend, te vernederend zelfs voor een vrouw als de Douairière, dan dat zij niet terstond de noodzakelijkheid zou hebben toegegeven om te ontdekken wat er van de zaak was. Toch kon zij niet begrijpen, hoe, indien het werkelijk met Bettemie niet was zoo als 't behoorde, zij daar nooit iets van gemerkt zou hebben, en zij had aan Le Mat niet ontveinsd, hoe vreemd haar dit voorkwam, waarop hij terstond een schat van voorbeelden had aangehaald, die bewijzen moesten, dat gekken, over 't geheel nog beter dan verstandige lieden, het talent bezitten
<pb n="174"/>om, wanneer zij willen, te verbergen wat bij hen omgaat, en dikwijls alleen bij zeer zeldzame gelegenheden, en dan zeer onverwachts, voor den dag komen met hetgeen er bij hen schuilt.</p>
<p>Mw. Van Doertoghe had hier wel niets tegen kunnen inbrengen; doch zij was nu weêr op een punt teruggekomen, dat zij zelve vroeger had aangeroerd, en had den twijfel geöpperd, of er wel eenige gevolgtrekking was af te leiden uit de krankhoofdigheid van Van Beuningen, daar men toch een kwaal wel van een vader of voorouder, maar niet van een oom beërven kon.</p>
<p>Ook hieromtrent was Le Mat er in geslaagd, haar van hetgeen hij een dwaling noemde te doen terugkomen. Immers was het, naar zijne meening, zeer waarschijnlijk, dat én Van Beuningen, én andere leden van zijn familie, dus nu ook de Freule, die kwaal konnen hebben ontleend van een gemeenschappelijken stamvader; terwijl het voor 't overige bewezen was, dat dergelijke ongesteldheden zich in een familie <hi rend="i">sporagiesch</hi>, en in zeer ongelijke tijdvakken vertoonden.</p>
<p>Het was ten gevolge van dit onderhoud geweest, dat het konsult had plaats gehad, in den brief van Bettemie aan haar vriendin beschreven. Hetgeen aan Mw. Van Doertoghe dienaangaande was bericht, had haar wel geen stellig bewijs geleverd, dat er iets aan haar nichtje schortte, doch evenmin haar bezorgdheid weggenomen, en deze was niet weinig vermeerderd geworden door hetgeen, terstond daarna, op dat noodlottige ritje naar Hardestein, had plaats gevonden.</p>
<p>Het sprak van zelf, dat, op den dag na het voorgevallene, Le Mat zijn bezoek op Doornwijck hervatte, waarbij nu, naar zijn meening, de omstandigheid, dat hij toch vragen moest, of de Freule geen hinder had gehad van den schrik, hem een natuurlijke en ongezochte aanleiding geven
<pb n="175"/>zou om haar te spreken te krijgen. Toen hij, in zijn fargon, de laan kwam oprijden, zag Mevr. Van Doertoghe, die met Pietje Pancras voor 't raam zat kousen te rekken, tot haar niet geringe verwondering, dat hij niet alleen was, maar een vrouw naast zich had, die, toen zij er na hem uitstapte, niemand anders bleek te zijn dan Juffrouw Katharina Tronck.</p>
<p>- ‘Doe ik geen belet, Mevrouw?’ vroeg deze, toen zij, Le Mat gevolgd zijnde, die, zonder te schellen of zich te laten aanmelden, de voordeur en die der zijkamer had geöpend en binnengeloopen was, op de mat in de gang was blijven staan. Immers, zoo haar geleider van zijn voorrecht als geneesheer gebruik had gemaakt, het was in volslagen strijd met de etikette, die op Doornwijck heerschte, dat iemand, wie 't ook wezen mocht, zich voor de oogen van de Douairière vertoonde, zonder vooraf te zijn aangediend.</p>
<p>- ‘Wel volstrekt niet, Juffrouw Katoo!’ antwoordde de Douairière, terwijl zij met een genadige buiging van 't bovenlijf de nu binnentredende verwelkomde en toen Le Mat, op meer gemeenzame wijze, met een hoofdknik groette. - ‘Je brengt zeker een boodschap van Mevrouw van Hardestein?’</p>
<p>- ‘Zoo is 't, Mevrouw,’ antwoordde Katoo, plaats nemende op den stoel, dien Pietje Pancras zich gehaast had bij te schuiven: ‘Mevrouw van Hardestein had gehoord van het ongeval, dat gisteren aan Freule Bettemie is overkomen, en was juist van plan, den koetsier hierheen te sturen, om te hooren, of de Freule er geen ongemak van had ondervonden, toen onze vriend Le Mat bij ons kwam, en wij van hem hoorden, dat hij voornemens was onmiddellijk naar u toe te rijden, en toen werd er, eerst zoo half <hi rend="i">en badinage</hi>, later in ernst, over gesproken, dat ik van die gelegenheid gebruik zou maken om in plaats van den koetsier te gaan; want Mevrouw begreep, dat ik beter
<pb n="176"/>omtrent alle bijzonderheden informatie krijgen zou, en zoo is het gebeurd, dat ik hier ben.’</p>
<p>- ‘'t Is zeer vriendelijk van Mevrouw van Hardestein,’ zeide de vrouw des huizes; ‘en wie is er ongesteld ten uwent, voor wien de hulp van Le Mat moest worden ingeroepen?’ - Mw. Van Doertoghe wist, dat <hi rend="i">madame mère</hi> niet alleen een gezondheid had van ijzer en staal, maar bovendien zelden kon gelooven of eigentlijk niet recht kon verdragen, dat haar huisgenooten ongesteld waren, en daarom slechts noode een dokter in huis haalde.</p>
<p>- ‘Bijou toonde gisteren weinig eetlust,’ antwoordde Katoo, met een, schijnbaar verlegen, inderdaad wel wat ondeugenden lach.</p>
<p>- ‘Waarlijk?’ vroeg de Douairière.</p>
<p>- ‘Och! dat lieve diertje,’ riep Pietje Pancras, die machtig veel van honden hield, en er dol gaarne een op nagehouden zou hebben, indien alle viervoetig en gevleugeld gedierte geen kontrabande ten huize van haar nicht geweest ware: ‘en wat scheelt hem eigentlijk?’</p>
<p>- ‘Voorname lui's ziekte,’ antwoordde Le Mat: ‘het beest had zijn maag overladen, en sinds het wat op diëet gehouden wordt zal het gaauw wel weêr klaarkomen.’</p>
<p>- ‘Ik behoef niet te vragen, hoe Mevrouw vaart,’ hernam Katoo: ‘Mevrouw ziet er altijd even wakker en jeugdig uit.’</p>
<p>- ‘Hm! dat mocht toch wel beter zijn,’ antwoordde de Douairière: ‘ik ben weêr zoo stijf in de lendenen.’</p>
<p>- ‘Wie zou dat kunnen gelooven, Mevrouw?’ hernam Katoo, ‘die u dus aan den arbeid ziet. En vermoeit u dat kousen-rekken niet?’</p>
<p>- ‘Ja, wel een beetje,’ zeide Mevrouw: ‘maar 't moet toch gedaan worden. De wasch dient wel aan kant.’</p>
<p>- ‘Ongetwijfeld Mevrouw!’ hernam Katoo: ‘maar dat Mevrouw zich op haar jaren nog getroost, dat zelve te doen...’</p>
<pb n="177"/>
<p>- ‘Ja, dat heb ik al honderd malen gezeid,’ viel hier Le Mat in, ‘dat Mevrouw wat meer rust moest nemen, en zulk werk aan anderen overlaten. - Waar zijn de linnenmeiden en de stijfsters voor, als de Dames zulk werk zelve verkiezen te doen?’</p>
<p>- ‘De linnenmeid en de stijfster hebben nog genoeg haar handen vol,’ merkte de Douairière aan: ‘en ik heb gaarne, dat de boêl wat spoedig aan kant komt. Bovendien, wat het kousen-rekken betreft, dat vertrouw ik niemand zoo goed als mij zelve, en ik heb als kind reeds mijn moeder en mijn tantes altijd dat werk zelve zien doen. 't Is waar, de meeste dames denken er tegenwoordig anders over, en beschouwen zoo iets als beneden zich: en men vindt mij misschien wat ouwerwetsch; maar ik ben nu eenmaal zoo en ik verlang op mijn leeftijd niet te veranderen. Men moet ook zien, hoe 't tegenwoordig in die huizen gaat, waar men alles aan de dienstboden overlaat - en niet zelf het voorbeeld geeft.’</p>
<p>- ‘Ja, te dien opzichte heeft Mevrouw ook wel gelijk,’ merkte Katoo aan, ‘en zij beschaamt al de andere dames: Mevrouw mag zich ouwerwetsch noemen; maar het zou gelukkig zijn, als er nog velen waren, die een voorbeeld aan haar wilden nemen en zich wat meer bemoeien met hetgeen in huis omgaat. Mevrouw is er nog eene van den ouden stempel; en daarmeê is ons land groot geworden. - Maar nu, Mevrouw, hoe is het met de Freule?’</p>
<p>- ‘Ja, hoe is het met de Freule?’ vroeg Le Mat, met een bedenkelijk gezicht.</p>
<p>- ‘O! zij zegt, dat zij volkomen wel is, en dat haar niets mankeert,’ antwoordde de Douairière, met een gezicht, zoo zuur, als of zij het onaangenaamste bericht mogelijk mededeelde: ‘maar ik wenschte toch wel, dat Le Mat eens met haar sprak.’</p>
<p>- ‘Wil ik haar gaan roepen, Mevrouw?’ vroeg Pietje.</p>
<pb n="178"/>
<p>- ‘Of mag ik het gaan doen?’ vroeg Katoo: ‘och ja, als 't u belieft, Mevrouw? Ik weet den weg toch best naar haar kamer.’</p>
<p>- ‘Als je de moeite nemen wilt, o ja!’ antwoordde Mevrouw, die nu wel gaarne eenige oogenblikken met Le Mat, buiten de tegenwoordigheid der bezoekster, spreken wilde: ‘en weetje wat, Juffrouw Katoo, als je niet gehaast bent, blijf dan maar een poosje met haar praten, en kom mij later eens vertellen hoe je haar vindt. 't Is misschien beter, dat zij niet beneden komt; Le Mat zal wel naar boven gaan, en je daar aflossen.’</p>
<p>Dit alles was koren op den molen van Katoo, die, om redenen, haar bekend, zich op Hardestein zoo bereidwillig verklaard had, de kommissie op Doornwijck op zich te nemen, en wie het nu bijzonder meêviel, dat zij zelfs in de gelegenheid gesteld werd, zich met de Freule alleen te onderhouden. Gretig maakte zij dus gebruik van de verleende vergunning en snelde de trap op, naar de kamer der Jonkvrouw.</p>
<p>Indien Bettemie al niet leed aan de kwaal, welke haar dwaaslijk was toegedicht, toch kon zij, na al het voorgevallene, niet gezegd worden, volkomen op haar streek te zijn. Het gebeurde met het rijtuig en het daarbij voorgevallene, de ontmoeting met den onbekende en zijn moeder, het raadselachtige, dat zich aan haar pozitie verbond, dat alles had haar, die bovendien reeds in overspannen toestand verkeerde, geschokt, en zij had een onrustige nacht gehad, waarbij zij door benaauwde droomen gekweld, en dikwijls met een schrik wakker was geworden. Wel had zij zich tegen-over haar tante goed gehouden, en aan 't ontbijt zelfs geschertst en gepraat als naar gewoonte; doch zij was met dat al blijde, toen zij weêr aan die Argusoogen ontweken en eenzaam op haar kamer was, waar zij zich voor niemand behoefde in te houden. Zij had, sedert zij er geko-<pb n="179"/>men was, den meesten tijd in overpeinzing doorgebracht en vruchteloos gepoogd, iets bij de hand te nemen. Zij was, toen Katoo aanklopte, voor het open raam gezeten en, wat geheel tegen haar gewoonte was, zonder iets uit te voeren; terwijl haar oogen vrij onbestemd over de fraaie wandeldreven van Doornwijck dwaalden. Het tikken op de deur deed haar opspringen, en terwijl zij ‘binnen!’ riep, nam zij haastig eenig borduurwerk, dat op tafel lag, op, en poogde zich te houden als of zij ijverig aan den arbeid was.</p>
<p>- ‘Is het geöorloofd, Freule!’ vroeg bij 't binnentreden Katoo, aan wie die haastige beweging van Bettemie niet ontsnapte.</p>
<p>- ‘Heden! Juffrouw Katoo! wel dat is een verrassing!’ riep Bettemie: ‘zeker, wie ik gedroomd had, dat aan de deur tikte, u zou ik nooit geraden hebben. - Ik hoop toch, dat uw vroegtijdig bezoek niets kwaads brengt. - Maar ga toch zitten.’</p>
<p>- ‘In-tegendeel,’ zeî Katoo: ‘en ik hoop vooral iets goeds hier vandaan te brengen, namelijk de tijding, dat de schrik van gisteren bij u geen kwade gevolgen heeft gehad.’</p>
<p>- ‘Och! ik val zoo schrikachtig niet,’ zeî Bettemie: ‘alleen hindert het mij, dat er zooveel drukte over gemaakt is,...maar,’ haastte zij zich te zeggen, als begeerig van het onderwerp af te stappen, mag ik u de vraag doen, die Badeloch aan haar man doet:</p>
<lg type="poem">
<l>Hoe zijt gij hier gekomen?’</l></lg>
<p>- ‘Dat zouje ook niet licht raden,’ antwoordde Katoo: ‘met Le Mat. 't Is goed, dat hij getrouwd is, niet waar? anders zou men er nog van praten, dat ik zoo met hem in den fargon reed.’</p>
<p>- ‘Zoo! is Le Mat hier?’ vroeg Bettemie, op een toon,
<pb n="180"/>die zooveel zeggen wilde als: ‘ik woû dat hij in 't Peperland zat.’</p>
<p>- ‘Och ja, en ik kondig u zijn <hi rend="i">visite</hi> aan, als hij bij uw Tante heeft uitgepraat.’</p>
<p>- ‘Maar ik heb niet verlangd hem te spreken,’ zeî Bettemie, wrevelig: ‘Ik heb geen Dokter noodig. Ik ben heel wel.’</p>
<p>- ‘Waarlijk?’ vroeg Katoo op een toon van deelneming: ‘mij dunkt toch, 't zou voor alle zekerheid niet kwaad zijn, zoo je eenige voorzorgen naamt...ik vind wel, dat je er wat vermoeid uitziet.’</p>
<p>- ‘Och wat!’ zeî Bettemie: ‘ik ben, wat mij betreft, heel wel...maar hebje ook iets van Nicolette gehoord?’</p>
<p>- ‘Ja,’ antwoordde Katoo, een zeer koelen toon aannemende: ‘die is volkomen welvarende.’</p>
<p>- ‘Hebje haar gezien?’</p>
<p>- ‘Neen,’ zeî Katoo: ‘maar van morgen op 't ontbijt hadden wij al tijding van haar.’ En wederom lag er in de wijze, waarop zij deze op zich zelve zoo eenvoudige woorden uitsprak, een zeker iets, als of het onderwerp haar onaangenaam was.</p>
<p>- ‘Is er iemand van de pastorie bij u geweest?’ vroeg Bettemie.</p>
<p>- ‘Er was al iemand, voor dag en dauw geloof ik, naar de pastorie gezonden,’ antwoordde Katoo: ‘er was ten minste gisteren-avond al order gegeven, dat men er heen zou gaan.’</p>
<p>- ‘Nu, dat was natuurlijk, dat men verlangde te weten, hoe zij 't maakte.’</p>
<p>- ‘Heel natuurlijk, dat <hi rend="i">men</hi> dit verlangde,’ herhaalde Katoo, als voor zich zelve.</p>
<p>- ‘Ei waarlijk?’ zeî Bettemie, met een glimlach, die bewees, dat zij de bedoeling vatte, doch die Katoo niet weinig verwonderde.</p>
<pb n="181"/>
<p>- ‘Ei!’ dacht deze bij haar zelve: ‘neemt zij het zóó op? Was Maurits haar wezentlijk onverschillig, nu, dan kan ik met een te ruimer geweten voor de belangen van Lukas ijveren. - En dan maar geen tijd verzuimd; de gelegenheid kon nooit schooner zijn.’</p>
<p>- ‘Ik verzeker u,’ vervolgde zij tegen de Freule, ‘dat onze Heeren gisteren mooi geägiteerd waren over het voorgevallene. De Jonker hield niet op met allerlei akelige tafereelen op te hangen van wat er had <hi rend="i">kunnen</hi> gebeuren, als uw paard niet gestuit was geweest, en riep maar voortdurend over de onvoorzichtigheid, om dus zonder palfrenier te rijden...’</p>
<p>- ‘Zoo! - dus ik kreeg nog knorren toe,’ viel Bettemie in.</p>
<p>- ‘Ja, en de Heer Drenkelaer...’</p>
<p>- ‘Och! heeft die ook al op mij geknord?’</p>
<p>- ‘Dat geloof ik niet, dat hij licht doen zou,’ antwoordde Katoo met een veelbeteekenenden blik: ‘hij begreep, dat het uw schuld niet kon zijn, als er een leisel knapte. Maar wat hij herhaaldelijk uitriep, was, dat hij dien onbekenden wandelaar zoo benijdde, die u zoo van pas te hulp kwam.’</p>
<p>- ‘Nu, dat wil ik wel gelooven,’ zeî Bettemie, een weinig kleurende: ‘die onbekende redder had gansch geen kwaad voorkomen.’</p>
<p>- ‘De zoon van een naaister uit een achterbuurt!’ zeî Katoo, den neus optrekkende: - ‘althans dat heeft Nicolette aan Juffrouw Leentje verteld; - neen! noch zijn voorkomen noch zijn persoonlijkheid scheen den Heer Drenkelaer tot een voorwerp van nijd te verstrekken, maar wel het geluk, u uit zulk een gevaar te hebben gered.’</p>
<p>- ‘Hij zal toch,’ zeî Bettemie, het onderwerp als scherts willende behandelen, ‘zich, hoop ik, niet verbeelden, dat die wonderbare redding van twee hollende jonge Juffrouwen in
<pb n="182"/>de courant moet komen, en het betreuren, dat hem het voorrecht niet te beurt valt, daarin met naam en toenaam voor te komen als de onverschrokken held, die met lijfsgevaar het paard tot staan heeft gebracht. - Ik weet niet, of het Nut daar wel medaljes voor geeft, even als voor 't uit het water halen van drenkelingen.’</p>
<p>- ‘Ja, scherts er maar meê,’ hernam Katoo: ‘ik beklaag waarachtig dien armen jongen.’</p>
<p>- ‘Waarmeê?’ vroeg Bettemie: ‘dat zijn jas niet bestoven is geraakt, als die van dien mijn Heer Hermans?’</p>
<p>- ‘Och foei, Freule! je begrijpt wel wat ik meen.’</p>
<p>- ‘Ik begrijp alleen, dat je meer omtrent de gevoelens van mijn Heer Drenkelaer weet dan ik; - maar nog volstrekt niet, waarom je hem zoo te beklagen vindt.’</p>
<p>- ‘Wel,’ hernam Katoo, die deze woorden van Bettemie nog al vrij bemoedigend vond: ‘ik geloof, dat hij dan erg op u verliefd is.’</p>
<p>- ‘Zoo!’ zeî Bettemie: ‘ja, liefde moet zeker een lastige kwaal zijn. Heeft hij Le Mat niet geraadpleegd om te weten hoe hij er van genezen zou?’</p>
<p>- ‘Ik twijfel of Le Mat de persoon is, die hem zou kunnen helpen,’ zeî Katoo, het hoofd schuddende.</p>
<p>- ‘Maar beste Juffrouw Katoo,’ hernam Bettemie: ‘je vertelt mij daar een onverwacht nieuws. Mag ik weten, of hij u verzocht heeft, mij in zijn naam een declaratie te doen?’</p>
<p>Die vraag op den man af was wel geschikt om Katoo van haar stuk te brengen. Zij begreep echter, uit den toon, waarop die gedaan was, en waar niets scherps of verwijtends lag, dat de Freule òf de zaak als scherts opvatten, òf werkelijk iets meer aangaande Drenkelaer wenschte te weten, en zij antwoordde dus met eenige vrijmoedigheid:</p>
<p>- ‘Mij, lieve Freule? hoe krijgje 't in je gedachte? Ja, hij zou <hi rend="i">mij</hi> tot zijn <hi rend="i">confidente</hi> nemen! mij, die nooit
<pb n="183"/>eenige andere woordenwisseling met hem heb, dan betreffende de kopjes koffie of thee, die ik hem schenk. Maar als men, gelijk ik, gewoon is, in 't gezelschap te zwijgen, toe te luisteren en toe te kijken, dan merkt men zoo 't een en ander nog al op.’</p>
<p>- ‘Heeft hij zich dan,’ vroeg Bettemie, ‘over mij uitgelaten op een wijze, waaruit viel op te maken, dat hij mij zoo bijzonder de eer van zijn onderscheiding waardig keurt?’</p>
<p>- ‘Zeker nooit bepaald,’ antwoordde Katoo: ‘maar als men zoo op iemands gezegden en handelingen let, en 't een aan 't ander knoopt, dan kan men nog wel eens tot gevolgtrekkingen komen, die...<hi rend="i">enfin</hi> ik ga in deze alleen af op mijn eigen overtuiging en dan moet ik erkennen, dat ik medelijden met hem heb.’</p>
<p>- ‘Hij moet dan in je bijzondere gratie zijn,’ merkte Bettemie aan; ‘want toen ik verleden jaar mijn Heer Sterrewinkel bedankt had, toonde je geheel geen medelijden met hem en schepte je zelfs vermaak er in, hem in een belachlijk daglicht te stellen.’</p>
<p>- ‘Nu! dat was ook geen man om op eenen dag met mijn Heer Drenkelaer te noemen,’ zeî Katoo.</p>
<p>- ‘Waarlijk, lieve Juffrouw,’ zeide Bettemie: ‘ik begin te gelooven, dat je zelve van hem <hi rend="i">gecharmeerd</hi> bent.’</p>
<p>- ‘Nu ja, dat ben ik ook,’ antwoordde de andere, lachende: ‘maar wat mij vooral belang in hem doet stellen, is, dat hij zich zoo wat in dezelfde pozitie bevindt, als ik, van namelijk in ongenade te zijn bij Mevrouw Fortuna, en dat hij daarom ook wel nooit zou durven wagen, zijn wenschen zoo hoog te verheffen.’</p>
<p>Bettemie haalde de schouders op en zweeg. Zonder Mejuffrouw Tronck bepaald te wantrouwen, achtte zij het echter niet noodig zich uit te laten, hpe zij doen zou, als Drenkelaer eens werkelijk het waagstuk, waarop gezinspeeld
<pb n="184"/>werd, beging. - Katoo van haar kant begon ook te vreezen, indien zij verder ging, bij Bettemie eenig vermoeden op te wekken van de verstandhouding, die tusschen haar en Drenkelaer bestond. Zij was - en dat kwam haar reeds zeer veel voor - twee dingen te weten gekomen, vooreerst, dat Bettemie er geen traan om laten zou, al vreê Maurits naar een andere dan haar: ten tweede, dat zij geen bepaald plan had om een aanzoek van Drenkelaer af te wijzen, in welk geval het toch doodeenvoudig zou zijn geweest, indien zij, hoorende spreken van diens verliefdheid, terstond de hoop had te kennen gegeven, dat daar geen questie van mocht zijn. - Zij sprong dus op een ander onderwerp over, en drukte haar wensch uit, dat de Freule toch volkomen weêr in orde zou wezen voor den grooten dag van de <hi rend="i">fancy-fair</hi>.</p>
<p>- ‘Wel dat hoop ik waarlijk ook,’ zeî Bettemie: ‘en 't is goed dat je er van spreekt; mijn teekening is juist af...en zou 't u nu te lastig wezen, indien ik u verzocht, u daarmeê te belasten?’</p>
<p>- ‘Wel! 't zal mij in-tegendeel zeer aangenaam zijn, zulk een welkome gift over te brengen,’ antwoordde Katoo: ‘mag ik die nu voor mijn moeite eens zien?’</p>
<p>De teekening werd voor den dag gehaald. Wat zij voorstelde was een eenvoudig gezicht op de heide, door Bettemie gedeeltelijk naar de natuur geschetst, gelijk zich die achter Doornwijck voordeed, voorts te huis met sepia opgeteekend, en uit haar verbeelding gestoffeerd met een enkelen denneboom, en een herder met zijn hond, welke voorwerpen donker uitkwamen tegen de heldere kimmen, achter welke blijkbaar de zon pas was ondergegaan. Er lag over dit eenvoudig tafereel een bekoorlijk waas van poëzie gespreid, en zelfs menig kunstenaar van beroep zou de bekwaamheid hebben benijd, waarmede zij, met geringe middelen en alleen door eenige lijnen en tinten, zulk een krachtig en spre-<pb n="185"/>kend effekt had weten te verkrijgen. Wij hebben uit Nicolettes brief reeds gezien, hoe deze er meê was ingenomen geweest, en Katoo, hoewel meer verstand hebbende van haakwerkjes dan van de schoone kunsten, was toch ook getroffen over het eenvoudige schoon der teekening, en gaf haar bewondering in menigen uitroep lucht.</p>
<p>- ‘En nu!’ zeî Bettemie: ‘zullen wij dat stuk weêr inpakken, dat het onbeschadigd overkomt.’</p>
<p>Juist maakte zij zich gereed, de teekening weder in het dubbele vloeipapier te bergen, dat er omheen had gezeten, toen de deur openging en Le Mat binnentrad.</p>
<p>- ‘Ik kom eens hooren, of de Freule al wat bekomen is van den schrik van gisteren,’ zeide hij.</p>
<p>- ‘En ik, Freule, zal mijn afscheid van u nemen,’ zeî Katoo: ‘en naar Mevrouw uw tante terugkeeren.’</p>
<p>- ‘En de teekening!’ riep Bettemie; ‘<hi rend="i">ne me laissez pas seule avec cet ennuyeux individu</hi>,’ fluisterde zij.</p>
<p>- ‘O zie eens, Le Mat!’ zeî Katoo: ‘wat een keurige teekening de Freule gemaakt heeft voor de <hi rend="i">fancy-fair</hi>.’</p>
<p>- ‘Te droes ja! dat's mooi,’ zeî Le Mat: ‘men kan direkt zien, dat het de hei verbeeldt hierachter. En dit moet vast een herder voorstellen. Maar waar heeft hij zijn schapen gelaten.’</p>
<p>- ‘Die zijn achter die hoogte gebleven,’ antwoordde Bettemie, met een spottend lachje: ‘of misschien staan zij aan deze zij, buiten de lijst van de teekening.’</p>
<p>- ‘Hm zoo!’ hernam Le Mat, zonder te gevoelen, dat zij den draak met hem stak: ‘maar 't is toch jammer, dat de Freule er de schapen ook niet op heeft gebracht.’</p>
<p>- ‘En een boerewagen had er ook wel bij mogen wezen, niet waar?’ vroeg Katoo, die toch genoeg kunstgevoel bezat om te beseffen, dat Bettemie met opzet zoo sober geweest was in 't aanbrengen van figuren.</p>
<p>- ‘Wel ja, dat had het nog wat opgevrolijkt,’ ant-<pb n="186"/>woordde Le Mat: ‘'t ziet er zoo somber en melankoliek uit. 't Is niet goed, Freule, dat je zulke treurige onderwerpen onder handen neemt.’</p>
<p>- ‘Vindje mij dan zoo treurig van natuur?’ vroeg Bettemie, terwijl zij het vloeipapier over de teekening dichtsloeg en een kartonnen omslag kreeg om die in te bergen.</p>
<p>- ‘Dat zeg ik juist niet,’ antwoordde Le Mat: ‘maar men moet zich, als men jong en rijk is als de Freule, alleen bezig houden met dingen, die den geest opvrolijken.’</p>
<p>- ‘En hoe gaat het nu?’ vervolgde hij, terwijl hij naar haar pols greep: - ‘hm! vrij <hi rend="i">ver</hi>agiteerd. - Zeker geen beste nacht gehad, niet waar? - Ja, dat kan ik denken.’</p>
<p>Bettemie, innerlijk boos, dat Le Mat het te dezen opzichte raadde, antwoordde op zijn gezegde alleen met dat zekere geluid, 't welk dient om onverschilligheid, verveeling, spot, minachting, wrevel en al wat daarmede verwant is, te kennen te geven, waarvoor in de geschreven taal bij ons geen woord bestaat, doch dat de Franschen uitdrukken met <hi rend="i">bah!</hi></p>
<p>- ‘Vooral rust en bedaardheid!’ ging Le Mat voort: ‘ik zal u een <hi rend="i">calmans</hi> geven.’ En meteen, zijn zakboekje en pennehouder voor den dag halende, schreef hij een recept op.</p>
<p>Nu was onze heelmeester gewoon, zijn recepten, als hij ze geschreven had, weder bij zich te steken, ten einde aan zijn apotheek, òf zelf, òf door het knaapje, dat hem in zijn fargon (deze reis op 't strapontijntje) vergezelde, ter gereedmaking te bezorgen; doch er moest vooraf iets gebeuren, dat hem in den loop zijner praktijk zelden of nooit was voorgekomen. Immers zoodra was hij niet ten einde met zijn geschrijf, of, met de woorden: ‘mag ik eens zien wat je mij denkt te geven?’ nam hem Bettemie het recept uit de hand, en doorliep het.</p>
<p>- ‘Dat magje klaarmaken,’ zeî zij, het hem na de lezing teruggevende; ‘doch ik denk het niet te nemen.’</p>
<pb n="187"/>
<p>- ‘Hoe! wat!’ riep Le Mat, verbaasd; ‘en waarom niet?’</p>
<p>- ‘Omdat ik,’ antwoordde Bettemie: ‘het voornemen niet heb, mij, als wijlen koning Mithridates, aan vergiften te wennen.’</p>
<p>- ‘Vergiften!’ herhaalde Le Mat: ‘maar ik geef u geen vergiften.’</p>
<p>- ‘Niet? - En de morfine dan?’</p>
<p>- ‘Heeft de Freule dat kunnen lezen!’ riep Le Mat op een toon, waarin spijt en verbazing gemengd waren: ‘maar dat is een onschuldig middeltje, om iemand te kalmeeren.’</p>
<p>- ‘Zoo onschuldig,’ hernam Bettemie, dat men, met de dosis, die je mij voorschrijft, maar een weinig te vermeerderen, een gezond mensch naar de eeuwigheid zou helpen.’</p>
<p>Le Mat schudde het hoofd: ‘ik geef u niet meer,’ zeide hij, ‘dan dienende is, om u een rustigen slaap te bezorgen.’</p>
<p>- ‘En ik ben nog te jong,’ zeî Bettemie: ‘om mij door zulke middelen den slaap te bezorgen, als de goede moeder natuur, geholpen door een weinig beweging in de frissche lucht, mij dien wel van zelve verschaffen zal. Ik heb voor 't oogenblik, naar mijn overtuiging, geen geneesmiddelen, zoomin als een geneesheer noodig, en heb er ook niet om gevraagd.’</p>
<p>Hier had Katoo gelegenheid, zich bij haar zelve te vermaken met de bedremmelde houding van Le Mat. Aan verontwaardiging over de vermetelheid van een jonge juffrouw, die zich verstoutte, kennis van geneesmiddelen te hebben en zich tegen zijn ordonnantiën te verzetten, paarde zich bij hem verlegenheid, hoe te handelen; dewijl hij van de eene zijde begreep, den last, hem door Mw. Van Doertoghe opgedragen, ten uitvoer te moeten leggen, en, van de andere, zich toch niet met geweld kon opdringen aan een patiënt, die zoo blijkbaar toonde van hem noch van zijn pillen en dranken gediend te willen zijn. - Maar die we-<pb n="188"/>derspannigheid van Bettemie gaf voedsel aan zijn vermoeden, dat het met haar hoofd niet richtig was.</p>
<p>- ‘Nu!’ zeide hij, na een poos zich op de lippen gebeten en Katoo aangekeken te hebben met een blik, die zooveel zeggen woû als: ‘kan ik het helpen?’ - ‘nu! de Freule moet het weten, Mevrouw je tante stuurt mij hier, en ik kan niet anders dan voorschrijven wat ik weet dat helpen zal. Belieft men er niet van gediend, dat is buiten mij en ik wasch verder mijn handen in onschuld. - Maar je zult het je zelve te verwijten hebben, Freule, indien je niet beter wordt.’</p>
<p>Hij bleef nog een oogenblik staan om de uitwerking af te wachten die zijn rede op de Freule maken zou; doch Bettemie, wier drift blijkbaar gewekt was, scheen geen verdere notitie van hem te willen nemen, en, zich uitsluitend tot Katoo wendende, verzocht zij deze, heel vele groeten te willen doen aan Mevrouw van Hardestein, haar wel te bedanken voor haar belangstelling, en haar te verzekeren, dat de schrik niet te beduiden had gehad, en zij zich <hi rend="i">volkomen wel</hi> gevoelde.</p>
<p>Nu zat er voor onzen heelmeester wel niets anders op dan zijn afscheid te nemen, en, met een: ‘nu! als 't dan niet anders is! goeden morgen Freule,’ - 't welk met een zeer koel ‘goeden morgen!’ van hare zijde beäntwoord werd - verliet hij de kamer, van Katoo gevolgd.</p>
<p>Men kan begrijpen, dat de vrouw des huizes weinig gesticht was over het verslag, dat haar door Le Mat gegeven werd van de onwilligheid, die haar nicht betoond had om zich aan zijn behandeling te onderwerpen; en, dewijl een zoo teedere snaar als de vermeende ongesteldheid van Bettemie niet ten aanhoore van Katoo kon worden aangeroerd, verzocht zij Le Mat, haar even in een zijvertrek te volgen.</p>
<p>- ‘Wel!’ vroeg Pietje Pancras, zoodra zij met Katoo alleen was: ‘hoe hebje de patiënt gevonden?’</p>
<pb n="189"/>
<p>- ‘Ik heb er misschien geen verstand van,’ antwoordde Katoo: ‘maar anders, wat mij betreft, begrijp ik niet, op welken grond men zich over haar ongerust maakt. Zij was tegen-over mij geestig en wakker gelijk altijd, en ik hou het er voor, dat, indien uw Tante haar geen noodelooze bezorgdheid toont, en haar vooral niet met geneesheeren en geneesmiddelen kwelt, zij spoedig van zelve wel weêr geheel klaar zal zijn.’</p>
<p>- ‘Dan zijn wij van dezelfde meening,’ zeî Pietje: ‘maar 't zal moeilijk zijn, dit aan Tante te beduiden. Wat zij zich in 't hoofd gesteld heeft, of liever, wat Le Mat haar in 't hoofd gepraat heeft, weet ik niet; maar zeker is het, dat zij ongerust is over Bettemie.’</p>
<p>Katoo had gelegenheid om in deze woorden van de spreekster weder een bevestiging te zien van de waarheid, die de ondervinding leert, dat iemands huisgenooten dikwijls 't laatst onderricht zijn van 't geen die iemand betreft. Zij achtte het echter niet noodig, Pietje omtrent de oorzaak van Mevrouws ongerustheid in te lichten, en bracht liever het gesprek op de <hi rend="i">fancy-fair</hi>, een stof, rijk genoeg om de beide dames bezig te houden tot op de terugkomst van de vrouw des huizes en van Le Mat. Het afscheid werd nu spoedig genomen: Katoo, weder teruggereden zoo als zij gekomen was, liet zich in 't dorp afzetten en keerde te voet vandaar naar 't Huis terug, om er verslag te doen van haar bevinding.</p>
<p>De berichten, door haar gegeven aan <hi rend="i">madame mère</hi> en de beide Heeren, die met hun drieën aan den <hi rend="i">luncheon</hi> gezeten waren, luidden in alle opzichten gunstig, en weinig verschillende van die, welke Pietje Pancras van haar ontvangen had; en niet weinig was Mw. van Hardestein vermaakt met de kluchtige schildering, door Katoo gegeven van de gramschap en verlegenheid van Le Mat, toen deze bemerkt had, dat Bettemie zijn recepten zoo goed wist te
<pb n="190"/>ontcijferen en tot het onderwerp te maken van afkeurende kritiek. De medegebrachte teekening werd vervolgens in oogenschouw genomen en ontving een welverdienden lof.</p>
<p>Doch ook aan Drenkelaer, dien zij een uur later ‘toevallig’ in den moestuin ontmoette, bracht Katoo een gunstig bericht, door hem mededeeling te doen van het gesprek, dat zij met Bettemie gehouden had.</p>
<p>- ‘Je ziet dus,’ zeide zij tot besluit, ‘dat Maurits in elk geval voor u geen gevaarlijke medeminnaar meer is, en dat het er nu maar alleen van afhangt, of zij eenige genegenheid voor u koestert, groot genoeg om haar te doen besluiten, u haar hand te schenken.’</p>
<p>- ‘Dat is dan zoover gevorderd,’ zeî Drenkelaer: ‘nu, wij zullen zien wat de <hi rend="i">fancy-fair</hi> oplevert, en hoe wij ons daarbij te gedragen hebben.’</p>
<p>- ‘Maar,’ hernam Katoo, ‘hoe komen de menschen toch aan dat praatje, als zou Bettemie niet wel bij 't hoofd zijn? Dat Le Mat, na 't naar huis rijden, haar onwilligheid om van zijn kwakzalverijen te gebruiken aan krankzinnigheid toeschreef, kan ik aan zijn gekwetste eigenliefde en ijdelheid toeschrijven; maar dat Mw. Van Doertoghe zoo iets gelooft, is toch wat sterk. - Ik vond haar wel een beetje opgewonden, maar voor 't overige even flink bij de hand als altijd.’</p>
<p>De lezer kan uit deze vraag van Katoo bespeuren, dat Drenkelaer zich gewacht had, zijn vertrouwen in haar bond-genootschap zooverre te drijven om haar te vertellen, uit welke bron die praatjes waren ontsprongen, of haar in te wijden in de bedoelingen, welke hij met het aanleggen van zulk een gruwzame mijn had gehad. Misschien zijn er onder onze lezers, voor wie die bedoelingen niet volkomen klaar zijn, of die 't in elk geval vreemd, ja onverklaarbaar vinden, dat Drenkelaer een meisje, 't welk hij zich in 't hoofd gesteld had tot zijn vrouw te verheffen, zocht verdacht te
<pb n="191"/>maken van een kwaal, meer dan eenige andere geschikt om haar in de oogen der wereld te verlagen en tot een voorwerp te maken, dat men beklagen mocht, maar liefst ontweek. Maar Drenkelaer had, bij 't spinnen van zijn afschuwlijk weefsel, alle andere konsideratiën doen wijken voor 't geen, naar zijn berekening, hem voor 't oogenblik toescheen, te kunnen leiden tot uitkomsten, die in zijn voordeel werkten. De twijfel alleen, of het met Bettemie wel richtig was, moest Mw. van Hardestein er van afschrikken haar plan van een huwlijk tusschen haar en Maurits door te zetten: - en Maurits zelf zou - gesteld dat hij niet door Nicolette werd afgetrokken van Bettemie - wel, even als Cezar, geen vrouw verlangen, die - 't zij dan op andere wijze dan Kalpurnia - aan verdenking blootstond. Had hij zich tot nog toe vergist betreffende de uitwerking, die de uitgestrooide logens op Mw. van Hardestein en haar zoon hadden gehad, in zooverre die er namelijk geen geloof aan sloegen, beter dan hij zelf nog kon weten was zijn berekening uitgekomen voor zooverre Bettemie betrof. De toestand van twijfelmoedigheid en verwarring, waarin zij thans verkeerde, was juist die, waarin hij zich gevleid had, dat zij geraken zou. Het moest, volgens zijn overleg, zooverre met haar komen, dat zij de bewustheid kreeg, bij de lieden een voorwerp van medelijden en afschrik te zijn, en dan zou hij als een reddende engel tot haar komen en, zoo zij hem niet uit liefde nam, zij zou het doen uit dankbaarheid, dat hij voor 't minst haar niet miskende. - Was hij dan maar eens met haar getrouwd, dan zouden, dacht hij, die praatjes van zelve wel doodbloeden, en hij zou - zoo paaide hij zijn geweten - haar door zijn genegenheid wel weêr goedmaken, wat zij door zijn schuld geleden had.</p>
<p>Ofschoon hij nu, als gezegd is, zich bij Katoo niet wilde doen kennen als den man, van wien de praatjes afkomstig
<pb n="192"/>waren, achtte hij 't echter noodig, haar in te lichten omtrent de wijze, waarop zij zijn ontwerpen van dienst kon zijn, en daarom gaf hij haar op haar vraag het volgende bescheid:</p>
<p>- ‘Die praatjes hebben zin noch slot; - doch wat behoefje ze in tegenwoordigheid van Maurits en zijn moeder tegen te spreken? Ik mocht, wat mij betreft, wel lijden, dat zij er wat meer aan wilden hechten.’</p>
<p>- ‘Dat doen zij niet, en zullen het nooit doen,’ merkte Katoo aan.</p>
<p>- ‘'t Is mogelijk; maar in allen gevalle was 't onnoodig, Bettemie weêr zoo bij hen op te hemelen als door u gedaan is. Volgens hetgeen je mij zegt, is Mevrouw Van Doertoghe zelve overtuigd, dat haar nicht niet is gelijk zij behoort te zijn, en <hi rend="i">dat</hi> hadje ook straks moeten vertellen. Gelooven Maurits en zijn moeder dan al aan geen waanzin bij de Freule, zij geraken toch in twijfel, of er niet iets zou zijn, dat niet pluis is. - Dat zal hun verhouding tegen-over Bettemie gegeneerder maken en een wenschlijke verkoeling tusschen hen te-weeg-brengen.’</p>
<p>- ‘Maar ik zeg u, dat dit niet meer noodig is,’ hernam Katoo: ‘Maurits heeft nu zijn hart, of zijn hoofd, vol van die vondeling, en Bettemie voelt volstrekt geen liefde voor hem.’</p>
<p>- ‘Alles heel mooi,’ zeî Drenkelaer: ‘maar zoo die zoogenaamde liefde van Maurits voor dat juffertje eens niet meer blijkt te zijn dan een voorbijgaande gril, die door redeneering, verwijdering, voldoening, op wat wijze dan ook, weêr overwaait, dan zal het heel licht gebeuren, dat, bij de minste toenadering van weêrszijden, de oude genegenheid, die hij en Bettemie voor elkander plachten te voeden, weêr aanwakkert, en zij allebei gehoor geven aan de stem der <hi rend="i">convenance</hi>, die een huwelijk tusschen hen als wijs en verstaudig voorstelt. Het is goed, meer dan eene
<pb n="193"/>koord op zijn boog te hebben, en Maurits nam gisteren bij Dominee nog veel te heftig, naar mijn zin, de partij van de Freule tegen-over degenen, die haar belasterden.’</p>
<p>- ‘Nu, wij zullen zien wat er te doen valt,’ hernam Katoo, half overreed: ‘maar...wat moetje toch met al die <hi rend="i">héliotropes</hi> doen, die je plukt? Je denkt ze toch niet naar je kamer meê te nemen? dan staje morgen op met een hoofdpijn, dat je niet zien kunt.’</p>
<p>- ‘Neen!’ antwoordde Drenkelaer, op den toon van iemand, die niet rechtstreeks voor zijn zaak wil uitkomen: ‘die hebben een andere bestemming.’</p>
<p>- ‘Bewaar me!’ zeî Katoo, half in scherts, half beschroomd: ‘je wilt toch geen tooverdrank maken?’</p>
<p>- ‘Een drank!’ herhaalde Drenkelaer: ‘neen, niet precies;...maar zeg mij, Katoo, is die Le Mat nog al bekwaam als apotheker?’</p>
<p>- ‘Ik geloof van ja...; maar wat hebje toch voor?’</p>
<p>- ‘Niets! Bekommer u daarover niet...niets, dat iemand kwaad kan doen.’</p>
<p>- ‘Nu!’ zeide zij, na hem nog een poos met een vorschenden blik te hebben aangestaard en begrijpende, dat haar nieuwsgierigheid toch niet bevredigd zou worden, ‘ik verlaat je dan, Lukas! want Mevrouw zou al niet weten waar ik bleef.’</p>
<p>- ‘Vaarwel!’ zeî Drenkelaer: ‘en, nogmaals, denk aan 't behartigen van mijn belangen, die ook de uwe zijn.’</p>
<p>Met deze aanbeveling zijnerzijds, scheidden de twee bondgenooten van elkander. Toen Katoo echter de gelegenheid terstond waarnam, dat zij met <hi rend="i">madame mère</hi> alleen was, om, overeenkomstig de les, die zij ontvangen had, te handelen, en zich ontvallen liet, hoe het haar toch onverklaarbaar toescheen, dat Mevrouw Van Doertoghe en Le Mat zich beiden omtrent Bettemie zoo bezorgd toonden, had zij er geen ander voordeel bij, dan op een boetpredikatie te
<pb n="194"/>worden onthaald door Mevrouw, die, steeds ingenomen met haar plan om Maurits en Betsy tot een paar te maken, van deze laatste geen kwaad wilde hooren.</p>
<p>Wat Drenkelaer in Mevrouws <hi rend="i">conservatory</hi> dien achtermiddag zoeken ging en er ook vond, en welke geheime handelingen er den volgenden dag tusschen hem en Le Mat in diens apotheek voorvielen, zal uit het vervolg van deze geschiedenis blijken.</p>
<p>Maar Mevrouw van Hardestein en haar zoon waren intusschen de eenigen niet, die met kracht opkwamen tegen de logens, ten opzichte van Bettemie verspreid. Nog vond deze warme verdedigers in Bol - die, toen zijn zuster voor den dag kwam met het zoo dagelijks misbruikte spreekwoord, dat men geen koe bont noemt als er geen vlekje aan is, en de autoriteit van Le Mat aanhaalde, met levendigheid staande hield, dat, zoo iemand, het niet Bettemie, maar Le Mat in 't hoofd schortte, en dat hij, wat hem betrof, aan alle jonge dames en zelfs aan vele oude heeren, zoowel te Amsterdam als te Hardestein, zulk een gezonden kop toewenschte als op het lieve nekje van de Freule draaide - en in Eylar, die, verre van alleen de schouders op te halen over den uitgestrooiden laster, ten aanhoore van wie het onderwerp aanroerde, de verzekering gaf, dat hij er den uitvinder van zou weten op te sporen, en naar verdienste betalen. Zoo hij tot zijn onderzoek niet overging met dien ijver, welken de zaak verdiend had, 't was, dat zijn vrouw hem andere muizenissen in 't hoofd had gebracht. Deze namelijk had, onder herinnering, dat zij gaarne erkende in de meeste dingen zeer kortzichtig te zijn, doch haar oogen toch niet sluiten kon voor den helderen dag, zijn aandacht gevestigd op de drukke bezoeken, door Maurits afgelegd aan de pastorie, en die, volgens haar stellige overtuiging, minder Dominee golden dan de <hi rend="i">logée</hi>. Zij had hem gevraagd, of hij niet had opgemerkt, hoe, toen bij de
<pb n="195"/>Dames Prawley Maurits en Nicolette hun gaven te zamen hadden ten toon gespreid, hun stem, hun blikken, hun gebaren, zoodanig waren geweest, dat geen wezentlijke Arnold en Mathilde hun wederzijdsche neiging duidelijker hadden kunnen aan den dag leggen. Zij had zelve toen, met inzicht, aan Nicolette een zuurzoet kompliment gemaakt, om aan Maurits te herinneren, dat een muziek-juffrouw of koncert-<hi rend="i">chanteuse</hi> geen vrouw voor hem zijn kon, maar zij had verlangd, dat ook Eylar zijn broeder eens onder handen nemen zou. Eylar echter had, voorzichtigheidshalve, verkozen, eerst bij Bol te vernemen, of deze ook een dergelijken indruk van 's Jonkers herhaald aankomen had ontvangen. Het antwoord van Bol was niet in allen deele geruststellend. De predikant ontveinsde hem niet, bij die gelegenheden bij Maurits iets gejaagds te hebben waargenomen, dat hem verdacht, althans niet natuurlijk voorkwam: evenmin, dat hij Nicolette nu en dan had zien kleuren als Maurits kwam of als zijn naam werd genoemd: en, ten slotte, dat hij niet kon nalaten, de toevallige kennismaking der twee jonge lieden te betreuren. Moeilijk echter viel het hem, antwoord te geven op de vraag, wat er onder de bestaande omstandigheden te doen viel. Mevrouw Mietje had wel aan haar man te kennen gegeven, dat, naar haar domme verstand, het best ware, Nicolette zoo spoedig mogelijk te verwijderen; doch zoo iets liet zich gemakkelijker zeggen dan ten uitvoer brengen. Waar zou men haar heenzenden, en welk schoonschijnend voorwendsel zou voor die verwijdering, zoo aan haar zelve als aan anderen, gegeven worden?</p>
<p>Maurits over de zaak te onderhouden, zoolang men nog maar op bloote gissingen afging, kon zijn gevaarlijke zijde hebben, door hem misschien dingen in 't hoofd te brengen, waar hij geheel niet aan dacht. Ongelukkig konnen noch Bol noch Eylar droomen, dat aan Maurits niets meer behoefde in 't hoofd gebracht te worden, en dat een ander
<pb n="196"/>hen op dat stuk reeds was voor geweest. Het booze opzet van Drenkelaer, om de gedachten en zinnen van den jongeling, wiens vriend hij zich noemde, op het meisje te vestigen, was volkomen gelukt. Maurits, het ridderlijke voornemen eenmaal opgevat hebbende, de deugd van Nicolette tegen de listige aanslagen van een verleider te beschermen, was gedwongen geworden, voortdurend en met inniger belangstelling, dan anders het geval zou geweest zijn, aan haar te denken, en zoo was in korten tijd die belangstelling tot neiging, die neiging tot liefde, die liefde tot hartstocht gegroeid. Drenkelaer had zich de moeite kunnen besparen, Bettemie te belasteren. Maurits vond haar lief, had achting voor haar karakter en verstand, en zou zich hebben laten overreden om haar ten huwelijk te vragen, had niet de verschijning van Nicolette hem andere wenschen doen koesteren. Intusschen was hij niet verblind genoeg door de liefde, om niet in te zien, dat hij op weg was om, òf zelf de rol over te nemen, welke hij Drenkelaer had willen beletten te spelen - een denkbeeld dat hij met afschuw verwierp - òf iets te doen, dat de wereld een dwaasheid zou noemen, en dat, 't geen erger was, zijn moeder bitter zou grieven. Hij, de stamhouder der Eylars, en, naar alle berekening zelf bestemd, eenmaal de Gravekroon te voeren, hij de hand reiken aan een wees, die wellicht aan overspel of erger nog haar geboorte verschuldigd, en alleen door een ondoordachten gril van goedhartige studenten in een hoogere, doch daardoor valsche stelling in de maatschappij geplaatst was! - dat ging immers niet. 't Is waar, in onze eeuw wordt een <hi rend="i">mésalliance</hi> niet meer uit hetzelfde oogpunt beschouwd als honderd jaar vroeger: zijn eigen moeder zou ook moeite gehad hebben, acht, laat staan twee-en-dertig kwartieren te bewijzen; doch die had ten minste de nog ontbrekende vakken weten aan te vullen met plantaadjes in de West, inschrijvingen op het Groot-<pb n="197"/>boek en
zilveren roebels; terwijl Nicolette niet slechts geen adel, maar bovendien geen penning in de wereld bezat. Zou hij nu het oordeel der wereld tarten? Zijn moeder verdriet aandoen? - Over het eerste zou hij zonder veel komplimenten zijn heengestapt: dat bracht zijn leeftijd mede; - maar het laatste - neen, dat mocht niet: en zoo had hij dan ook het grootsch en zijner waardig besluit gevormd, zich zelven op te offeren en zijn liefde in zijn hart te versmoren. Ongelukkig duren dergelijke besluiten zelden langer dan den tijd, waarin men zich alleen bevindt, en verliezen zij haar kracht weder, zoodra het toeval of wel de Hemel weet welke aantrekkingskracht ons weder in het bijzijn van het aangebeden voorwerp voert.</p>
<p>Zoodanig was nu ongeveer zijn gemoedstoestand - omtrent dien van Nicolette hebben wij uit den brief van Bettemie het een en ander kunnen opmaken - toen de groote dag aanbrak, waarop de <hi rend="i">fancy-fair</hi> op den Huize Hardestein zou worden gehouden.</p></div>
<div type="chapter">
<pb n="198"/>
<head rend="h3">Tweede hoofdstuk.</head>
<head rend="h4"><hi rend="i">De Fancy-fair</hi>.</head>
<p>De plaats, tot de uitstalling en verkoop bestemd, was de oranjerie op Hardestein, die ruim genoeg geächt werd, in geval van min gunstig weêr, de koopwaren en een aantal koopers te bevatten; terwijl, in geval van gunstig weêr, de ten-toon-stelling, althans gedeeltelijk, daarbuiten kon gehouden worden. Gelukkig was de lucht volkomen helder, en verkondigde de barometer, dat die zoo blijven zou: alles kon dus op zoodanige wijze ingericht worden, als het meest aan de wenschen der belanghebbenden voldeed. De oranjerie, een gebouw in rococo-stijl met negen poortjes in den gevel, uit welke de glazen deuren te dezer gelegenheid waren weggenomen, was van buiten met wapperende vlaggen, sparreloof en gebloemte, van binnen met festons van vlaggedoek en groen vercierd, terwijl de wanden met heestergewassen en bloemen in potten waren bezet. Door eene der drie middelste deuren binnentredende, zag men recht tegen-over zich een reusachtig bufet - niet de minst welkome verschijning in een land, waar geen feest zonder eten of drinken eenige waarde heeft, - aan welk bufet men allerlei ververschingen, als koffie, chokolaad, wijn, limonade, vruchtenstroop, enz., enz., benevens boterhammen, gebak, pasteitjes en andere versnaperingen kon bekomen. Aan weêrs-<pb n="199"/>zijden van dat bufet - hetwelk door de net gekleede kameniers der Dames van 't Bestuur (zelfs Antje van Dominee figureerde vandaag in die betrekking) bediend werd, en waarbij Juffrouw Katoo het opzicht hield, de noodige bevelen ronddeelde, en zorgde voor het doen aanvullen wat ontbreken mocht, - bevonden zich tafels, waarop die voorwerpen gerangschikt waren, welke men niet aan stof of vochtigheid had durven blootstellen, als: kanapeekussens, fijne werken, van vederen, pluche, bont of andere teêre stoffaadje vervaardigd: en het was aan de Freule van Sporkelberghe en aan zekere Baronnesse van Mathenesse opgedragen, daarover het toezicht te houden. Al wat verder te koop werd geboden was,
soort bij soort, buiten deur ten toon gesteld op vier stellaadjen, die, tot het vrijhouden der cirkulatie, van afstand tot afstand geplaatst, tegen-over de oranjerie een halven cirkel vormden. Achter elke tafel of schraag, zoo binnen als buiten de oranjerie, verhief zich, tusschen twee vlaggetjes, een cierlijke banier, waarop in roode letters op wit doek te lezen stond, welke soort van voorwerpen daaronder te bekomen waren. De punten der standers, die deze banieren droegen, waren te zamen verbonden door een rondloopend festoen van sparreloof met bloemen vercierd, hetwelk alzoo het terrein der verkooping afbakende. Voorts bevonden zich in de ruimte, die midden in den wijden kring gelaten was, een aantal tuinbanken en stoelen, ten dienste van vermoeide bezoeksters.</p>
<p>De verkoop van het mandewerk, een voorwerp, dat, als wij weten, altijd de bijzondere aandacht trok van Mevrouw van Hardestein, was dan ook, als blijk van onderscheiding, opgedragen aan de Freule Van Doertoghe. Onder de banier, waarop men 't woord ‘Cartonnages’ las, stond de geelgelokte Julie Le Mat, des heelmeesters zestienjarige dochter. Nicolette had onder haar beheer alle kleine snuisterijen van beursjes, horologiebandjes, zak- en visiteboekjes, kokertjes,
<pb n="200"/>enz., enz., en Mejuffrouw Jakomina Verdrongen van Prikkelenberg de wollen goederen. Gemelde Jakomina was een schoonheid van bij de veertig jaren, met een kleur als saffraan, een paar dikke zwarte in-een-loopende wenkbraauwen over kleine glazige oogjes, een geweldigen haviksneus, en een formeelen knevel onder den neus. Wanneer men daarbij in aanmerking neemt, dat zij niet veel van haar vader in lengte verscheelde, dan kan het geen verwondering baren, indien lieden, die haar niet kenden, haar wel eens aanzagen voor een verkleeden grenadier van de garde. Gelukkig, dat hij, die zich zoo iets mocht inbeelden, uit zijn dwaling geholpen werd, zoodra zij haar mond tot spreken opende en het piepende stemmetje deed hooren, dat zij, even als haar lengte, met haar vader gemeen had.</p>
<p>Al deze dames waren in 't effen wit gekleed, en droegen een bandelier van blaauwe zijde met witte en roode franje, die van den rechterschouder op de linkerheup afdaalde, tot onderscheidingsteeken.</p>
<p>Te half elf waren de zes winkeldochters op haar post geweest en hadden de noodige instruktiën van Mevrouw van Eylar en van de overige leden van het Dames-komitee bekomen, bij welke gelegenheid Nicolette niet zonder eenige gemoedsbeklemming ontwaarde, dat Mevrouw Mietje bij lang zoo vriendelijk niet meer tegen haar was, als toen zij 't eerst aan haar werd voorgesteld, ja zelfs haar met een terugstootende koelheid behandelde. Dit bracht bij haar een tijdelijke neêrslachtigheid te-weeg; doch de drukte, die spoedig volgde, gunde haar tijd noch gelegenheid om over de reden van het verschijnsel na te denken.</p>
<p>Reeds voor de jonge Dames waren de dorps-veldwachter, de jager van 't kasteel en andere assistenten, waaronder ook onze oude kennis Hendt, op het terrein geweest, en hun door Maurits, in overleg met den Burgemeester, de plaatsen aangewezen, waar zij post hadden te vatten om
<pb n="201"/>toezicht te houden en alle ongeregeldheden te voorkomen. Immers met klokslag van elf uur zou het park voor het publiek worden opengezet, en, om niemand te vergeten, had men goedgevonden, niemand uit te sluiten. Zoo wandelde dan ook op het gestelde uur een talrijke en vrij bonte mengeling binnen van heeren en dames, boeren en boerinnen, ambachtslieden en daglooners, en vooral kinderen bij de vleet: meest allen in 't Zondagspak uitgedost. Terwijl die volkshoop, die te voet kwam, door een zijhek werd toegelaten, kwamen de deftiger bezoekers, voor zooverre die òf een meer bijzondere uitnoodiging ontvangen hadden, òf aanspraak op zoodanige onderscheiding meenden te hebben, meest in hun <hi rend="i">équipages</hi> of ook wel te paard langs de oprijlaan, en stapten aan 't kasteel af, waar zij door <hi rend="i">madame mère</hi> in de groote zaal werden opgewacht. Het was kwartier over elve, dat de groote koets van Mw. Van Doertoghe, met vier prachtige gitzwarte paarden bespannen - Mw. Van Doertoghe was ook hierin nog ouderwetsch, dat zij bij plechtige gelegenheden met vier paarden reed - op het voorplein stilhield, en weldra trad de deftige Douairière, met de houding van een vorstin, gevolgd door den Heer Van Bloff als haar opperkamerheer en Pietje Pancras als haar staatsdame, de zaal binnen, en maakte twee prachtige nijgingen, eene recht voor zich uit, die de Gravin, de andere met een rondgaande beweging van 't hoofd, die de rest van 't gezelschap gold. Blijkbaar had Mw. van Hardestein op de komst van haar medepatronesse gewacht om het feest geöpend te verklaren: althans, na zoovele oogenblikken als noodig waren om allen schijn weg te nemen als wilde zij aan Mw. Van Doertoghe eenig gebrek aan punktualiteit verwijten, noodigde zij haar en de overige gasten uit, zich in beweging te stellen naar de oranjerie. De voorslag vond natuurlijk een gereed gehoor en, met de beide Douairières aan 't hoofd, begaf zich de
stoet naar buiten
<pb n="202"/>en op weg. De menigte, die reeds in de nabijheid der winkels op-een-gepakt stond, doch den gewijden kring niet had mogen binnentreden voor de Patronessen en voorname gasten, week eerbiedig van het pad en liet den doortocht vrij; doch volgde spoedig daarop het gegeven voorbeeld, en weldra was het voor en in de oranjerie zoo vol, dat men werk had zich te roeren, en dat de jonge dames, met den verkoop belast, niet weinig moeite hadden, op de vragen der nieuwsgierigen te antwoorden en aan die der kooplustigen te voldoen.</p>
<p>Intusschen, het getal der kijkers overtrof verre dat der koopers. Het spreekt van zelf, dat, bij een gelegenheid als deze, men zich niet moet voorstellen ‘koopjes’ te doen, en hier zou het, dewijl alles <hi rend="i">à prix fixe</hi> was, een groote ongemanierdheid hebben verraden, het voorwerp, naar den prijs waarvan men gevraagd had, niet te nemen, onder voorwendsel dat het te duur was. Het Dames-komitee had zorg gedragen, dat het publiek te voren wist, waaraan het zich te houden had, en zoo kwam het, dat zoodanige bezoekers als wien het niet schikte, groote uitgaven te doen, zich bepaalden bij het bewonderen van de uitgestalde voorwerpen of zich vergenoegden met naar den prijs te vragen van de eene of andere snuisterij, welke zij onderstelden dat niet veel kosten zou. Niet zelden echter zagen zij zich dan in haar schatting bedrogen; zoo gebeurde het onder anderen, dat de Heer Verdrongen van Prikkelenberg, na lang aarzelen, de hand gelegd had op een klein popperig mandje, 't welk hij berekende, dat wel het minst van den geheelen kraam zou kosten. Anders toch kon er geen reden zijn, waarom hij juist dat mandje koopen zou, daar het toch voor hem zelven een raadsel zou geweest zijn als het voor ieder was, welke bestemming ter wereld er aan kon worden toegekend. Ongelukkig had hij niet opgemerkt, dat het een O.-Indisch mandje was, van keurig fijn stroo gevloch-<pb n="203"/>ten en van ongewone bewerking: en men kan zijn te-leur-stelling begrijpen, toen hem daar de som van vijf gulden voor gevraagd werd.</p>
<p>- ‘De Juffrouw vergist zich zeker,’ zeide hij, Bettemie met een benaauwd gezicht aanstarende. Dat hij haar geen ‘Freule’ noemde was minder, omdat hij een Amsterdammer, dan omdat zij een Amsterdamsche was en hij begreep, dat die benaming alleen jegens een Geldersche gebezigd kon worden.</p>
<p>- ‘Ik kan mij niet vergissen, mijn Heer,’ antwoordde Bettemie, die zich met zijn verlegenheid vermaakte: ‘de prijs staat er op genoteerd: en 't is nog schandekoop. Ik heb er nog zoo even een aan mijn Heer van Eylar verkocht voor ƒ 25, dat niet veel grooter is’ - zij zeide er niet bij, dat Eylar een bankbriefje op de toonbank gelegd had, zonder geld terug te vragen - ‘'t komt heel uit Sina of nog verder: althans de Keizerin van Sina heeft er geen fraaier op haar toilet. Mijn Heer kan het aan Juffrouw Jakomina vragen.’</p>
<p>- ‘Jakomina zit in de wol,’ merkte Verdrongen aan: ‘en dat is ook als 't behoort, naardien zij bij de manufakturen is grootgebracht. Maar wat wil zij van de Keizerin van Sina weten? Maar, vijf gulden dat mandje...’</p>
<p>- ‘Ei wat! mijn Heer Gedrongen,’ viel Drenkelaer, die in de nabijheid stond, in.</p>
<p>- ‘Verdrongen,’ verbeterde de lange man.</p>
<p>- ‘Verdrongen, meen ik,’ herhaalde Drenkelaer: ‘het mandje is te geef.’</p>
<p>- ‘Wil Uwee het hebben?’ vroeg de ander, het hem toestekende.</p>
<p>- ‘'t Is in goede handen,’ hernam Drenkelaer, lachende: ‘wat mij betreft, mijn vermogen dwingt mij, mijn wenschen te beperken, en zoo zal ik aan de Freule vragen, wat ik haar betalen moet voor dit matje, 't welk ik, als
<pb n="204"/>een gedachtenis van haar, onder mijn inktkoker denk te plaatsen.’</p>
<p>- ‘Een gulden vijftig,’ antwoordde Bettemie, en meteen, zich tot Verdrongen wendende, lichtte zij hem met behendigheid het mandje uit de hand en zette het weêr op zijn plaats: ‘met uw verlof!’ voegde zij er bij: ‘zulke voorwerpen vallen wat teêr om gehanteerd te worden als men ze niet koopt.’</p>
<p>De lange man keek vrij zuur; doch de vrekheid zegevierde over de beleefdheid en, zich omkeerende, kraste hij Snel, die achter hem stond, in 't oor:</p>
<p>- ‘Vijf gulden voor zoo'n prul! och! men kan wel zien, dat zij’...hier wees hij met zijn vinger op zijn voorhoofd: ‘men moest aan zoo iemand geen dergelijken post opdragen.’</p>
<p>- ‘St! Stil!’ zeide Snel: ‘laat niemand u hooren, en ga liever eens kijken, of je ook beter je gading vindt bij Juffrouw Zevenster.’</p>
<p>- ‘Bij Juffrouw Zevenster? Wat kan mij Juffrouw Zevenster schelen,’ piepte Verdrongen, die, in plaats van tevreden te zijn met de eer, die aan zijn dochter was te beurt gevallen, het nu nog kwalijk nam, dat hij, als vader van eene der winkeldames, niet op 't kasteel was gevraagd, en nu dubbel kwaad was, dat men hem, zoo als hij het zich verbeeldde, zoo had beet willen nemen met dat mandje: ‘'t is waarachtig onbegrijpelijk, hoe Mevrouw de Gravin het kan toestaan, dat zoo'n opgeraapte vondeling hier op één voet verkeert met respektabele jonge dames.’</p>
<p>- ‘Mij dunkt,’ zeide Snel, die boos werd, ‘ik zou er kunnen aanwijzen, die hier minder goed passen.’</p>
<p>- ‘Dat zou ik ook zeggen,’ bromde de Majoor, zich tusschen hen voegende: ‘wat drommel! 't is hier de vraag niet, waar vandaan je komt, maar of je een mooie meid bent.’</p>
<pb n="205"/>
<p>- ‘Waarlijk!’ zeide halfluid Mevrouw Zuring, die aan den arm van haar man nevens hem stond: ‘men zou denken, dat mijn Heer de Majoor de Loterij alleen beschouwde als een voorwendsel om jonge dames te vertoonen en aan den man te brengen,’ en meteen glimlachte zij, als wilde zij te kennen geven, dat zij zelve van die onderstelling niet zooverre verwijderd was.</p>
<p>- ‘Ik noem het een vrijstermarkt, anders niet,’ hernam de Majoor: ‘en ik begrijp niet, Verdrongetje! hoe jij je dochter permitteert, er deel aan te nemen.’</p>
<p>- ‘Juffrouw Jakomina is meerderjarig,’ zeide Zuring, ‘en stoort zich aan Papaas toestemming niet.’</p>
<p>- ‘Wat zal ik je zeggen?’ zeide Verdrongen, te dom om de onbeleefdheid van den Majoor te kunnen, of te onbeschaamd om haar te willen vatten: ‘ik had er veel <hi rend="i">op</hi> tegen, en Jakomina ook; maar de Dames hebben 't ons zoo dringend verzocht,...en vooral kon ik de Gravin zoo iets niet weigeren, toen zij er zoo op gesteld scheen.’</p>
<p>- ‘Ja, Mevrouw de Gravin heeft somtijds <hi rend="i">bizarre</hi> denkbeelden,’ zeide Zuring.</p>
<p>- ‘Wat meent mijn Heer Zuring daar mede?’ vroeg Verdrongen, die 't zich zelf toch moeielijk meer ontveinzen kon, dat men hem voor den gek hield.</p>
<p>- ‘Och niets!’ antwoordde Zuring: ‘je toondet je zoo even zelf verwonderd, dat men hier meisjes had toegelaten, die hier niet behoorden.’</p>
<p>- ‘Nu ja, ik sprak van die vondeling, die bij den Dominee logeert,’ hernam Verdrongen.</p>
<p>- ‘En die ik je verzoek, niet meer met dien naam te bestempelen,’ viel Snel in, die driftig werd: ‘een beschaafde, welopgevoede Juffrouw.’</p>
<p>- ‘Die haar vader niet kent,’ mompelde Verdrongen.</p>
<p>- ‘Zoo zij haar vader niet kent,’ hernam Snel, meer en meer in toorn ontstoken, ‘dan behoeft zij zich ook niet
<pb n="206"/>over hem te schamen, en dat is in allen gevalle een voorrecht, dat zij boven andere Juffrouwen heeft, die ik met een natten vinger zou kunnen aanwijzen.’</p>
<p>Verdrongen beet zich op de lippen en droop af: het schoot hem juist te binnen, dat hij zijn Personeel over 't vorige dienstjaar nog niet had aangezuiverd en het dus geen zaak voor hem was, den ontvanger verder te verbitteren.</p>
<p>- ‘Wel Snelletje! je wordt warm, man,’ zeî de Majoor.</p>
<p>- ‘Hoe is 't? kunnen wij u haast feliciteeren, mijn Heer Snel?’ vroeg Mevrouw Zuring.</p>
<p>- ‘Maar Mevrouw!’ zeide Snel, steeds op eenigszins verstoorden toon: ‘Kan men dan geen partij trekken voor een eerlijk meisje of men moet juist inzichten op haar hebben?’</p>
<p>- ‘Nu!’ zeide Zuring: ‘je zoudt slechter kunnen treffen; 't is een lieve, aardige meid, dat moet gezeid worden. - Maar van wat anders gesproken, vertel mij eens, Snel, is Mevrouw de Gravin nu wel van patent voorzien als publieke koopvrouw?’</p>
<p>- ‘Sinds wanneer ben je controleur geworden, Zuring?’ vroeg Snel.</p>
<p>- ‘Wel! 't is maar,’ hernam Zuring, ‘dat mijn patent van 't jaar verhoogd is, en het toch wat erg zou wezen, te moeten zien, dat zulk een vermogende vrouw maar, zonder iets aan 't Land te voldoen, een openbare negotie zou drijven.’</p>
<p>- ‘Wees maar gerust,’ zeide Snel: ‘met deze negotie heeft het Land niets te maken.’</p>
<p>- ‘En de Koninklijke toestemming voor de loterij?’ vroeg Zuring.</p>
<p>- ‘Is er dan geen kanapeekussen bij van de Prinses?’ vroeg Snel: ‘waar bekommert mijn Heer Zuring zich toch over? alles in orde...en bovendien 't is immers voor een liefdadig doel?’</p>
<pb n="207"/>
<p>- ‘Wat liefdadig doel!’ bromde de Majoor, ‘wind en bombarie. De omslag alleen, die er bij gemaakt wordt, kost meer geld dan de heele prullekraam waard is.’</p>
<p>- ‘Ja, daarin heeft de Majoor wel eenigszins gelijk,’ hernam Mevrouw Zuring, met haar suikerzoete stem: ‘indien de Gravin het geld, dat de partij kost, onmiddellijk aan het Genootschap had geschonken, dan zou de <hi rend="i">fancy-fair</hi> niet noodig zijn geweest.’</p>
<p>- ‘En wij hadden ons geld in den zak gehouden,’ vervolgde de Majoor: ‘en de vrouwlui zouden haar tijd nuttiger besteed hebben dan met het samenflansen van een boel onnutte snorrepijpen. - Wat zeg jij er van, Dominee?’</p>
<p>Deze laatste vraag was tot Bol gericht, die door het gedrang tusschen hen ingeschoven was, en zijn aanmerking onmisbaar gehoord moest hebben.</p>
<p>- ‘Wel!’ antwoordde de Predikant, die weinig lust had om te redetwisten met den Majoor, dewijl deze 1<hi rend="sup">o</hi>. nooit bij hem in de kerk kwam, en 2<hi rend="sup">o</hi>., wanneer zij elkander hier of daar ontmoetten, altijd vermaak er in vond, zeer vrijgevige denkbeelden op 't stuk van godsdienst tegen-over hem te luchten: ‘wel! ik zeg er van, dat het een allerliefste vertooning maakt.’</p>
<p>- ‘Ja,’ zeide Mw. Zuring: ‘dat doet het; maar vindt Dominee toch ook niet’ - hier ging haar stem tot een zacht gefluister over - ‘dat er wat veel ostentatie bij deze wijze van weldoen is?’</p>
<p>- ‘Ik vind,’ antwoordde Bol, ‘dat, wanneer Mevrouw de Gravin aan de geheele buurt een aangenamen dag poogt te bezorgen, wij ons kwalijk een verwijt kunnen veroorloven over de wijze, waarop zij haar geld besteedt. Ik vertrouw althans, dat Denneman de behanger en Wijbrands de bakker en baas Vonk en zoovele anderen als hier benoodigdheden hebben verschaft, er niet over zullen klagen.’</p>
<p>- ‘Neen voorwaar niet,’ zeide Zuring: ‘en mijn vrouw
<pb n="208"/>schijnt heelemaal te vergeten, dat ik er nog bij profiteer.’</p>
<p>- ‘'t Zegt ook wat,’ hernam zijn vrouw: ‘de leverantie van een onnoozel half ankertje portwijn: zij laat toch haar meesten wijn uit de stad komen:...maar al hadden wij nog zooveel wijn geleverd bij deze gelegenheid, ik zou toch nog blijven vragen, of er wel zegen kan rusten op geld, dat op zulke wijze wordt bijeengebracht.’</p>
<p>- ‘Mevrouw!’ zeide Bol: ‘ik kan niet anders dan u dank zeggen: ik zat juist verlegen met een stof voor mijn eerstvolgende preêk en je levert mij den text: Johannes XII vs. 4 en volgende. - Voor 't overige, 't is nu het oogenblik niet, om het punt uitvoerig te behandelen. Ik zal alleen maar zeggen: Mevrouw van Hardestein heeft ons genoodigd, ons hier te komen vermaken en haar tevens een liefdewerk te helpen verrichten. Laten wij dus geen bedillende, maar dankbare en blijmoedige medehelpers zijn: en daar ik den doortocht vrij zie, ga ik mij een snippermand bij de Freule aanschaffen.’</p>
<p>- ‘Dominee heeft gelijk ook,’ riep Zuring Bol achterna, terwijl deze zich verwijderde: ‘en ik weet niet, Jozefine!’ vervolgde hij zacht tegen zijne vrouw, ‘hoe je zoo dwaas komt, in zijn tegenwoordigheid je op zoo'n manier over de Gravin uit te laten. Een half ankertje portwijn wil wel niet veel zeggen; maar 't is altijd een begin, en nu ik er om denk, ik heb mijn Heer Drenkelaer nog niet bedankt voor zijn rekommandatie.’</p>
<p>Met deze goede bedoeling wendde hij zich minzaam naar Drenkelaer, die thans voor de kraam van Jakomina stond, en, met het loffelijk oogmerk om iedereen te vriend te houden, bij haar een paar wollen sokken kocht. Inderdaad had zij reden om hem dankbaar te zijn; want hij was, van al de aanwezige jonge Heeren, de eenige, die zich nog verwaardigd had, een aankoop bij haar te doen: en terwijl zij nog bijna geen klanten had gehad dan eenige oude dames
<pb n="209"/>en dito boerinnen, verdrong het mannelijk deel van het gezelschap zich bijna uitsluitend voor de toonbanken, waarachter zich Bettemie en Nicolette bevonden, en waar hen niet alleen de aard der uitgestalde voorwerpen, maar vooral de bevalligheid en het uitlokkend gesnap der jonge meisjes heentrokken. Nicolette had daar vooral slag van, wat, gelijk Jakomina later aanmerkte, ook zeer natuurlijk was, dewijl zij, gelijk Jakomina zich zeer goed beweerde te herinneren, als kind reeds in een winkel achter de toonbank, en met een kraam op de kermis gestaan had, ja zelfs met boenders en stoffers langs de straten van Amsterdam geloopen had. Het verkeeren met groote luî had, vertelde Jakomina verder, Nicolette wel met zekere schors van beschaving omkleed, doch de oude <hi rend="i">astrantigheid</hi> brak daar weêr doorheen in een geval als dit, nu zij een gemengd publiek voorhad en zich weêr in haar oude sfeer van marktventster bevond. - De lezer weet, hoeveel die praatjes wogen; doch zeker is het, dat Nicolette slag had, om zich van haar tijdelijk beroep te kwijten, en wij willen hier een staaltje doen volgen van de wijze, waarop zij de omstanders tot koopen wist uit te noodigen en met hen om te springen.</p>
<p>- ‘Deze naaldekoker? - Twee gulden, mijn Heer de notaris! Zeker een geschenk voor uw oudste dochtertje. Niets meer noodig? Moet de jongste niets hebben? - Een werkmandje? O! dan moet mijn Heer ginter bij de Freule wezen.’ - Dit beursje, Juffrouw?’ dit tot een dikke boerin: ‘is 't niet lief gewerkt? Een Zeeuwsche rijksdaalder maar, schandekoop. - Hoe! vindje 't duur? 't is nog al het werk van Juffrouw Verdrongen, en kijk wat een mooien weêrschijn! - En moetje geen tabaksdoos hebben voor je man? zie deze eens, met het portret van den Prins er op: dat was, dunkt mij, net je gading. - Niet? - Neem deze bretellen, fijn werk, van de Freule Prawley: kijk, die
<pb n="210"/>moetje voor je zoon koopen. - Vijf gulden die cigarekoker, Jonker; maar hij is te mooi om er andere dan van de fijnste soort in te doen: je moet er dezen nog bij hebben voor gewoon gebruik. - Wat zal Mevrouw nemen? - Dit <hi rend="i">étui?</hi> Drie gulden maar: 't is te geef. Geluk er meê. - Wat is er van uw gading, mijn Heer Snel! zie eens dezen <hi rend="i">portefeuille</hi>. Een ontvanger, die alle dagen zooveel bankpapier krijgt, zal er wel een behoeven. - Of hadje liever een kartonnen - dan moet je bij Juffrouw Le Mat wezen. Deze: - nu vierd'halve gulden maar: zonder opcenten.’</p>
<p>Die opcenten beslisten het pleit, dat tusschen het hart en het verstand van den ontvanger gerezen was, betreffende de vraag, of hij Nicolette ten huwelijk verzoeken zou. Een meisje, dacht hij, dat, zoo jong nog, reeds van opcenten weet te praten, moet wel een geschikte vrouw voor een ontvanger zijn. Wij willen echter den lezer niet in dezelfde dwaling doen verkeeren, als waarin de goede man gebracht was, dat Nicolette in het vak der belastingen t'huis was. Maar, nog op school zijnde, was zij getuige geweest van een gesprek tusschen Mw. Zilverman en een notaris, die haar zaken bezorgde, en aan wien zij over het hooge bedrag van haar belasting klaagde, waarop deze haar had aan 't verstand weten te brengen, dat het door de opcenten kwam: een woord, waarvan Nicolette nog heden de beteekenis niet begreep, doch dat haar daarom juist in 't hoofd was gebleven.</p>
<p>Wat er van zij, Snel werd er aangenaam door verrast, en, terstond het geld op de toonbank nedertellende, stak hij den <hi rend="i">portefeuille</hi> in zijn borstzak en fluisterde, terwijl hij de schoone verkoopster met glinsterende oogjes aankeek:</p>
<p>- ‘Hier blijft hij voorloopig rusten: en ik denk er hem te bewaren, tot ik er een zeker antwoord in bergen kan op een brief, dien ik eerstdaags hoop te schrijven, een antwoord, dat mij tot den gelukkigste der menschen maken zal.’</p>
<pb n="211"/>
<p>Dat Nicolette de strekking zijner woorden niet vatte, is zeer natuurlijk, dewijl zij ze maar half hoorde, en weêr bezig was met andere klanten te bedienen; maar Drenkelaer, die juist in de nabijheid stond, had ze verstaan.</p>
<p>- ‘Te drommel!’ dacht hij: ‘de ontvanger is ingepakt: dien moet ik in 't oog houden.’</p>
<p>En, zich aan het toeval vertrouwende, volgde hij Snel, die, van den winkel van Nicolette weggedrongen, aan dien van de cartonnages belandde en daar terstond naar een werkdoosje vroeg. Twee of drie werden hem door Julie Le Mat gewezen; doch zij schenen hem niet te bevallen. ‘Ik meende,’ zeî hij: ‘dat er een bij was, blaauw met witte vakken en gekleurde bloemen daarop.’</p>
<p>- ‘O!’ zeide zij: ‘u meent, dat Juffrouw Zevenster gemaakt heeft? - Het spijt mij; maar dat heeft de Jonker al gekocht.’</p>
<p>- ‘Ei! ei!’ dacht Drenkelaer, terwijl hij bij zich zelven lachte om het zure gezicht, dat de te-leur-gestelde ontvanger zette, en om den bedrukten toon, waarop hij herhaalde: ‘de Jonker!’</p>
<p>- ‘Hoor eens, mijn Heer Snel!’ zeide hij, terwijl hij Snel onder den arm nam en met zich langs een der uitgangen in een zijlaan en buiten het gedrang trok: ‘Stelje er waarlijk prijs op, dat doosje te bezitten, dan zal Eylar het u, geloof ik, wel willen afstaan. Welk belang zou <hi rend="i">hij</hi> er in stellen?’</p>
<p>Snel keek den spreker in 't gezicht, met eenige verbazing, die niet van achterdocht vrij was. ‘Mijn Heer is wel beleefd,’ zeide hij eindelijk: ‘maar...’</p>
<p>- ‘Kom, mijn Heer Snel!’ hernam Drenkelaer: ‘'t is niet, dat ik mij in uw geheimen wil dringen; maar ik meen gemerkt te hebben, dat je eenig belang stelt in 't geen van Juffrouw Zevenster komt; en waarom zou ik u niet van dienst zijn, waar ik daartoe misschien in staat ben?
<pb n="212"/>Wil ik er met Eylar over spreken, en het doosje vragen, of 't voor mij was?’</p>
<p>- ‘Een zeer vriendelijk voorstel!’ antwoordde Snel: ‘ja, ik had die doos gaarne gehad, omdat ik er de Juffrouw nog aan heb zien werken; - maar toch...zooveel hecht ik er niet aan en...’</p>
<p>- ‘En ik kan niet denken, dat Eylar er ook veel aan hecht,’ viel Drenkelaer in: ‘wacht! daar loopt hij juist: ik zal hem eens gaan opvangen.’</p>
<p>Hij wist nu genoeg: en, Snel half bedremmeld latende staan, haastte hij zich naar Maurits, die driftig door een andere laan heenging.</p>
<p>- ‘Zoekje iemand?’ vroeg hij: ‘dat je zoo haastig vooruitstapt?’</p>
<p>‘Ik ga de lijsten en nummers halen,’ antwoordde Maurits: ‘de verkoop wordt te een uur gestaakt: - en dan zal 't moeten worden aangeteekend, wat voor de verloting overblijft.’</p>
<p>- ‘Goed; maar je oogen staan zoo kwaad, en je hebt een kleur als bloed. Is er iets, dat je hindert?’</p>
<p>- ‘'t Is infaam, 't is schandelijk!’ riep Maurits, zonder te antwoorden.</p>
<p>- ‘Wat is infaam?’ vroeg Drenkelaer.</p>
<p>- ‘Wel! dat vervloekte praatje! Het schijnt, dat het overal verspreid is.’</p>
<p>- ‘Maar waarvan spreekje toch?’</p>
<p>- ‘Wel! van dat gebabbel aangaande Bettemie. 't Is nu niet alleen Juffrouw Leentje meer, die er van spreekt...'t is het halve dorp. Daar straks in het gedrang, overal 't zelfde gefluister. Die geäffekteerde Mw. Zuring, dien mizerabelen Verdrongen, een half dozijn anderen, heb ik hooren mompelen, dat het haar in 't hoofd schort.’</p>
<p>- ‘Ja,’ zeî Drenkelaer: ‘nu je 't zeit...ik heb er in de Sociëteit ook over hooren spreken.’</p>
<p>- ‘En hebje 't dan niet tegengesproken?’</p>
<pb n="213"/>
<p>- ‘Wat zal ik je zeggen? Wanneer de lieden met feiten aankomen, waar ik de valschheid niet van bewijzen kan...indien je in de rechten gestudeerd hadt, zouje weten, dat het negatieve niet bewezen kan worden.’</p>
<p>- ‘Ik behoef geen rechtsgeleerde te wezen,’ zeî Maurits, ‘om te weten, dat men lasteraars kan dwingen, bewijs te leveren voor wat zij vertellen.’</p>
<p>- ‘De wet laat juist die dingen maar blaauw blaauw,’ zeî Drenkelaer.</p>
<p>- ‘Wat!’ riep Maurits verontwaardigd: ‘mag men niet vorderen, dat een lasteraar zijn woorden waar make?’</p>
<p>- ‘In allen gevalle, om tot zoodanige vordering recht te hebben, waar 't een jong meisje geldt, moet men haar vader, haar voogd, of haar verklaarde vrijer zijn: en de Freule zou de eerste zijn, die 't mij kwalijk nam, indien ik mij, ongeroepen, tot haar verdediger opgeworpen en daardoor misschien een eklat veroorzaakt had, dat de zaak nog verergerde. - Maar waarom is mijn vriend Maurits, die mij van flaauwheid beschuldigt, zelf niet voor haar in de bres gesprongen?’</p>
<p>- ‘Wel! dat heb ik laatst nog bij Dominee aan huis immers gedaan?’</p>
<p>- ‘Ja, toen je alleen Juffrouw Leentje tegen je hadt. Maar zoo even, toen hadje immers dien Verdrongen, of wie anders iets tot haar nadeel zeî, bij den arm kunnen nemen, of, nog beter, hem een draai om de ooren kunnen geven, en rekenschap vragen van zijn woorden?’</p>
<p>- ‘Ik had er lust genoeg toe gehad,’ zeî Maurits: ‘en het kostte mij moeite, mij te bedwingen, en mij te herinneren, dat het noch de plaats, noch de gelegenheid was om twist te zoeken, en zulks mij, als gastheer, allerminst zou gepast hebben. Maar uitstel zal daarom geen afstel zijn, en zoo ik weder iemand op een andere plaats zich op dergelijke wijze hoor uiten...’</p>
<pb n="214"/>
<p>- ‘Mij dunkt, voor <hi rend="i">u</hi> moest elke plaats geschikt zijn,’ viel Drenkelaer in: ‘niemand toch zou u kunnen kwalijk nemen, zoo je 't voor een meisje opvatte, 't geen het geheele publiek u sedert lang tot vrouw toedenkt.’</p>
<p>- ‘Het publiek is wel beleefd.’</p>
<p>- ‘Je zegt dit op een toon, als of...vergist het zich?’</p>
<p>- ‘Ik stel een broederlijk belang in Bettemie, niets meer.’</p>
<p>- ‘Hm! Dat spijt mij...in zekeren opzichte althans.’</p>
<p>- ‘Hoe meenje dat?’</p>
<p>- ‘Wel!’ hernam Drenkelaer: ‘om een zeer natuurlijke reden. Voor veertien dagen nog twijfelde niemand er aan, of de zaak was tusschen de Freule en u zoo goed als beklonken. Ziet men nu, dat er niets van komt, dan zal men er het gevolg uit trekken, òf, dat die praatjes, haar betreffende, eenigen invloed op u hebben gehad, òf, dat er waarheid is aan zeker ander praatje, dat men van u vertelt.’</p>
<p>- ‘Een praatje! van mij?’</p>
<p>- ‘Och ja! - men beweerde, je waart niet ongevoelig voor de bekoorlijkheden van Mejuffrouw Nicolette. Zieje, <hi rend="i">dat</hi> heb ik een paar keeren tegengesproken: immers ik kon mij niet voorstellen, dat die preêk van zekeren avond alleen dienen moest om mij af te houden van een wild, 't geen je zelf begeerdet na te jagen.’</p>
<p>- ‘Ik? - Zelfs de gedachte is nimmer bij mij opgekomen, de onschuld van dat meisje te belagen.’</p>
<p>- ‘Neen; maar de gelegenheid maakt den dief en natuur gaat boven de leer.’</p>
<p>- ‘En wat wilje te kennen geven met die banale spreekwoorden?’ vroeg Maurits, ongeduldig.</p>
<p>- ‘Banaal zooveel je wilt; maar daarom niet minder waar. - Zoo als ik zeî, ik heb het praatje in den aanvang tegengesproken; maar doe het in 't vervolg niet meer. Ik
<pb n="215"/>wil je ronduit bekennen, dat ik niet bij Nicolette geslaagd ben; en daarom heeft mijn ijdelheid, zeg gerust, mijn <hi rend="i">fatuïteit</hi>, mij ingefluisterd, dat zij derhalve haar affekties op iemand anders geplaatst had.’</p>
<p>- ‘Wat wilje zeggen?’ vroeg Maurits, terwijl hij zich de lippen bijkans aan 't bloeden beet.</p>
<p>- ‘Ik kan toch niet denken,’ vervolgde Drenkelaer, met een ijskoude bedaardheid, ‘dat die kleine ontvanger haar juist het hoofd zou hebben op hol gemaakt.’</p>
<p>- ‘Snel?’ riep Maurits.</p>
<p>- ‘Wel ja! je zult toch wel gemerkt hebben, dat hij haar het hof maakt: de man is smoorlijk verliefd, en ten bewijze daarvan strekke, dat ik van hem in last heb, u te verzoeken, hem zekere doos over te doen, die je straks gekocht hebt en die je vergeefs onder je <hi rend="i">paletot</hi> zoekt te verbergen.’</p>
<p>- ‘Die doos!’ zeî Maurits, op spijtigen toon, terwijl hij het besproken voorwerp, dat hij werkelijk tegen zijn borst met zijn jas er overheen hield gedrukt: ‘wat zou die? ik heb die bij Juffrouw Le Mat gekocht.’</p>
<p>- ‘Juist: - en aangezien noch Snel noch jij eenig belang kunt stellen in een dames-werkdoos, zoo volgt er wel uit, dat het alleen om den wille van de vervaardigster is, dat je beiden prijs stelt, het ding te bezitten. - En nu kunje geen grooter bewijs leveren, dat Nicolette u onverschillig is, dan door aan het verzoek van den ontvanger gehoor te geven en mij die doos voor hem ter hand te stellen.’</p>
<p>- ‘Meent Snel inderdaad, haar ten huwelijk te vragen?’ vroeg Maurits, geheel uit het veld geslagen, en zonder op het gedane voorstel te antwoorden.</p>
<p>- ‘Wel, mij dunkt, zij kon een slechter partij doen: ja moeilijk in haar pozitie er een betere verwachten. Een man, die een fatsoenlijke betrekking bekleedt en goed zijn
<pb n="216"/>brood heeft, en op wien, zoover ik weet, niets valt aan te merken.’</p>
<p>- ‘De vrouw van Snel!’ herhaalde Maurits, terwijl onwillekeurig zijn toon te kennen gaf, hoe ongerijmd en onaanneemlijk hij de veronderstelling achtte.</p>
<p>- ‘En wat is er in vredes naam daarin gelegen, dat u zoo vreemd voorkomt? of liever, wat gaat het u aan, indien je haar niet voor je zelven verlangt? Hoor eens, vriend Eylar! laten wij elkander geen knollen voor citroenen in de handen stoppen. Dat je den zedepreêker hebt uitgehangen, en mij verboden, haar <hi rend="i">conquête</hi> te maken, dat laat ik daar; maar dat je nu ook in gramschap ontsteekt, omdat een fatsoenlijk man haar tot zijn wettige huisvrouw begeert, dat gaat wat ver, en het moet mij wel bevestigen in mijn opvatting, dat je een inniger belang in haar stelt, dan je schijnt te willen bekennen.’</p>
<p>Maurits had op dat oogenblik aan Drenkelaer wel
<q rend="bq">des mijnslaafs lot in 's aardrijks ingewanden,</q>
<lb/>
<lb/>waar Helmers de lieden wil heenzenden, die niet gaan huilen op het graf van Tromp, of eenig ander dergelijk aangenaam baantje, toegewenscht: en, wat niet strekte om zijn wrevel te verminderen was de bewustheid, dat de gevolgtrekking, door Drenkelaer gemaakt, volkomen logisch was.</p>
<p>- ‘Je zwijgt!’ hernam deze laatste; en toen, een hartelijke deelneming in zijn toon leggende: ‘Je bent toch niet waarlijk verliefd op de meid? Bedenk toch, <hi rend="i">pour le badinage</hi>, <hi rend="i">bon; pour le mariage</hi>, <hi rend="i">non</hi>.’</p>
<p>- ‘Inderdaad,’ zeî Maurits zuchtende: ‘ik geloof zelf, dat ik wenschen moet, dat zij met dien...met dien ontvanger trouwde: - dat zou voor alle partijen beter zijn.’</p>
<p>- ‘Wel zeker,’ hernam Drenkelaer: ‘en jij met de Freule: dan was alles <hi rend="i">pour le mieux dans le meilleur des mondes possibles</hi>.’</p>
<pb n="217"/>
<p>- ‘De Freule verdient iemand, die haar een vrij en onverdeeld hart kan schenken.’</p>
<p>- ‘Zoo! <hi rend="i">habemus reum confidentem</hi>...pardon! je bent geen latinist: ik wil zeggen, wij hebben zoo wat een halve bekentenis. Ik meende maar, het best voor u zou geweest zijn, de eene dwaasheid te genezen, door de andere te begaan.’</p>
<p>- ‘Een dwaasheid, Bettemie tot vrouw te nemen?’</p>
<p>- ‘Ja! indien zij niet recht snik is; want dat er toch iets aan moet zijn...<hi rend="i">enfin</hi>, ik nam in uw geval nog liever de Freule van Sporkelberghe: dat is nog oude adel: en soort bij soort.’</p>
<p>- ‘Dankje!’ zeî Maurits, droogjesweg: en toen, weêr op een driftigen toon, vervolgende: ‘ik herhaal u, dat het logens zijn, die men uitstrooit aangaande Bettemie, en vond ik den man, van wien ze komen, ik zou mijn zweep stukslaan op zijn rug.’</p>
<p>Drenkelaer was op het punt, ook ‘dankje’ te zeggen, doch hield het woord wijslijk binnen.</p>
<p>- ‘Ik zou,’ zeî hij, ‘in uwe plaats het bezigen van zoodanige argumenten, die den edelman veroorloofd waren in de gouden dagen der Dubarrys, maar hem thans voor de korrektie brengen, voor 't minst uitstellen, tot je in staat bent, er andere bij te voegen, waar wat meer logica in zit, en die geschikt zijn om de lieden te overtuigen zonder het meisje te kompromitteeren. Dat zij zeer goed bij haar zinnen is, ben ik met u eens; doch er schijnen toch <hi rend="i">scènes</hi> op Doornwijck te hebben plaats gehad, die raadselachtig zijn:..Juffrouw Tronck ontkende niet, dat in haar bijzijn de Freule nog al heftig is geweest tegen Le Mat, en dat Mw. Van Doertoghe ongerust omtrent haar was: en dan, die ontmoeting met den avonturier, die zoo juist van pas zich op den straatweg vertoonde, is ook nog niet geheel opgehelderd: dit alleen ben ik te weten gekomen, dat hij
<pb n="218"/>met zijn moeder op Doornwijck geweest is, en je hebt zelf kunnen hooren, toen wij er onze <hi rend="i">digestie-visite</hi> deden, hoe de oude Mevrouw, toen men over die Juffrouw Hermans sprak, met een streng gelaat verzocht, dat de naam van die persoon nooit in haar bijzijn geüit mocht worden. - 't Beste zal dus naar mijn gevoelen zijn, te wachten wat de toekomst leeren zal: hebben de vertelsels eenigen grond, dan zal dit spoedig genoeg blijken: in het tegenovergestelde geval zullen zij van zelve wel doodbloeden. - En nu, wij zijn t'huis; welk antwoord moet ik aan Snel brengen?’</p>
<p>- ‘Dat hij een onbescheiden vlegel is,’ antwoordde Maurits, met drift.</p>
<p>- ‘Wacht een oogenblik,’ hernam Drenkelaer, terwijl hij, zijn hand leggende op den arm des jongelings, die juist eene der glazen deuren van het kasteel wilde binnengaan, hem onder de veranda staande hield: ‘indien je, gelijk ik u zelf zoo even hoorde zeggen, de wijze partij kiest, het meisje met Snel te laten trouwen, of althans die vrijaadje niet door ontijdige tusschenkomst te verstoren, is het dan niet beter, dat je die doos niet behoudt, die in uwe handen maar stof geeft tot dwaze onderstellingen?’</p>
<p>Maurits bleef eenige oogenblikken zwijgend staan: en het was te zien, dat een hevige strijd in zijn binnenste plaats had. Op eenmaal scheen hij zijn besluit genomen te hebben, en vroeg hij aan Drenkelaer:</p>
<p>- ‘Heeft de ontvanger Mejuffrouw Zevenster werkelijk reeds ten huwelijk gevraagd?’</p>
<p>- ‘Ik geloof het niet,’ antwoordde Drenkelaer: ‘maar 't zal gewis niet lang meer duren.’</p>
<p>- ‘Welnu! zoolang dit niet het geval is, bestaat er geen de minste reden, waarom ik hem deze doos zou afstaan, en zou zulk een handelwijze van mijne zijde niets anders zijn dan een gratuïete beleediging, der vervaardigster aangedaan. <hi rend="i">Adieu!</hi>’</p>
<pb n="219"/>
<p>- ‘Uitmuntend!’ dacht Drenkelaer, toen Maurits naar binnen was gegaan, bij zich zelven: ‘hij zou mij erg gefopt hebben, indien hij mijn raad gevolgd had: - en toch, ik moest het wagen, hem dien te geven. Hij moet van mij nimmer iets anders kunnen getuigen, dan dat ik hem heb zoeken terug te houden van de dwaasheid, die hij nu waarschijnlijk begaan zal. In allen gevalle, hoe 't afloopt tusschen hem en Nicolette, zooveel is zeker, dat hij mij voor 't oogenblik bij de Freule niet meer in den weg zal staan...en de tijd is, geloof ik, gekomen, mijn batterijen naar die zijde te richten. Maar wacht, daar komt juist van pas mijn bondgenoot aan.’ - En meteen ging hij Mejuffrouw Tronck te gemoet, die van de zijde der oranjerie kwam aangewandeld.</p>
<p>- ‘Wel!’ vroeg hij: ‘is de verkooping afgeloopen?’</p>
<p>- ‘De Hemel zij gedankt, ja,’ antwoordde zij: ‘'t was een hondebaantje, dat ik gehad heb, voor bufetjuffrouw te spelen. En hou mij nu niet op; want ik moet gaan zien, of alles hier klaar is om de dames te ontvangen, indien zij altemet verkiezen hier wat te komen uitrusten, en dan meteen heb ik nog toe te zien, dat Bijou zijn drankje inneemt.’</p>
<p>- ‘Opperbest!’ zeide Drenkelaer, terwijl hij op zijn schreden terugkeerde en haar vergezelde: ‘ik zal u niet in uw nuttigen arbeid storen, en u alleen vertellen, dat ik bij mijn besluit blijf om van avond den kogel door de kerk te jagen.’</p>
<p>- ‘Denkje Bettemie waarlijk te vragen?’</p>
<p>- ‘Hoe vraagje dat op zoo'n toon van verwondering?’ vroeg Drenkelaer.</p>
<p>- ‘Wel,’ antwoordde Katoo: ‘omdat het, dunkt mij, in strijd zou zijn met hetgeen je haar zelf moet verklaard hebben, dat je nooit een rijke vrouw zoudt willen vragen - en ik beken, dat ik dat al een heel zonderling gezegde van u vond tegen-over een meisje, dat je verlangt te
<pb n="220"/>trouwen, en een rare manier om tot je doel te komen.’</p>
<p>- ‘Tut! tut!’ zeide Drenkelaer: ‘wij zullen het lied, dat wij zingen, naar de omstandigheden weten te wijzigen; maar van wie hebje dat?’</p>
<p>- ‘Uit zeer goede bron, van Pietje Pancras, aan wie Bettemie het heeft verteld.’</p>
<p>- ‘Ei! heeft zij dat verteld? - Des te beter! dat is een bewijs, dat het haar gepikeerd, althans geïntrigeerd heeft; en dat was mijn doel. - Wel! des te meer zal het haar eigenliefde streelen, wanneer zij verneemt, dat ik, voor het vermogen van haar bekoorlijkheden zwichtende, van mijn zoo stellig uitgesproken besluit ben teruggekomen. Doorgaans zal, naar men zegt, een vrouw elke inkonsequentie, die om harentwille begaan wordt, niet alleen vergeven, maar zelfs natuurlijk vinden.’</p>
<p>- ‘Vlei u daar niet te veel meê,’ zeide Katoo: ‘Bettemie is geen vrouw als een andere: zij mocht eens op het vermoeden komen, dat die fraaie protestatie, die je haar gedaan hebt, volstrekt niet gemeend was, en dan zouje, naar ik vrees, je bitter bedrogen zien in je verwachting. - Doch kom, ik verpraat mijn tijd.’</p>
<p>- ‘Nog eene vraag,’ zeide Drenkelaer, haar, aan den ingang der zaal, op dezelfde wijze terughoudende, als hij, even te voren, Maurits had gedaan: ‘je hebt, zoo ik wel begreep, met Pietje Pancras over mij gesproken. Hebje ook kunnen uitvorschen, hoe de Freule over mij denkt?’</p>
<p>- ‘Dat zou Pietje, als zij 't wist, niet verklappen,’ antwoordde Katoo: ‘maar ik weet het toch. - Zij is bang voor je.’</p>
<p>- ‘Bang!’ - herhaalde Drenkelaer: ‘des te beter! en <hi rend="i">hoe</hi> weetje dat?’</p>
<p>- ‘Dat heeft mij een vriendin van Bettemie geschreven, die...doch ik heb nu geen tijd om u dat te vertellen. Hier,’ vervolgde zij, een brief voor den dag halende, ‘hier
<pb n="221"/>is de brief: lees maar zelf! ik krijg hem straks wel van u terug.’</p>
<p>Meteen stelde zij den brief aan Drenkelaer ter hand en ontsnapte naar binnen.</p>
<p>- ‘Van wie drommel mag dat geschrijf wezen?’ vroeg Drenkelaer zich zelven af, toen hij, naar de onderteekening van den brief ziende, aldaar enkel den naam van Ernestine vond; ‘wie mag die Ernestine zijn? - om 't even! de inhoud zal misschien opheldering geven.’</p>
<p>Opheldering, voor zooverre zij den familienaam der schrijfster gold, gaf de brief niet, en over 't geheel liep die over zaken, die Drenkelaer volstrekt geen belang inboezemden. Wanneer wij zeggen ‘over zaken,’ dan bezigen wij een verkeerde uitdrukking. De brief was van en aan een jonge Juffrouw en stond daarin met de meeste dergelijke brieven gelijk, dat hij beschouwingen, opmerkingen, uitweidingen enz., enz., in een woord alles, behalve zaken bevatte. Haasten wij ons, er bij te voegen, dat hij er niet te minder om was.</p>
<p>- ‘Die Juffrouw schrijft niet onaardig,’ dacht Drenkelaer: ‘maar wat weêrga kunnen mij die uitboezemingen schelen over de genoegens van 't buitenleven en over de gekke toiletten, die zij 's Zondags in de kerk en op de pantoffelparade ziet? - Maar ik ben een ezel! - Ik had moeten beginnen met het <hi rend="i">post-scriptum</hi>.</p>
<p>En inderdaad, dat behelsde deze woorden:
<q rend="bq">‘Schrijf mij eens, wat uw logeergast voor een mensch is. Naar ik hoor, moet hij oogen hebben, die sommige lieden bang maken, en ik zou wel eens willen weten, of men voor den man zelf ook bang heeft te zijn. Maar dit <hi rend="i">between us</hi>, <hi rend="i">my dear:</hi> ik heb bijzondere redenen voor die vraag.’</q></p>
<p>- ‘Ei! ei!’ zeî Drenkelaer bij zich zelven: ‘ik begin
<pb n="222"/>lont te ruiken. Die Ernestine is zeker een korrespondent van Bettemie en brengt nu 't geen deze heel vertrouwelijk haar heeft medegedeeld even vertrouwelijk aan Katoo Tronck over, die 't niet minder vertrouwelijk weêr doet weten aan de persoon, die zeker 't best in staat is op de vraag te antwoorden.’</p>
<p>De gissing was volkomen juist, gelijk hij dienzelfden avond nog van Katoo vernam. Ernestine van Marsden had in den vorigen zomer met Bettemie altijd eenige weken op Doornwijck doorgebracht, en daardoor overlang kennis gemaakt met Katoo aan wie zij nu en dan schreef. Had zij haar beter gekend, zij had zich gewis niet schuldig gemaakt aan een onvoorzichtigheid in de keus harer woorden, waardoor haar op zich zelve loffelijke zucht om, in 't belang van Bettemie, narichten in te winnen aangaande Drenkelaer, een gevolg had, juist tegenovergesteld aan 't geen in haar bedoeling lag.</p>
<p>- ‘Alzoo!’ vervolgde Drenkelaer: ‘zijn sommige lieden bang voor mijn oogen. Nu, dat is een geruststellend uitzicht voor de toekomst? Ik zal er volstrekt niet tegen hebben, als mijn vrouw wat bang voor mij is; des te gereeder zal zij mijn zin doen. - Inmiddels is het zeker, dat, als Freule Bettemie bang is voor mijn oogen, zij dan niet kan nalaten aan den eigenaar dier oogen te denken. Wel! ik zal haar dwingen, nog meer, voortdurend zoo 't mogelijk is, aan mij te denken, en, neemt zij mij dan niet uit liefde, zij zal mij nemen uit vrees, of omdat zij geen ander middel zal weten, langs 't welk zij van die vrees ontslagen kan raken. 't Zij hoe 't zij, alles overtuigt mij, dat het “nu of nooit,” het oogenblik is om het waagstuk te beproeven. - Maar wacht! is het Maurits niet, dien ik daar de trap hoor afkomen?’</p>
<p>En, haastig den brief bij zich stekende, ontdeed hij zijn zakken van eenige kleinigheden, op de verkooping aange-<pb n="223"/>kocht en pakte die op de tafel uit; terwijl hij een der bedienden, die juist voorbijging, verzocht, ze op zijn kamer te bezorgen. ‘<hi rend="i">A vos ordres</hi>, <hi rend="i">mon cher</hi>,’ zeide hij toen, zich tot Maurits wendende, die inmiddels was binnengekomen, beladen met de papieren, die hij was gaan halen, en, hem onder den arm nemende, begaf hij zich met hem weder op weg naar de oranjerie.</p>
<p>Niet lang hadden zij, deze reis zwijgend, naast elkander geloopen, toen zij de beide Douairières en een groot gedeelte van de gasten te gemoet kwamen, die zich naar huis begaven.</p>
<p>- ‘Wij gaan weêr aan 't werk, Moeder!’ zeî Maurits, even stilhoudende.</p>
<p>- ‘'t Is ook niet meer dan billijk,’ voegde Drenkelaer er bij, terwijl hij zich boog voor de nu van haar taak ontslagen winkeldochters, ‘dat wij de dames aflossen en ook wat uitvoeren. - Ik hoop, dat er nog iets is overgebleven om verloot te worden.’</p>
<p>- ‘Er zijn nog lieve slaapmutsen, en kinderjurkjes,’ zeî Bettemie.</p>
<p>- ‘De kinderjurkjes zouden mij slecht passen,’ hernam Drenkelaer: ‘maar een slaapmuts heb ik wel eens gewenscht, als de pleidooien wat lang duurden.’</p>
<p>- ‘Foei!’ zeide Bol: ‘mijn Heer is nog te jong; laat hij ten minste wachten tot hij Prezident van een Hof is geworden, eer hij zich het recht aanmatigt om op de publieke audiëntie te slapen.’</p>
<p>- ‘Dominee houdt zeker niet van menschen, die op openbare plaatsen slapen,’ merkte de Baron van Steenvoorde aan, grinnikend over zijn zoo gepaste aardigheid, of wat hij er voor hield.</p>
<p>- ‘En dan zijn er nog heele lieve beursjes,’ zeî Klara van Sporkelberghe.</p>
<p>- ‘Die zouden mij te pas kunnen komen,’ merkte Dren-
<pb n="224"/>kelaer aan, ‘even als 't zout aan het kind, dat er om vroeg voor het vleesch, dat het nog hoopte te krijgen.’</p>
<p>- ‘En fijn brievepapier om <hi rend="i">pouletjes</hi> op te schrijven,’ zeî Juffrouw Jakomina.</p>
<p>- ‘Die gun ik aan wie er behoefte aan hebben,’ hernam Drenkelaer, meteen een zijdelingschen blik werpende op Maurits, die zich onwillekeurig bij Nicolette gevoegd had. Die blik ontsnapte niet aan het scherpziend oog van den predikant, en dat was juist wat Drenkelaer ook verwacht en verlangd had.</p>
<p>- ‘Ik keer met u terug, Heeren!’ zeide Bol: ‘ik zal misschien uw taak kunnen verlichten.’</p>
<p>En het gezelschap groetende, stapte het drietal naar de oranjerie.</p></div>
<div type="chapter">
<pb n="225"/>
<head rend="h3">Derde hoofdstuk.</head>
<head rend="h4"><hi rend="i">De tombola</hi>.</head>
<p>De menigte, die nog kort te voren het terrein tusschen de winkels bezette, was langzamerhand weder afgezakt en had zich, deels naar huis begeven, deels in het park verspreid. In de afgeperkte ruimte was niemand overgebleven dan Eylar, de notaris, de ontvanger, de rentmeester, de schoolmeester, en, dien ik het eerst had moeten noemen, omdat hij bij de werkzaamheden die verricht stonden te worden het voorzitterschap bekleedde, de Heer Voordendijk, burgemeester van Hardestein en Grooi, doch op laatstgemeld dorp woonachtig. Voorts drie klerken, werkzaam aan de kantoren der drie genoemde ambtenaren en wier bijstand bij den arbeid men gemeend had te zullen behoeven. Terwijl over het onderling verdeelen van dien arbeid tusschen de straks gemelde Heeren geredekaveld werd, tikte de predikant Drenkelaer even op den arm en noodigde hem uit, het nabijzijnde grasperk met hem rond te wandelen.</p>
<p>- ‘Mijn Heer Drenkelaer!’ zeide hij, zoodra hij zich met hem ver genoeg bevond om door geen derde verstaan te worden, ‘ik zag u daar straks, toen er van <hi rend="i">pouletjes</hi> gesproken werd, een veelbeteekenenden blik op Maurits werpen. Vergeef mij mijn nieuwsgierigheid; maar ik wenschte
<pb n="226"/>wel te weten, of daartoe een bepaalde aanleiding bestond, dan of het maar loutere scherts was.’</p>
<p>- ‘Scherts, ja, maar niet zonder aanleiding,’ antwoordde Drenkelaer: ‘ik had niet gedacht, dat je 't zoudt opgemerkt hebben, Dominee!’</p>
<p>- ‘En uw bedoeling daarmede? - Ik moet nogmaals om vergeving vragen, zoo ik onbescheiden ben; maar het geldt iemand, misschien twee personen, waar ik belang in stel, en Maurits althans is uw vriend zoowel als de mijne.’</p>
<p>- ‘Ik erken volkomen uw recht om de vraag te doen,’ zeide Drenkelaer: ‘en om u te doen gevoelen, dat ik er ook de strekking van begrijp, zoo zeg ik u ronduit, dat het, naar mijn wijze van zien, een ongelukkige samenloop van omstandigheden is geweest, die mijn vriend Maurits en uw lieve pupil juist ter zelver tijd hier heeft gebracht.’</p>
<p>- ‘Beiden zijn jong, vrolijk en niet misdeeld van geest,’ zeide Bol; ‘niets natuurlijker, dan dat zij behagen scheppen in elkanders gezelschap, zonder dat hieruit nog juist behoeft te volgen, dat van de eene of de andere zijde gevoelens gekoesterd worden, waartegen hun verstand hen, bij dat hemelsbreed verschil in hunne maatschappelijke stelling, de noodige wapens verschaffen moest?’</p>
<p>- ‘Ik behoef,’ zeî Drenkelaer, ‘aan iemand van uw leeftijd en doorzicht niet te herinneren, dat van de zijde van een jonkman, die een levendigen aard bezit, en die van kinds af gewoon is geweest, al zijn wenschen bevredigd te zien, de maatschappelijke slagboom al zeer weinig geteld wordt, waar het een schoon en bevallig meisje geldt, en te minder in aanmerking komt, wanneer iedereen zijn best reeds gedaan heeft, om dien slagboom weg te nemen of althans niet in 't oog te doen vallen.’</p>
<p>- ‘Je bedoelt,’ zeide Bol, ‘dat ik Juffrouw Zevenster niet bij Mevrouw de Gravin noch elders in gezelschappen boven haar stand had moeten brengen; - maar te mijner
<pb n="227"/>rechtvaardiging moet ik aanvoeren, dat dit op het verlangen heeft plaats gehad, zoowel van den Graaf als van Mevrouw zijn moeder, en dat de komst van Maurits, voor mijn vriend Eylar althans en voor mij, geheel onverwacht was.’</p>
<p>- ‘Ik verzoek den Heer Bol, wel te willen gelooven, dat het niet in mij opkwam, hem een, 't zij opentlijk, 't zij bedekt verwijt te doen,’ hernam Drenkelaer: ‘alleen het toeval is te beschuldigen...voor zooverre ik, tot een predikant sprekende, het woord toeval gebruiken mag.’</p>
<p>- ‘Ik zal, na de aanmerking, door u zelf gemaakt, geen strijd voeren over dat woord,’ zeî Bol, ‘maar alleen dit zeggen, dat men somtijds het toeval, de omstandigheden, beschuldigt, wanneer men het zich zelven doen moest. Ieder onzer wordt, herhaaldelijk, ten gevolge van een zoogenaamd toeval in verzoeking gebracht: en, zoo hij dan tegen die verzoeking geen strijd voert of in den strijd bezwijkt, doet hij beter, zulks niet aan het toeval, maar aan zijn eigen zwakheid te wijten. Nu is de vraag deze: heeft Maurits een dwaze neiging voor een meisje, dat hij had behooren te eerbiedigen, in haar dubbele hoedanigheid van ouderlooze weeze en van mijn gast, bestreden? of is hij nog bereid, dien strijd te wagen? - Misschien zal mijn Heer Drenkelaer zeggen: dat dit vragen zijn, die ik niet tot hem, maar tot de persoon, die 't aangaat, behoorde te richten; - maar misschien ook is hij in staat, mij daaromtrent eenige inlichting te geven, voor zooverre hij namelijk daarmede het vertrouwen niet schendt, door een vriend in hem gesteld.’</p>
<p>- ‘Ik zou weinig gevaar loopen zijn vertrouwen te schenden,’ zeî Drenkelaer, de schouders ophalende: ‘want hij heeft mij <hi rend="i">niets</hi> vertrouwd, en dat juist ontrust mij.’</p>
<p>- ‘Maar waaruit, zoo hij u <hi rend="i">niets</hi> gezegd heeft, meent mijn Heer dan stof te moeten ontleenen om zoo bepaald te gelooven, dat er <hi rend="i">iets</hi> bestaat, dat niet zijn moest?’ vroeg Bol.</p>
<pb n="228"/>
<p>- ‘Omdat ik hem van mijne zijde over de zaak onderhouden heb,’ antwoordde Drenkelaer: ‘en dat hij elk bepaald antwoord op mijn vragen ontweken heeft: - en omdat hij de doos, door Juffrouw Zevenster vervaardigd, niet alleen gekocht heeft, maar zelfs in gramschap is uitgebarsten, toen hij hoorde, dat de Heer Snel die begeerde.’</p>
<p>- ‘De Heer Snel!’ herhaalde Bol, Drenkelaer met eenige bevreemding aanziende, niet over de zaak zelve, maar daarover, dat ze hem door Drenkelaer werd medegedeeld: ‘had die dan aan u zijn wensch te kennen gegeven om dat voorwerp te bezitten?’</p>
<p>- ‘Ja, Dominee!’ antwoordde Drenkelaer: ‘ik moet tot mijn leedwezen zeggen, dat de Heer Snel, ofschoon wij elkander eerst sedert een blaauw-maandag kennen, zich vertrouwelijker jegens mij getoond heeft dan mijn vriend, en mij niet ontveinsd heeft, dat uw pupil hem dierbaar was geworden.’</p>
<p>- ‘Zoo! - dus had hij <hi rend="i">u</hi> verzocht, Maurits te bewegen, hem die doos af te staan?’</p>
<p>- ‘Ja! - en de poging daartoe is mij maar ten halve gelukt.’</p>
<p>- ‘Toch ten halve?’ vroeg Bol, terwijl een straal van hoop in zijn oogen flikkerde.</p>
<p>- ‘Ja, Dominee! - Hij heeft mij te kennen gegeven...ik herhaal zijn eigen woorden...dat het een gratuïete beleediging zou zijn, Mejuffrouw Zevenster aangedaan, de doos aan iemand af te staan, tenzij die iemand haar verloofde, of althans haar geäccepteerde vrijer ware: - nu volgt daar, mijns inziens, uit, dat, zoodra de Heer Snel eene der genoemde hoedanigheden kan doen gelden, Maurits hem afstand van de doos zal doen...en, wat meer zegt, van zijn verdere inzichten op uw pupil. Immers ook dit heeft hij zich laten ontvallen, dat het misschien gelukkigst ware, indien zij het aanzoek van den Heer Snel aannam.’</p>
<pb n="229"/>
<p>- ‘Ik herken Maurits aan dien trek,’ zeî de predikant, met zichtbare tevredenheid: ‘heeft hij voor een poos aan zijn gevoel toegegeven, hij heeft intijds begrepen, naar de stem van de gezonde rede te moeten luisteren, en het noodige te doen om zich zelven te overwinnen.’</p>
<p>- ‘Ik zeg u dit een en ander,’ ging Drenkelaer voort, ‘omdat ik vreesde, dat het misschien uw voornemen was, Maurits over de zaak te onderhouden. Ik moet natuurlijk dit aan uw beter oordeel overlaten; maar, bij de stemming, waarin hij nu nog verkeert, en na het gesprek, dat ik zoo even met hem gevoerd heb, zou het hem misschien balöorig maken, indien hij weder over de zaak moest hooren.’</p>
<p>- ‘Is dit inderdaad uw meening?’ vroeg Bol, hem met een achterdochtigen blik aanziende. Wij hebben verhaald, hoe Drenkelaer, bij hun eerste ontmoeting, een min gunstigen indruk op hem gemaakt had, waarvan de predikant zich echter geen rekenschap wist te geven. Toen later Drenkelaer hem een- en andermaal bezocht had en zich bij die gelegenheden meer en meer had doen kennen als een bedaard, verstandig en in alle opzichten beschaafd jong mensch, op wiens woorden, denk- en handelwijze niet het minst kon worden aangemerkt, had Bol eenig berouw gevoeld over een tegenzin, die allen schijn had van onbillijkheid; en toch had hij dien niet geheel kunnen overwinnen: ja, zoo het gesprek, dat hij thans met Drenkelaer had aangeknoopt, ten doel had, eenige inlichtingen te bekomen aangaande de oogmerken van Maurits jegens Nicolette, de predikant had tevens de hoop gekoesterd, daarbij uit te vorschen, in hoeverre Drenkelaer bij zijn vriend een goede of een verkeerde rol gespeeld had. Al wat de jongeling tot nog toe gezegd had, was van dien aard geweest, dat het tot een gunstig oordeel moest lijden, ten opzichte zoo van zijn inborst in 't algemeen als van het gedrag, door hem jegens Maurits gehouden; maar nu had op eens de raad,
<pb n="230"/>dus ongevraagd door hem aan Bol gegeven, de achterdocht van dezen weder opgewekt. Drenkelaer, die, ten gevolge van dat natuurlijk instinkt, hetwelk het ons terstond doet ontwaren als wij sympathie of bepaalde antipatie bij iemand verwekken, reeds van den aanvang af had bespeurd, dat de predikant hem wantrouwde, was tegen-over hem voortdurend, en ook deze reis, zeer op zijn hoede geweest. Hij had zich gevleid, hem van zijn preventies terug te hebben doen komen, toen hij nu plotslings bemerkte, dat hij een onvoorzichtigheid begaan had. Zijn doel was geweest, te voorkomen, dat Bol Maurits over diens voornemens ondervroeg en hem wellicht overhaalde, Nicolette niet langer het hof te maken, en nu bekroop hem de vrees, dat Bol wellicht dien toeleg zou bemerkt hebben. Hij gevoelde, dat alles afhing van het antwoord, dat hij nu op diens vraag zou geven.</p>
<p>- ‘Ik herhaal,’ zeî hij, na een oogenblik nadenkens, ‘dat het zeer ongepast van mij was, ongevergden raad te geven aan iemand van uw jaren en ondervinding, die Maurits sedert lang en zoo door en door kent, aan wiens oordeel hij zeker meer gewicht zal hechten dan aan het mijne, en naar wiens vermaningen hij eerder genegen zijn zal te luisteren. En toch, nu ik eenmaal zoo vrijpostig geweest ben, te zeggen wat mij op het hart lag, blijf ik bij wat ik beweerd heb. Ik geloof niet, dat, zelfs door u, aan Maurits iets kan onder 't oog worden gebracht, wat hij in de laatste dagen niet herhaaldelijk tot zich zelven gezegd heeft, en nu is mijn overtuiging deze, dat, indien hem door u gevraagd wordt, wat zijn inzichten zijn, hij - al is het alleen om u te overtuigen, dat hij geen slechte bedoelingen koestert - u om de hand van Juffrouw Zevenster vraagt. Of een zoodanige stap van zijne zijde u onaangenaam zal zijn, of een huwelijk tusschen de beide jonge lieden u wenschelijk voorkomt, is iets, dat <hi rend="i">ik</hi> niet te beslissen heb.’</p>
<p>Het was nu de beurt van den predikant, zich eenige
<pb n="231"/>oogenblikken te beraden over hetgeen hij zeggen zou. De koude toon van Drenkelaer misviel hem; maar nog meer hinderde hem het denkbeeld, dat de man, dien hij een poos van onoprechtheid verdacht had gehouden, hem - als uit zijn laatste woorden scheen te kunnen worden opgemaakt - wederkeerig verdacht hield, en wel van het koesteren van den geheimen wensch om zijn pupil aan Maurits verbonden te zien. Hij zag tevens in, dat, dewijl hij aan Drenkelaer geen verantwoording schuldig was, het ook niet kon te pas komen zich jegens hem te rechtvaardigen, en hij oordeelde alzoo beter, voor 't oogenblik geen verdere woorden over het onderwerp te spillen.</p>
<p>- ‘Mijn Heer!’ zeî hij, op den beleefdst mogelijken toon, ‘ik ben u inderdaad zeer erkentelijk voor de inlichtingen, en niet minder voor de wenken, die mij door u gegeven zijn. De zaak is gewichtig en hoogst netelig tevens: en ik hoop van harte, dat er een middel zal te vinden zijn, om er een zoodanig einde aan te maken als minst smartelijk wezen zal voor de partijen, die er in betrokken zijn. Wij zijn nu weêr in de buurt van de oranjerie, en ik geloof, dat het tijd is, er terug te keeren.’</p>
<p>- ‘Ziezoo!’ dacht Drenkelaer bij zich zelven, terwijl hij, na met den predikant op het zoo even door hem verlaten terrein te zijn teruggekeerd, zich met een beleefde buiging van hem verwijderde: ‘nu ben ik aangaande zijn verdere plannen nog even wijs; doch, wel beschouwd, waarover verontrust ik mij? mijn doel is geweest, een huwelijk tusschen Maurits en de Freule onmogelijk te maken, en ik geloof, daarin vrij wel geslaagd te zijn. Laten nu die twee anderen elkander trouwen of niet, 't is mij volkomen onverschillig. Ik moet op mijn doel los; de rest moge zich schikken zoo als 't valt.’</p>
<p>Terwijl hij op deze wijze alle onaangename gedachten aan het kwaad, door hem gesticht, van zich af zocht te
<pb n="232"/>schuiven, waren er anderen, die met meer bezorgdheid nadachten over hetzelfde onderwerp dat tusschen hem en Bol verhandeld was. Eylar, die terstond vermoed had, met welk doel de predikant Drenkelaer had ter zijde gelokt, zat te branden van ongeduld om den uitslag van hun onderhoud te vernemen. Maurits twijfelde er evenmin aan, of de beide Heeren hadden over hem gesproken, en dit, gevoegd bij de aanwezigheid van Snel, was niet geschikt om in de onrustige stemming, waarin hij zich reeds bevond, meerder kalmte te brengen. Snel zag beurtelings Drenkelaer en Maurits aan, als om uit hunne oogen te lezen, wat betreffende de doos was beslist, en bewoog zich als een hen, die een ei moet leggen: Bol eindelijk overlegde bij zich zelven wat hem te doen stond en betreurde het, niet vroeger eenige zekerheid aangaande de gevoelens van Maurits voor Nicolette gehad te hebben, ten einde hem daarover te hebben kunnen onderhouden: iets waartoe heden de gelegenheid zich, naar hij vreesde, niet zou voordoen.</p>
<p>Voor 't oogenblik althans vorderde de aangevangen werkzaamheid te veel spoed en oplettendheid, dan dat men met een van de daarbij betrokkenen een woord had kunnen wisselen. Ieder had er zijn post bij: Maurits dien van ieder van de onverkocht gebleven voorwerpen een voor een van zijn plaats te nemen en het daaraan gehechte nummer overluid te lezen, welk nummer dan door den notaris in het contra-boek werd aangestreept en door den schoolmeester op een nieuwe lijst genoteerd; terwijl Snel en twee der klerken, uit de nummers, die op karton geschreven, en op een tafel uitgespreid lagen, het opgeroepene uitzochten en in een zak wierpen. De rentmeester nam achtereenvolgens elk voorwerp uit de handen van Maurits en bracht het naar een lediggemaakte tafel in de oranjerie, waar het door Eylar en Drenkelaer in ontvang genomen en, met behulp van den burgemeester en van Bol, als vrijwilligers,
<pb n="233"/>op een geschikte plaats werd gesteld. Deze arbeid duurde ongeveer twee uren, na welke het bleek, dat er een getal van 314 prijzen was overgebleven, en alzoo, dewijl er 1200 loten waren uitgegeven, de kans om iets te trekken iets beter stond dan vier tot een. De lezer zal misschien tot een tweede gevolgtrekking komen, dezelfde, die ook reeds door vele bezitters van loten gemaakt was, dat de prijzen weinig waarde moesten hebben, als alleen bestaande uit zoodanige voorwerpen als geen koopers hadden gevonden. Het Bestuur had dit voorzien, en daarom een vijftal voorwerpen van meer bijzondere waarde buiten den verkoop gehouden en tot hoofdprijzen bestemd, te weten: een prachtig gewerkt kussen, door eene der Vorstinnen gezonden, een vuurscherm, door Mw. van Hardestein geborduurd, een schellekoord, door Klara van Sporkelberghe gewerkt, een paar keurig geteekende lichtschermen, herkomstig van Jeannette Fix, en de teekening van Bettemie, alle welke vijf prijzen boven de overige ten toon gehangen werden.</p>
<p>Na den afloop van dezen voorbereidenden arbeid, werden de gesloten doozen geöpend, waar de verkoopsters het geld en de bankbiljetten, bij haar ontvangen, hadden weggeborgen, het bedrag van de ontvangst opgemaakt, en deze voorloopig aan Maurits ter bewaring toevertrouwd. Er bleek, dat er ƒ 3473.50 ingekomen was, 't welk, gevoegd bij de ƒ 1200 van de verkochte loten, een totaal maakte, dat aan de verwachtingen der belanghebbenden meer dan voldeed. Het was intusschen half vier geworden en scheidens-tijd. Men gaf dus elkander <hi rend="i">rendez-vous</hi> tegen zes uren en terzelfde plaatse. De notaris en Snel keerden met de klerken naar het dorp: de rentmeester naar zijn woning in het park: de overige heeren naar het kasteel, waar zij al de gasten reeds vertrokken vonden; natuurlijk met het doel om na den eten terug te komen. Eylar trok met zijn vrouw, den burgemeester en diens dochtertje, naar Klein Hardestein:
<pb n="234"/>Bol naar de pastorie, met zijn zuster, met Nicolette en de Juffrouwen Verdrongen en Le Mat, die bij hem het middagmaal zouden nemen, ten gevolge eener vroeger gemaakte afspraak. Immers Le Mat, die zijn patiënten bezoeken moest, had den predikant verzocht, aan zijn dochter geleide te verleenen naar en van het kasteel, en Bol zich niet alleen bereid verklaard aan het verzoek te voldoen, maar er bijgevoegd, dat zij dan maar bij hem moest blijven eten. Dit was aan Verdrongen ter oore gekomen, die daarop niet gerust had, eer hij voor zijn dochter hetzelfde voorrecht had verworven. De aanwezigheid dier beide meisjes was oorzaak, dat aan Bol de gelegenheid ontbrak om - gesteld dat het zijn voornemen geweest ware - naar aanleiding van hetgeen hij van Drenkelaer vernomen had aan Nicolette eenigen raad of vermaning te geven. Hier kwam nog bij, dat, toen de eenvoudige maaltijd naauwlijks was afgeloopen, Verdrongen aan de pastorie kwam opdagen, ten einde de overigen bij hun tweede bezoek op het kasteel te vergezellen, en, als hij lachend beweerde, een wakend oog op zijn Jakomina te houden. Hij kwam daartoe echter bijna een uur voor zijn tijd, welk uur hij besteedde, om een flesch wijn, dien de gulhartige predikant hem voorzette, te ledigen, en met zijn onbeduidend gewawel en krassende stem den goeden Bol, die zich reeds in geen aangename stemming bevond, ongeveer hetzelfde genot te verschaffen, als het geluid van een ijzeren boor, waarmede gaten in metaal gedraaid worden, zou bezorgen aan iemand, die met de koorts te bed lag. - Er komt echter een einde aan alles, en zoo kwam er ook een einde aan de foltering van Bol. Het uurwerk van de dorpskerk sloeg half zeven en gaf daarmede aan het gezelschap het sein, zich weder naar het park te begeven, en deze reis onmiddellijk naar de oranjerie, waar de tombola te zeven uren zou aanvangen. De hekken hadden reeds te zes uren opengestaan, en
<pb n="235"/>zoo waren er reeds verscheidene belangstellenden op het terrein; doch de toevloed was niet zoo groot als 's morgens; dewijl deze reis niemand binnen den kring werd gelaten, dan die van een bewijs was voorzien, dat hij aandeel in de loterij had genomen. Spoedig echter was het getal aangegroeid van de bezoekers, die voor 't oogenblik niet, zoo als 's morgens, een bedrijvige, maar een lijdelijke rol te spelen hadden, en die nu met gespannen nieuwsgierigheid stonden af te wachten, wat het lot te hunnen voor- of nadeele zou beschikken. Wanneer wij zeggen, dat zij stonden, drukken wij ons minder juist uit: immers zoomin binnen als buiten de oranjerie ontbrak het aan zitplaatsen, waarvan door de meeste vrouwen en door de ouderen van dagen dan ook gebruik werd gemaakt.</p>
<p>Te zeven uren namen de burgemeester, Eylar, de notaris, de ontvanger en de Dames van het Bestuur plaats achter een lange tafel, binnen de oranjerie, aan welker beide einden de rent- en de schoolmeester zaten, ieder met een bus voor zich, de nummers bevattende der loten en der prijzen. Daarnevens stonden, bij den rentmeester het jongste dochtertje van den burgemeester, bij den schoolmeester, het oudste meisje van den Heer Zuring, welke twee de eer zouden genieten, de gelukkige winners aan te wijzen. - Nevens de tafel stonden Maurits en Drenkelaer, ten einde aan de winnaars hun prijzen uit te reiken, voor zooverre eerstgemelden 't namelijk verlangden en laatstgemelde voor onmiddellijk vervoer niet al te ongeschikt waren. - Weldra sloeg de Voorzitter met zijn hamer, ten teeken dat de plechtigheid een aanvang nam, en trok Hermine Voordendijk een nummer uit de bus, 't welk zij haar vader overhandigde, die nu met luider stemme las:</p>
<p>- ‘Nummer 317.’</p>
<p>- ‘Nummer 317,’ herhaalde de Notaris, het nummer opteekenende in een register, dat voor hem lag.</p>
<pb n="236"/>
<p>- ‘Ik geloof waarachtig, dat het mijn nummer is,’ zeî de Majoor, die, midden op het plein, recht tegen-over de tafel stond.</p>
<p>- ‘N<hi rend="sup">o</hi>. 711,’ klonk de stem van Eylar, die het nummer las, dat Mimi Zuring uit de andere bus getrokken en hem overhandigd had.</p>
<p>- ‘Een paar wollen kinderkousjes,’ las Snel, die de genummerde lijst der beschikbare prijzen voor zich had.</p>
<p>Een algemeen gelach en gejuich begroette deze uitkomst, en niet weinig vermaakte men zich ten koste van den ouden vrijer, die zich reeds, zonder veel eerbied te toonen voor het gezelschap, waarin hij zich bevond, een ‘bl...! wat zal ik met die zwijnerij doen?’ had laten ontvallen.</p>
<p>- ‘Nu moetje noodwendig een vrouw nemen, Majoor! en voor een kleintje zorgen, dat de kousjes gebruiken kan,’ zeî Zuring.</p>
<p>- ‘Zij kunnen altijd dienen om er je meerschuimen pijpekop in te wikkelen,’ zeî Denneman de behanger.</p>
<p>- ‘Of om, als 't winter wordt, er je neus in te bergen tegen 't bevriezen,’ zeî een derde spotboef.</p>
<p>- ‘Zou je niet om een wagen sturen om je prijs t'huis te halen?’ vroeg een vierde.</p>
<p>- ‘Dat ik zoo bl...mal was, om een gulden te geven, als ik vooruit kon weten, dat er niks dan prullen konnen overblijven,’ bromde de Majoor.</p>
<p>- ‘Stil! stil!’ klonk het om hem heen; want er stond een tweede nummer gelezen te worden. De prijs, die hierop viel, was een lucifersdoosje, en die het trok was...Mw. Van Doertoghe.</p>
<p>Het gelach was deze reis iets minder luid, maar daarom niet minder algemeen: vooral hadden zij, die wisten welken afkeer de Douairière had van die ‘stinkende, gevaarlijke zwavelstokjes,’ gelijk zij ze noemde, en hoe zij die voor geen geld ter wereld in haar huis zou dulden,
<pb n="237"/>nog al moeite, zich goed te houden en een schaterlach te bedwingen. Dewijl de Douairière niet minder dan vijf-en-twintig loten genomen had, scheen er kans te zijn, dat de fortuin nog iets beters voor haar in voorraad hebben zou; doch het toeval wilde - en het feit werd later dikwijls als een merkwaardige bijzonderheid aangehaald, dat al haar overige nummers in de bus bleven: - zoodat een lucifersdoosje van tien cents haar ƒ 25 gekost had.</p>
<p>De vervolgens getrokken prijzen van meerdere of mindere, geen echter van bijzondere waarde, vielen te beurt aan afwezigen, of aan personen, aan den lezer onbekend, en gaven op zijn best aanleiding tot eenig gemeesmuil. Doch groot was weêr de pret, toen de oude Heer Van Bloff, die nimmer iets dat gedrukt was las, buiten de huwelijks-, geboorte- en doodberichten in de Haarlemmer Courant, een gekleurd alfabetisch prenteboek trok. En wat de vrolijkheid nog vermeerderde was de omstandigheid, dat hij de eenige was van het hier vergaderd gezelschap, die niets gemerkt had van het geluk, dat hem te beurt was gevallen. De goede generaal, zijn middagslaapje nu niet, als naar gewoonte, in de achterkamer op Doornwijck kunnende doen, was sedert een geruime poos in diepe rust geraakt, en zelfs het luide gejoel om hem heen was niet in staat geweest, hem daaruit te doen ontwaken. Nog waren er eenige nummers gelezen, en onbeduidende prijzen behaald, toen op het lot N<hi rend="sup">o</hi>. 23 de prijs N<hi rend="sup">o</hi>. 583 viel.</p>
<p>- ‘N<hi rend="sup">o</hi>. 583!’ las Snel: - ‘dat is het kanapeekussen van haar Hoogheid.’</p>
<p>- ‘Dat is mijn lot! nummer 583 is mijn lot!’ riep de kleine Hermine, met een kleur als bloed, dansende en in de handen klappende.</p>
<p>Op hetzelfde oogenblik gaf Maurits, die bij de prijzen stond, een teeken, en deed zich plotslings een driewerf herhaald trompetgeschal hooren, aangeheven door eenige mu-<pb n="238"/>zikanten, die achter een boschje in de nabijheid der oranjerie verborgen waren: een verrassing, waar niemand op voorbereid was, en die met veel gejuich werd beäntwoord. De nabij zittende dames rezen op om het jonge meisje en den burgemeester geluk te wenschen, en het duurde een geruimen tijd, eer men met de tombola voort kon gaan; terwijl het goede kind zoo zenuwachtig geworden was over het geluk, haar te beurt gevallen, dat het in den aanvang niet dan met bevende hand de nummers trekken en overhandigen kon en eerst langzamerhand tot bedaren kwam.</p>
<p>Had het trekken van een hoofdprijs deze reis een uitkomst gehad, die door al de aanwezigen met deelnemend gejuich was begroet, minder was dit het geval, toen, iets later, voor de tweede maal een hoofdprijs uit de bus kwam, bestaande uit de fraaie lichtschermen, het werk van Jeannette Fix, en die aan Joris van Valteren toeviel. Zoo de muzikanten ook nu wederom een fanfare bliezen, de menigte beäntwoordde die maar zeer flaauw, en zelfs werd de inzendster gekondoleerd door haar medebestuurderessen, dat haar keurige arbeid dus in handen kwam van iemand, die hem geenszins op prijs zou weten te stellen; terwijl de winner zelf aan zijn buren verklaarde, niet te weten, wat hij met ‘die dingen’ zou uitvoeren. Bettemie van Doertoghe, die hem dit hoorde zeggen, vroeg hem terstond, of hij zijn prijs dan ook wilde ruilen tegen een leeuwrikkefluitje, het eenige, wat zij nog op haar tien loten getrokken had: - een voorstel, 't welk hij echter niet verkoos aan te nemen.</p>
<p>- ‘Las hij niet 360?’ vroeg kort daarop Bettemie: ‘dat is ook een van mijn nummers.’</p>
<p>- ‘Wel!’ zeî Nicolette: ‘ik hoop, dat het lot u dan nu beter zal bedeelen.’</p>
<p>- ‘Een ronde kartonnen doos met een spiegeltje,’ klonk het uit de oranjerie.</p>
<p>- ‘O!’ riep Julie Le Mat, die achter Bettemie zat, en,
<pb n="239"/>gelijk men weet, den verkoop der <hi rend="i">cartonnages</hi> had bestuurd: ‘ik weet wat dat is, Freule! en ik kan er u niet erg meê feliciteeren. 't Is een vod, en op zijn best goed genoeg om aan uw kamenier weg te schenken.’</p>
<p>- ‘Ik dacht wel, dat het niet veel bijzonders zou wezen,’ zeî Bettemie: ‘ik heb nooit geluk in hazardspelen. In allen gevalle, iets is beter dan niets en nu heb ik altijd een doosje om het fluitje in te bergen. - Jawel! geef maar hier,’ riep zij Maurits toe, die haar vragend toewenkte of zij 't wilde meênemen, dan of men 't voor haar bewaren zou.</p>
<p>Maurits was nog aan 't zoeken naar den prijs, toen Drenkelaer hem dien overhandigde, maar niet dan nadat hij, volgens hetgeen Mimi Zuring (de eenigste aan de groote tafel, die hem gadesloeg) naderhand aan haar moeder vertelde, precies gedaan had of hij er meê goochelde. Maurits sprong hierop de oranjerie uit, reikte het doosje met een buiging aan Bettemie over en keerde, even snel als hij gekomen was, naar zijn plaats terug.</p>
<p>- ‘<hi rend="i">Fi l'horreur</hi>!’ zeî Klara van Sporkelberghe: ‘'t ding is geen dubbeltje waard.’</p>
<p>- ‘'t Is nog mooi zwaar ook,’ zeî Bettemie: ‘doch dit zullen wij later t'huis wel zien: en meteen liet zij het doosje in haar zak glijden.</p>
<p>Zeer veel aanleiding tot vrolijkheid gaf kort daarop weder een prijs, die aan Verdrongen toeviel, een naaldekoker van <hi rend="i">papier mâché</hi>. Gelukkiger was zijn dochter, die de schellekoord trok van de Freule van Sporkelberghe, tot grooten spijt van laastgemelde.</p>
<p>- ‘Misgun het haar niet, Freule!’ fluisterde Drenkelaer, die het getrokken voorwerp beneden was komen brengen, haar in: ‘het zal wel de eenige reis zijn, dat er ter eere van Juffrouw Jakomina Verdrongen van Prikkelenberg een fanfare geblazen wordt.’</p>
<pb n="240"/>
<p>De vierde fanfare klonk voor Mevrouw Mietje van Eylar, aan wie, door een zonderlingen gril van het lot, het vuurscherm werd toegewezen, door haar schoonmoeder vervaardigd. - Van al de hoofdprijzen was nu alleen de teekening van Bettemie nog in de bus. Eindelijk echter, en toen er maar zeer weinig prijsnummers meer overig waren, kwam N<hi rend="sup">o</hi>. 813, dat van de teekening, daaruit te voorschijn en begroette het geschal der blaas-instrumenten den houder van N<hi rend="sup">o</hi>. 1071 als den gelukkigen winnaar.</p>
    <p>‘Maar wie is N<hi rend="sup">o</hi>. 1071? wie heeft N<hi rend="sup">o</hi>. 1071?’ vroegen verscheidene stemmen. Niemand wist hierop te antwoorden; blijkbaar behoorde de eigenaar niet onder de aanwezigen: men moest dus de oplossing afwachten van dit raadsel, en men ging inmiddels voort met het lezen der nummers, die verder niets belangrijks meer opleverden. Alleen mogen wij niet verzwijgen, dat Nicolette, aan wie Eylar een drietal loten ten geschenke gegeven had, op een daarvan een pennemes trok, wat, volgens de verzekering van Jakomina, voorspelde, dat aan de trekster allerlei ellenden en akeligheden boven 't hoofd hingen, betuigende zij verder, dat zij om geen geld van de wereld zulk een noodlottig geschenk van het lot had willen bekomen. Nicolettes overige loten behoorden tot die, waarvan de nummers, toen de lijst der prijzen was afgelezen, in de bus bleven, en alzoo als nieten moesten beschouwd worden. - Hiermede was de tombola ten einde geloopen.</p></div>
<div type="chapter">
<pb n="241"/>
<head rend="h3">Vierde hoofdstuk.</head>
<head rend="h4"><hi rend="i">Het Feest</hi>.</head>
<p>Ofschoon het een lange Julidag was en helder weêr, was de avond reeds eenigszins beginnen te vallen, zoodat het lezen der nummers en het opteekenen daarvan in het register, al gaandeweg min of meer bezwaarlijk voor de Heeren, die daarmede bezig waren, geworden zou zijn, had men intusschen geen kunstlicht aangebracht. Doch niet alleen waren er waskaarsen geplaatst op de tafel waar zij aan gezeten waren, men was reeds begonnen met het aansteken der lampions, die den gevel der oranjerie vercierden. Op gelijke wijze werden nu ook aan de biljartkamer, die, als men zich herinneren zal, aan de tegenovergestelde zijde van het grasperk stond, en aan eenige priëeltjes en andere rustpunten in den omtrek, verlichtingen aangebracht, die, vooral de zoodanige, die aan den kant der waterpartij stonden en zich daarin spiegelden, een tooverachtige vertooning maakten; terwijl lantaarnen van verschillend gekleurd papier en van allerlei grillige vormen, aan de boomen langs het pad, of, bij wijze van lichtkroonen, in het midden der lanen gehangen, aan de wandelaars den weg wezen om zich van de eene plek naar de andere te begeven en zoo elke verlichting van het meest geschikte standpunt te kunnen waarnemen. Het orkest begon nu een marsch te blazen: en
<pb n="242"/>nadat de Heeren, die de tombola bestuurd hadden, hun papieren en andere stukken behoorlijk geborgen, en de oranjerie met wat zij bevatte aan de zorg hunner ondergeschikte handlangers hadden aanbevolen, stelde ieder zich in beweging en begon men zich bij groepen en paren door de geïllumineerde dreven te verspreiden. Gedurende de drukte van het oppakken had echter Snel een oogenblik gevonden om den predikant te naderen en hem in 't oor te fluisteren:</p>
<p>- ‘Zou ik u morgenochtend ook tegen ongeveer elf uren geen belet doen? 't geldt een voor ons beiden gewichtige zaak.’</p>
<p>- ‘Te elf uren heb ik katechisatie,’ antwoordde Bol, op denzelfden toon: ‘kunje vroeger of later komen, dan zal het mij aangenaam zijn u te ontvangen.’</p>
<p>- ‘Te negen uren dan,’ hernam Snel: ‘dat is mij des te liever: ik dorst mij zoo vroeg niet aanmelden.’</p>
<p>Bol knikte toestemmend, en met een veelbeteekenenden handdruk verliet hem de ontvanger. Maar op hetzelfde oogenblik kwam Eylar van een anderen kant zijn vriend op zijde en fluisterde hem op niet min geheimzinnige wijze toe:</p>
<p>- ‘Ik moet u morgen noodzakelijk spreken over een brief, dien ik zoo straks gekregen heb. Hoe laat schikt het u?’</p>
<p>- ‘Wil ik te een uur op Klein Hardestein komen?’ vroeg Bol.</p>
<p>- ‘Neen!’ antwoordde Eylar, terwijl hij het hoofd schudde en steelswijze een bedenkelijken blik wierp naar de zijde, waar zijn vrouw zich bevond: ‘te een uur kom ik ten uwent. - 't Geldt een zaak van gewicht.’</p>
<p>- ‘Waarschijnlijk dezelfde persoon betreffende,’ dacht Bol, terwijl zijn vriend zich verwijderde: ‘nu! zoo naderen wij op de eene of andere wijze aan een ontknooping - of althans aan een ontwikkeling. 't Zal dan maar beter zijn, dat ik mijn onderhoud met Maurits nog uitstel.’</p>
<pb n="243"/>
<p>Al had daar-en-tegen de goede predikant dat onderhoud willen bespoedigen, er zou daartoe voor 't oogenblik geen geschikte gelegenheid zijn geweest; want Maurits was reeds aan 't wandelen met zijn moeder en Mevrouw Van Doertoghe, aan welke laatste hij de <hi rend="i">honneurs</hi> van de illuminatie deed; terwijl de overige gasten, voor zooverre die tot de <hi rend="i">coterie</hi> der Douairières behoorden, op korten afstand volgden en zich van tijd tot tijd bij hen aansloten. Gedurende een uur lang, dat men zich in het beschouwen der prachtige verlichting verlustigde, speelde afwisselend het orkest onderscheidene muziekstukken, die, door het bosch weêrgalmend, de aangenaamste uitwerking deden. Van dat uur hadden inmiddels de dienende geesten gebruik gemaakt om de prijzen, voor zooverre die niet waren afgegeven, in manden te pakken en naar het kasteel te vervoeren, de tafels weg te ruimen, en de oranjerie in een balzaal te herscheppen. Toen speelde het orkest een wals en gaf aan de terugkeerende groepen het sein aan tot den vrolijken dans, die spoedig daarop door Maurits met Bettemie werd geöpend. Drenkelaer volgde met de Freule van Sporkelberghe, een der Steenvoordes met Pietje Pancras, de Heer Zuring met Nicolette; de notaris, die, ondanks zijn vijftig jaren, nog een krasse danser was, met Mevrouw Zuring, en de andere paren op hun beurt. Eylar deed een paar toertjes met de Freule van Mathenesse; en, toen deze over duizeligheid klaagde, ontfermde hij zich over Jakomina Verdrongen, die, met een gezicht, nog langer dan gewoonlijk, tegen een deurpost alleen en verlaten stond: een feit van ridderlijke galanterie, dat hem niet weinig roem verwierf, en zeker aan Juffrouw Jakomina, toen en later, een stof van voortdurende grootspraak schonk.</p>
<p>Al mochten in den aanvang de danszaal en het daarvoor gelegen terrein opgevuld zijn met toeschouwers, langzamerhand verminderde dat getal, en gaven velen de voorkeur
<pb n="244"/>aan het rondwandelen of aan het blijven zitten aan de hier of daar verspreide tafeltjes, waar zij zich aan zoodanige ververschingen te goed deden als Mw. van Hardestein overal, met echt Indische vrijgevigheid, kwistig liet ronddienen, of aan hier en daar geplaatste bufetten verkrijgbaar stelde. De dames waren niet in eigentlijk baltoilet en hadden hare omslagdoekjes of <hi rend="i">écharpes</hi> bij de hand, en zij zagen er dus niet tegen op, in de tusschenpoozen, wanneer het orkest zweeg, met haar <hi rend="i">cavaliers</hi> de lanen op en neêr te wandelen, ja nu en dan maar half gehoorzaam te zijn aan de vermaningen, door omzichtige ouders of tantes gegeven, zich toch wat beter toe te dekken en vooral niet in de open lucht stil te staan, noch te gaan zitten, ten einde niet door hare onmisbare verkoudheid voor zoodanige onvoorzichtigheid gestraft te worden. Maar welke vrouw is voorzichtig, wanneer er sprake is van dansen? - of liever, welke vrouw verbeeldt zich niet, bij zulk een gelegenheid, onvatbaar te zijn voor eenigen schadelijken invloed van tocht, van weêrsgesteldheid of van vermoeienis?</p>
<p>Onder degenen, aan wie het feest vermaak aanbood, was Nicolette niet eene der minsten. Voor haar toch had het al de begoocheling der nieuwheid, en, met de zorgeloosheid, eigen aan haar leeftijd, had zij de onaangename gewaarwordingen, die haar 's morgens gekweld hadden, zich ras uit het hoofd gesteld, om zich geheel aan de bedwelmende genietingen van het oogenblik over te geven. Aan dansers had het tot nog toe haar niet ontbroken; ja zij was te dien opzichte uit den aard der zaak bevoorrecht boven al de overige jonge meisjes, hier aanwezig: boven de adellijke freules, omdat de niet adellijke heeren, die hier de meerderheid hadden, de freules niet ten dans dorsten noodigen, maar wel de niet adellijke Nicolette: boven de juffertjes uit het dorp, omdat zij met sommigen onder de adellijke jonkers in gezelschap was geweest; terwijl anderen, door haar
<pb n="245"/>bevallig uiterlijk getroffen, zich aan haar hadden laten voorstellen; zoodat zij bijna de eenige onder de niet-freules was, die op een tal van getitelde dansers kon bogen. Tot nog toe had echter Maurits zich niet onder dat getal gesteld: en wij mogen niet verbergen, dat zulks bij haar eenige bevreemding, ja eenigen spijt verwekte. Hij toch was, onder alle jonge lieden, haar oudste, haar intiemste bekende op Hardestein, en zij wist niet, iets gedaan te hebben, waardoor zij een handelwijze van zijne zijde kon uitgelokt hebben, die zelfs den naam van onbeleefdheid scheen te verdienen. Misschien zag hij zelf dit in: althans toen hij haar eindelijk eens kwam aanspreken en haar voor de volgende wals vragen, luidden zijn woorden bijna als een apologie.</p>
<p>- ‘Ik dorst mij waarlijk niet met de hoop vleien,’ zeî hij, ‘heden avond zoo gelukkig te zullen zijn, met u te mogen dansen. Als zoon des huizes moet ik een lastige etikette in acht nemen, en is het niet de vraag, wie ik gaarne vragen zou, maar wie ik vragen moet: - een troost intusschen bleef mij, hoezeer dan schraal genoeg, namelijk, dat je niet om mij verlegen behoefde te zijn.’</p>
<p>- ‘Maar,’ zeî Nicolette, glimlachende, ‘indien de etikette u nog dezen of genen plicht oplegt, verzuim dien dan niet om mijnentwille.’</p>
<p>- ‘Ik weet niet beter,’ hernam Maurits, ‘of ik heb al mijn plichten van dien aard vervuld, en mag er nu wel eens voor beloond worden door met iemand te dansen, die...die ik voor mijn eigen genoegen gevraagd heb.’</p>
<p>Bij het uitspreken dezer laatste woorden had hij gestotterd en gekleurd: ook zij gevoelde, dat zij rood werd, en zij was blijde, dat de muziek juist op dat oogenblik het sein gaf, en de dans terstond een aanvang nam: 't geen haar de hoop deed voeden, dat niemand haar verwarring zou hebben opgemerkt.</p>
<p>Hierin had zij zich echter bedrogen: - Mevrouw Mietje,
<pb n="246"/>die, al zat zij op een verwijderden afstand, noch het jonge meisje, noch Maurits uit het oog verloor, had die opgemerkt en deze bijzonderheid met een menigte andere in verband gebracht, ten einde ze aan haar man, tevens met haar nederige beschouwingen daarover, bij gelegenheid mede te deelen: - Juffrouw Leentje had die opgemerkt en zich zelve evenzeer een gelijksoortig onderhoud met haar broeder beloofd: - Bol had die opgemerkt, uit den hoek, vanwaar hij met innerlijke bezorgdheid de beide jonge lieden gadesloeg: - Snel had die opgemerkt, Snel, die met een spijtig gelaat bij de deur stond te kijken naar een vermaak, waar hij, geen danser zijnde, ook geen deel aan kon nemen; en hij zwoer bij zich zelven, dat Nicolette, als zij eenmaal Mevrouw Snel geworden was, aan het dansen voor altijd vaarwel zou hebben te zeggen. Voor het oogenblik kon hij wel niet anders doen dan berusten; maar het rondhuppelen der beide jonge lieden hinderde hem toch, en, zonder ooit Byron gelezen te hebben, mompelde hij bij zich zelven omtrent hetzelfde als wat door den Lord op poëtischen trant was uitgedrukt in de beroemde verzen:
<q rend="bq"><hi rend="i">What! the girl I adore bij another embraced</hi> enz.</q></p>
<p>Datzelfde gevoel van spijt en jaloezie drong hem dan ook aan om, zoodra de dans was afgeloopen, en Maurits en Nicolette, even als de meeste paren, in de tusschenpoozen zich buiten de oranjerie gingen vertreden, hen op eenigen afstand te achtervolgen.</p>
<p>Terzelfder tijd, dat Maurits en Nicolette de laan, die 't groote grasperk rondliep, rechts insloegen, was er een ander paar, dat zich, links de laan inslaande, van de oranjerie verwijderde. De Freule Van Doertoghe had gedurende hetzelfde tijdsverloop als haar vriendinnetje, en uit gelijke oorzaak, stof gevonden om zich verstoord en eenigszins gevoelig te toonen. - Schoon het haar aan geen <hi rend="i">cavaliers</hi>
<pb n="247"/>ontbroken had, het bal was reeds ver gevorderd, zonder dat Drenkelaer haar nog ten dans gevraagd of zelfs eenmaal had toegesproken, wat hij toch, naar de regels der gewone wellevendheid, had behooren te doen, hij, die op Doornwijck beleefd ontvangen was geweest, hij, die, vreemd op Hardestein gekomen, onder de hier aanwezige jonge dames schier geene kennissen had en zeker geene oudere dan haar, aan wie hij reeds op den eersten avond van zijn komst was voorgesteld. Waaraan was dit zonderling, dit onbeleefd gedrag te wijten? Zeker niet aan vergeetachtigheid, zelfs niet aan onverschilligheid zijnerzijds; want, zoo dikwerf zij toevallig de oogen wendde naar de zijde, waar hij zich bevond, zag zij de zijne op haar gevestigd; en dan deed zulks telkens weder op haar die zonderlinge werking, welke zij in den brief aan haar vriendin Ernestine had pogen te beschrijven, zonder in de beschrijving geslaagd te zijn, dien invloed, die bij haar werd levendig gehouden door de herinnering van haar vroegeren droom en door het staren op Leaas tooverflakon. Vergeefs was het, of zij zich al poogde te onttrekken aan het magnetisch vermogen dier zoo zachte en toch zoo doordringende, haar overal volgende blikken. Al wendde zij 't gelaat elders heen, al sprak zij met anderen, al dacht zij voor een poos niet aan Drenkelaer, toch voelde zij het, als zijn oogen op haar gevestigd waren, en dan was 't haar, nu eens, of een zonnesteek haar door den rug in 't hart drong, dan weder, of haar, gelijk in dien bangen droom, een dreigende hand vurige kringen om het hoofd beschreef. Hinderde het haar, dat iemand een invloed op haar uitoefende, dien haar verstand haar voorpreêkte dat onmogelijk was, en dien zij, des-niette-min, noch ontkennen, noch ontworstelen kon, wat haar niet minder hinderde was de twijfel, waarin zij verkeerde, of zij dat rusteloos staren van Drenkelaer aan belangstelling had toe te schrijven, dan wel aan diezelfde, haar nog altijd
<pb n="248"/>duistere oorzaak, die sedert eenige dagen haar tot het voorwerp van een even algemeen als onverdraaglijk bekijk had gemaakt. Eindelijk echter, en op hetzelfde oogenblik als Maurits ten opzichte van Nicolette, scheen ook Drenkelaer ten opzichte van Bettemie besloten te hebben, zijn onheuschheid goed te maken: althans hij had zich bij haar vervoegd en de gunst verzocht van een dans. Zwijgend en met oogenschijnlijke koelheid had zij hem die verleend en hij ook van zijne zijde had nog geen poging gedaan om het onderhoud aan te knoopen, toen zij, na afloop van den wals, het algemeene dien avond heerschende gebruik volgden en hun wandeling om het groote grasperk begonnen. Of onze substituut bij zijn stilzwijgen volharden bleef, zullen wij nader zien: wij willen nu, om alles ordelijk te kunnen vertellen, voor een wijl afscheid van hen nemen en tot het paar, dat wij verlaten hebben, terugkeeren.</p>
<p>Maurits had, sedert zijn gesprek met Drenkelaer, een aantal schoone voornemens opgevat, en onder anderen het besluit, om alle verdere gemeenzaamheid met Nicolette af te breken: een besluit, waar aan hij dan ook een groot deel van den avond was getrouw gebleven. Maar het ging met hem als het den man gaat, die, op den drank belust, stellig voorneemt, de herberg te schuwen; doch niet-te-min, na lange aarzeling, er zich toch weêr heen begeeft, niet om hetgeen er verkocht wordt, maar, gelijk hij zich zelven wijs maakt, alleen om er aan het gewone spel deel te nemen, zijn vrienden, die hem wachten, niet te leur te stellen, het nieuws van den dag te hooren, en wat dies meer zij: en die, nu eenmaal aangezeten, aan de lokstem der verleiding geen weêrstand bieden kan. Alleen om het verwijt van onbeleefdheid te ontgaan, alleen omdat het in 't oog loopend lomp zou geweest zijn, indien hij anders handelde, had Maurits Nicolette ten dans gevraagd; maar nu hij eenmaal met haar rondgezwaaid, nu zijn hand de hare
<pb n="249"/>gedrukt, nu zijn oogen zich in de hare weêrspiegeld hadden, nu hij, de lauwte van haar adem langs zijn gelaat, de kloppingen van haar hart tegen het zijne gevoeld had, nu waren alle plechtige voornemens verdwenen en elke gedachte voor die eene geweken, dat hij haar liefhad en dat voortaan geen geluk voor hem bestaan kon zonder haar. Vergeefs poogde hij, bij den aanvang der wandeling, over onbeduidende zaken te spreken: de toon zijner stem gaf aan zijn woorden een geheel andere beteekenis dan er oppervlakkig in scheen te kunnen gelegen zijn: en, met dat instinkt, hetwelk een jong meisje, hoe onervaren ook, nimmer misleidt, gevoelde Nicolette, terwijl zij, met neêrgeslagen oogen, zwijgend en toch hoogst gelukkig, naast hem voortging, dat, wanneer hij zeide: ‘je hebt het toch niet te warm?’ of: ‘vindje niet, dat dat tempeltje daarginds een gelukkige uitwerking doet?’ hij eigentlijk meende: ‘ik heb u lief,’ en: ‘ik geef geen zier om dat tempeltje, en ik wilde wel, dat het, met de oranjerie en met al de gasten, op de Mookerhei, en ik met u geheel alleen ware’ - en zij antwoordde niet dan met een naauwlijks hoorbaar neen of ja, en zij droomde ook van hare zijde een gelukkigen droom.</p>
<p>Op eens scheen hij echter te bemerken, dat hij tot nog toe niets dan flaauwigheden gezegd had, en, om zulks te vergoeden, deed hij aan Nicolette een vraag, die zij gewis, zoo zij gewild had, meer euvel had kunnen opnemen dan het uitkramen van flaauwigheden; immers niets rechtigde hem alsnog die vraag te doen.</p>
<p>- ‘Mag ik,’ zeî hij: ‘u al feliciteeren met uw engagement?’</p>
<p>Zijn stem had gebeefd terwijl hij deze woorden zeide; maar Nicolette beefde niet minder en hij voelde haar hart schier hoorbaar tegen zijn arm kloppen. Toch wist zij zich in zooverre te bedwingen, dat er eenige vastheid lag in haar toon, toen zij hem antwoordde:</p>
<pb n="250"/>
<p>- ‘Ik weet niet, dat er questie is van iets van dien aard, Jonker!’</p>
<p>- ‘Goddank!’ zeî Maurits, terwijl hij een diepen zucht loosde, als iemand, wien een steen van 't hart valt.</p>
<p>Indien Nicolette nu een zweem van koketterie bezeten had, en het haar te doen ware geweest, een verklaring uit te lokken, zou zij van dien uitroep van Maurits partij hebben kunnen trekken en hem de vraag doen, die zich als van zelve aanbood, welke dankstof hij er in vinden kon, dat zij niet geëngageerd was. Zij was echter niet koket, en deed de vraag niet; want haar eigen hart gevoelde, waarom haar antwoord Maurits verheugde.</p>
<p>Deze was nu intusschen niet veel verder gekomen, en, had hij een onderwerp van zoo teederen aard aangeroerd, het was niet, om er onmiddellijk een einde aan te maken. Hij begon dus opnieuw:</p>
<p>- ‘En toch...het bevalt u immers op Hardestein?’</p>
<p>- ‘Zou het mij hier niet bevallen?’ antwoordde zij, deze reis met meer levendigheid dan de vorige: ‘hier, waar ieder mij evenveel vriendschap betoont.’</p>
<p>- ‘Je zoudt hier dus uw dagen wel willen slijten?’</p>
<p>- ‘Dat is een vraag, waar ik maar niet over moet doordenken; want ik weet vooraf, dat zoo iets niet kan.’</p>
<p>- ‘Niet? - Wel misschien juist door een engagement,’ hernam Maurits, wiens stem nu ook meer vastheid begon te krijgen, naarmate zijn besluit om zijn liefde te verklaren vaster stond: ‘indien je hier een man vondt, die u liefhad, en die je wederkeerig uw liefde niet onwaardig achtte.’</p>
<p>- ‘Laten wij nu geen ijdele onderstellingen maken,’ zeide zij, ‘en liever weêr naar de danszaal gaan.’</p>
<p>De huichelares! - Zij mocht al een heimelijke angst voelen voor de woorden van teederheid, die zij verwachten kon te hooren, en toch wenschte zij volstrekt niet naar den dans, noch naar andere muziek dan die voor haar in die
<pb n="251"/>woorden zou gelegen zijn. - Maar, had zij gehuicheld, zij werd er voor gestraft; want eer Maurits haar kon antwoorden, werd zijn aandacht afgeleid door een schrille stem, die in zijn ooren kraste: ‘Wel Jonker! goeden avond! Een mooie partij, Jonker!’</p>
<p>- ‘Mijn Heer!’ riep Maurits, op hoogst onaangename wijze aangedaan door de stoornis, en terwijl hij een alles behalve vriendelijken blik wierp op den spreker.</p>
<p>Deze was niemand anders dan onze vriend Nikodemus Verdrongen, die met den Majoor aan een tafeltje op 't gras gezeten was, waar zij zich een fijne flesch uit de kelder van Mw. van Hardestein hadden weten te bezorgen. Dat het edele vocht, waarop zich de verloopen winkelier had vergast, gevoegd bij al wat hij reeds aan de pastorie had gebruikt, niet zonder invloed op hem was gebleven, liet zich opmerken, zoo uit het geluid van zijn stem, dat schorder en heescher klonk dan ooit, als uit zijn vrijpostigheid zelve, om den Jonker, met wien hij verre van gemeenzaam was, bij diens voorbijwandelen te durven toespreken, en dat nog wel, nu deze een vrouw aan den arm had.</p>
<p>- ‘Mijn Heer!’ riep Maurits, en de toon, waarop hij dit woord, of deze twee woorden uitsprak, gaf zooveel te kennen als: ‘ik weet niet, wat u zoo stout maakt, mij aan te spreken, en ik verzoek u, mij met vrede te laten.’</p>
<p>Maar Nikodemus Verdrongen scheen er die beteekenis niet aan te hechten, en geenszins genegen te zijn, den Jonker zijn wandeling te laten voortzetten.</p>
<p>- ‘Ja mijn Heer!’ vervolgde hij: ‘het <hi rend="i">is</hi> een mooie partij! en het verheugt mij dan ook recht voor mijn dochter Jakomina, dat zij mede onder degenen behoort, die van morgen bij de verkooping en van avond op het bal zulk een figuur slaan.’</p>
<p>- ‘Mijn Heer!’ zeide nogmaals Maurits, nu bepaald bemerkende, dat de man te veel spraakwater had ingeno-<pb n="252"/>men, en hij zette zijn wandeling voort; maar dat ontsloeg hem nog niet van Verdrongen, die hem ter zijde bleef en voortging aan zijn verheugd vaderhart lucht te geven.</p>
<p>- ‘En heeft de Jonker gezien,’ vroeg hij, ‘hoe zij straks de eer heeft gehad, met den Heer Graaf te dansen? - Dat was groot, Jonker! dat was groot! - Zoo iets vergeet ik niet licht. Nu! ik moet zeggen, hij kon slechter <hi rend="i">danseuse</hi> treffen: - ja, Jonker! mijn dochter Jakomina kan er wat van, al zeg ik het zelf: het heeft mij ook geld genoeg gekost: drie jaren achtereen op de Zondagsche dansakademie bij Piet Schabrak! de Jonker heeft Piet Schabrak zeker nog wel gekend, niet waar? - een beste meester, Jonker! ja! - alle Zondagen vijf stuivers, Jonker! - en dan nog in het kollegie “Oefening en genoegen.” - Maar zij <hi rend="i">heeft</hi> het geleerd, Jonker! - 't Is zoet voor een vader, als hij zoo vreugd aan zijn kinderen beleeft, en zoo merken kan, dat ze geproffeteerd hebben van hetgeen men ze heeft laten leeren.’</p>
<p>Het is niet mogelijk te bepalen, hoe lang die lofspraak van Nikodemus Verdrongen op zijn dochter Jakomina, en vooral hoe lang nog het geduld geduurd zou hebben van Maurits, die reeds een paar keeren hevigen trek gevoeld had, den vrijpostigen wawelaar met een frisschen stomp in 't gras te smijten - zoo niet de gewezen manufakturier in zijn rede ware gestoord geworden door den Majoor, die, nieuwsgierig om te weten, wat zijn vriend Verdrongen in zijn schild voerde, en ziende, dat de flesch toch ledig was, insgelijks opgestaan en achter hem gekomen was. Ware hij in zijn gewonen luim geweest, hij had zich vergenoegd, stil toe te luisteren en een boosaardig vermaak te scheppen in de dwaasheden, die Verdrongen uitkraamde, in de gramschap van den Jonker en in de verlegenheid van Nicolette; maar hij zelf had ook dieper in 't glas gekeken dan gewoonlijk, en bij hem was de ridderlijke geäardheid
<pb n="253"/>van een vroeger tijdperk uit zijn leven teruggekomen; zoodat hij zich geroepen achtte, de jonge lieden van den lastigen indringer te verlossen. Ongelukkig openbaarde zijn dienstvaardigheid zich op een wijze, die de zaak erger maakte in plaats van beter.</p>
<p>- ‘Wat bl...! Verdrongen!’ zeide hij, terwijl hij hem bij den arm pakte: ‘merkje niet, dat die jongelui van je gebabbel niet gediend blieven en wel over pleizieriger dingen te zamen te praten hebben, dan over jou lange slungel van een dochter?’</p>
<p>- ‘Wel!’ zeî de lange man, hem zoekende te ontworstelen: ‘ik hoop niet, dat de Jonker geäffronteerd kan zijn over iets wat ik zeî: en in allen gevalle affronteer jij <hi rend="i">mij:</hi> - en je kunt mijn dochter met rust laten, hoorje?’</p>
<p>- ‘Je dochter zal ik wel met rust laten,’ hernam de Majoor: ‘laat jij die jonge luidjes maar met rust. Wat drommel! je bent immers ook jong geweest in je tijd, man!’</p>
<p>- ‘O ho!’ zeî Verdrongen, voor wien nu op eens een licht scheen op te gaan: ‘in dat geval, ja, ziet uwee, Jonker! dat wist ik niet...ik wist niet dat de Jonker en de Juffrouw...nu! in dat geval, wil ik maar zeggen...’</p>
<p>- ‘Geen woord meer,’ viel Maurits in: ‘en ik moet den Heer Majoor vriendelijk verzoeken, onderstellingen te sparen, als die hij zich zoo even ontvallen liet.’</p>
<p>- ‘Wat nu, Jonker!’ vroeg de oude ijzervreter, terwijl hij Verdrongen losliet en zijn knevel opzette: ‘is dat mijn loon, als ik u een dienst kom bewijzen?’</p>
<p>- ‘Laten wij toch weêr terugkeeren,’ smeekte Nicolette.</p>
<p>- ‘Ik bedank u voor de goede intentie, Majoor!’ hernam Maurits: ‘maar wij zijn hier niet in de kazerne.’</p>
<p>- ‘Wat kazerne!’ bromde de Majoor: ‘dáár zouje in allen gevalle niet zoo spreken tegen een superieur.’</p>
<pb n="254"/>
<p>- ‘Juist,’ zeî Maurits: ‘en doe mij, bid ik u, niet vergeten, hier anders dan als gastheer te spreken.’</p>
<p>- ‘Wat is er toch gaande?’ vroeg op eens Snel, die, als wij zeiden, het jonge paar op een afstand gevolgd was en nu tusschen de twistende partijen intrad.</p>
<p>- ‘Niets, dat uwe interventie kan noodig maken, mijn Heer Snel!’ voegde Maurits hem op bitsen toon toe.</p>
<p>- ‘Maar misschien wel de mijne,’ zeî Bol, die, insgelijks de jonge lieden in 't oog gehouden hebbende, met verhaasting vooruittrad uit de groepen wandelaars, die er volgden: ‘Kom Nicolette! mijn zuster acht, dat het tijd is, naar huis te gaan.’</p>
<p>- ‘Reeds nu!’ riep Maurits uit, op een treurigen toon, terwijl hij Nicolettes arm van onder den zijnen voelde verdwijnen. - Maar op datzelfde oogenblik werd zijn opmerkzaamheid, zoowel als die der intusschen merkelijk in getal toegenomen omstanders gewekt door een rumoer, dat op eenigen afstand voor hen uit, en wel voor de biljartkamer was ontstaan, dus op de plek, waar personen, die bij 't verlaten der oranjerie rechts en links het grasperk waren omgewandeld, elkander, mids dat zij even hard voortliepen, noodwendig moesten tegenkomen. Om te weten, wat aanleiding gegeven had tot de opschudding, die op gemelde plek voorviel, zullen wij niet, gelijk Maurits deed, vooruitsnellen en den kortsten weg nemen, maar in-tegendeel, op onze schreden terugkeerende, en, als wijlen Ariosto, onze helden verlatende op het oogenblik dat hun toestand belangwekkend wordt, ons weder met andere personen van ons verhaal bezig houden, om, langs een omweg, weder tot de eerstgemelden terug te keeren.</p>
<p>Wij hebben de Freule Van Doertoghe aan den arm van Drenkelaer de laan links zien opwandelen, en wij willen nu eens <hi rend="i">hun</hi> gesprek beluisteren, 't geen gewis niet minder belangrijk scheen te moeten worden dan dat hetwelk Mau-<pb n="255"/>rits en Nicolette te zamen voerden. Alleen was tusschen de beide jonge mannen dit verschil, dat Drenkelaer even kalm en meester van zich zelven was als Maurits opgewonden en gejaagd: - en dit om de zeer eenvoudige reden, dat Maurits verliefd was en Drenkelaer niet...tenzij op de anderhalf of twee millioen - recht wist hij 't niet - die Bettemie bezat. Wat deze betrof, haar stemming verschilde in zooverre van die van Nicolette, dat zij namelijk zich niet aan den arm van haar geleider hoogst gelukkig vond, gelijk gene, maar in-tegendeel slecht op haar gemak. Drenkelaer - 't is ons reeds gebleken - behaagde haar en boezemde haar tevens schrik in: zij voelde zich beurtelings tot hem aangetrokken en van hem teruggestooten: en, bleef zij uiterlijk kalm en koud, van binnen was zij koortsig en gejaagd, en wist zelve niet wat in haar omging.</p>
<p>Drenkelaer giste dit eenigszins beter dan zij: hij had zich niet laten afschrikken door de koele ontvangst, die hem van hare zijde was te beurt gevallen, maar die in-tegendeel aangemerkt als een blijk, dat zij zich over zijn onverschilligheid gebelgd had gevoeld, en zij het zich dus aantrok, hoe hij omtrent haar handelde. Onder den dans had hij gevoeld, dat haar hand brandde en er nu en dan een wild en onrustig vuur in haar donkere oogen flikkerde: - en zoo was hij tot de slotsom geraakt, dat hij geen beter gelegenheid kon vinden om haar hart te bestormen en zich, des noods hares ondanks, daarin te nestelen. Hij draalde dan ook niet met den aanval te beginnen overeenkomstig het door hem gevormde plan.</p>
<p>- ‘Weet je wel, Freule!’ zeî hij, ‘dat ik een machtige groote lust heb, ruzie met zeker iemand te zoeken?’</p>
<p>- ‘Dat is juist als ik,’ dacht Bettemie; de waarheid van het gezegde van Talleyrand (of van een ander), dat de spraak aan den mensch gegeven is om zijn gedachte te verbergen, werd ook hier wederom bevestigd door het ant-<pb n="256"/>woord, dat een anders zoo waarheidlievend meisje gaf:</p>
<p>- ‘Ruzie <hi rend="i">krijgen</hi> is een leelijk ding; maar ruzie <hi rend="i">zoeken</hi> is nog leelijker. En wie is het, die uw gramschap heeft opgewekt?’</p>
<p>- ‘Wie? wel de bezitter van n<hi rend="sup">o</hi>. 1071, die zoo dom of zoo onverschillig is, niet op te komen om den prijs af te halen, die hem is te beurt gevallen - den hoogsten uit de loterij: - den eenigen, die waarde bezat, althans in mijne oogen: - en hier leî Drenkelaer in die oogen een uitdrukking van innige teederheid.</p>
<p>- ‘Die eigenaar zal waarschijnlijk juist een man van smaak zijn,’ zeî Bettemie: ‘en die er geen liefhebberij in heeft, zijn wand of zijn portefeuille met een middelmatig stuk te ontcieren.’</p>
<p>- ‘Middelmatig!’ herhaalde Drenkelaer: ‘nu ik wilde, dat er velen onder onze kunstenaars waren, die zoo teekenden.’</p>
<p>- ‘Het was volstrekt mijn bedoeling niet, naar een kompliment te visschen,’ hernam Bettemie, altijd denzelfden koelen toon bewarende: ‘ik begrijp, dat de beleefdheid u dat voorschrijft; maar mij schrijft het gezond verstand voor, het werk van een ongeöefende liefhebster niet te vergelijken met dat van lieden, die in 't vak bedreven zijn.’</p>
<p>- ‘Ik zal dan niet over dat punt twisten,’ zeî Drenkelaer: ‘ofschoon ik bij mijn meening volhard; maar eenvoudig zeggen, dat de gelukkige bezitter van n<hi rend="sup">o</hi>. 1071 het stuk in elk geval behoorde op te eischen, omdat het van u komt en het werk is uwer handen.’</p>
<p>- ‘Ik geloof niet, dat de eigenaar van 't lot iets weet van den uitslag der trekking,’ zeide Bettemie, die Drenkelaer niet wilde volgen op het terrein: ‘onze dokter te Amsterdam heeft eenige loten genomen, die hij dáár zou slijten en ik geloof, dat n<hi rend="sup">o</hi>. 1071 daaronder behoort. In dat geval spreekt het van zelf, dat de prijs nog niet kan worden opgeëischt.’</p>
<pb n="257"/>
<p>- ‘Wist ik zeker, dat het lot zich te Amsterdam bevond,’ zeide Drenkelaer, ‘dan reisde ik er morgen heen en kocht ik het, of stal het des noods.’</p>
<p>- ‘'t Zou zeker de moeite wel waard zijn, voor zoo iets in 't rasphuis te komen,’ zeî Bettemie, terwijl zij poogde te schertsen, en dat nog wel iemand, die tot de rechterlijke macht behoort.’</p>
<p>- ‘En dan,’ vervolgde Drenkelaer, ‘hing ik het in een lijstje, en nam het mede naar Oost-Indiën.’</p>
<p>- ‘Naar Oost-Indiën!’ herhaalde Bettemie, verwonderd: ‘heb je plan, mijn Heer Drenkelaer, naar Oost-Indiën te gaan?’</p>
<p>- ‘Ja zeker,’ antwoordde hij: ‘ik wil fortuin maken, en daar is hier te lande geen kans op.’</p>
<p>- ‘Wilje? ik zag u voor zulk een filozoof aan,’ zeî Bettemie: ‘nu valje mij uit de hand.’</p>
<p>- ‘Ja!’ hernam hij, op een toon van exaltatie: ‘ik wil fortuin gaan maken, zeer spoedig zelfs; want mijn eenige reden is, dat ik er mede hier terug wil keeren en uwe hand vragen, wat ik in mijn tegenwoordige pozitie niet doen kan.’</p>
<p>- ‘Mijn Heer Drenkelaer!’ zeî Bettemie: ‘deze scherts gaat wat ver.’</p>
<p>- ‘Je zult zeggen, Freule!’ ging hij voort, zonder zich aan haar aanmerking te storen, ‘dat het zeer dwaas en vermetel van mij is, te hopen, dat ik u dan nog ongetrouwd zou vinden, u, zoo gevierd en van minnaars omringd. Maar wat wilje, Freule! Liefde kent geen bezwaren en blijft hopen ook tegen alle overtuiging aan. Mijn gestarnte, gunstig of ongunstig, heeft mij nu eenmaal hierheen gevoerd, en ik heb u bemind van 't eerste oogenblik dat ik u zag. Ik heb mij daar tegen in gesteld, omdat mij verzekerd werd, dat er tusschen u en Maurits een engagement bestond; - ik heb later reden gevonden om te
<pb n="258"/>gelooven, dat dit niet zoo is en niet zoo zijn kan. Ik ben arm en trotsch; daarom vraag ik thans uwe hand niet; maar ik mocht niet heengaan, zonder u kennis te doen dragen van hetgeen ik voor u gevoel: moet ik nu van u vernemen, dat ik ten eenenmale hatelijk ben in uw oogen, zoo zeg het mij ronduit, en ik trek stil weêr naar Marlheim met mijn verdriet; doch in het tegenovergestelde geval, laat mij dan gaan waar ik spoediger tot mijn doel kan geraken: ik verlang geen belofte van u, op mijn terugkomst te wachten: ik wil geenszins u, maar alleen mij zelven binden.’</p>
<p>- ‘Dat is zeer edelmoedig,’ was al wat Bettemie wist te zeggen: ‘te edelmoedig zelfs, om in overweging te worden genomen.’</p>
<p>- ‘Moet ik daaruit opmaken, dat ik u hatelijk ben?’ vroeg Drenkelaer.</p>
<p>- ‘Ik geloof niet,’ antwoordde Bettemie: ‘dat ik zulk een huichelaarster ben, om beleefd en spraakzaam te wezen met iemand, dien ik hatelijk vind.’</p>
<p>- ‘Mag ik dan hopen?’ vroeg Drenkelaer, op eens van den toon van diepe mistroostigheid vervallende in dien der blijdste opgewektheid.</p>
<p>- ‘Met uw verlof,’ hernam Bettemie, terwijl zij al meer en meer worstelde tegen het gevoel, dat op dit oogenblik ten voordeele van Drenkelaer sprak en haar 't bloed in 't aangezicht deed stijgen: ‘er is een groot onderscheid tusschen iemand hatelijk te vinden en hem hand en hart te schenken - of zoo iets zelfs in overweging te nemen.’</p>
<p>- ‘Ik zou,’ hervatte Drenkelaer, ‘u moeten zeggen, dat ik u ten eenenmale onwaardig ben; maar daartoe ben ik evenzeer te trotsch. Ik geloof, dat er noch op mijn familie, noch op mijn gedrag, aanmerkingen van gewicht te maken zijn, en ik hou mij zelf voor geen ezel. Staan mijn persoon, mijn karakter, mijn humeur, u niet tegen, dan
<pb n="259"/>blijft alleen de kloof, die verschil van fortuin tusschen ons maakt, en die kloof wil ik gaan dempen.’</p>
<p>- ‘Een oogenblik!’ zeî Bettemie: ‘stel gerust die reis naar Oost-Indiën uit uw zinnen; want was het alleen die kloof, die zich tusschen u en mij bevond, <hi rend="i">ik</hi> zou die zonder bezwaar overspringen. Achtte ik in u den man te hebben gevonden, alleen in staat mij gelukkig te maken, zou ik dan kunnen verlangen, dat mijn geluk nog zoovele jaren werd uitgesteld om een ton of wat bijeen te krijgen, die wij niet zouden behoeven om op ons gemak te leven? - Neen, voorwaar, in dit geval zou uw trots dolzinnigheid wezen en alleen genoegzaam om mij, onder alle omstandigheden, zulk een trotschaard te doen weigeren.’</p>
<p>- ‘Heel verstandig gesproken,’ dacht bij zich zelven Drenkelaer, die evenmin plan had naar Oost-Indiën te gaan als schrijver dezes, en zeer gek gekeken zou hebben, indien de Freule hem aan zijn woord gehouden had. Hij wachtte er zich echter wel voor, iets van dien aard te zeggen, maar hervatte op ernstigen toon:</p>
<p>- ‘De Freule heeft nooit geweten, wat het is, arm te zijn, en daardoor, bij al wat men verricht, onder de verdenking te liggen, dat geldzucht er de drijfveêr van is; maar de Freule daar-en-tegen is rijk, en moet daarom geneigd zijn, die verdenking te voeden ten opzichte van hen, die naar hare hand dingen. - Intusschen, na hetgeen de Freule mij zegt, en dat reeds meer is dan ik hopen dorst, durf ik de vraag aldus stellen: indien die noodlottige geldquestie voor een oogenblik ter zijde was geschoven, zou de Freule zich dan aan het denkbeeld kunnen wennen om in mij den man te zien, van wien zij zoo even gewaagde?’</p>
<p>- ‘Ik zou tijd moeten nemen om u beter te leeren kennen,’ antwoordde Bettemie: ‘of neen - ik druk mij verkeerd uit...je zoudt aan die woorden de beteekenis geven, die men er doorgaans aan hecht, die van een toestem-<pb n="260"/>ming. - Ik weet, dat man en vrouw elkander dikwijls eerst na jaren leeren kennen, en dat, zoo iemand zich thans anders aan mij vertoont dan hij werkelijk is, hij over zes of zeven weken zijn masker wel niet zal hebben afgelicht. Maar - wat ik meen is dit: ik was geheel onvoorbereid op hetgeen mij door u is medegedeeld...en ik wil ronduit bekennen, dat mij die mededeeling evenzeer verbaasd als verrast heeft. Ik had u tot nog toe alleen beschouwd met het oog, waarmede men een disch- of feestgenoot beschouwt - en als zoodanig - waarom zou ik het niet zeggen? - mocht ik u wel gaarne lijden; maar na hetgeen ik nu weet, moet ik leeren, u uit een geheel ander oogpunt gade te slaan, en daarbij te rade gaan met mijn verstand zoowel als met mijn hart. - Daarom, geef mij tijd - en ik zal òf u rondborstig zeggen, dat je alle verdere moeite sparen kunt, òf u tot mijn voogd verwijzen.’</p>
<p>- ‘Dat is meer dan ik bidden of hopen dorst,’ zeî Drenkelaer, ‘en ik gevoel mij nu reeds dankbaar en gelukkig: hoeveel te meer zal ik het zijn, indien de uitslag uwer nasporingen gunstig voor mij uitvalt.’</p>
<p>- ‘Nu geen woord meer over de zaak,’ zeî Bettemie: ‘en laten wij naar de oranjerie terugkeeren.’</p>
<p>- ‘Wel, wij komen er even spoedig, indien wij bedaard voortwandelen,’ zeî Drenkelaer.</p>
<p>Maar Bettemie had zich reeds half omgewend, en zoo trof het, dat zij van aangezicht tot aangezicht vlak tegen-over den Heer en Mevrouw Zuring stuitte, die haar bijna op de hielen volgden. De blikken van Bettemie ontmoetten die van het echtpaar en zij meende daarin diezelfde uitdrukking van hatelijk medelijden te lezen, die zij al meermalen bij hen en anderen had opgemerkt, een uitdrukking, die echter terstond weder verdween, als vreesde men dat zij die op zou merken. De onaangename indruk, dien zulks op haar te-weeg-bracht, had ten gevolge, dat zij dadelijk rechts-<pb n="261"/>om-keert maakte en, gelijk Drenkelaer het had voorgesteld, haar weg met hem vervolgde in dezelfde richting als zij tot nu toe gegaan waren; terwijl aan haar lippen ‘alweêr!’ ontglipte.</p>
<p>- ‘Niet waar,’ zeî Drenkelaer, die alreeds begreep wat in haar gemoed omging: ‘die lieden hier zijn ondraaglijk! o! dat mij door u het recht gegeven werd, aan al die lasteraars den mond te snoeren.’</p>
<p>- ‘Lasteraars!’ herhaalde Bettemie met drift: ‘wat verhaalt men van mij?’</p>
<p>- ‘Hoe! is er u niets van ter oore gekomen? - Vergeef mij, dan ben ik wel onvoorzichtig geweest, dit punt te hebben aangeroerd.’</p>
<p>- ‘Wat!’ zeî Bettemie op een toon van bitter verwijt: ‘je vraagt mijn hand, en je vreest, mij de waarheid te doen hooren?’</p>
<p>- ‘Vergiffenis,’ zeî Drenkelaer: ‘maar de praatjes zijn te gruwzaam en te belachelijk tevens. U - het liefste en verstandigste meisje, dat ik ooit ontmoet heb, u beschuldigt men, niet wel bij 't hoofd te zijn.’</p>
<p>- ‘Ik had het al vermoed,’ zeî Bettemie, met een gesmoorde stem: ‘maar ik zou werkelijk geworden zijn wat men beweert dat ik ben, indien ik langer in die gruwzame onzekerheid had moeten verkeeren.’</p>
<p>- ‘Ja!’ zeî hij: ‘ik heb reeds lang grooten lust gevoeld, dien dorpskwakzalver hier om zijn ooren te geven, die, wanneer men hem als deskundige vraagt, wat er van die praatjes is, het hoofd schudt en een bedenkelijk gezicht zet.’</p>
<p>- ‘Le Mat!’ riep Bettemie verontwaardigd uit; maar op datzelfde oogenblik klonk er een stem in haar nabijheid:</p>
<p>- ‘Roept de Freule? - Hier ben ik tot uw dienst;’ en Le Mat in eigen persoon, die, gedurende het bal, ook op Hardestein verschenen was en, in eenzaamheid het gras-<pb n="262"/>perk omwandelende, zich voor de biljartkamer en thans juist in de nabijheid bevond.</p>
<p>- ‘Er schort toch niets aan?’ vroeg hij.</p>
<p>De schitterende illuminatie, waar de biljartkamer meê pronkte, herschiep te dezer plaatse de nacht in een hellen dag, zoodat Bettemie in het volle licht tegen-over den heelmeester stond; en nu had zelfs iemand met een min praktischen blik dan hij bezat, kunnen bespeuren, dat de Freule niet in haar gewone stemming verkeerde; want haar kleur was bloedrood, haar oogen schoten vonken, en haar zwoegende boezem zoowel als de krampachtige beweging harer vingers kenmerkten een hevige gemoedsaandoening. Maar behalve dat een en ander ontging aan Le Mat de bezorgde trek niet, die op het gelaat van Drenkelaer te lezen was en die zooveel beduidde, als: ‘ja! het is er weêr erg meê gesteld.’</p>
<p>- ‘Wel Freule-lief! hoe gaat het u al zoo?’ vroeg Le Mat, terwijl hij zich voor het wandelende paar stelde.</p>
<p>De toon, waarop deze vraag gedaan werd, en die dezelfde was als dien men zou aannemen tegen-over een bedorven kind, dat ziek was, strekte niet om de ergernis van Bettemie te verminderen.</p>
<p>- ‘Zeer wel,’ antwoordde zij: ‘en als het iemand gaat, die Goddank geen doktershulp noodig heeft en de uwe allerminst, mijn Heer Le Mat!’</p>
<p>- ‘Neem mij niet kwalijk,’ hernam deze: ‘maar ik hoorde u mijn naam noemen, en zoo kon ik mij verbeelden, dat ik hier juist van pas kwam.’</p>
<p>- ‘Niet het minst,’ zeî Bettemie: ‘of ja, toch wel:’ en zich recht voor hem plaatsende, en hem aanstarende, als of zij hem met haar blikken had willen doorboren, vroeg zij hem met een gesmoorde stem: ‘wie heeft u toch in 't hoofd gebracht, dat er iets aan 't mijne zou haperen?’</p>
<p>- ‘Nu! nu!’ zeî Le Mat, niet weinig uit het veld
<pb n="263"/>geslagen, nu hem dus het pistool werd op de borst gezet; ‘daar zullen wij wel eens nader over spreken: bedenk...al die menschen hier...ik kom morgen wel eens aan.’</p>
<p>- ‘Ik verlang u morgen niet te spreken,’ hernam Bettemie: ‘en ik wil geen uitvluchten. Ik verlang hier, terstond, die zaak te zien opgehelderd. Niets in mijn gedrag kan een vermoeden gerechtvaardigd hebben als ik nu eindelijk bemerk, dat hier gekoesterd wordt: je moet het dus òf zelf, de Hemel weet met wat oogmerk, bedacht hebben, òf een ander moet het u hebben verteld. Noem uw zegsman, of ik maak u overal voor een lasteraar uit.’</p>
<p>- ‘Maar mijn hemel, Freule!’ stamelde Le Mat: ‘dat is iemand het mes op de keel zetten.’</p>
<p>- ‘Ik eisch het,’ zeî Bettemie, terwijl zij haar hand gebiedend uitstrekte.</p>
<p>- ‘Goeden avond, Freule!’ zeî Le Mat en wilde zich verwijderen; toen Drenkelaer, die, beseffende, dat het vroeg of laat tot een verklaring komen zou, en liever willende, dat die in dan buiten zijn tegenwoordigheid plaats had, den ontstelden heelmeester plotslings in de borst greep en tegenhield met de woorden: ‘je hoort wat de Freule verlangt. Antwoord! wie was uw zegsman?’</p>
<p>Het zou moeilijk zijn, de verbazing en gramschap van Le Mat te beschrijven, dus tot het noemen van zijn zegsman te worden uitgetart door dien zegsman zelven. Bleek en half stikkende van toorn, kon hij niets anders zeggen, dan: ‘maar hebje niet zelf...’</p>
<p>- ‘U er naar gevraagd, ja,’ viel Drenkelaer in, ‘toen het mij door mijn Heer Zuring verteld was: is 't niet zoo, mijn Heer Zuring?’ vroeg hij, zich plotslings tot dezen wendende, die, met zijn vrouw aan den arm, het tooneel was blijven aankijken.’</p>
<p>- ‘Zoo is het,’ hernam de wijnkooper, met een be-<pb n="264"/>leefde buiging: ‘<hi rend="i">ik</hi> kon natuurlijk aan zulke praatjes geen geloof slaan; maar toen het mij door den Heer Verdrongen verteld werd, die beweerde het van Le Mat te hebben, achtte ik het natuurlijk plicht, mijn Heer, die met de Freule bekend is, te waarschuwen wegens de praatjes, die er gingen.’</p>
<p>- ‘Wij geloofden er natuurlijk niet aan,’ lispelde Mw. Zuring, een allervriendelijkst gezicht zettende.</p>
<p>- ‘En ik zeg alsnog, dat jij het mij verteld hebt,’ zeî Le Mat, woedend, tegen Drenkelaer.</p>
<p>- ‘Wel, dat is onbeschaamd!’ riep deze, den arm reeds half oplichtende, als om den man, die hem beschuldigde, voor zijn vermetelheid te kastijden, ‘indien de tegenwoordigheid van de Freule mij niet weêrhield...’</p>
<p>Het pleintje voor de biljartkamer kon als een soort van station worden aangemerkt, waar iedereen halt maakte om de verlichting van het portiek van naderbij, of die van de oranjerie uit de verte, te bewonderen, en zoo stond het hier vol met gasten, die, bemerkende hoe er een levendiger gesprek werd gevoerd dan wel scheen te behooren, zich met een luid gemompel van: ‘wat gebeurt er? wat is er aan de hand?’ om de twistende partijen begonnen te verzamelen.</p>
<p>- ‘Wat is er,’ vroegen ook Maurits, de Majoor, Verdrongen en anderen, die van de tegenovergestelde zijde kwamen.</p>
<p>- ‘Er is,’ antwoordde luidkeels Drenkelaer, die begreep, dat hij alleen door overmaat van onbeschaamdheid zijn stelling handhaven kon; ‘er is, dat de Heer Le Mat mij wil doen voorkomen als den verspreider der dwaze praatjes, die men aangaande de Freule heeft uitgestrooid. Wacht!’ vervolgde hij, terwijl hij op Verdrongen aanliep en hem binnen den kring trok: ‘hier is mijn Heer Verdrongen, die zal zich wel herinneren wat er van de zaak is. Hebje niet
<pb n="265"/>aan mijn Heer Zuring verteld, mijn Heer Verdrongen, dat Le Mat je had meêgedeeld, hoe de Freule nu en dan...'t is te erg om te noemen...’</p>
<p>- ‘Zeg het gerust, mijn Heer Drenkelaer,’ zeî Bettemie, die, nu het eenmaal tot een opheldering gekomen was, die ook volledig begeerde te hebben: ‘dat ik nu en dan wat krankzinnig was.’</p>
<p>- ‘Jawel...dat is te zeggen...’ mompelde Verdrongen, met een dikke tong sprekende: ‘mijn Heer Zuring...Le Mat...ik meen...maar ik heb er nooit iets van geloofd.’</p>
<p>- ‘'t Is van u, dat ik het praatje 't eerst vernomen heb,’ zeî Zuring, hem met een strengen blik aanziende.</p>
<p>- ‘Wel zeker! daar ben ik getuige van,’ zeî Jozefine, met een bevestigende hoofdknik. ‘Wees toch niet zoo kinderachtig, Mimi!’ voegde zij haar dochtertje toe, dat nevens haar liep en van schrik aan 't huilen was geraakt.</p>
<p>- ‘Ja maar,’ hernam Verdrongen, terwijl hij zijn herinneringen uit zijn benevelde breinkas zocht op te delven, en op Drenkelaer wees: ‘mijn Heer heeft...ik heb van mijn Heer gehoord...als dat...’</p>
<p>- ‘Juist!’ viel Drenkelaer in: ‘ik heb er mij bij u op geïnformeerd: en toen zeî je, je hadt het van Le Mat.’</p>
<p>- ‘Jawel!’ zeî Verdrongen, zelf niet meer wetende hoe hij 't had: ‘maar ik zeî toen immers al, dat hij 't mis had.’</p>
<p>- ‘De Freule hoort het,’ zeî Drenkelaer: ‘<hi rend="i">ik</hi> zou zoo iets van u verteld hebben?’</p>
<p>- ‘Jawel, wis en drie hebje dat,’ hernam Le Mat: ‘en ik zou er anders nooit aan gekomen zijn.’</p>
<p>- ‘Mij dunkt,’ zeî Maurits, bij wien dit nieuwe incident eenigszins gewerkt had als een middel om in zijn gemoed het evenwicht te herstellen, dat door het vorige incident verbroken was: ‘mij dunkt, het is hier de plaats
<pb n="266"/>niet, om een zaak van zoo teederen aard verder te bespreken. Ik geloof,’ vervolgde hij, zijn stem verheffende, ‘dat er niemand hier is, die een oogenblik twijfelt aan het ongerijmde van een gerucht, als waar zoo even op gedoeld is, en ik verzoek vriendelijk de gasten, hun wandeling te willen voortzetten, en den doortocht niet langer te verstoppen.’</p>
<p>Die woorden, uitgesproken op dien toon van gezag, waartoe Maurits, als vertegenwoordiger zijner moeder, op het door haar gegeven feest, gerechtigd was, golden als een bevel, en stilzwijgend ging ieder rechts en links zijns weegs. Alleen Le Mat poogde nog zijn beklag bij den Jonker in te brengen; doch deze verzocht hem, alle verdere diskoersen te willen sparen en zoo spoedig mogelijk links af te marcheeren, terwijl Bettemie en Drenkelaer hun wandeling rechts hadden voortgezet. Wat haar betrof, zij ging, zonder een woord verder te spreken, aan den arm van haar nieuwen aanbidder voort, nog altijd in een hevige gemoedsbeweging, met stijf opeengedrukte lippen, flonkerende oogen en een zwoegenden boezem. Toen echter halverwege Mw. van Hardestein, aan wie het vliegende gerucht was komen boodschappen, dat er iets gaande was, en die hierop terstond de oranjerie verlaten had, gevolgd van de Dames Prawley, Pietje Pancras, Juffrouw Tronck en anderen, haar te gemoet kwam, week op eens de kracht, die haar tot nog toe in een staat van ongewone spanning gehouden had. Slechts zooveel behield zij er van, om den arm haars geleiders te verlaten, dien van haar gastvrouw te nemen, en met deze naar de oranjerie te keeren. Maar geen woord kon zij antwoorden op de vragen, waarmede de goede Douairière haar bestormde, en toen zij aan de oranjerie en bij haar ontruste tante gekomen was, kon zij niet anders uitbrengen, dan:</p>
<p>- ‘Tante! ik voel mij niet wel, en wenschte wel te vertrekken,’ - en berstte toen in tranen uit.</p>
<pb n="267"/>
<p>- ‘Wil ik gaan bevelen, dat het rijtuig voorkomt?’ haastte Drenkelaer zich te zeggen, en liep, op een toestemmende hoofdbuiging van Mw. Van Doertoghe, op een gezwinden draf naar den stal.</p>
<p>- ‘Wat scheelt die jonge meisjes toch?’ vroeg, nadat Mw. Van Doertoghe en de haren vertrokken waren, <hi rend="i">madame mère</hi> aan Juffrouw Katoo: ‘daar is Nicolette, die op een bof door Dominee wordt weggehaald, en Betsy, die 't op haar zenuwen krijgt en heen wil, en Julie Le Mat, die midden uit den dans door haar vader wordt meêgepakt, en het op een huilen zet, en 't meisje van Mw. Zuring, dat snikkende en gansch ontdaan van de wandeling komt, en tot die lange Juffrouw Verdrongen toe, die een toeval krijgt en met armen en beenen slaat als een bezetene.’</p>
<p>- ‘Papa Verdrongen was dronken,’ antwoordde Katoo: ‘en dat schijnt Juffrouw Jakomina van haar streek gebracht te hebben: - wat er met die andere meisjes heeft plaats gehad weet ik niet; maar 't zal zich wel spoedig ophelderen.’</p>
<p>- ‘'t Is mogelijk,’ hernam Mw. van Hardestein: ‘help mij onthouden, dat ik morgen iemand naar Doornwijck zend om te vragen hoe de zieke gerust heeft. - 't Is met dat al onaangenaam, <hi rend="i">quand on se met en quatre</hi> om aan zijn gasten een genoeglijken dag te verschaffen, dat het dan zoo lam afloopt.’</p></div>
<div type="chapter">
<pb n="268"/>
<head rend="h3">Vijfde hoofdstuk.</head>
<head rend="h4"><hi rend="i">Een aanhangsel van 't voorgaande</hi>, <hi rend="i">en daarom zeer kort</hi>.</head>
<p>Het feest, waarop Mw. van Hardestein hare gasten had onthaald, ofschoon er toen en later met ophef van gewaagd werd, en men het aanhaalde, zoo dikwerf er sprake was van partijen, die met smaak en in grooten stijl gegeven waren, was echter, geheel buiten de schuld der gastvrouw, inderdaad, gelijk zij het zelve met het juiste woord had uitgedrukt, vrij lam afgeloopen. De twist, die in het park had plaats gehad, het achtereenvolgens nog eenigszins ontijdig vertrek van Bol en van Mw. Van Doertoghe met de hunnen, de opschudding, te-weeg-gebracht door Le Mat, die in zijn boosheid zijn dochter was komen halen, en door Verdrongen, die 't met den Majoor te kwaad had gekregen, dat een en ander had een sluier geworpen over de vrolijkheid, die in 't begin geheerscht had, en spoediger, dan anders het geval zou geweest zijn, waren de gasten afgedropen. Dat bij velen de indruk van het voorgevallene eenigszins hinderlijk was aan die kalmte van geest, welke vereischt wordt om een geruste nacht door te brengen, zal wel niemand verwonderen. Mocht de lezer er belang in stellen, eenig naricht op dat punt te ontvangen, voor zooverre sommige hoofdpersonen van ons verhaal betreft, dan zal hij dit natuurlijk het eerst begeeren aangaande Bette-<pb n="269"/>mie, als degene, wier toestand het meest onrustbarend was. Wij moeten te haren opzichte tot ons leedwezen mededeelen, dat zij inderdaad, pas te bed zijnde, een hevigen aanval van koorts kreeg, die haar belette een oog toe te doen. Tegen den morgen was die wel wat bedaard, doch haar tante oordeelde het niet-te-min noodig, geneeskundige hulp in te roepen: en, dewijl de zieke bepaald verklaarde, dat zij Le Mat niet verkoos te zien, werd er om een geneesheer uit de naastbijgelegen stad gezonden, die echter eerst tegen den avond komen kon, en, toen hij gekomen was, natuurlijk de aanleiding tot de ongesteldheid niet kunnende weten of gissen, zich vergenoegde met een <hi rend="i">calmans</hi> voor te schrijven. Kon dit geen kwaad, veel goed
kon het ook niet doen, althans naar de meening van Bettemie, die bij zich zelve het bewustzijn had, dat niets in staat zou zijn, haar op den duur haar vroegere kalmte van geest terug te geven, dan de overtuiging, dat niemand meer aan het verspreide gerucht geloof sloeg. Daarom was het dan ook haar verlangen, hoe spoediger hoe liever naar Amsterdam te keeren, Dr. Van Zevenaer, haar gewonen arts, die haar gestel kende, te raadplegen, en hem te laten verklaren, dat zij volkomen gezond van hersenen was. Er was nog een andere reden, waarom zij van Doornwijck vandaan wilde. Die reden was gelegen in haar vrees voor den invloed, dien Drenkelaer op haar uitoefende. Zij had een duister besef, dat die invloed voor haar noodlottig wezen moest, en dat die neiging, welke zij, niet voortdurend, maar nu en dan, als bij schokken, voor hem gevoelde, niet die reine, heilige liefde was, zoo als zij zich die had gedroomd, en waar zij alleen geluk van wachten kon. Er was een stem in haar binnenste, die haar tegen Drenkelaer waarschuwde, die haar toefluisterde, dat zijn hart verdorven en zijn toeleg boos was, die haar thans zelfs vragen deed, of de verklaring, door Le Mat gegeven aangaande den oor-<pb n="270"/>sprong van het gerucht, omtrent haar verspreid, wel zoo geheel te verwerpen was. Zij bracht zich daarbij gedurig in herinnering het voorgevallene voor ruim tachtig jaren, tusschen een anderen Drenkelaer en eene van hare bloedverwanten, en hoe ook deze laatste tegen den magnetischen invloed van een listigen bioloog had moeten kampen. En nu oordeelde zij, dat er geen veiliger middel bestond om zich aan een soortgelijken invloed te onttrekken, dan zich te verwijderen uit den tooverkring, binnen welken zij zich verbeeldde geplaatst te zijn. Genas die verwijdering haar niet geheel, dan zou, naar zij zich vleide, Dr. Van Zevenaer er wel verdere middelen tegen weten: in allen gevalle wilde zij, in de nabijheid van Hardestein, waar zij dus ten doel gestaan had aan lasterlijke praatjes, niet
langer blijven. - Wel verweet zij zich bij wijlen de schijnbare aanmoediging, die zij aan Drenkelaer gegeven had: en toch vroeg zij somtijds zich zelve af, of zij wel anders had kunnen handelen, en of ooit, althans naar het uiterlijke te oordeelen, het gedrag van Drenkelaer te haren opzichte een onheusch bescheid had kunnen wettigen. Zij had beloofd, zijn aanzoek met beraden zinnen in overweging te nemen, en dat zou zij doen; - maar daartoe moest zij vooraf kalmte van geest bezitten, en die hoopte zij elders te verkrijgen. - Het was met dit doel, dat zij dan ook, twee dagen na het voorgevallene, spijt al de pogingen van Mw. Van Doertoghe om haar terug te houden van hetgeen deze een dwaasheid noemde, Doornwijck verliet en naar Amsterdam terugkeerde.</p>
<p>Gewis had Drenkelaer dien uitslag niet voorzien, toen hij, na afloop van het feest, zich ter ruste begaf en zich de handen wreef van tevredenheid over de blijde uitzichten, welke hij zich voorstelde. Wel vroeg hij zich zelven af, of hij niet eigentlijk een dwaasheid had gedaan met het verspreiden dier logenachtige geruchten, wat toch, gelijk van achteren bleek, geheel onnoodig was geweest ter
<pb n="271"/>bereiking van het daarmede beöogde doel, en hem zeer licht in groote ongelegenheid had kunnen brengen; doch hij troostte zich weder met de komplimenten, die hij zich zelven maakte, over de schrandere en stoutmoedige wijze, waarop hij zich - zoo hij hoopte althans - voor altijd van alle vermoedens had weten te zuiveren: en vooral met de overtuiging, dat Bettemie geen weêrstand bieden kon aan den invloed, dien hij op haar uitoefende. Zij fladderde nog, dacht hij bij zich zelven, en sloeg de vleugels uit om weg te komen, als het vogeltje, dat van de kruk wordt losgelaten, doch even als het vogeltje, zoo hield ook haar het onverbreekbare snoer vast, dat haar in zijn macht terug moest brengen. Met deze aangename gedachte begaf hij zich te bedde; doch lang nog hielden hem vizioenen wakker van gevulde geldkisten, stapels gemunt goud, bundels effekten, fraaie <hi rend="i">équipages</hi> en prachtig gemeubileerde vertrekken. Toen hij eindelijk insliep, werden die vizioenen van minder aangenamen aard, en droomde hij, dat hij, als Sancho Pança, in een deken gesold werd, door de leden der Sociëteit gehouden, en onder het spot- en hoongelach en gegrinnik van Le Mat, Verdrongen en den Majoor, alle drie met groote brillen op den neus en bovendien van geweldige staarten voorzien, die aan het einde angels hadden, met welke zij hem staken.</p>
<p>Onrustig mede ging de nacht voor Maurits door. Wel was hem de gedachte streelend en zoet, dat, gelijk hij had meenen te bespeuren, hij aan Nicolette niet onverschillig was; maar het hinderde hem niet weinig, juist gestoord te zijn geweest op het oogenblik, dat hij daarvan misschien de zekerheid zou hebben bekomen, en zelfs de wenschen van zijn hart niet eenmaal aan haar te hebben kunnen mededeelen. Zou de gunstige gelegenheid daartoe zich weder voordoen? En wanneer: - hij besloot, zulks in elk geval den volgenden dag te beproeven.</p>
<pb n="272"/>
<p>Weinig verschillend van zijne gewaarwordingen waren die van Nicolette. Ook zij gevoelde zich even gelukkig in het bewustzijn, dat Maurits haar liefhad, als verdrietig over de stoornis, die haar belet had, dit uit zijn mond te hooren; en zoo de toekomst haar nog duister scheen, en zij de bezwaren zich niet ontveinsde, die er tegen een huwelijk tusschen haar, de arme vondeling, en den hooggeboren zoon der Eylars moesten bestaan, toch gaf zij zich te gaarne over aan het streelende lokaas der hoop, en waren haar droomerijen te zoet, dan dat zij pogingen had willen aanwenden om die uit haar verbeelding te bannen: lang nog hielden die droomerijen haar uit den slaap, en toen deze eindelijk haar oogen gesloten had, week het beeld van den geliefde nog niet van voor de oogen harer ziel.</p>
<p>Wie zeker niet de pleizierigste nacht doorbracht was Jakomina, aan wie Le Mat, die zelf geheel verward en van zijn streek was, in plaats van een dozis morfine, die hij haar had voorgeschreven, een <hi rend="i">emeticum</hi> zond, dat niet volkomen dezelfde rustaanbrengende werking deed.</p></div>
<div type="chapter">
<pb n="273"/>
<head rend="h2">Negende boek.</head>
<head rend="h3">Eerste hoofdstuk.</head>
<head rend="h4"><hi rend="i">Wat de konferentie tusschen Eylar en Bol opleverde</hi>.</head>
<p>Toen Nicolette door Bol aan Maurits afgetroond en terstond daarna met hem en Juffrouw Leentje naar huis was gegaan, had zij eenige vrees gehad, dat hij haar opheldering van het gebeurde zou vragen. Dit had wel geen plaats gehad, maar zij kon dit toeschrijven aan de tegenwoordigheid van Juffrouw Leentje, die van het voorgevallene onbewust was, en, nu de volgende morgen gekomen was, verwachtte Nicolette, dat de ondervraging onder of na 't ontbijt zou plaats hebben. Ook hiervan kwam niets, en dit bleek zijn reden te hebben; dewijl reeds te negen uren de Heer Snel verscheen, die onmiddellijk bij den predikant in diens studeerkamer ontvangen werd. Niet weinig popelde hierbij het hart van het jonge meisje, dat wel kon nagaan, wat het doel was van het bezoek, en een natuurlijke bezorgdheid aangaande den uitslag daarvan voeden moest. Niet minder nieuwsgierig dan Nicolette was Juffrouw Leentje, die altijd nog eenige geheime hoop kweekte, dat het gesprek, 't welk daarbinnen gevoerd werd, haar kon gelden: immers Snel was in de laatste dagen buitengewoon beleefd en vriendelijk jegens haar geweest, en dat had toch
<pb n="274"/>zijn reden. Zeker had het zijn reden: alleen de goede ziel was niet indachtig aan het oude spreekwoord: ‘om den wille van de smeer’ enz. Zij hield echter haar gedachten voor zich, doch draafde onrustig van de zijkamer naar de keuken, waar zij aan Antje allerlei verwarde bevelen gaf, en vandaar naar de kamer van Nicolette, waar deze zich had teruggetrokken, omdat het regende, en waar zij haar verwarde vragen deed, om van haar niet min verwarde antwoorden te ontvangen.</p>
<p>Intusschen, zoo de beide dames er op rekenden, dat Bol na het vertrek van den bezoeker zich haasten zou, het daarop verhandelde aan haar mede te deelen, vonden zij zich te-leur-gesteld, toen hij stilletjes op zijn kamer bleef. Weldra daarna kwamen de katechizanten, en nu was er evenmin gelegenheid, iets te vernemen. - Maar zelfs toen het koffie-uur geslagen, en Bol, vrij laat echter, daarop verschenen was, liet hij zich geen woord ontvallen over hetgeen tusschen hem en den ontvanger was voorgevallen. En toch moest dit belangrijk zijn; want Bol, anders zoo opgeruimd en vrolijk, was stil en afgetrokken, en er was kennelijk iets, dat hem hinderde. Dit was een slecht voorteeken voor Leentje; want, had het bezoek haar gegolden, dan kon dit, meende zij, aan haar broeder geen stof tot bezorgdheid geven: - tenzij een zoodanige, als uit de vraag mocht oprijzen, wie dan voortaan zijn huishouden bestieren zou. Maar naarmate hare vrees, dat zij volstrekt het onderwerp <hi rend="i">niet</hi> geweest was van het gevoerde gesprek, vermeerderde, naar die zelfde mate vermeerderde die van Nicolette, dat zij zulks <hi rend="i">wel</hi> was geweest, en dat Bol misschien met het aanzoek des ontvangers zeer ingenomen mocht zijn. En nu werd haar angst niet geringer, toen zij, even nadat Bol naar zijn studeervertrek was teruggekeerd, Eylar van verre zag aankomen, die, door het tuinhek het erf opgewandeld, zijn parapluie in den stander zette en binnentrad.</p>
<pb n="275"/>
<p>- ‘Zoo, mijn Heer van Eylar!’ zeî Juffrouw Leentje: ‘ik zal Dominee gaan zeggen...’</p>
<p>- ‘'t Is noodeloos,’ antwoordde hij: ‘uw broeder wacht mij: - en ik heb u de groete te doen van mijn vrouw, die je zeer verplichten zult, indien je eens bij haar zoudt willen komen, om met haar over de belangen van het Genootschap te handelen.’</p>
<p>Juffrouw Leentje zag eenigszins vreemd op, en haar gelaat nam een uitdrukking aan van te-leur-stelling. Haar gedachten, al drukte zij die niet uit, waren blijkbaar: ‘men wil mij vanhier hebben,’ en op een toon, die niet vrij was van snibbigheid, antwoordde zij: ‘ik dacht waarlijk niet, dat men mij zoo spoedig zou noodig hebben; maar 't is goed: ik zal gaan.’</p>
<p>Tot nog toe had Eylar oogenschijnlijk geen acht geslagen op Nicolette, die, na bij zijn komst te zijn opgerezen, met een gevoel van beschroomdheid, 't welk zij nooit te voren tegen-over hem gekend had, voor haar stoel was blijven staan, in plaats van, als naar gewoonte, blijmoedig naar hem toe te snellen. Hij vestte nu den blik op haar: en die blik, verre van haar te bemoedigen, vermeerderde haar verlegenheid: niet, dat hij gestreng was of onvriendelijk; maar er lag een ongewone uitdrukking in van droefgeestigheid en medelijden, en diezelfde uitdrukking lag in den toon, waarop hij, naderende, en haar de hand gevende, deze eenvoudige woorden uitsprak: ‘goeden morgen, mijn kind!’</p>
<p>- ‘Mijn Heer van Eylar...’ stamelde zij, de oogen neêrslaande als of zij een groote misdaad had verricht, en met niet minder moeite bracht zij er toen de vraag uit: ‘hoe vaart Mevrouw? Is zij niet te veel vermoeid?’</p>
<p>- ‘Mijn vrouw is wel,’ was alles wat Eylar antwoordde; en toen, haar hand met meer warmte dan anders drukkende, verliet hij haar en trad het studeervertrek van den predikant binnen.</p>
<pb n="276"/>
<p>- ‘Goeden morgen, Louis!’ zeî Bol, hem de hand reikende: ‘wij zullen over ernstige zaken te spreken hebben.’</p>
<p>- ‘Zoo is het,’ antwoordde Eylar, terwijl hij zich in den gereedstaanden stoel liet neêrvallen, als iemand, die vermoeid is van geest of van leden, en toen, na een paar reizen gezucht en voor zich gekeken te hebben, begon hij het onderhoud met den mistroostigen uitroep:</p>
<p>- ‘Wij hebben voor ruim twintig jaren een groote gekheid begaan.’</p>
<p>- ‘Dat zie ik nog niet in,’ zeî Bol: ‘en het is ook de eerste maal, dat ik u dit hoor zeggen.’</p>
<p>- ‘Ja!’ hernam Eylar: ‘ik had ook nimmer gedacht, eenmaal berouw te zullen hebben over een daad, die ons indertijd door een goed en lofwaardig gevoel was ingegeven.’</p>
<p>- ‘Berouw!’ herhaalde Bol, die, al begreep hij zijns vriends gevoelens volkomen, de aanleiding daartoe niet in alle opzichten billijkte: ‘en waarom? Wij hebben een verstooten en verlaten voorwerp, waarvan, zoo het aan de openbare liefdadigheid ware overgelaten geweest, niets gegroeid zou zijn dan op zijn best een aardig dienstmeisje, al ras misschien een prooi van verleiding en ellende, tot een knap, lief, fatsoenlijk, welopgevoed wezen helpen vormen, dat ieders gunst weet te winnen en te verdienen. Waarin ligt hier stof tot berouw?’</p>
<p>- ‘Je hebt dan niet gemerkt,’ zeî Eylar, ‘dat Maurits...’</p>
<p>- ‘Ja, dat heb ik gemerkt,’ viel Bol in: ‘en ik begrijp, dat dit u hindert, - maar wij hebben ons niet te verwijten, dat wij aan hun ontmoeting schuld hebben, en wij kunnen haar niet verwijten, dat zij door eenig onwaardig middel, of zelfs door eenige verschoonbare koketterie, gepoogd heeft, zijn genegenheid te winnen.’</p>
<p>- ‘Heeft hij haar reeds iets gezegd, zoover u bekend is?’ vroeg Eylar.</p>
<pb n="277"/>
<p>- ‘Ik geloof niet, dat er uitdrukkelijke verklaring heeft plaats gehad,’ antwoordde Bol: ‘maar een meisje, ook minder schrander dan Nicolette, bemerkt spoedig genoeg, hoe een jong vrijer over haar denkt; vooral wanneer zij van hare zijde zich tot hem voelt aangetrokken. De zaak moge lastig zijn, maar zij is doodnatuurlijk.’</p>
<p>- ‘Ja...maar wat nu? zulk een vrijerij kan toch tot niets leiden?’</p>
<p>- ‘In-tegendeel, zij kan tot zeer veel leiden,’ zeî Bol.</p>
<p>- ‘Het is toch niet mogelijk, dat daar ooit een huwelijk van komt,’ hernam Eylar.</p>
<p>- ‘Ik zie daar volstrekt de onmogelijkheid niet van in,’ zeî Bol: ‘Nicolette is, als ik reeds aanmerkte, lief, knap, bevallig, al wat men in een meisje verlangen kan, <hi rend="i">minus</hi> geld en geboorte: zeker twee hoogst gewichtige dingen. Maar daar zijn vreemder dingen gebeurd: daar is de Baron van Schelf, die zijn keukenmeid tot vrouw heeft genomen, en de Baron van Megen, die met een danseres is getrouwd...en er zijn zelfs lieden, die beweren, dat geen van beiden bijzonder slecht af is.’</p>
<p>- ‘Maar is dat nu een reden?’ vroeg Eylar: ‘omdat die Heeren zich gemesalliëerd hebben, moet daarom Maurits het ook doen?’</p>
<p>- ‘Hij zou,’ zeî Bol: ‘zich in elk geval niet, gelijk die Heeren, voor zijn vrouw behoeven te schamen, als hij met haar in 't publiek kwam, noch haar een opvoeding behoeven te laten geven, aleer hij haar aan zijne kennissen voorstelde.’</p>
<p>- ‘Ik had niet verwacht, Gerlof!’ zeî Eylar, op een toon van verwijt, ‘u deze treurige zaak te hooren behandelen als een voorwerp van luchtige scherts, als iets, dat, zonder bezwaar, even gemakkelijk een eind kon hebben als een begin.’</p>
<p>- ‘Ook scherts ik niet,’ zeî Bol, wiens gelaat een ern-<pb n="278"/>stigen plooi nam: ‘en het is niet mijne schuld, zoo ik van mijn standpunt die groote bezwaren niet inzie, die zich aan den Graaf van Eylar voordoen.’</p>
<p>- ‘Je zoudt die niet inzien!’ riep Eylar met verbazing uit: ‘ik heb u toch zelf meermalen het onvoegzame en noodlottige hooren betoogen van ongelijke huwelijken: ik heb u aangaande de verplichtingen eens edelmans dikwijls beginselen hooren verkondigen, strenger dan ik ze zou hebben durven onderschrijven: - en nu zie ik u plotslings tot een geheel ander uiterste vervallen, en er hapert slechts aan, u te hooren beweren, dat onze familie zich zeer gelukkig moet achten, in haar geslachtboom een wapenschild op te nemen...dat blank zal moeten blijven.’</p>
<p>- ‘En ik neem niets terug van wat ik bij vroeger gelegenheden heb gezegd,’ zeî de predikant: ‘neen! een edelman behoort zich niet te mesalliëeren; hij behoort een vrouw te kiezen, wier geslachtswapen in zijn stamboom geen te ongelukkig figuur maakt; - maar er is een plicht, die hooger bij hem moet staan, dan de plicht, dien zijn geboorte hem oplegt; en, heeft hij eenmaal zijn hart en hand een meisje aangeboden, hoe laag ook van afkomst en stand, dan mag hij niet terugtreden, op gronden, van welker bestaan hij te voren onderricht was.’</p>
<p>- ‘Wij willen hopen, dat Maurits nog zoover niet gegaan is,’ zeî Eylar.</p>
<p>- ‘En ik vlei mij,’ zeî Bol, ‘gisteren avond juist ter rechter tijd tusschen beiden gekomen te zijn, om het gevreesde kwaad te verhoeden. - Maar in allen gevalle is Maurits, tenzij ik mij geheel bedrieg, al ver genoeg gegaan, om een noodlottigen indruk op het hart van Nicolette te maken, en bij haar een hoop te doen ontstaan, die niet vervuld zal worden. Je merktet straks aan, dat die vrijerij van Maurits tot niets zou kunnen leiden; - maar ik zal u zeggen, waartoe zij leiden zal. Zij zal er toe lei-<pb n="279"/>den, dat de rust van een lief meisje verstoord zal worden, dat haar vrolijkheid in droefgeestigheid verkeeren zal, dat de blos zal verdwijnen van haar wangen, en de blijde scherts van haar lippen, dat zij ons, die zij tot nog toe als haar weldoeners liefhad, zal beginnen te beschouwen als de bewerkers van haar ongeluk, en ons niet meer liefhebben als te voren, en, wat het ergste van alles voor haar wezen moet, dat zij zich zelve het onbillijk verwijt zal doen, ijdel, lichtzinnig en dwaas te zijn geweest, en voet gegeven te hebben aan het gerucht, als of zij, de verstooten wees, het er op had toegelegd, Gravin van Eylar te worden.’</p>
<p>- ‘Maar dat is overdrijving,’ zeî Eylar, niet-te-min voor zich ziende en zijn handen bekijkende, als iemand, die verlegen is met zijn houding.</p>
<p>- ‘Ik geloof dit niet,’ hervatte Bol: ik ben in-tegendeel bijna overtuigd, dat iets van dien aard reeds gezegd is, zoo niet door u, dan toch misschien door iemand, met wier gezegden en meeningen Louis van Eylar eenige inschikkelijkheid moet hebben, ook zelfs dan, wanneer zij onbillijk zijn.’</p>
<p>- ‘Nu, ja!’ zeî Eylar, op een toon, die blijkbaar bespeuren deed, hoeveel hem de bekentenis kostte, en terwijl hij nog altijd voor zich bleef zien, doch nu met de kin op de hand geleund en met den elboog op een der armen van zijn stoel rustende.</p>
<p>- ‘Maar,’ vervolgde hij, na een korte poos, ‘je moet het mijn vrouw vergeven, indien zij natuurlijk meer belang stelt in het geluk van Maurits en in de eer van ons Huis, dan in een meisje, waarmede zij eerst sedert zoo korten tijd in kennis is gekomen. En dan, je weet, dat vrouwen veel minder toegeeflijk zijn dan mannen jegens die van haar eigene sekse: en ik houd mij verzekerd, dat niet alleen de mijne, maar alle vrouwen hier in den omtrek geneigd zullen zijn te beweren, dat Maurits nimmer op Ni-<pb n="280"/>colette zou verliefd zijn geworden, indien zij er geen aanleiding van haar kant toe gegeven had.’</p>
<p>- ‘Wel!’ hernam Bol: ‘ik overdreef alzoo niet, naar uw eigen erkentenis; maar, nu eens die haastige oordeelvellingen en onbillijke beschuldigingen van de zijde der vrouwen nemende voor 't geen ze zijn, hoe moeten wij handelen? wij, die, hoe na ons het geluk van Maurits, en, ik voeg het er gaarne bij, ook de eer van uw Huis ter harte gaat, toch ook de rust en het welzijn van een goed en onschuldig meisje, van ons pleegkind, Eylar! ter harte moeten nemen. Je placht haar lief te hebben, Louis!’</p>
<p>- ‘Helaas!’ zeî Eylar: ‘de Hemel weet, hoe lief ik haar had, en nog heb, en welke luchtkasteelen ik voor de toekomst gebouwd had. Indien ik haar liet komen, het was in de hoop, dat zij aan Mevrouw van Eylar bevallen zou, dat deze zich langzamerhand aan haar hechten, en na verloop van tijd, misschien zelve het eerst zou voorstellen, haar voorgoed bij ons in huis te nemen...de komst van Maurits heeft al die zoete droomen in rook doen verdwijnen.’</p>
<p>- ‘Zij waren dan ook vrij ongerijmd,’ zeî Bol, die Mevrouw Mietje genoegzaam kende om te weten, dat zij nooit tot dergelijk plan de handen geleend zou hebben: ‘maar nog eens, alle beschouwingen van 't verledene eens daargelaten, en ons afgevraagd: hoe te handelen? - Uw wensch is, zeg het ronduit, dat Nicolette verwijderd, of dat althans het voortzetten van een vrijerij tusschen haar en Maurits onmogelijk gemaakt worde, niet waar?’</p>
<p>- ‘Oordeelje zelf niet, dat zoo iets moet plaats hebben?’ vroeg Eylar.</p>
<p>- ‘Welnu!’ hernam Bol, zonder op die vraag te antwoorden: ‘ik weet een middel, dat terstond aan alles een einde maken zou...alleen, het kan niet gebezigd worden, zonder volledige toestemming van Nicolette, namelijk,
<pb n="281"/>dat zij de wettige echtgenoote wordt van den ontvanger Snel.’</p>
<p>- ‘Van Snel!’ herhaalde Eylar, half te-leur-gesteld.</p>
<p>- ‘Hij is heden morgen hier geweest,’ vervolgde Bol, ‘en heeft mij plechtig om haar hand gevraagd.’</p>
<p>- ‘Waarlijk? - En weet Nicolette reeds...’</p>
<p>- ‘Zij weet nog niets,’ antwoordde Bol: ‘en Snel heeft mij zelfs verzocht, haar voorloopig nog niet met zijn aanzoek bekend te maken, omdat dit laatste nog eenigszins voorwaardelijk was. De man is wel verliefd; doch niet zoo sterk, om er de belangen van zijn huishouden geheel door te vergeten, en ik kan hem ook niet kwalijk nemen, zoo hij, op zijn leeftijd, bij het aangaan van een tweede huwlijk, iets meer raadpleegt dan zijn genegenheid. Hij kan nu van zijn post, en van een stuivertje gelds, dat hij bovendien bezit, ordentelijk leven; doch trouwt hij een jonge vrouw zonder fortuin, dan zou, bij de kans die hij loopt van zijn gezin te zien vermeerderen, zijn pozitie wel eens minder gunstig kunnen worden. Hij wenschte daarom te weten, of Nicolette eenig uitzet zou meêbrengen, en wel tot een zoodanig bedrag, dat zijn bezwaren er door werden opgeheven.’</p>
<p>- ‘En wat is uw antwoord geweest?’</p>
<p>- ‘Wel, zieje? wij hebben ons indertijd verbonden, haar een uitzet te geven als zij trouwde; doch wij zijn zoo verstandig geweest, geen som te bepalen: en dat is zeer gelukkig; want ik zou waarlijk niet inzien, hoe ik het moest aanleggen, er een noemenswaard aandeel in te dragen. En daar ik nu niet weet, hoe diep onze vrienden geneigd zullen zijn, in hun beurs te tasten, ja of men hen daartoe eenigszins zal kunnen overhalen, zoo heb ik onzen vrijer geäntwoord, dat ik hem vooralsnog geen bepaald bescheid op zijn vraag kon geven. - En inderdaad, ik kan in deze zaak niet handelen zonder toestemming en medeweten van onze vrienden.’</p>
<pb n="282"/>
<p>- ‘Natuurlijk niet,’ zeî Eylar: ‘intusschen, hoe <hi rend="i">zij</hi> er ook over moge denken, dat punt van het uitzet zal geen bezwaar maken...en zoo de eischen van den Heer Snel niet al te buitensporig zijn...heeft hij ook een som genoemd?’</p>
<p>- ‘Hij sprak van twaalf- à vijftien-duizend gulden,’ zeî Bol.</p>
<p>- ‘Nu! dat is nog al redelijk...en daar zal het niet aan liggen;...maar denkje, Gerlof! dat Nicolette hem nemen zou?’</p>
<p>- ‘Zouje 't erg wenschen?’ zeî Bol, de vraag met een vraag beäntwoordende.</p>
<p>- ‘Wel!’ zeî Eylar, insgelijks het geven van een bepaald antwoord ontwijkende: ‘een knap man, met een ordentelijk inkomen, en die kans heeft op bevordering...zij kon slechter treffen.’</p>
<p>- ‘Ja,’ zeî Bol, meesmuilende: ‘maar ook beter, althans zou, in haar oogen, èn wat knapheid èn wat inkomen betreft, de vergelijking tusschen Snel en onzen Maurits niet in 't voordeel van den eerstgemelde uitvallen.’</p>
<p>- ‘Maar een huwelijk met Maurits is nu eenmaal buiten questie,’ zeî Eylar, eenigszins wrevelig: ‘het zou een nagel zijn aan de doodkist van zijn goede moeder. Zij heeft gelukkig nog niets gemerkt, en ik wenschte zoo gaarne, dat wij een middel konden vinden om de zaak te beëindigen, zonder dat zij van iets afwist.’</p>
<p>- ‘Wij zullen toch niets kunnen doen zonder Nicolettes bewilliging,’ zeî Bol: ‘althans ik zal er nimmer in toestemmen, dat jegens haar eenige, zelfs geen zedelijke dwang worde gebruikt.’</p>
<p>- ‘Noch ik,’ zeî Eylar, een weinig geraakt: ‘maar, dit nu eens daargelaten: in geval zij geheel afkeerig is van een huwelijk met Snel, dan doet zich een ander uitzicht voor haar op, dat, wel is waar, niet aanlokkelijker is op
<pb n="283"/>zich zelf, doch waardoor zij voor 't minst haar vrijheid behoudt. Ik heb gisteren middag een brief ontvangen van Van Zirik...en 't was daarover, dat ik u wenschte te spreken, toen ik gisteren avond belet vroeg voor heden.’</p>
<p>- ‘Een brief van Van Zirik?’ herhaalde Bol: ‘nu, dat is ook een <hi rend="i">rara avis</hi><note n="1)" place="foot">‘Een zeldzaam verschijnsel,’ letterlijk: ‘een zeldzame vogel.’</note>.’</p>
<p>- ‘Hier is hij,’ zeî Eylar.</p>
<p>Bol nam den brief en begon hardop te lezen:
<q rend="bq">‘Hooggeboren Heer en vriend!’</q></p>
<p>- ‘Drommels!’ zeî hij: ‘dat is deftig.’</p>
<p>- ‘Van Zirik is stijf en pedant geworden,’ zeî Eylar: ‘en daarom oordeelt hij, dat het mij even zoo moet zijn. Maar ga voort.’</p>
<p>- ‘Wij zullen zien, wat onze maat schrijft,’ zeî Bol, en las:
<q rend="bq">‘Het is reeds eenigen tijd geleden, dat ik Uw Hooggeb. had behooren te antwoorden op hetgeen mij door Uw Hooggeb. geschreven werd aangaande ons gemeenschappelijk pleegkind. Zoo ik gedraald heb met antwoorden, het is alleen, omdat ik wilde wachten, tot zeker plan, dat ik Uw Hooggeb. wenschte voor te slaan, geheel tot rijpheid gekomen ware. Dit is thans het geval, en ik wil alzoo Uw Hooggeb. [die kerel is lastig met al zijn titulaturen!] mededeelen, hoe ik het wenschte aan te leggen om aan het meisje van dienst te zijn, en te bewijzen, dat ik mijn verplichtingen gestand wil doen. Dewijl mijn dochtertjes reeds tot dien leeftijd gevorderd zijn, dat zij eenig onderwijs in 't Fransch en Engelsch, gelijk mede in de beginselen der muziek behoeven, zoo ben ik met mijn vrouw overeengekomen,
<pb n="284"/>aan Mejuffrouw Zevenster door Uw Hooggebs. tusschenkomst voor te stellen, bij ons te komen inwonen en de leiding van gezegd onderwijs op zich te nemen. Uw Hooggeb. en onze gemeenschappelijke vriend Bol kennen mij genoeg, om overtuigd te zijn, dat het haar ten onzent aan niets ontbreken zal, en wederkeerig vertrouwen wij, mijn vrouw en ik, dat zij van hare zijde zich gaarne beijveren zal hare taak tot onze voldoening te vervullen. Wordt ons voorstel aangenomen, dan zal het ons aangenaam zijn, indien zij hoe eerder hoe beter overkomt. Inmiddels heb ik de eer, na eerbiedige groete aan Mevrouw de Gravin, en na vele komplimenten aan onzen gemeenschappelijken vriend Bol, mij hoogachtend te noemen,
<lb/>
<lb/>Uw Hooggebs. Dv. Dienaar en vriend,
<lb/>
<lb/>K. van Zirik.’</q></p>
<p>- ‘Wel!’ vroeg Eylar: ‘wat denkje over het voorstel.’</p>
<p>- ‘Ik denk,’ antwoordde Bol: ‘dat onze vriend de gelegenheid meent gevonden te hebben, om goedkoop een goevernante bij zijn kinderen te krijgen.’</p>
<p>- ‘Zouje denken?’ vroeg Eylar, de wenkbraauwen samentrekkende.</p>
<p>- ‘Hij spreekt althans van geen salaris...zelfs niet van een loon, aan de bekwaamheden geëvenredigd...en toch scheelt het, blijkens zijn brief, niet veel, of hij verlangt, dat zij onderricht geve in 't gene men in courantenadvertentiestijl <hi rend="i">les quatre langues</hi> noemt.’</p>
<p>- ‘Hij zal toch niet begeeren,’ zeî Eylar: ‘dat het goede kind haar tijd en moeite voor niets bij hem te koste legt.’</p>
<p>- ‘Wel! misschien denkt hij,’ hernam Bol: ‘dat hij
<pb n="285"/>haar genoeg betaalt, wanneer hij haar kost en inwoning verschaft.’</p>
<p>- ‘Nu! in dat geval zal ik zorgen, dat zij er geen schade bij lijde,’ zeî Eylar.</p>
<p>- ‘Dan zulje heel edelmoedig en heel verkeerd doen,’ zeî Bol: ‘Van Zirik is rijk genoeg, en er bestaat geen de minste reden, waarom hij u de opvoeding van zijn kinderen zou laten betalen.’</p>
<p>- ‘Wel! dit alles is <hi rend="i">posterioris curae</hi><note n="1)" place="foot">‘Van latere zorg.’</note>,’ hernam Eylar: ‘er zijn nu in allen gevalle twee voorstellen betreffende Nicolette gedaan, en ik geloof, dat die haar beiden moeten worden medegedeeld.’</p>
<p>- ‘Beiden?’ herhaalde Bol: ‘je vergeet mijn belofte aan Snel.’</p>
<p>- ‘Die was voorwaardelijk,’ hernam Eylar: ‘althans zoo ik de zaak wel begrepen heb. Had het meisje geen uitzet te verwachten, dan beschouwde hij de zaak als uit: doch nu dat punt tot zijn genoegen kan worden geschikt, geloof ik, dat wij moeten beginnen met te hooren, hoe Nicolette er over denkt, en geen - misschien onnoodige - brieven aan haar pleegvaders schrijven.’</p>
<p>- ‘Ik geloof, dat uw beschouwing juist is: - en in dat geval maar hoe spoediger hoe beter gehoord, hoe zij over de voorstellen denkt. Wil ik haar roepen?’ Meteen stond hij op, doch bedacht zich, en zeide: ‘maar mijn zuster?’</p>
<p>- ‘Die zal vooreerst niets van de zaak merken,’ zeî Eylar, zijn gedachten radende, ‘want zij is niet hier.’</p>
<p>- ‘Niet!’ riep Bol, verwonderd, dat Leentje, wier nieuwsgierigheid en gejaagdheid dien morgen hem niet ontgaan was, zich nu juist zou verwijderd hebben.</p>
<p>- ‘Neen,’ hernam Eylar: ‘ik had eerst gemeend, mijn
<pb n="286"/>vrouw ook buiten de zaak te houden, zoolang er niets beslist was, doch, toen zij er heden morgen zelve over begon, heb ik beter geächt, haar dezen brief, en mijn plan om bij u te gaan, mede te deelen, en toen hebben wij samen een voorwendsel uitgedacht, om uw zuster naar Klein Hardestein te lokken, ten einde wij hier met Nicolette vrij spel zouden hebben.’</p>
<p>- ‘Goed!’ zeî Bol, en hij verliet het vertrek, waar hij spoedig terugkwam, met Nicolette nevens hem. Zij zag bleek en verlegen; want zij begreep, of liever, zij gevoelde, dat er iets gewichtigs ophanden was, waarbij wellicht haar toekomst kon betrokken zijn.</p>
<p>- ‘Ga zitten, Nicolette!’ zeî Bol: ‘je twee vaders, die je hier ziet, hebben je over een belangrijk punt te spreken.’</p>
<p>Nicolette ging zitten en begon meteen over al haar leden te beven.</p>
<p>- ‘Wees niet beschroomd, lieve meid!’ zeî Eylar: ‘je weet, dat wij beiden niets wenschen dan je geluk, en voor ons zelve niet anders bedoelen, dan je in staat te stellen, zelve je toekomst te kiezen.’</p>
<p>- ‘Ik weet het,’ zeî Nicolette: ‘maar mijn lieve pleegvaders weten evenzeer, dat ik alleen wensch te handelen overeenkomstig hun raad en begeerte.’</p>
<p>- ‘Luister,’ zeî Bol: ‘er zijn u twee voorslagen gedaan, waarvan de een een huwelijk betreft.’</p>
<p>- ‘Een huwelijk!’ herhaalde Nicolette, al bleeker en bleeker wordende, en haar zakdoek met een krampachtige beweging tusschen haar vingers vastknijpende.</p>
<p>- ‘Ja!’ vervolgde Bol: ‘de Heer Snel is heden morgen hier geweest en wenscht u tot vrouw te hebben.’</p>
<p>- ‘En verlangen mijn pleegvaders, dat ik hem trouw?’ vroeg Nicolette, terwijl haar tanden begonnen te klapperen en zij haar zakdoek ineenrolde.</p>
<pb n="287"/>
<p>- ‘Wij verlangen niets,’ zeî Eylar, ‘dan alleen, dat je de zaak overlegt. In geval de Heer Snel u niet tegenstaat, zijn wij gereed voor uw uitzet te zorgen. Maar wij eischen geen dadelijk antwoord: je moogt er over nadenken en het voor en tegen overwegen.’</p>
<p>- ‘En wat is het andere?’ vroeg Nicolette, met een flaauwe stem, en gereed om in tranen uit te barsten. Geen wonder: Maurits stond haar voor den geest, toen zij binnenkwam, en nu viel men haar op 't lijf met den ontvanger Snel!</p>
<p>- ‘Het andere is een engagement als goevernante bij uw pleegvader Van Zirik,’ zeî Bol.</p>
<p>- ‘O! veel liever het laatste,’ riep Nicolette uit, met een levendigheid, die de beide Heeren deed glimlachen.</p>
<p>- ‘Maar je hebt de kansen nog niet eens beschouwd,’ zeî Eylar: ‘als je den Heer Snel trouwt, benje in eens Mevrouw, en je hebt niemands luimen en grillen te ontzien.’</p>
<p>- ‘Ja,’ hernam Nicolette, terwijl zij opnieuw haar zakdoek begon te wringen: ‘indien mijn Heer van Eylar beter vindt, dat ik mijn Heer Snel tot man neem...maar toch!...ik woû liever niet,’ voegde zij er bij, op een weenenden toon.</p>
<p>- ‘Ik herhaal het,’ zeî Eylar: ‘niemand denkt er aan, u den geringsten dwang op te leggen. Je moet hier geheel vrij beslissen.’</p>
<p>- ‘O! zoo ik kiezen mag,’ hernam Nicolette: ‘dan behoef ik niet te aarzelen, en ik neem het vriendelijk aanbod van mijn pleegvader Van Zirik aan.’</p>
<p>- ‘Lees intusschen, voordat je bepaald ja zegt, wat er van u gevorderd wordt,’ zeî Bol, en reikte haar den brief toe. Nicolette doorliep dien met een soort van onverschilligheid, goedkeurend knikkende toen zij de opsomming las der verplichtingen, die haar zouden worden opgelegd. Toen
<pb n="288"/>zij echter aan 't slot kwam en las, hoe haar overkomst spoedig verlangd werd, gevoelde zij als een stekende pijn, op de gedachte, zoo plotslings te moeten scheiden van Hardestein en van zoovelen, die zij had leeren kennen en liefhebben: en daarbij stond het beeld van zekeren beminnelijken luitenant niet op den achtergrond. Haar gemoed schoot vol en er glinsterden tranen in haar oogen, toen zij den brief teruggaf.</p>
<p>- ‘Wanneer moet ik heengaan?’ vroeg zij, met een stem, waaraan zij vruchteloos poogde eenige vastheid te geven: ‘morgen? - of van avond?’</p>
<p>- ‘Nu! <hi rend="i">zulk</hi> een haast zal er wel niet bij zijn,’ zeî Eylar, bij wien de ingeboren goedhartigheid wederom bovenkwam, toen hij de smart van Nicolette bespeurde.</p>
<p>- ‘Je hebt gelezen wat er in den brief staat, kindlief!’ zeî Bol, die te recht oordeelde, dat, in het bestaande geval, elke vertraging in het uitvoeren van een eenmaal genomen besluit alleen stof tot noodelooze kwelling verschaffen zou: ‘morgen zou intusschen wat al te spoedig zijn; want mijn Heer Van Zirik dient op uw komst te worden voorbereid. Wij kunnen hem vandaag schrijven - of liever, je zult het zelve doen: dat zal nog beter houding hebben: - en dan overmorgen met de eerste gelegenheid vertrekken.’</p>
<p>- ‘Geloof mij, kindlief!’ zeî Eylar, terwijl hij opstond en haar met hartelijkheid bij de hand nam: ‘wij zullen evenveel leedwezen als jezelf gevoelen wanneer wij u moeten missen; maar het had er toch eenmaal, wat vroeger of later, toe moeten komen.’</p>
<p>- ‘En zij wist ook wel vooraf,’ zeî Bol, op den toon, waarmede men een kind, dat naar school gezonden wordt, zoekt te beduiden, dat het voor zijn best is, al draagt men zelf de innige bewustheid rond, dat men zijn woorden en troostgronden verspilt: ‘zij wist, dat haar verblijf hier maar tijdelijk wezen moest en niet anders dan een vakantie,
<pb n="289"/>die voor gezette werkzaamheid, zoodra deze zich opdeed, plaats zou moeten maken. Zie, 't had kunnen wezen, dat zij geroepen ware geweest om bij wildvreemden te komen, en nu wordt haar een konditie aangeboden bij iemand, die, reeds van haar geboorte af, zich harer heeft aangetrokken.’</p>
<p>- ‘Ik ben ook...ik ben zeer dankbaar,’ zeî Nicolette, terwijl zij haar aandoening zocht te bedwingen en de haar toegestoken handen beurtelings met kussen bedekte, opdat men de tranen niet zien zou, die in haar oogen welden.</p>
<p>- ‘En nu,’ zeî Eylar: ‘nu dit afgesproken is, niet meer achterwaarts, maar moedig vooruitgekeken. Zie - ik zal zelf Vrijdag u naar Utrecht brengen: 't spijt mij, dat ik het niet tot den Haag kan doen; maar ik moet Maandag weêr te Arnhem ter vergadering van de Provinciale Staten<note n="1)" place="foot">Men herinnere zich, dat in die dagen, juist andersom dan na de Grondwet van 1848, wel het lidmaatschap der Tweede maar niet dat der Eerste Kamer (waartoe wij vroeger gezien hebben dat Eylar behoorde) met dat der Provinciale Staten onvereenigbaar was.</note> zijn: - en ik zal u in allen gevalle den kondukteur behoorlijk aanbevelen.’</p>
<p>- ‘O!’ zeî Nicolette, zich tot schertsen dwingende: ‘zij zullen mij niet stelen; - maar 't is al te vriendelijk, om mijnentwille die verveelende reis heen en weder te doen, en ik kan het bijna van u niet vergen.’</p>
<p>- ‘Gekheid,’ hernam Eylar: ‘ik heb toch het een en ander te Utrecht te verrichten - en bovendien,’ dacht hij er in zich zelven bij, ‘dan is zij onder mijne hoede, en ik heb niet te vreezen, dat Maurits de eene of andere domme streek doe. - En nu,’ vervolgde hij overluid: ‘maak, dat je koffers morgen-middag klaar zijn om met den wagen te gaan; dan zal ik Vrijdag ochtend te acht ure met het man-<pb n="290"/>dewagentje voor zijn om je af te halen. Voor dien tijd zien wij elkander nog wel: je komt toch afscheid nemen van mijn vrouw: - vaarwel! ga nu je brief schrijven. - Ik ga <hi rend="i">mijn</hi> weg.’</p>
<p>Al sprekende was Eylar de deur van het vertrek genaderd en, de hand van Bol geschud hebbende, nam hij zijn afscheid.</p>
<p>- ‘Ziezoo!’ zeî de predikant, terwijl hij op zijn horologie keek: ‘'t zal nu tijd wezen, dat ik mij naar de kerk bij mijn katechizanten begeef: - wilje nu hier blijven, dan kunje rustig den brief aan den Heer Van Zirik opstellen.’</p>
<p>- ‘Ik hoop, dat ik in staat zal zijn, een opstel te maken, waaruit hij niet al te slechte gedachte van mij opvat,’ zeî Nicolette, met een zucht.</p>
<p>- ‘Ei wat!’ riep Bol: ‘denk maar, dat het hier een <hi rend="i">matter-of-fact-business</hi> geldt, als de Engelschen zeggen, en dat de Heer Van Zirik een man van zaken is, wien men met geen zwierige woorden en hoogdravende betuigingen aan boord moet komen. Schrijf hem kort en goed, dat je Vrijdag met den wagen van Utrecht bij hem hoopt te komen en u verder in zijn gunst en in die van Mevrouw aanbeveelt; dat is al wat er noodig is.’ - En, haar een kus op het voorhoofd gevende, nam hij het doorgeschoten vraagboekje, dat hij op de katechisatie gebruikte, in de hand, en verliet de kamer.</p></div>
<div type="chapter">
<pb n="291"/>
<head rend="h3">Tweede hoofdstuk.</head>
<head rend="h4"><hi rend="i">Een tooneel, hoedanige in romans wel niet nieuw zijn, maar des-niet-te-min toch altijd treffend blijven</hi>.</head>
<p>Toen Bol zich verwijderd had, en Nicolette zich geheel alleen bevond, deed zij wat waarschijnlijk ieder jong meisje in hare plaats gedaan zou hebben: zij viel in een stoel neêr en barstte uit in tranen. Spoediger echter dan wellicht met menige andere het geval zou geweest zijn, vermande zij zich weder, was half boos op zich zelve, en vond zich dwaas, kinderachtig en ondankbaar. Zij herinnerde zich de woorden van Bol, en zocht zich te beduiden, dat haar een onwaardeerbaar voorrecht te beurt was gevallen, dus onverwachts een stelling in de maatschappij te verkrijgen. Zij oordeelde dan ook niet te lang te mogen dralen met het volvoeren der haar opgelegde taak, nam papier en pen, haalde een inktkoker naar zich toe en begon een opstel te maken, dat haar natuurlijk niet voldeed. Zij begon nogmaals, en nogmaals, eer zij in staat was, iets voor den dag te brengen, dat haar toescheen eenigszins overeen te komen met het voorschrift, door Bol gegeven, en waarin noch overbodige betuigingen, noch al te groote stijfheid heerschten. De brief, zoo als zij dien nu eindelijk vaststelde en overschreef, luidde als volgt:
<q rend="bq">‘WelEdelgeboren Heer! Zeer geächte Weldoener!’</q></p>
<p>Nicolette had eerst: ‘Zeer waarde vader,’ gezet; doch zij was onzeker, of Van Zirik het wel goed zou opnemen, dat
<pb n="292"/>zij hem met dien titel toesprak. Bovendien had er nimmer in zijn handelwijze jegens haar eenige bijzondere hartelijkheid gelegen, en zij trof die ook niet aan in de wijze, waarop hij zich, in zijn schrijven aan Eylar, over haar had uitgelaten.</p>
<q rend="bq">‘De Heer van Eylar heeft mij kennis gegeven van den brief, dien hij van Uw Ed.-Geb. ontvangen heeft, en van den voorslag, daarin vervat, die mij betreft. Ik ben bijzonder getroffen door dit nieuwe bewijs van welwillendheid, mij door Uw Ed.-Geb. en door Mevrouw Van Zirik gegeven, en ik heb dan ook geen oogenblik geäarzeld om de mij toegedachte betrekking dankbaar te aanvaarden. Mijn vurigste wensch is, dat ik eenigszins zal kunnen beäntwoorden aan den goeden dunk, dien Uw Ed.-Geb. van mijn geringe bekwaamheden schijnt te hebben opgevat, en aan het vertrouwen, dat in mij gesteld wordt. Reeds bij voorraad verblijd ik mij in 't vooruitzicht van met uw lieve kinderen kennis te maken, en hun mijn zorgen te wijden.
<lb/>Overeenkomstig Uw Ed.-Gebs. voor mij vereerend verlangen, dat ik eenigen spoed zoude maken, zal de Heer van Eylar de goedheid hebben, mij overmorgen (Vrijdag) naar Utrecht te brengen, vanwaar ik met de diligence verder hoop te gaan en alzoo in den achtermiddag in den Haag aan te komen.
<lb/>Na Uw Ed.-Geb. de bijzondere groete te hebben gedaan van de Heeren van Eylar en Bol, en na Uw Ed.-Geb. verzocht te hebben mijn eerbiedsbetuiging aan Mevrouw te willen overbrengen, heb ik de eer, mij met de meeste hoogachting te noemen,
<lb/>Wel-Edel-Geboren Heer!
<lb/>Uw Ed.-Gebs. dienstwillige en dankbare Dienaresse,
<lb/>N. Zevenster.’</q>
<pb n="293"/>
<p>Zoolang het stellen en overschrijven van den brief Nicolette had bezig gehouden, had zij in een staat van spanning verkeerd; nu haar taak volbracht was, keerden de droeve gewaarwordingen, die zij een poos op den bodem van haar hart had teruggedrongen, met geweld weder naar de oppervlakte terug. Nimmer dan op dit oogenblik had zij 't eerst recht gevoeld, hoe beklagenswaardig het voorwerp is, dat ouders noch bloedverwanten, dat zelfs geen wettigen naam bezit. Wat beteekende het nu, of zij al een tijd lang in hoogen kring, op gelijken voet met de edelsten van den lande, verkeerd, van deze vriendschap en welwillendheid genoten had? - het had geen ander gevolg gehad, dan haar gewend te maken aan een stelling, die niet bestemd kon zijn voortaan de hare te zijn, om haar te doen terugschrikken van de sfeer, waarin zij geroepen zou zijn te leven, en droombeelden kweeken, die nimmer verwezenlijkt konnen worden en alleen dienen zouden om haar gedurende haar volgend leven de bitterste kwelling te bereiden. De brief van Van Zirik had haar uit de wereld van blijde en zoete idealen, waarin zij zich op Hardestein bewogen had, tot de koude en naakte wezenlijkheid teruggebracht. Of neen, minder nog de brief van Van Zirik: - vooral ook de houding, die haar beide andere pleegvaders dien morgen jegens haar hadden aangenomen: - was het niet, in weêrwil der hartelijkheid, door hen betoond, als of zij inderdaad zich verheugden over haar vertrek? Leverde dat aandringen op spoed, dat aanbod zelf, door Eylar gedaan, om haar weg te brengen, hier niet het duidelijkste bewijs van? Was dan hun liefde jegens haar nimmer zoo groot geweest als zij zich steeds had voorgesteld, of was die ten gevolge van deze of gene omstandigheid verkoeld? - En, in dit laatste geval, welke was die omstandigheid? - Helaas! het viel haar maar al te gemakkelijk, die te raden. Het was, begreep zij, aan haar pleegvaders ongetwijfeld
<pb n="294"/>niet ontgaan, dat Maurits haar met meer dan gewone onderscheiding behandelde, en, van dat oogenblik af, dit zag zij te duidelijk, was zij op Hardestein te veel. Of zij nu al dan niet aanleiding gegeven had tot het ontstaan van de gevoelens, door Maurits aan den dag gelegd, of zij aan diens neiging tot haar al dan niet door haar gedrag had voedsel gegeven, of zij met of zonder schuld het slachtoffer zou worden van het gebeurde, dit alles kwam bij de twee heeren niet in aanmerking: zij was voortaan een struikelblok, dat niet te spoedig uit den weg geruimd kon worden, eer het den jeugdigen erfgenaam van Hardestein in zijn loopbaan belemmerde: ja zij was - althans zoo stelde zij het zich met niet weinig overdrijving voor - behandeld als het schoothondje, dat, na met alle blijken van liefde verzorgd, gekweekt, ja vertroeteld, op den schoot genomen en met lekkernijen en zoete woordjes overladen te zijn, op eens, omdat misschien de mogelijkheid zou bestaan, dat het den zoon des huizes in 't been beet, wordt weggezonden, om, in een afgelegen plaats, den post van een gewoon keffertje waar te nemen.</p>
<p>Maar spoedig nam haar geest weêr een andere richting, of liever kwam haar hart tegen beschouwingen op als de zoo even vermelde, en beschuldigde zij zich van ondankbaarheid jegens haar weldoeners, jegens hen, van wier liefde en zorg zij zulke doorslaande bewijzen had gehad: zij overdacht, wat zij, had niet hunne liefde zich harer aangetrokken, geweest zou zijn, en wat zij door die liefde geworden was. Zij keerde in haar verbeelding terug tot die dagen, toen zij nog bij vrouw Ruffel woonde, en vergeleek die met den tijd, nu te Hardestein doorgebracht: zij zag die kelder weêr, waar zij haar eerste levensjaren gesleten, die donkere, dompige kelder, met die glazekast en die latafel, en de prenten van Jan de Wasscher tot pronk aan den wand: - en, als kontrast, die groote zaal op 't Huis te Hardestein,
<pb n="295"/>waar zij was ontvangen: die zaal met haar prachtig loof- en snij- en beeldhouwwerk, waar aan den wand de afbeeldingen hingen der leden uit het adellijke geslacht der Eylars; van roemruchtige krijgsoversten, die hun lauweren bij Nieuwpoort, bij St. Denis, bij Agrim, bij Blenheim of Malplaquet gewonnen hadden: van kloeke staatslieden, die Nederland aan de Hoven van Europa vertegenwoordigd hadden: van vrouwen, die aan 't hoofd van stiften, van abdijen, van vorstelijke hofhoudingen hadden gestaan. Zou haar, de vondeling, de wees uit de Bloemdwarsstraat, een plaats voegen tusschen dat adellijk gezelschap? Was de gedachte, dat zoo iets mogelijk kon zijn, niet reeds de ongerijmdheid zelve, en, zoo Maurits ooit den afstand had kunnen vergeten, die tusschen hen beiden bestond, was het dan haar plicht niet geweest, dien beter en bestendig voor oogen te houden, en had zij niet in haar gedrag jegens hem meer koel en terugstootend moeten zijn? Neen gewis, zij was te veroordeelen, en elke maatregel was rechtvaardig, die genomen kon worden om haar te straffen voor haar laatdunkendheid, en om de dwaze luchtkasteelen, die zij had durven bouwen, in damp te doen vervliegen. Maar hoe meer zij op die wijze haar best deed om aan de stem der koele rede gehoor te geven, en zich zelve te overtuigen, dat alles wat er geschiedde voor haar best was, hoe meer zulks strekte, om haar dieper nog haar afhankelijkheid te doen gevoelen; en dat gevoel was alles behalve opbeurend of vertroostend. - Weder begonnen haar tranen opnieuw te vloeien en, met het hoofd in de hand voorover op de tafel gebukt, murmelde zij halfluid: ‘'t Is voorbij voor altijd: en ik zal, ik mag hem nooit meer zien...Maurits!’</p>
<p>Op ditzelfde oogenblik werd er aan de deur getikt, en deze, zonder dat het antwoord gewacht werd, ontsloten - en, als moesten Nicolettes woorden onmiddellijk wedersproken worden, Maurits van Eylar stond voor haar.</p>
<pb n="296"/>
<p>Er ontstond een oogenblik van strijd, waarin beiden elkander als spraak- en bewegingloos bleven aanstaren: zij, ontzet over de plotselinge verschijning van den man, die 't voorwerp van haar gedachten uitmaakte: hij, niet minder ontsteld, maar meer bepaald over de smartelijke uitdrukking, die haar gelaat vertoonde. En dan rees bovendien bij elk van beiden de gedachte op, dat deze ontmoeting beslissend kon zijn voor hun geheel volgend leven. Was het wonder, dat, in de eerste oogenblikken, noch de een noch de ander bedaardheid van geest genoeg bezat, om te overwegen, op wat wijze het gesprek moest aangevangen worden, of kracht genoeg, om hetgeen te zeggen viel met gepaste woorden in te kleeden.</p>
<p>Eindelijk begreep Maurits toch, dat hij het eerst het woord moest opvatten; maar hij kon niet anders uitbrengen dan de op angstvollen toon gesproken woorden: ‘mijn God! Nicolette! schort er wat aan?’</p>
<p>'t Is honderd malen gezegd en behoeft dus niet opnieuw betoogd te worden, dat, bij ontmoetingen als deze, een vrouw altijd spoediger de noodige tegenwoordigheid van geest herwint en de gevoelens van het hart beter weet te beheerschen dan een man. - ‘Ik moet sterk zijn,’ had Nicolette bij haar zelve gedacht, zoodra zij weder denken kon, en uit haar hart was een gebed tot God gerezen om haar kracht te schenken in deze ure van beproeving. Zij voelde zich dan ook gesterkt, en, alle sporen van tranen snel uit haar oogen wegwisschende, zeide zij tot Maurits:</p>
<p>- ‘Je hebt mij aan 't schrikken gemaakt. Ik was gaan zitten schrijven, terwijl Dominee uit was - kwam je Dominee zoeken, Jonker? die is voor 't oogenblik nog op de katechisatie.’</p>
<p>De toon, waarop dit alles gesproken werd, was zoo koel, zoo afwijkende van dien, welken Maurits gewoon was uit Nicolettes mond te vernemen, ja zelfs zoo weinig vriende-<pb n="297"/>lijk, dat de arme knaap er geheel van versteld stond, en niet wist of hij voor- dan achteruit zou gaan.</p>
<p>- ‘Het spijt mij, dat ik zoo onbescheiden ben,’ bracht hij, eenigszins hakkelend, uit: ‘ik wilde liever mijn pink missen dan u schrik aan te jagen of 't minste leed te veroorzaken. - Antje zeî...je waart hier - en alleen: en ik had...ik wilde...’</p>
<p>- ‘Jonker Maurits weet toch,’ viel zij in, hopende op die wijze een verklaring, die zij vreesde, te voorkomen: ‘Jonker Maurits weet toch, wat de betamelijkheid voorschrijft, en dat, al is hij hier altijd een welkome gast, ik, wanneer er niemand anders in huis is, geen bezoeken van hem kan ontvangen.’</p>
<p>- ‘Ik weet het...het is ongepast...het is...ik zal gaan,’ stotterde Maurits: maar daar schonk op eens het besef, dat hij een gelegenheid, zoo gunstig als deze, niet licht zou terugvinden, en zich daarom haasten moest haar waar te nemen, hem eenigen moed, en, in plaats van te gaan, deed hij de deur dicht en zeide: ‘ik herhaal het, je hebt gelijk...in 't algemeen namelijk; maar wanneer het nu het geluk van mijn leven is, dat afhangt van een onderhoud met u, dan dien ik mij toch over die gewone vormen heen te zetten.’</p>
<p>Nicolette was, reeds bij het binnenkomen van Maurits, opgerezen en in onveranderde houding bij de tafel blijven staan, terwijl zij met de eene hand den rug vastkneep van den leunstoel, en in de andere haar zakdoek krampachtig ineenfrommelde. Bij de laatste woorden van Maurits had zij gevoeld, dat zij bleek werd; doch haar besluit was even vast en onwankelbaar, haar moed even krachtig gebleven, en, de oogen, die zij een poos naar den grond gewend had, opslaande, zag zij Maurits, die tegen-over haar aan de tafel was komen staan, met een blik aan, waaraan zij, al bloedde haar hart, een uitdrukking van vrolijkheid wist
<pb n="298"/>te geven, terwijl zij op schertsenden toon tot hem zeide:</p>
<p>- ‘Je hebt gelijk: het zou ook heel ongelukkig wezen, als wij niet eenmaal afscheid van elkander namen. Ik ga overmorgen vanhier.’</p>
<p>- ‘Vanhier!’ herhaalde Maurits, verbaasd.</p>
<p>- ‘Ja!’ antwoordde zij: ‘ik ga naar den Haag om er <hi rend="i">bonne</hi> te worden bij de kinderen van Mevrouw Van Zirik.’</p>
<p>Zij had kunnen zeggen <hi rend="i">gouvernante</hi>; maar zij bezigde met opzet het woord, dat een lagere dienstbetrekking aanduidde, om te beter den afstand te doen voelen, die voortaan tusschen hen beiden op den maatschappelijken ladder zou bestaan. Zij sprak wijders het woord uit zonder eenigen zweem van spijt of smaad, maar in-tegendeel met de grootste natuurlijkheid in haar toon. Heel anders klonk de zijne, toen hij het herhaalde:</p>
<p>- ‘<hi rend="i">Bonne!</hi> - maar dat is immers scherts?’</p>
<p>- ‘Zie eens, ik wil u allen twijfel ontnemen,’ hervatte zij, terwijl zij hem den brief toereikte, door haar even te voren geschreven: ‘je moogt mijn antwoord op den voorslag van mijn pleegvader Van Zirik gerust lezen: ik moest het nog aan Dominee toonen, om te weten of er geen fouten in waren; misschien weet de Jonker die wel te ontdekken.’</p>
<p>Maurits nam werktuiglijk den brief aan en liet er bijna even werktuiglijk zijn oogen over gaan. ‘Maar dat kan niet!’ riep hij, na volbrachte lezing, uit.</p>
<p>- ‘Niet alleen kan het,’ hernam Nicolette: ‘maar het <hi rend="i">zal</hi> gebeuren. Overmorgen heeft mijn Heer uw broeder de goedheid, mij weg te brengen - en daar ik niet weet, of ik u zien zal, wanneer ik afscheid van Mevrouw van Hardestein nemen kom, zoo zal ik deze gelegenheid maar waarnemen om u goeden dag te zeggen.’ - Meteen stak zij hem de hand over tafel toe.</p>
<p>Maurits greep die aan: zij was koud als marmer; maar zij beefde niet, als de zijne deed.</p>
<pb n="299"/>
<p>- ‘O!’ riep hij: ‘die hand...laat mij die behouden voor altijd, en verscheur dien noodlottigen brief.’</p>
<p>Maar verre van aan het verzoek te voldoen, trok Nicolette haar hand terug als of een giftig dier haar gestoken had; immers nu zou, vreesde zij, die hand gebeefd hebben, en zij was vastbesloten, geen zwakheid te toonen.</p>
<p>- ‘Jonker!’ zeide zij: ‘dit is niet wel van u: zulke woorden moest een arm meisje, als ik ben, uit uw mond niet hooren.’</p>
<p>- ‘Wat arm!...en wat vraag ik daarna?’ barstte Maurits los, die, nu hij eens het ijs gebroken had, geen moeite meer had om voort te gaan: ‘en waarom zouje niet mogen hooren, dat ik u liefheb, en nooit een andere vrouw zou willen hebben dan u.’</p>
<p>- ‘Ik herhaal het,’ zeî Nicolette, terwijl zij op droefgeestige wijze het hoofd schudde: ‘het is niet wel van u, zulke woorden tegen mij te bezigen, al schijnen zij nog zoo vereerend. Zelfs in 't geval, dat ik in mijn hart iets meer dan gewone vriendschap voor u voedde, zou het immers een dwaasheid zijn van uwe zijde, een huwelijk te willen sluiten, dat uw moeder en al de uwen met reden zouden afkeuren, en dat u zou doen vervallen van de hooge uitzichten, die voor u geöpend zijn; en van mijne zijde zou het meer dan een dwaasheid, het zou een slechtheid zijn, de hinderpaal te willen worden voor uw toekomstig geluk.’</p>
<p>- ‘Wat geluk!’ zeî Maurits: ‘ik kan mij geen geluk voorstellen, dan met u aan mijn zijde. Geld heb ik genoeg: over die vooroordeelen van rang en geboorte zijn er meer heengestapt, en ten gevalle van meisjes, die minder in allen deele volmaakt waren: mijn moeder weigert mij niets, en bovendien heeft zij u hartelijk lief - en mijn broeder ook. - Zeg maar ja, en dan zulje al die zwarigheden zien wegsmelten als sneeuw voor de zon.’</p>
<p><hi rend="i">Ja zeggen!</hi> - gewis had het arme meisje, indien zij al-<pb n="300"/>leen de inspraak van haar hart gevolgd had, niets liever gedaan; doch zij smoorde die stem, om alleen te hooren naar 't geen zij oordeelde, dat plicht haar voorschreef; bekende zij haar neiging voor Maurits, dan zou er alleen een redetwist kunnen ontstaan over het meer of min gewichtige der bestaande zwarigheden, een redetwist, waarin zij gevoelde, dat zij ten slotte voor zijn welsprekendheid zou moeten zwichten: - verstandiger en beter achtte zij het dus, hem alle hoop op wederliefde te ontnemen, en daardoor de zaak reeds in den aanvang uit te maken voor altijd. 't Is waar, zij kon dat niet doen, dan door een logen; maar een logen, waar zij de toekomst des geliefden mede redden en waarvan zij alleen het slachtoffer zijn moest, zou haar, vertrouwde zij, niet als zonde worden toegerekend.</p>
<p>- ‘Hoor eens Jonker!’ zeî zij: ‘ik mag u niet op die wijze laten voortgaan; want je verkeert in een dwaling: uw gezelschap was mij altijd aangenaam: - wij hebben te zamen geschertst en gelachen, misschien ben ik vrolijker en vrijpostiger geweest dan mij betaamde: en in zooverre is het mijne schuld, indien door u daaruit de gevolgtrekking is opgemaakt, dat er bij mij eene neiging ontstaan was van gelijken aard als op dit oogenblik door u schijnt gevoed te worden. Dit is gelukkig niet het geval; want dan ware ik bitter te beklagen. Ik ben arm en zonder geboorte, en dus zou reeds daarom alleen een huwelijk tusschen ons een bron van ramp voor beiden zijn...neen! laat mij uitspreken bid ik u: - ik ben arm, zeg ik; maar al ware ik rijk en u gelijk in alle opzichten, dan nog zou ik, als nu, u zeer dankbaar zijn voor de onderscheiding, mij betoond, maar u toch evenzeer verzoeken, uw genegenheden elders te plaatsen.’</p>
<p>- ‘Hoe!’ zeî Maurits, naauwlijks hoorbaar: ‘je zoudt mij werkelijk geen liefde kunnen schenken?’</p>
<pb n="301"/>
<p>- ‘Die liefde, welke ik begrijp, dat een vrouw voor een echtgenoot gevoelen moet, neen,’ antwoordde Nicolette, terwijl zij een bijzonderen nadruk op dat <hi rend="i">neen</hi> legde. 't Was als had zij het bewustzijn, dat haar heldhaftige leugen geen geloof zou vinden, tenzij die door een krachtige taal bevestigd werd.</p>
<p>- ‘Ik zie het al,’ zeî Maurits, geheel ter neêr geslagen: ‘een ander is mij voor geweest...zoo Drenkelaer...’</p>
<p>- ‘Drenkelaer!’ herhaalde zij, hem met eenige verbazing aanziende.</p>
<p>- ‘Maar wacht u voor hem,’ vervolgde Maurits, met tranen in de oogen: ‘hij meent het niet zoo goed met u als ik het deed: ‘hij zal van geen trouwen tot u spreken: hij heeft heele andere oogmerken.’</p>
<p>- ‘Maar nu benje geheel op een dwaalspoor,’ zeî Nicolette, evenzeer verbaasd als ontroerd: ‘de Heer Drenkelaer heeft mij nooit een enkel woord toegevoegd, waaruit ik zou kunnen opmaken dat hij zelfs in de verste verte aan mij denkt.’</p>
<p>- ‘Niet?’ riep Maurits: ‘nu dat is voor 't minst één troost in mijn leed. Maar zeg mij, Nicolette! als uw hart nog vrij is, zou er dan geen hoop voor mij zijn, dat je nog eenmaal tot andere gedachten kwaamt?’</p>
<p>- ‘Niet de minste,’ antwoordde zij: ‘maar er is wel hoop, althans bij mij, dat iemand, die zooveel gezond verstand en wakkerheid van geest bezit als ik u toeken, spoedig genezen zal van de tijdelijke neiging, die de dagelijksche omgang en gewoonte bij hem heeft doen geboren worden, en zijn oogen vestigen zal op een voorwerp, dat hem meer waardig is en hem beter waardeert. - En nu,’ vervolgde zij, bespeurende dat hij altijd staan bleef in dezelfde houding: ‘nu zal het, geloof ik, tijd zijn, een einde te maken aan een onderhoud, dat verder zonder doel en voor ons
<pb n="302"/>beiden pijnlijk worden zou. Vaarwel, Jonker! ik dank u voor de genoegens, die je mij hebt verschaft, voor de vriendschap, die mij door u betoond is. Wees niet boos op mij en vergeef mij: ik zal mij altijd verheugen, als ik hoor, dat het u wél gaat.</p>
<p>Maurits nam de hand, die zij hem onder 't uitspreken der laatste woorden had toegestoken: die hand was nog altijd koud als marmer: en zij bleef het, ook toen hij er een warmen kus op drukte. Toen liet hij die los, nam zijn hoed en, na een pijnlijk ‘vaarwel!’ uitgestooten te hebben, stoof hij de kamer uit.</p>
<p>Nicolette bleef een poos nog op dezelfde plaats staan, luisterende naar den stap des jongelings, die zich verwijderde. Zij hoorde hem de zijkamer doorgaan: - de voordeur openen: - het tuinhekje dichtslaan. Toen hoorde zij niets meer, en wist zij dat hij weg was: weg, met de overtuiging, dat hij haar onverschillig was. En toen wist zij niet meer, of zij wel of kwalijk gedaan had, hem te misleiden: niet meer, of haar logen grootmoedig dan onedel was: zij wist alleen, dat zij bitter ongelukkig was: al haar kracht was geweken: het korts te voren als tot ijs gestolde bloed vloeide met koortsige drift weder door de aderen: het bleeke gelaat en de kille handen gloeiden als vuur: de knieën knikten onder 't lijf, en als een wanhopende zonk zij voor den stoel, waar zij op gezeten had, neder op het vloerkleed, liet, voor de zitting geknield, het hoofd daar overheen zakken, borg haar gelaat in haar handen, bleef een geruimen tijd snikkende en schreiende in die houding - alles op aarde vergetende, en met het beeld voor den geest van hem, wiens liefde zij zoo innig beäntwoordde en zoo fier versmaad had. Dat gehoor zelfs, zoo straks nog zoo fijn, toen Maurits zich verwijderde, scheen haar thans geheel verlaten te hebben: immers het waarschuwde haar niet, toen Bol den tuin binnenkwam, niet,
<pb n="303"/>toen hij aan Antje vroeg, of er iemand geweest was, niet, toen hij op het bekomen antwoord zijn stap versnelde, niet, toen hij voor de kamerdeur stond; en hij was reeds binnen, toen zij met schrik opsprong en tegen-over hem stond.</p>
<p>- ‘Wat is er gebeurd?’ vroeg hij, terwijl zijn anders zoo kalm en effen gelaat een meer dan gewone onrust vertoonde: ‘ik hoor, Maurits is hier geweest?...hij heeft u toch niet beleedigd?’</p>
<p>- ‘Neen!’ antwoordde zij, hem om den hals vallende en haar gelaat op zijn borst verbergende.</p>
<p>- ‘Niet! - dan misschien nog erger...heeft hij...O, dwaas die ik ben, u alleen te laten, als ik zoo iets had moeten voorzien.’</p>
<p>- ‘Stel u gerust, Vader!’ zeî Nicolette: ‘het is de verrassing...de ontroering...Maar alles is over - voorgoed over.’</p>
<p>- ‘Over? wat?’</p>
<p>- ‘Maurits heeft mij...ten huwelijk gevraagd...’</p>
<p>- ‘O die onvoorzichtige!...en...’</p>
<p>- ‘En ik heb hem gezegd, dat ik hem niet liefhad,’ antwoordde Nicolette. Zij had bij het uiten dezer woorden Bol even aangezien en toen als verschrikt het hoofd weêr laten vallen; maar die voorbijgaande ontmoeting van haar blik met den zijnen was genoeg geweest, om hem te doen beseffen, welk offer Nicolette gebracht had.</p>
<p>- ‘Je bent een braaf en edel kind,’ zeî hij, een kus op haar voorhoofd drukkende, ‘en God zal het u loonen. Maar ga nu naar uw kamer: uw zenuwen zijn geschokt, en 't best wat je doen kunt is, dat je poogt te rusten. Ik zal dat bij mijn zuster wel goedmaken, als zij t'huis komt: 't is beter, dat niemand, zelfs zij niet, iets van het hier voorgevallene verneemt. Vraagt zij u, wat Maurits hier is komen doen, zeg haar dan eenvoudig, dat hij mij een boek
<pb n="304"/>terugbracht, en dat je hem toen verteld hebt, dat je vanhier gingt, - dat hebje toch zeker gedaan?’</p>
<p>- ‘Dat heb ik,’ zeide zij: ‘maar de brief...zou die zoo goed zijn?’</p>
<p>- ‘Ja, dat is waar,’ zeî Bol, den brief opnemende en haastig doorloopende: ‘nu! - die kan zoo blijven; ik zal zelf nog een paar regels aan den Heer Van Zirik schrijven, en het een en ander te zamen verzenden. Ga nu gerust naar uw kamer, tracht wat te rusten: - je zult morgen nieuwe krachten noodig hebben.’</p>
<p>Nicolette volgde den raad, die haar gegeven was, en ging naar boven. Bol zette zich aan zijn tafel, en schreef aan zijn voormaligen akademievriend in den Haag. Met opzet bezigde hij den toon van vroegere hartelijkheid, in de hoop, dat zulks een goeden indruk op hem te-weeg-brengen en hem te vatbaarder maken zou om al het goede te gelooven, dat hij omtrent Nicolettes karakter en bekwaamheden mededeelde. - ‘Ziezoo!’ zeî hij, bij zich zelven, toen hij zijn taak volbracht had en de beide brieven onder één koevert deed: ‘zoo zij nu bij hem geen vriendelijk onthaal geniet, is het mij niet te wijten. Maar hij zal haar goed behandelen, of hij zal met mij te doen hebben.’</p></div>
<div type="chapter">
<pb n="305"/>
<head rend="h3">Derde hoofdstuk.</head>
<head rend="h4"><hi rend="i">Voorbereidselen tot Nicolettes vertrek van Hardestein</hi>.</head>
<p>Niet lang nadat de brief dichtgemaakt en op de post bezorgd was, kwam Juffrouw Leentje te huis.</p>
<p>- ‘Waar is Nicolette?’ vroeg zij met een stemgeluid, dat de voorbode scheen van een donderbui.</p>
<p>- ‘Die is met zware hoofdpijn naar haar kamer,’ antwoordde Bol, die, toen hij zijn zuster had zien naderen, zich terstond naar de huiskamer begeven had, om alle gesprekken tusschen haar en de dienstmaagd te voorkomen.</p>
<p>- ‘Hoofdpijn! Hoe komt zij nu aan hoofdpijn?’ vroeg Juffrouw Leentje, verbaasd, en half verheugd er bij; immers zij kon zich niet voorstellen, hoe, in geval het bezoek van Snel Nicolette had gegolden, het bericht daarvan hoofdpijn bij haar zou hebben kunnen verwekken: en zoo begon zij hoop te voeden, dat de ontvanger om haar zelfs wille gekomen was.</p>
<p>- ‘Ja, 't is nog al niet te verwonderen,’ hernam Bol: ‘zij zal ons overmorgen verlaten, om bij Van Zirik goevernante te gaan spelen: en 't een met het ander is, dunkt mij, genoeg om iemands zenuwen aan den gang te maken.’</p>
<p>- ‘Ons verlaten! - Goevernante bij Van Zirik!’ herhaalde Leentje, de handen in elkander slaande: ‘en ik
<pb n="306"/>heb daar niets van gehoord! Is dat alles zoo in 't geheim en buiten mij om bedisseld?’</p>
<p>- ‘Noch 't een noch 't ander,’ antwoordde haar broeder: ‘de zaak is opgekomen en beklonken, terwijl je van huis waart. Hier is de brief van Van Zirik aan Eylar, dien je lezen kunt: Nicolette heeft niet geäarzeld een toestemmend antwoord te geven, en overmorgen vertrekt zij.’</p>
<p>- ‘Zoo!’ merkte Leentje aan, terwijl zij den brief aannam: ‘moest ik daarom van huis gestuurd worden, om niet bij den geheimen raad te assisteeren, die over dezen brief vergaderen moest. Want wat Mevrouw Mietje mij te zeggen had, had zij ook evengoed tot morgen kunnen uitstellen...en 't was meest het oude gezanik over dingen, waarover men haar niet raadpleegde, en die toch net zoo uitkwamen als zij voorzegd had, al was zij dan maar een dom mensch, en zoo meer; waar zij 't eigentlijk deze reis over had, heb ik niet kunnen raden.’</p>
<p>- ‘Zouje den brief niet lezen?’ vroeg Bol, glimlachende bij de gedachte, dat hij gemakkelijk den sleutel tot dat raadsel verschaffen zou.</p>
<p>- ‘Nu,’ zeî zijn zuster, nadat zij de lezing volbracht had: ‘dat zal ook een verandering zijn voor ons juffertje! zij zal daar zoo'n vrolijk leventje niet hebben als zij hier leidde, en ik kan begrijpen, dat haar dat bericht als een emmer koud water op 't lijf valt....ofschoon, zij wist, dat het haar voorland was;...maar zeg eens, wat had Snel hier van morgen toch met je te verhandelen?’</p>
<p>- ‘Snel?’ herhaalde Bol, op een toon van onverschilligheid, die Leentje deerlijk uit de koets deed vallen: ‘och, die kwam mij onderhouden over persoonlijke aangelegenheden, en heeft mij geen vrijheid gegeven, daarvan opening te geven aan derden.’</p>
<p>- ‘Ei zoo!’ mompelde de te-leur-gestelde vrijster: ‘nu, ik moet zeggen, 't zijn wel dagen van geheimenissen en
<pb n="307"/>wonderen. - Je vriend Eylar heeft je zeker verteld, wat er gisteren avond gebeurd is, na ons vertrek.’</p>
<p>- ‘Neen,’ antwoordde Bol: ‘is er iets van gewicht voorgevallen?’</p>
<p>- ‘Nu! ik moet zeggen, jijlui mans zijt toch rare wezens. Is hij zoo lang bij je geweest, en heeft hij je niet eens van dat voorval met Bettemie gesproken?’</p>
<p>- ‘Neen,’ antwoordde Bol met eenige levendigheid: ‘is er met Bettemie iets gebeurd?’</p>
<p>- ‘Wel zie mij zulke menschen eens aan,’ hernam Leentje: ‘of er wat met haar gebeurd is? Geen kleinigheid, hoor! Zij is tegen Le Mat uitgevaren, en heeft hem beschuldigd, dat die haar een kwaden naam gaf, en mijn Heer Drenkelaer heeft met Le Mat ruzie gehad, bij vechten af, en Verdrongen is er ook al bij te pas gekomen...<hi rend="i">enfin!</hi> 't is een tumult geweest, je leven zoo niet! - wij konnen pas de oranjerie verlaten hebben, toen 't gebeurde. 't Is Mevrouw Mietje, die 't mij verteld heeft. Bettemie was meer dood dan levend, en is terstond met haar Tante heengegaan.’</p>
<p>- ‘Nu! dat is treurig!’ zeî Bol: ‘en 't is inderdaad vreemd, dat Eylar...zeker heeft die brief over Nicolettes belangen hem belet aan iets anders te denken...Maar sprakje niet van Drenkelaer? Hoe kwam die in de zaak gemoeid?’</p>
<p>- ‘Weet ik het?’ vroeg Leentje: - ‘ik weet alleen wat ik van Mietje gehoord heb, en die was er zelve ook niet bij geweest. Alleen heeft zij gezien, dat Verdrongen nog half gevochten heeft met dien ruwen Majoor, en dat Jakomina een zenuwtoeval heeft gehad, en Julie Le Mat ook.’</p>
<p>- ‘Mijn hemel!’ riep Bol: ‘ik zou haast met Badeloch zeggen: <hi rend="i">wat hoor ik hier al leeds!</hi> - doch 't spijt mij bijzonder van Bettemie: en ik hoop maar, dat het geen nadeelige gevolgen voor haar hebben zal. - Intusschen, 't
<pb n="308"/>beste zal zijn, dat wij over 't gebeurde vooreerst maar niet met Nicolette spreken, die al zenuwachtig genoeg is.’</p>
<p>- ‘Ja, dat is waar,’ zeî Leentje: ‘en nu is het tijd, dat ik eens ga kijken, hoe zij het maakt, en hooren, of zij niets noodig heeft.’</p>
<p>Vrouwen zijn altijd van nature medelijdend en schier zonder uitzondering tot ziekenoppasters geboren. Of zich nu bij de zucht om deelneming te toonen en dienst te bewijzen niet bij Juffrouw Leentje een groote mate van nieuwsgierigheid voegde, wil ik niet beslissen. Zeker is het, dat Bol niet zonder vrees was voor de vragen, die hij voorzag, dat zijn zuster aan Nicolette zou doen, en maar hopen moest, dat deze laatste zich goed zou houden en niet meer vertellen dan noodig was. Hij begreep echter, dat er geen redelijk bezwaar was in te brengen tegen het voornemen van Leentje, en liet haar dus ongehinderd naar boven trekken. Zijn bezorgdheid bleek gelukkig geheel zonder grond te zijn geweest. Zelfs onder het diepste leedgevoel verliest een vrouw, vooral tegen-over een andere vrouw, haar natuurlijke slimheid niet. Nicolette, die, van dat zij op hare kamer gekomen was, naast haar bed gezeten had met den neus in 't kussen, aan haar gedachten en tranen den vrijen loop latende, had Juffrouw Leentje niet zoodra hooren t'huis komen, of zij was opgesprongen en had het vaste voornemen opgevat, haar smart te beheerschen en niets te laten blijken. Niet alleen had zij alle sporen van gestorte tranen zooveel mogelijk uit de oogen en van 't gelaat weggewischt; maar zij had ook haar ochtendgewaad uitgetrokken, om het kleed aan te doen, dat zij gewoonlijk aan tafel droeg, en zij was reeds bijna geheel klaar, toen Juffrouw Leentje binnenkwam.</p>
<p>- ‘Wel hoe heb ik het nu?’ vroeg deze: ‘Dominee zeit, je hadt hoofdpijn en waart naar bed gegaan, en ik vindje kant en klaar.’</p>
<pb n="309"/>
<p>- ‘Och! 't heeft niets meer te beduiden,’ zeî Nicolette: ‘je bent al te vriendelijk: 't is alweêr over: - ik was maar wat bedroefd van het denkbeeld, een huis, waar ik zooveel vriendschap genoten heb, wie weet voor hoe lang te moeten verlaten. Dominee heeft u zeker verteld, dat ik wegga.’</p>
<p>- ‘Nu, ik begrijp, dat je 't maar half pleizierig vindt,’ zeî Juffrouw Leentje: ‘maar je moet denken, 't was nu eenmaal je bestemming.’</p>
<p>- ‘Wel zeker!’ viel Nicolette haastig in: ‘en ik ben ook recht dankbaar en tevreden, dat ik zoo spoedig zulk een goede konditie krijg; maar toch, dat neemt niet weg, dat het mij veel kosten zal, van Dominee en van u te scheiden.’ - En meteen drukte zij op de taankleurige wang van Juffw. Leentje een kus, waarin meer oprechte hartelijkheid gelegen was, dan zij zelve misschien bedoeld had, er in te leggen. Maar wie als balling zijn land verlaten moet ziet zelfs het kale duin of de dorre haag, die hij wellicht voor 't laatst aanschouwt, met aandoening aan: en keert hij terug, hij zal het naakte strand kussen, waar hij voor 't eerst weder den voet op zet. Dat duin, die haag, dat strand, zijn hem de zinnebeelden van het land, dat hij liefheeft, en als zoodanig bekoorlijk in zijn oog en dierbaar aan zijn hart: - en zoo was het hier niet alleen de wang van Juffw. Leentje, die Nicolette kuste, die kus gold al de voorwerpen van genegenheid, van liefde, van herinnering, die zij op Hardestein achterliet. - Maar dat wist zij zelve naauwlijks en Juffw. Leentje in 't geheel niet, wier gemoedsgesteldheid nu ten eenenmale veranderd en verzacht bleek te zijn. Had zij dien morgen een heimelijken wrok tegen Nicolette gekoesterd, toen zij haar als een gevaarlijke medeminnares, als een looze kokette beschouwde, nu het meisje voorgoed heenging was die reden tot spijt en wrevel geheel vervallen: ja nu kwam het haar voor den
<pb n="310"/>geest, dat zij toch in haar een lief gezelschap en vrij wat hulp gehad had, en dat - als die kus getuigde - Nicolette veel van haar hield. - De bui was voorbijgedreven zonder los te barsten, en met wederkeerige hartelijkheid zeî Juffw. Leentje, dat zij nu maar naar beneden gaan zouden en Dominee wat bruien, dat hij ongerustheid aan den dag legde over een beetje hoofdpijn, door een natuurlijke aandoening veroorzaakt. - Dominee liet zich bruien, en toch was hij maar half gerust; want hij begreep, dat Nicolette bedaarder en opgeruimder scheen, dan zij werkelijk was, en hij was niet zonder zorg voor den weêrstuit, die volgen moest. ‘Met dat al,’ dacht hij bij zich zelven, ‘zij is jong: de reis, de verandering van gezichten, de bezigheden, aan haar nieuwen staat verknocht, dat alles zal haar afleiding geven en een weldadigen invloed uitoefenen op haar gestel. Daarbij is het nog de vraag, of werkelijk Maurits zulk een diepen indruk op haar hart gemaakt heeft.’</p>
<p>Wat daarvan wezen mocht, Bol achtte het nuttig, dat Nicolette reeds dadelijk buiten de mogelijkheid gesteld werd, zich aan mijmerijen toe te geven, en bracht haar daarom, aan den disch reeds, onder 't oog, hoe 't noodig was, dat zij dienzelfden avond nog eenige afscheidsbezoeken in 't dorp ging doen, waarbij hij haar gaarne vergezellen zou. Juffrouw Leentje verkoos mede van de partij te zijn, en zoo zette het drietal terstond na den maaltijd uit, om, overal waar men kwam, bij de Dames Prawley, bij Jeannette Fix, bij den notaris, bij Zuring, bij ettelijke anderen meer, dezelfde vertelling te doen, dezelfde uitroepen van verwondering, van leedwezen, van aanbeveling in de voortduring der vriendschap enz. te hooren, eenigszins gevariëerd, naarmate de personen, die men bezocht, meer of minder met den Haag bekend waren, en dus meer of minder in staat, aan Nicolette eenige nuttige wenken te geven aangaande hetgeen zij vermoedelijk zou hebben te bewonderen en in acht te nemen,
<pb n="311"/>aan welke predikanten en aan welke winkels zij er de voorkeur zou hebben te schenken, welke wandelingen er de liefste waren, en op welk uur het in het Bosch het aangenaamste was: bij al hetwelk Bol niet nalaten kon, nu en dan aan de sprekers of spreeksters te herinneren, dat Juffrouw Zevenster zich niet in den Haag zou vestigen als vrouw van een uit de Oost gekeerden rezident of vermogenden handelaar, die naar eigen verkiezing kon rijden, wandelen en uitgaan, maar in de hoedanigheid van een goevernante, die niet uitgaat dan met haar leerlingen, en alleen naar die plaatsen, kerken of winkels, waar deze worden heengestuurd. Het was ook alleen met deze opmerking, dat hij 't zwijgen kon opleggen aan sommigen onder degene, die zij bezochten, als die reeds bezig waren om aan Nicolette allerlei kommissies op te dragen: deze voor een trommel Haagsch banket, gene voor een half pond hopjes, een derde voor een paar flesschen <hi rend="i">eau de lavende</hi>, een vierde voor stof voor een japon - terwijl daarbij doorgaans in het midden werd gelaten, of men het opgenoemde voorwerp als een welkom geschenk verwachtte, dan wel als besteld goed, 't welk men voorhad te betalen.</p>
<p>Het was goed, dat Bol, voor hij van huis ging, het verbod had opgeheven, om aan Nicolette het gebeurde met Bettemie te vertellen; want waar men kwam leverde dit, als men denken kan, stof tot onderhoud. Natuurlijk werd het voorval in ieder huis met verschillende kleuren en andere bijvoegselen gestoffeerd, zoodat het wel onmogelijk zou geweest zijn, uit al de uiteenloopende narichten een ‘echt en naauwkeurig verslag van 't gebeurde’ te maken, en Bol dan ook voornam, zijn oordeel daarover op te schorten, tot hij zelf op Doornwijck geweest zou zijn en Bettemie hebben gesproken.</p>
<p>Nicolette was eerst bang geweest, den Heer Snel op de af te leggen bezoeken te ontmoeten; daar zij toch begreep,
<pb n="312"/>dat, na het voorgevallene, zulks beiden in een minder aangename stelling brengen zou; doch Bol had gelegenheid gevonden, eer zij uitgingen, en op een oogenblik, dat zijn zuster uit de kamer was, haar op dit punt gerust te stellen. Snel, dit wist hij, had dien avond zijn kontroleur bij hem, en zou dus niet uitgaan, terwijl hij den volgenden morgen tijdig een briefje van Bol ontvangen zou, waarbij hem beleefdelijk kennis gegeven werd van de wijze, waarop zijn aanzoek door Nicolette was opgenomen, en van haar aanstaand vertrek.</p>
<p>Het afleggen van afscheidsbezoeken is doorgaans, en was ook nu een weinig vermakelijke zaak; toch had het deze reis de uitwerking, die Bol er zich van had voorgesteld, namelijk dat het Nicolette als in een soort van rosmolen rondvoerde, en zij half versuft en geheel vermoeid weder aan de pastorie kwam. Daar werd wederom eerst nagegaan, of men ook nog iemand vergeten had, en, toen dat punt was afgehandeld, in 't breede de vraag besproken, of Nicolette al haar goed zou kunnen meênemen, dan of er nog voorwerpen waren, die haar moesten worden nagestuurd. Ter beöordeeling daarvan werd de lijst van haar eigendommen aan lijfgoed en cieraden voor den dag gehaald, opgelezen, nageplozen, het al of niet waarschijnlijke overwogen, of sommige kraagjes, doekjes, kousen of andere kleedingstukken, die uit de wasch gekomen waren, morgen droog en ter inpakking geschikt zouden zijn, de vraag geöpperd, of de koffer en de doos, die beide bij 't laatste vervoer geleden hadden, niet eenig herstel zouden behoeven, enz. enz., alle welke belangrijke onderwerpen hetzelfde heilzame gevolg hadden als de afgelegde bezoeken, te weten, dat zij het brein van Nicolette zoozeer met werkelijke dingen en beuzelarijen bezig hielden, dat er voor haar geen gelegenheid was, aan het spel der verbeelding toe te geven, of aan haar smart te denken. - Wie het dragen van
<pb n="313"/>rouwkleederen en het bedrijven van rouwplechtigheden heeft uitgevonden weten wij niet; maar wel weten wij, wat hij niet wist, en nog veel minder bedoelde, namelijk dat hij daarmede het beste geneesmiddel uitvond tegen overmatige droefheid. Pas toch heeft men aan den meest geliefden doode de oogen gesloten, of zie, daar moet de timmerman besteld om de kist te maken, en de verdiensten of aanspraken der lijkbezorgers, die hun kaartje komen brengen, overwogen worden, en voor een graf gezorgd, en papier besteld, en brieven geschreven en advertenties opgesteld, en ceêlen gemaakt worden, en er moet rouwgoed gekocht en met modemaaksters en naaisters gesproken, en krip om de hoeden geslagen en zwarte handschoenen aangeschaft worden, en doen zich honderd andere beslommeringen meer voor, die allen 't zoo goed als onmogelijk maken, over het geleden verlies behoorlijk door te denken, en zoo wordt de fyzieke mensch bij zijn volle werking en kracht in beweging gehouden, zoodat hij in staat is, als de drukten over zijn en hij aan zich zelf hergeven is, aan den terugkeer der smart met moed het hoofd te bieden. En al had nu Nicolette niet het verlies eener dierbare betrekking, maar het soms nog pijnlijker verlies van verloren uitzichten te betreuren, de drukten, door haar aanstaand vertrek veroorzaakt, strekten haar tot een even heilzame afleiding als die, welke in een sterfhuis den geest der achtergeblevenen bezig houden. Zij ging dan ook doodafgemat naar bed, zij sliep spoediger in, dan zij zich zou hebben durven voorstellen, en, al werd zij nu en dan door angstige droomen gekweld, de nacht ging om, zonder haar die kwellingen te baren, welke zij te voren gevreesd had te zullen doorstaan.</p>
<p>Maar hoe zou het nu den volgenden dag wezen, als haar een erger beproeving wachtte? Zij zou toch niet kunnen nalaten, ook afscheidsbezoeken te brengen bij <hi rend="i">madame mère</hi> en bij Mevrouw Mietje - en dat zou haar meer kosten
<pb n="314"/>dan die, welke zij den vorigen avond gebracht had. - En wat zou het wezen, indien zij op Hardestein Maurits weder ontmoette? Zij sidderde op de bloote gedachte, en toch, zij kon niet heengaan, zonder zich van die plichten te hebben gekweten: - ja Bol had 's avonds te voren gezegd, dat men <hi rend="i">die</hi> bezoeken voor 't laatst bewaren zou. Naar Mw. Van Doertoghe of andere ver af wonende kennissen te gaan achtte hij minder noodzakelijk; want het gemis van rijtuig en de overhaasting van 't vertrek zouden bij de zoodanigen een gepaste verschooning zijn, en Nicolette zou in allen gevalle zulks wel in een vriendelijk briefje aan Bettemie uiteenzetten; - doch van Groot en Klein Hardestein kon men zonder grove onbeleefdheid niet wegblijven, te minder, gelijk beiden, Bol en Nicolette, gevoelden, al zeiden zij 't niet, omdat juist dat wegblijven stof zou geven tot gissingen en praatjes, die voor alles vermeden behoorden te worden. 't Was een zure appel; doch er moest doorheen gebeten worden.</p>
<p>Intusschen had Bol een maatregel van voorzorg genomen, die, naar hij verwachtte, goede gevolgen hebben zou, en 's morgens een briefje aan Mw. van Hardestein gezonden, waarbij hij haar in weinige woorden het aanstaand vertrek van Nicolette mededeelde, en verzocht te mogen weten, of het Mevrouw tegen één uur gelegen zou komen, haar met hem en zijn zuster af te wachten. - ‘Nu is men in allen gevalle gewaarschuwd,’ zeî hij bij zich zelven, ‘en men zal, hoop ik, den wenk begrijpen.’</p>
<p>Het antwoord was toestemmend, en zoo stapten tegen het bepaalde uur de bewoners der pastorie naar het kasteel. Men kan denken, hoe het hart van Nicolette popelde, toen zij zich weder tusschen die boomen terugvond, onder wier schaduwen zij zoo vaak zulke genoeglijke oogenblikken gesleten had, en hoe haar angst vermeerderde bij elke schrede, die haar dichter bij 't kasteel bracht. Doch zij wist
<pb n="315"/>ook nu genoegzame heerschappij over zich zelve te behouden; zoodat Juffrouw Leentje niet anders bespeurde, dan dat zij bijzonder stil was.</p>
<p>Het drietal was nu eindelijk te zijner bestemmingsplaatse aangeland, en zoowel Nicolette als Bol haalden ruimer adem, toen zij, op de bekende plek onder de veranda gekomen, niemand vonden dan Mevrouw met Juffrouw Katoo.</p>
<p>- ‘Nu!’ zeî Mevrouw, na de gewone groet gewisseld te hebben, tegen Nicolette: ‘dat mag inderdaad subiet heeten! Eergisteren, toen je hier waart, was ik verre van te droomen, dat je zoo spoedig Hardestein verlaten zoudt.’</p>
<p>- ‘En ik evenzeer, Mevrouw!’ zeî Nicolette: ‘want de uitnoodiging is eerst gisteren gekomen.’</p>
<p>- ‘En hadje zoo'n haast om te vertrekken?’ vroeg Mevrouw: ‘nu! wij zullen u wel missen. - En waar zijn Maurits en de Heer Drenkelaer? Die zullen toch ook wel afscheid van u willen nemen?’</p>
<p>Bol zat op heete kolen; doch hij werd gerustgesteld door het antwoord, dat Juffrouw Katoo op de vraag van Mevrouw gaf.</p>
<p>- ‘Jonker Maurits is voor een half uur uitgereden, den weg op naar Grooi. - Wat den Heer Drenkelaer betreft, die is naar de Dames Prawley.’</p>
<p>- ‘Maurits uitgereden!’ herhaalde <hi rend="i">madame mère</hi> verbaasd: ‘die jongen heeft ook niet meer memorie dan een garnaal. Hij wist toch...wel ja! hij was er bij, toen uw briefje kwam, Dominee! Wat had hij nu te Grooi te doen? Nu, in allen gevalle zal hij van avond wel bij u komen.’</p>
<p>Al bleef dat beloofde bezoek nog als een dreigende wolk boven zijn hoofd hangen, toch was Bol innerlijk verblijd over de mededeeling, die Mevrouw van Hardestein hem deed, en waaruit hem bleek, dat bij deze niet de minste achterdocht bestond aangaande de gevoelens voor haar zoon: en ook Nicolette begreep reden te hebben, zich dubbel ge-<pb n="316"/>luk te wenschen, de liefde van Maurits niet te hebben aangemoedigd, nu zij ontwaarde, dat die nog een geheim voor zijn moeder was gebleven. Alzoo verzekerd, èn dat hij niet komen zou, èn dat Mevrouw van de zaak niets afwist, herwon zij haar vrijmoedigheid, en het gesprek kon van weêrszijden zonder moeite op levendigen en ongedwongen toon worden gevoerd. Aan stof behoefde het niet te ontbreken, die, behalve in Nicolettes afreize en vooruitzichten, ook vooral in het feest en in de treurige gevallen, die er den afloop van gekenmerkt hadden, gevonden werd. Wat het voorgevallene met Bettemie betrof, <hi rend="i">madame mère</hi> was of meende althans in staat te zijn daaromtrent naauwkeuriger berichten mede te deelen dan die Leentje van Mw. Mietje den dag te voren had kunnen ontvangen: immers de laatstgemelde wist toen niets anders dan wat vrij verward op den avond van het feest was verteld geworden; Mw. van Hardestein daar-en-tegen had, den morgen na het feest, Drenkelaer en Maurits in 't verhoor genomen en zich, vooral van den eerstgenoemde, die van den beginne af aan van alles getuige was geweest, een omstandig verslag laten geven. - 't Spreekt van zelf, dat Drenkelaer, de veranderde omstandigheden in aanmerking nemende, zich nu als de ijverige advokaat en voorvechter van Bettemie moest uiten, en dat kon hij niet beter doen, dan door te verhalen, hoe de zaak inderdaad zich had toegedragen. Zoo hij, in de wijze, waarop hij zulks deed, op een punt gezegd kon worden een weinig af te wijken van de waarheid, dan was het in de verzekering, welke hij gaf, dat er, in den aanvang althans, bij de Freule
niet de minste zweem van opgewondenheid bestond, en dat, toen zij door de gezegden of gebaren van hen, die zij ontmoette, en vooral door de woorden van Le Mat, aanleiding gevonden had, het woord tot dezen te richten, haar toon - en wat was natuurlijker? - alleen getuigd had van een diep gekrenkt
<pb n="317"/>gevoel. Over 't geheel was zijn voorstelling van haar houding te dier gelegenheid van dien aard, dat zij bij elk onbevooroordeeld toehoorder den indruk na moest laten, dat de Freule niet alleen volkomen in 't bezit van haar verstandsvermogens was, maar zich zelfs door een meer dan gewone kloekheid van geest onderscheidde.</p>
<p>Hoe verblijd Bol en Nicolette ook waren, in de gelegenheid te zijn, door de <hi rend="i">echte</hi> lezing, welke hun Mw. van Hardestein gaf, alle <hi rend="i">valsche</hi> lezingen te wederspreken, innig leed deed het hun, het ongunstige bericht van Bettemies ongesteldheid te vernemen, en te meer versterkte dit den predikant in zijn voornemen om, na het vertrek van Nicolette, zich op Doornwijck in persoon eens naar den toestand van de Freule te gaan informeeren.</p>
<p>Wij achten het noodeloos, in verdere bijzonderheden te treden aangaande hetgeen er op het bezoek verhandeld werd: genoeg, dat het voor Nicolette, die er zoo tegen op had gezien, zoo gelukkig afliep als zij had kunnen wenschen; doch toen het oogenblik van scheiden kwam, en Mw. van Hardestein haar met ongemeene hartelijkheid vaarwelkuste, toen had Nicolette werkelijk moeite, zich goed te houden, zulk een mengeling van gewaarwordingen doorwoelde haar borst: diepe smart, bij de gedachte, dat zij deze plaats wellicht nimmer zou terugzien: aandoening, over de goedheid, haar door de moeder van Maurits bewezen: zielepijn, dat zij tegen-over die goedheid geen lucht mocht geven aan haar eigen gevoel, dat zij den zoon eener zoo goede moeder, misschien die moeder zelve bedroefd had: twijfel, of zij niet misschien dwaas gehandeld had met hem te misleiden: dat alles te zamen bestormde haar ziel; en geen wonder, dat een traan, uit haar oogen gerold, de wang van Mw. van Hardestein bevochtigde, die, licht vatbaar voor indrukken van buiten, ook van haren kant zich aangedaan gevoelde, en dien geheelen dag, eerst aan Juffw.
<pb n="318"/>Katoo, en vervolgens, toen Maurits weêr t'huis gekomen was, aan dezen, reis op reis herhaalde, dat Nicolette toch een recht lief meisje was, en dat het doodjammer was, dat zij geen gunstiger pozitie in de maatschappij had.</p>
<p>Had Nicolette tegen het bezoek op Klein Hardestein minder opgezien, dan tegen dat bij de Douairière, zij vond, toen zij het bracht, zich bij de dochter minder op haar gemak dan bij de moeder. Wel had Mevrouw Mietje van haar man verstaan, met welke kordaatheid Nicolette den voorslag van Van Zirik had aangenomen, en had zij uit het haar medegedeelde de gevolgtrekking kunnen opmaken, dat, voor 't oogenblik althans, er geen vrijerij tusschen Maurits en het jonge meisje kon plaats hebben: maar daarom was zij nog niet gerust voor 't vervolg: wie wist toch, of de jonge lieden 't niet met elkander al eens waren, of zij niet te zamen briefwisseling zouden houden en of op die wijze het muisje geen staartje hebben kon. Dat een en ander had ten gevolge, dat zij, ofschoon altijd beleefd en fleemerig, toch weinig hartelijkheid en deelneming tegen-over Nicolette aan den dag legde en zich grootendeels bepaalde bij 't opsommen van de zware plichten en de groote verantwoording, die op een goevernante drukten, en van den moed en de vastheid van geest, die er toe noodig waren om daaraan te voldoen: al 't welk zeer waar en zeer fraai gezegd mocht heeten, maar niet volkomen geschikt was om Nicolette op te beuren. Wie nu oordeelen mocht, dat Mw. Mietje, door aan het jonge meisje de bezwaren van haar loopbaan met zulke sombre kleuren af te schilderen, weinig politiek handelde, dien geef ik volkomen gelijk; - doch waarschijnlijk lag het in de bedoeling van de Gravin, in de liefderijkste en gemoedelijkste bewoordingen, aan Nicolette, zoo duidelijk mogelijk, niet zoozeer het verhevene, maar vooral het vernederende te doen gevoelen der stelling, die zij in de Maatschappij stond in te
<pb n="319"/>nemen, en haar daardoor klaar te doen begrijpen, hoe dwaas het voortaan van haar wezen zou, wenschen of uitzichten boven haar stand te voeden. Ach! de arme Nicolette begreep het genoeg; maar nu voor 't eerst was haar ten opzichte van Mw. Mietje een licht opgegaan, en had zij ontdekt, hoeveel inwendig hooghartige trots bij de Gravin onder dat vernis van nederigheid en voorkomende welwillendheid verborgen lag. Zij was blijde, toen het bezoek ten einde en zij van de pijnbank verlost was. - Wij hebben vergeten te melden, dat Eylar, die anders stellig een aangenamer wending aan 't gesprek gegeven zou hebben, wegens zaken afwezig was.</p>
<p>De achtermiddag werd doorgebracht in het pakken en van adressen voorzien van Nicolettes koffer en doos, en, toen dit alles bezorgd en gereed was, in overleggingen, of er ook nog iets was, waar men aan te denken had, en in het opwachten van enkele bezoekers of bezoeksters, die men den vorigen avond niet had t'huis gevonden. Tot groote verwondering van Juffrouw Leentje, en misschien tot heimelijke te-leur-stelling van Nicolette, kwam Maurits niet opdagen. Haasten wij ons, in 't voorbijgaan te zeggen, dat hij, naar den Jonker van Valteren gereden zijnde, de hem gedane uitnoodiging, om aldaar te blijven eten, met opzet had aangenomen, en niet voor laat in den avond op Hardestein terugkeerde, waar hij zich zeer verwonderd veinsde, toen hij van zijn moeder vernam, dat Juffrouw Zevenster naar den Haag ging, en zijn leedwezen uitdrukte, niet meer in de gelegenheid te zijn, afscheid van haar te nemen.</p>
<p>Ook Snel bleef weg, en ook dat verbaasde Juffrouw Leentje; ofschoon de gevolgtrekking, die zij uit dat wegblijven opmaakte, alles behalve juist was. Immers nu bleek het toch wel, dacht zij bij haar zelve, dat hij nimmer eenig inzicht op Nicolette gehad had: hij zou zich anders
<pb n="320"/>toch niet zoo onverschillig toonen, dat hij haar niet eens goede reis kwam wenschen nu zij vertrok. Zeker was het, dat de beleefdheid dit van hem gevorderd had; doch hij was gekrenkt geworden in zijn eigenliefde, op de gedachte, dat een jong meisje een afhankelijke betrekking kon verkiezen boven een huwelijk met iemand als hij, die bovendien een eervollen stand in de maatschappij bekleedde. Later kwam bij hem het vermoeden op, dat zij wel gewild zou hebben, maar dat haar pleegvaders haar aangespoord hadden, hem te bedanken, omdat zij geen trek voelden, haar een uitzet mede te geven, evenredig aan zijn verlangen. Die laatste wijze van de zaak te verklaren bevredigde zijn eigenliefde, en zoo bleef hij er dan natuurlijk aan vasthouden.</p>
<p>Drenkelaer echter was onder hen, die een afscheidsbezoek kwamen brengen, en wel toen hij was teruggekeerd van de Dames Prawley.</p></div>
<div type="chapter">
<pb n="321"/>
<head rend="h3">Vierde hoofdstuk.</head>
<head rend="h4"><hi rend="i">Verhalende</hi>, <hi rend="i">hoe onze heldin naar den Haag reisde</hi>, <hi rend="i">en welk gezelschap zij aantrof in de diligence</hi>.</head>
<p>Wij behoeven niet te zeggen, dat Nicolette alles behalve in een vrolijke stemming verkeerde, toen den volgenden morgen Eylar op het bepaalde uur met zijn mandewagentje voor de pastorie stilhield, en wij willen het aan de verbeelding onzer lezers overlaten, zich het aandoenlijke afscheid voor te stellen, dat zij van den predikant en zijn zuster nam, de heilwenschen en korte vermaningen, die zij van beiden medekreeg, en de dankbetuigingen, welke zij uitbracht voor het genoten onthaal. Het afscheidnemen voor langen tijd is een hoogst onaangename en, zoowel voor hen die gaan als voor hen die achterblijven, altijd pijnlijke zaak. Immers, òf men scheidt met leedwezen van elkander, en dan heerscht er droefheid: òf men is verheugd elkanders gezelschap kwijt te raken, en dan vorderen niette-min de beleefdheid en de goede toon, dat men zulks niet doe blijken, maar in-tegendeel spijt en leedwezen huichele: òf men is onverschillig, en dan weet men niet, hoe men zich houden zal. En dan zijn de omstandigheden ook doorgaans van dien aard, dat zij iemands houding nog ongemakkelijker maken. Is degeen, die vertrekken zal, te vroeg klaar, dan is de tijd, die het vertrek voorafgaat,
<pb n="322"/>verveelend: men acht het der moeite niet waardig meer, een degelijk gesprek te beginnen, men heeft gezegd wat men te zeggen had: men kijkt nu eens elkander aan, dan weder uit het venster: men staat op, men gaat weêr zitten, men wordt ongedurig en wervelziek. Is het geval anders om, dat er namelijk vertraging heeft plaats gehad bij de laatste voorbereidselen tot het vertrek, dan is ieder gejaagd en angstig, en zij, die achter zullen blijven, worden wrevelig en ontevreden bovendien. Van hetgeen te dezer gelegenheid voorviel, zullen wij ons vergenoegen met te vermelden, dat Nicolette wel op haar tijd klaar, en het afscheid, ook uit beleefdheid jegens Eylar, dien men niet kon laten wachten, zeer kort was, en dat het jonge meisje weldra, naast haar geleider gezeten, door Hardestein reed, welks bewoners, voor zooverre het rijtuig hun huis voorbijreed, en zij bij de hand waren, zich aan deur of venster vertoonden, en dat menige zoenhand of afscheidsgroet aan Nicolette werd nagezonden, die zij wel moest beäntwoorden, zoodat het in zekere mate een verlossing voor haar was, toen zij, buiten de kom der gemeente op den grooten weg gekomen, aan den loop harer gedachten zich vrijelijk kon overgeven.</p>
<p>Eylar begreep, ten deele althans, de stemming, waarin zij zich bevond, en achtte het beter, die vooreerst niet te storen, vertrouwende, dat de beweging, het fraaie weêr, de verandering van tooneel, de gezelligheid der streek, die men doorreed, allengs het hunne zouden bijdragen om aan Nicolettes droefgeestigheid een einde te maken en haar afleiding te verschaffen. Doch zoodra merkte hij niet, dat werkelijk de aandacht van het jonge meisje een en andermaal was opgewekt geworden door voorwerpen, die zich onder 't rijden aan haar opdeden, of hij haastte zich, daarvan partij te trekken, en haar opmerkzaam te maken op hetgeen haar belangstelling waardig geächt kon worden: hij
<pb n="323"/>noemde haar de namen der dorpen, die zij langs trokken of wier torenspits zij in de verte onderscheidden, en die van de eigenaars of bewoners der landgoederen of zomerverblijven, aan den weg gelegen, trad langzamerhand in meer bijzonderheden, deelde haar allerlei anekdoten mede, tot de plaatsen of personen, die hij noemde, betrekking hebbende, vertelde haar, hoe zij dezen of genen, die hier nu op zijn landgoed de zomermaanden doorbracht, in den aanstaanden winter waarschijnlijk in den Haag ontmoeten zou, hoe weêr die andere aldaar een broeder had wonen, die een betrekking aan 't Hof had, of minister was, of bankier, of ambtenaar, of een zuster had, die hofdame was, in één woord, hij slaagde, spoediger dan hij zelf had durven hopen, er volkomen in, haar de gewenschte afleiding te verschaffen, en, zoo zij in den aanvang eerbieds- en beleefdheidshalve naar hem geluisterd had, weldra deed zij het uit belangstelling, en bewees dit, door van hare zijde menige vraag te doen en menige opmerking te maken, zoodat het gesprek eindelijk zoo levendig en onderhoudend werd, als het wezen kon tusschen twee personen, die ieder van zijn kant vermijden wilden te spreken juist over die onderwerpen, welke hun het naast aan 't hart liggen. Maar beiden gevoelden, hoe noodzakelijk het was, zich te onthouden van elke toespeling op hetgeen achter den rug lag, en geen stof aan te roeren, die pijnlijke gewaarwordingen kon opwekken, en dewijl beiden bovendien een gezond oordeel en een vlug verstand bezaten, viel het hun gemakkelijker, aan hun voornemen getrouw te blijven en alleen over onverschillige zaken of over de toekomst te spreken.</p>
<p>- ‘Is mijn Heer met het huisgezin van mijn Heer Van Zirik bekend?’ was de vrij natuurlijke vraag, die Nicolette reeds lang op de tong had gelegen en die zij 't nu eindelijk waagde te doen.</p>
<p>- ‘Ik wenschte om uwentwil, lieve meid! dat ik het
<pb n="324"/>beter ware,’ antwoordde Eylar: ‘maar onze kennis heeft zich tot heden bepaald bij een <hi rend="i">diner</hi>, dat ik, een jaar of drie geleden, daar aan huis heb bijgewoond, en bij een digestie-vizite, die ik er een paar dagen later gemaakt heb. Je weet, ik ga niet zeer dikwijls naar den Haag, en dan heb ik er relaties, die mij nader zijn dan mijn Heer Van Zirik, zoodat ik, in de weinige dagen die ik er doorbreng, wel genoodzaakt ben, mij binnen een beperkten kring te houden, en voor uitnoodigingen, die mij daarbuiten zouden voeren, beleefdelijk te bedanken.’</p>
<p>Of Nicolette begreep, dat de kennismaking met Mevrouw Van Zirik Eylar juist niet van zooveel waarde was voorgekomen, dat hij er grooten prijs op zou gesteld hebben, die verder voort te zetten, ziedaar wat wij niet beslissen willen; zij liet er niets van blijken, doch zich in allen gevalle niet met het ontvangen antwoord afschepen.</p>
<p>- ‘Dat spijt mij dubbel,’ zeî zij: ‘ik zal dan waarschijnlijk het genoegen missen, u daar aan huis te zien.’</p>
<p>- ‘Ik zal er in allen gevalle voor <hi rend="i">u</hi> komen,’ zeî Eylar: ‘maar, al nam ik er een uitnoodiging aan om te eten, zou het nog zeer de vraag zijn, of ik u zou te zien krijgen, dewijl de kinderen er, geloof ik, als er <hi rend="i">diner</hi> is, niet aan tafel komen. Intusschen, betreur dat maar niet,’ haastte hij zich er bij te voegen, om het min aangename weg te nemen, dat in zijn opmerking mocht gelegen zijn: ‘die <hi rend="i">diners</hi> zijn zoo vermakelijk niet, vooral niet voor wie zich in het geval bevindt, waar een goevernante noodwendig in verkeeren moet, om er namelijk als figurante bij te zitten.’</p>
<p>- ‘Wie weet?’ zeî Nicolette, lachende: ‘een figurante kan zich misschien beter vermaken dan iemand, die een hoofdrol speelt, en wel door op te merken wat er voorvalt.’</p>
<p>- ‘Als het de opmerking waard is,’ zeî Eylar: ‘doch het bepaalt zich niet zelden bij de behandeling der hoogst gewichtige vragen, hoe men zich op het laatste bal ge-<pb n="325"/>amuzeerd heeft, hoe Mevrouw X. of Y. gekleed was, waar de shawl of de kanten, die Freule Z. of Juffrouw N.N. in haar <hi rend="i">corbeille</hi> gekregen heeft, gekocht zijn, en....maar 't is waar, ik vergeet, dat zulke questiën voor jonge dames inderdaad belangrijk zijn.’</p>
<p>- ‘Ja; maar toch vooral, wanneer zij zelve te bal gaan en de middelen hebben, genoemde kanten of shawls te koopen,’ zeî Nicolette, schertsende.</p>
<p>- ‘Och kom!’ hernam Eylar: ‘een jong meisje vleit zich altoos, dat de tijd wel spoedig komen zal, waarop zij tot een en ander in staat zal zijn.’</p>
<p>- ‘Maar nu, de <hi rend="i">diners</hi> bij Mevrouw Van Zirik,’ zeî Nicolette: ‘mijn Heer heeft het zeker die eene reis niet gelukkig getroffen, en ik kan toch niet gelooven, dat er nooit gasten zouden komen, die over onderwerpen het woord voerden, waar men met belangstelling naar kon luisteren.’</p>
<p>- ‘Volkomen waar,’ zeî Eylar: ‘en ik sprak dan ook meer in 't algemeen. Er zijn uitzonderingen, en men kan het somtijds zeer goed treffen.’</p>
<p>Hier stond op eens aan Nicolette de maaltijd voor den geest, dien zij bij Mevrouw Van Doertoghe had bijgewoond, en zij kon niet nalaten, bij zich zelve te denken, dat, indien Eylar, Maurits, Bol en Drenkelaer daar niet geweest waren, de konversatie ook wel heel flaauw had kunnen zijn. Zij schudde echter die herinnering zoo goed zij kon van zich af, en, tot het onderwerp terugkeerende, waaromtrent zij narichten wenschte in te winnen, vroeg zij opnieuw:</p>
<p>- ‘Maar nu Mevrouw Van Zirik: is zij blond, bruin, vrolijk, stijf, mooi, leelijk? wat voor een slag van een mensch is zij u voorgekomen te zijn?’</p>
<p>- ‘Mevrouw Van Zirik,’ antwoordde Eylar: ‘is, zoover ik mij herinner, een zeer schoone vrouw, met een vel, blank als dons en glanzig als satijn, met groote violetkleurige oogen.’</p>
<pb n="326"/>
<p>- ‘Dus het uiterlijke al wat men wenschen kan,’ zeî Nicolette, na een poos gewacht te hebben of er meer zou komen. ‘En...?’ vervolgde zij, met een vragenden blik op Eylar gericht.</p>
<p>De waarheid is, dat Eylar zich eenigszins met de zaak verlegen had gevonden, en zich zelven was begonnen te verwijten, dat hij Nicolette den voorslag van Van Zirik dus overhaast had laten aannemen, zonder haar voor te bereiden op de moeilijkheden, waarmede zij misschien zou te kampen hebben, immers voor zooverre hij de vrouw des huizes uit een korte kennismaking had kunnen beöordeelen. Niet vreemd was het, dat hij nu, nadat de teerling toch geworpen was, eenigermate in tweestrijd met zich zelven geraakte, in hoeverre hij aan het jonge meisje zijn bijzondere meening betreffende het karakter harer aanstaande meesteresse zou mededeelen. Aan den eenen kant was het nu geen zaak, haar tegen de betrekking, die zij bekleeden ging, in te nemen: aan den anderen kant scheen het plicht, haar niet geheel onkundig te laten van hetgeen haar wellicht te wachten stond, en kon een ontwijkend antwoord op de gedane vraag ten gevolge hebben, dat zij zich nog erger bezwaren voor den geest haalde, dan er naar zijn overtuiging bestonden. Het was vooral deze laatste reden, die hem, na het voor en tegen gewikt te hebben - wat zulk een langen tijd niet duurde als wij hebben noodig gehad om het uiteen te zetten - besluiten deed, met openhartigheid te werk te gaan.</p>
<p>- ‘Hoor eens, beste meid!’ zeide hij: ‘niemand is volmaakt, en wie zich in ondergeschikte betrekking bij vreemden begeeft, zal altijd bevinden, dat hij nu en dan wat doen of wat dulden moet, 't geen hem niet aanstaat. Je hebt een week of wat bij Dominee Bol doorgebracht, die de goedheid in persoon is, en dat zal je omtrent alle andere hoofden des huisgezins voor 't vervolg bederven...
<pb n="327"/>mijn Heer Van Zirik nu is ook goed, geloof ik; - maar hij is nooit een man geweest als Dominee, en zal het nooit worden.’</p>
<p>- ‘Nu! dat begrijp ik,’ zeî Nicolette, op een toon van volle overtuiging, ‘dat ik nergens iemand zal vinden, zoo goed en lief voor mij als Dominee of als mijn Heer van Eylar.’</p>
<p>- ‘Je bent een vleister,’ zeî Eylar, pogende te schertsen, ofschoon hij bij zich zelven vond, dat hij de lofspraak maar half verdiende: ‘maar dat nu daargelaten. Wat ik zeggen wilde is, dat er op de wereld menschen zijn, met wie het gemakkelijk, en anderen, met wie het minder gemakkelijk is, om te gaan. Het eerste zal waarschijnlijk uw geval zijn met mijn Heer van Zirik, het laatste met Mevrouw.’</p>
<p>- ‘Dat spijt mij,’ zeî Nicolette: ‘maar ik zal mijn best doen, haar genoegen te geven.’</p>
<p>- ‘En ik heb goede hoop, dat je slagen zult,’ hernam Eylar: ‘want je hebt het kunnen vinden met Juffrouw Leentje, die, tusschen ons gezeid, ook niet van de gemakkelijksten is.’</p>
<p>- ‘O! zij is altijd goed voor mij geweest,’ viel Nicolette haastig in.</p>
<p>- ‘Nu ja,’ antwoordde Eylar: ‘en juist dat buitengewone verschijnsel overtuigt mij, dat, zoo jong als je wezen moogt, je slag hebt, zelfs die lieden in te pakken, die 't zich anders zoo licht niet laten doen. Doch om nu op Mevrouw Van Zirik terug te komen, zoover ik haar heb kunnen beöordeelen, hou ik het er voor, dat zij als meisje een bedorven kind is geweest, en daardoor, als meestal het geval is, wat heerschzuchtig en kapricieus is geworden. Wie een van beiden is, betoont zich wel eens onrechtvaardig, vooral jegens onderhoorigen, en is zelden te voldoen. Het zou u dus kunnen gebeuren, ook na u nog zoo dapper ten
<pb n="328"/>beste uitgesloofd te hebben, miskenning en berisping in plaats van dank en lof in te oogsten; - maar zie, dan moetje daarom den moed niet laten zakken, en maar denken: dat gaat zoo in de wereld. Daar hebje b.v. menigen minister, die getobt en gezwoegd heeft om een wet te maken, welke hij overtuigd is, dat de beste vruchten moet voortbrengen, en die, in plaats van er eer meê in te leggen, eerst in de dagbladen, en dan weêr in de Kamers op zijn tabbaard krijgt.’</p>
<p>- ‘Ja,’ merkte Nicolette peinzende aan: ‘maar hij is toch minister.’</p>
<p>- ‘Dat is hij,’ hernam Eylar: ‘en hij kan, meenje, zich troosten met zijn gouden rok, zijn traktement, en de buigingen, die men voor hem maakt. - Maar daar tegen-over staat, dat hij in 't openbaar verguisd wordt, ten aanhoore van de geheele Natie, die altijd geneigd is, het ergst te gelooven, terwijl onaangenaamheden, als die u zouden kunnen treffen, toch altijd binnenshuis blijven. Het komt er, in 't een als in 't ander geval, enkel op aan, bij zich zelven het bewustzijn te bezitten, dat men naar zijn beste vermogens zijn plicht heeft betracht, en zich dan te troosten met de gedachte: eens word ik toch rechtvaardiger geöordeeld.’</p>
<p>- ‘Lieve mijn Heer van Eylar!’ zeî Nicolette: ‘ik was er toch al op voorbereid, dat ik een moeilijke loopbaan te gemoet ging. Mw. Zilverman heeft mij op school al zoo dikwijls gewaarschuwd, dat ik meer doornen dan rozen op dat pad zou vinden, en, zijn er sommige, die mij wachten, ik zal ze pogen door te staan. 't Is zeker nuttig voor mij; want te Hardestein heeft men mij ook als een “bedorven kind” behandeld, en ik was misschien ook op weg om heerschzuchtig en kapricieus te worden.’</p>
<p>- ‘Ik geloof niet, dat je daar juist erg gevaar van liept,’ zeî Eylar, geroerd over de woorden van Nicolette:
<pb n="329"/>‘maar ongetwijfeld heeft het voor jonge lieden zijn nut, als zij ondervinden, dat het niet altijd en overal zonneschijn is. - Met dat al, het is mogelijk, dat ik jegens Mw. Van Zirik onrechtvaardig ben geweest, en dat ik haar niet had moeten beöordeelen naar den indruk, dien zij, bij een korte kennismaking, op mij gemaakt heeft. Ik zal er mij in verheugen, zoo ik gedwaald heb; - doch 't is beter, dat het u daar aan huis meê- dan tegenvalt.’</p>
<p>- ‘O, ik ben u dankbaar,’ zeî Nicolette.</p>
<p>- ‘Wel!’ hervatte Eylar: ‘wij zouden door 't praten haast vergeten rond te kijken. Zie eens, daar is het landgoed van den Heer Plemp, Oud-Raad van Indiën...hij heeft geen kwaad hoekje uitgekozen om er zijn dagen te eindigen, wat dunkt u?’</p>
<p>Dewijl de Heer Plemp in ons verhaal zelfs geen voorbijgaand figuur zal maken, zal het noodeloos zijn, het antwoord van Nicolette te vermelden, en wij zullen zelfs van het geheele onderhoud, dat zij verder met Eylar voerde, geen woord meer opnemen, maar onze beide reizigers maar terstond naar het naastbijgelegen hulpstation van den sinds kort aangelegden Rhijnspoorweg voeren. Hier verlieten zij het rijtuig en wachtten den trein af, die hen naar Utrecht brengen zou, vanwaar Nicolette haar weg, met de diligence, over Woerden en Leyden vervolgen zou. Nog een uur voor den tijd waren zij afgestapt aan de herberg, waar de wagen afreed, en hier bestelde Eylar, na zich eerst verzekerd te hebben, dat de vooruitgezonden bagaadje van Nicolette behouden was aangekomen, en een goede plaats voor haar genomen te hebben, een stevig ontbijt, dat zoowel hem, die eerst laat weder t'huis kon wezen, als haar, die ook nog een lange reis te doen had, wel te pas moest komen. Zoowel met de toebereidselen als met het nuttigen van het maal was een goed half uur verstreken.</p>
<p>- ‘Ik ben eigentlijk konfuus,’ zeî Nicolette: ‘over al
<pb n="330"/>de moeite, die je neemt, mijn Heer van Eylar, en ik ben maar zoo bang, dat ik u een tijd ontroof, die je voor uw eigen zaken hadt willen besteden. Ik bid u toch, u om mij niet te geneeren: ik heb nu mijn plaats, en zal mij verder wel kunnen redden.’</p>
<p>- ‘Neen, neen, kind!’ zeî Eylar: ‘ik moet u veilig ingescheept zien, of liever ingewagend...heden! ik moet eens aan Bol vragen, waarom het laatste woord niet evengoed zou zijn als het eerste. Maar, wat ik zeggen wilde, ik zou om geen ding ter wereld kunnen dulden, dat men mij verwijten kon, iets ten halve te doen. En bovendien, het is nu toch om een minuut of wat te doen; want daar komt uw <hi rend="i">équipage</hi> al aan.’</p>
<p>En inderdaad, de wagen, met drie magere knollen bespannen, rolde langzaam voor de deur: de ladder werd er tegenaan gesteld, de bagaadje stuk voor stuk naar boven gesjouwd of gegooid, en de verschillende voorwerpen op en nevens elkander gesteld, natuurlijk zonder eenigen eerbied, 't zij voor de opschriften van ‘onder’ of ‘boven,’ waar voorzichtige oude vrijsters haar koffers of doozen mede hadden voorzien, 't zij voor de angstige vermaningen, door sommigen onder de passagiers den kondukteur toegeroepen, betreffende de wijze, waarop hij met hun goed omsprong: - vermaningen, die òf geen antwoord kregen, òf, wanneer zij wat dikwijls herhaald werden, zijnerzijds de vernuftige aanmerking uitlokten, ‘dat de luî wel ieder een vassie (<hi rend="i">vache</hi>) voor zijn goed alleen zouden willen hebben.’</p>
<p>Intusschen had Nicolette, die bij haar komst in de herberg haar doek en hoed, die onder het rijden eenigszins bestoven geraakt waren, afgezet en afgeborsteld had, zich weder reisvaardig gemaakt, en stond gereed zich naar beneden te begeven met haar geleider, die van zijn kant haar aanraadde, zich niet te overhaasten, dewijl zij beneden toch maar in 't gedrang zou staan. Immers, wij hebben
<pb n="331"/>vergeten te zeggen, dat de kasteleines, die den Graaf van Eylar kende en diepen eerbied voor hem had, hem niet in de gelagkamer had willen laten gaan, maar hem een bovenkamer had ingeruimd. Dit had zeker zijn goede zijde, in zooverre als hij daar ongestoord en op zijn gemak met Nicolette gezeten had; doch aan dit voorrecht was het bezwaar verbonden, dat onafscheidelijk is van bevoorrechte afzondering. Komen de grooten der aarde met de lieden van minderen stand niet in aanraking, dan leeren zij hen niet kennen: en zoo verzuimde hier Eylar, door niet dan op 't uiterste oogenblik naar beneden te gaan, goed op te nemen, wie de reisgenooten van Nicolette zouden zijn: - een verzuim, zeker van zijn kant zeer onwillekeurig, doch dat haar later op vrij wat tranen moest komen te staan. Toen zij eindelijk werden gewaarschuwd, dat het tijd was, en naar beneden gingen, was er, gedurende de minuut, die verliep van het oogenblik, waarop zij de kamer verlieten, tot op dat, waarin zij op straat kwamen, al een gedeelte van het gezelschap in den wagen geklommen en riep de kondukteur reeds: ‘Juffrouw Zevenster!...nommer tien, alsjeblieft!’</p>
<p>Nummer 10 was aan de andere zijde van den wagen, en zoo was Eylar, na een korten handdruk met Nicolette gewisseld te hebben, terstond van haar gescheiden. Hij wachtte, tot de laatste passagier was binnengehoosd, en toen, den kondukteur een gulden in de hand stoppende, beval hij hem aan, toch vooral zorg te dragen voor ‘de Juffrouw op nummer tien.’</p>
<p>- ‘'k Zal der voor zorgen, meneer!’ zeide de kondukteur, terwijl hij den gulden opstak en bij zich zelven dacht, dat, zoo de wagen niet onderweg omviel of er geen ander buitengewoon ongeval of oponthoud plaats had, de Juffrouw op nummer tien precies op haar tijd en evengoed in den Haag zou aankomen als hij zelf. Terwijl hij, onder het ma-<pb n="332"/>ken dezer wijsgeerige gevolgtrekking, het portier dichtsmeet en naar het kantoor snelde om de lederen brievemaal en de laatste instrukties van den kommissaris te ontvangen, liep Eylar de diligence rond en stak nogmaals de hand toe aan Nicolette, die achteruit in 't hoekje naast het portier zat.</p>
<p>- ‘Nu vaarwel! mijn kind!’ riep hij: ‘mijn groete aan mijn Heer en Mevrouw Van Zirik, en doe ons spoedig iets van u hooren.’</p>
<p>- ‘Vaarwel! vaarwel!’ riep Nicolette, terwijl zij poogde haar hand vrij te maken, om de zijne te drukken; doch op 't zelfde oogenblik deed zich het ‘vort maar!’ hooren: de wagen rolde over de steenen: de kondukteur steeg onder 't voortrijden op en zijn hoorn blies het vaarwel toe aan de Mijterstad. Eylar had maar alleen kunnen opmerken, dat tegen-over Nicolette nog een paar dames gezeten waren. ‘Nu!’ dacht hij: ‘dat treft zij, 't is zóó beter dan een overbuurman, die haar stinkenden tabaksrook in 't gezicht blaast.’</p>
<p>Ware hij in de gelagkamer geweest, dan zou hij misschien zich herinnerd hebben, dat er walmen zijn, erger verpestend dan de afschuwelijkste damp, die ooit uit het vuilste, met amersfoorder gestopt neusbrandertje, of uit de gemeenste cigaar van drie om een cent is voortgekomen.</p>
<p>Nicolette dacht, noch om pijpen, noch om haar medeburen; zij dacht alleen, hoe, met Eylar, alles voor haar verdween wat haar nog Hardestein en haar bekenden aldaar vertegenwoordigde, en zij vond zich zelve lomp en onhartelijk, dat zij haar hand, belemmerd door het werkmandje, dat zij vasthield, en door haar shawl, niet tijdig genoeg had kunnen loskrijgen om de zijne te vatten: bittere tranen rolden langzaam en zwijgend langs haar wangen, en eerst toen zij een eind weegs buiten de poort was, begon zij zich te herinneren, dat zij niet alleen was, en nam zij haar zakdoek om zich de oogen af te veegen; doch nog altijd
<pb n="333"/>duurde het een geruimen tijd, eer zij iemand van haar medereizigers gezien had, en liet zij, in treurige gepeinzen verzonken, den onbestemden blik over de groene bouw- en weilanden daarbuiten dwalen.</p>
<p>Eindelijk echter werd zij uit die verstrooidheid van gedachten teruggeroepen en verplicht zich met de werkelijkheid des levens weder af te geven, door de vraag, die haar gedaan werd: ‘kan ik de Freule ook dienen?’ - En toen, met schrik als uit een droom ontwaakt, wendde zij het hoofd naar de zijde, waar die stem vandaan kwam, en zag een hand, die haar een flakon aanbood, een breede, lachende vrouwelijke tronie, en een paar groote oogen, die haar aanstaarden.</p>
<p>- ‘Ik dank u Mevrouw!’ antwoordde zij met een onwillekeurig gevoel van weêrzin; en terwijl zij een afwijzende beweging maakte.</p>
<p>- ‘'t Is anders warm genoeg, Freule!’ hernam dezelfde stem, de aanbieding hernieuwende.</p>
<p>Nicolette had hetzelfde antwoord op de lippen, dat Grietje aan Faust geeft, namelijk, dat zij geen Freule was; - doch al had zij het stuk van Goethe gezien of gelezen, zij had toch geöordeeld, dat een antwoord, gepast tegen-over een ridder, die vrijheid vindt een jong meisje, dat hem niet kent, op straat aan te spreken, het niet zou wezen tegen-over een vrouwelijke reisgenoot, die zich een gewone beleefdheid veroorlooft; en bovendien verweet zij zich reeds, dat zij de haar gedane aanbieding op een weinig heusche wijze had afgeslagen.</p>
<p>- ‘Ja Mevrouw!’ zeide zij daarom: ‘wel is 't warm; - maar ik ben zelve voorzien, en zoo mocht ik u niet berooven.’ - En meteen haalde zij uit haar mandje haar flakonnetje voor den dag.</p>
<p>- ‘O!’ zeî de andere, wier reukflesch in dezelfde evenredigheid tot die van Nicolette stond als de beide eigena-<pb n="334"/>ressen der flakons tot elkander: ‘ik heb genoeg, en al wat je bewaart is zooveel gewonnen. Nu - neem maar wat, en als ik niet meer heb, dan is het nog altijd tijd, bij u om <hi rend="i">revanche</hi> te komen.’ En meteen drong zij haar flakon op aan Nicolette, die, niet verder durvende weigeren, eenige druppels daaruit op haar zakdoek goot en hem toen, met een vriendelijk: ‘ik dank u,’ aan de vreemde teruggaf.</p>
<p>Bij deze gelegenheid kon zij niet nalaten deze laatste meer naauwkeurig in oogenschouw te nemen. Het was, naar den schijn te oordeelen, een vrouw van ongeveer vijftig jaren, en van een eerbiedwaardigen omvang. Haar gelaat, 't welk overschaduwd werd door een paars zijden hoed met ontzettend veel en veelkleurige bloemen, was, als reeds gezegd is, bijzonder breed en uitgezet, en daarover lag een tint verspreid, die meer naar 't vermiljoen trok dan naar 't rozerood. De trekken waren regelmatig en spraken van vroegere schoonheid: ja ook nu nog, als de groote lichtblaauwe oogen vriendelijk lonkten en de mond, zich openende tot een lachje, de hagelwitte tanden liet doorschemeren, had de uitdrukking van het geheel iets, dat niet onbehaaglijk kon genoemd worden; maar een opmerker, die meer ondervinding bezat dan Nicolette, zou toch gevonden hebben, dat die uitdrukking niet dan zeer voorbijgaand was, en dat het gelaat, als 't in zijnen gewonen plooi was, er een andere bezat, en wel van zekere driestheid, ja van zoodanig eene, als, bij de minste te-leur-stelling of onaangenaamheid, tot ruwe drift kon overslaan. Zware koolzwarte wenkbraauwen, een neus, gekromd als die eens sperwers, en de scherpe punten, welke, als de mond zich geheel opende, die witte tanden vertoonden, herinnerden onwillekeurig aan den gelaatkundige de woestheid van het everzwijn, de onverbiddelijkheid van den roofvogel, en de vraatzucht van den snoek: terwijl eenige zwarte bosjes haar - men zou bijna gezegd hebben een knevel -<pb n="335"/>op den bovenlip, en hier en daar een begroeid moesje op wang of hals, bij dezen en genen wel eens de gedachte verwekten, dat een grenadiersmuts de bezitster dier aantreklijkheden geschikter zou gevoegd hebben dan het bontkleurige hoofdtooisel, 't welk zij thans droeg. - Dat breede gelaat nu, nog vergroot door een dubbele onderkin, rustte op een korten dikken nek, om welken een halsband prijkte, uit zeven gouden snoeren (<hi rend="i">chaines de Venise</hi>) bestaande, die
zich vereenigden in een geweldig groot ovaal slot, op 't welk de Pieterskerk te Rome in mozaïek prijkte. Een Schotsche geruite doek met rooden grond, op de borst vastgehecht met een ronde <hi rend="i">broche</hi> (nog grooter dan het voorzegde slot en met een <hi rend="i">camée</hi> vercierd, die keizer Nero voorstelde), liet slechts een gedeelte zien van de hooge japon, doch genoeg om de dikke gouden ketting te doen bespeuren, die het horologie droeg, en om den toeschouwer in angst te doen verkeeren, dat de blaauw zijden stoffaadje op den duur niet bestand zou wezen tegen de uitzetting van de geweldige vleeschmassa, die zich daarachter verhief. Beide polsen waren met driedubbele armbanden van allerlei vorm en materie voorzien: gelijk de dikke vleezige vingers met ringen: in 't kort, men zou oppervlakkig gezegd hebben, dat er voor een juwelier of goudsmid vrij wat aan 't mensch te sloopen viel. 't Zou echter nog de vraag zijn geweest, of, bij een behoorlijk onderzoek, al het goud, waarmede zij behangen was, den toets wel zou hebben doorgestaan, en of de juweelen en paarlen aan arm en vingers niet meerendeels van Europeesch fabrikaat waren.</p>
<p>Nicolette was er echter verre af omtrent de echtheid van al dat fraaie een boozen twijfel te voeden; ofschoon zij van nature smaak genoeg ontvangen en zij in de laatste weken genoeg welgekleede vrouwen gezien had, om te vinden, dat de opschik van haar reisgenoot wel wat erg overladen was. - Zij zag nu ook de rest van 't gezelschap eens
<pb n="336"/>rond. Naast de dikke matrone zat een jonge juffrouw, die, als onderweg bleek, bij haar behoorde, doch over welker uiterlijke het moeilijk viel, eenig oordeel te vellen, dewijl haar gelaat onder een witten sluier met dikke moesjes verborgen was, een geruite mantel haar geheele gestalte bedekte en zij bovendien op dit tijdstip in diepe rust verzonken was. Nevens haar zat een man met een lakensche pet op en met een geweldig dom gezicht onder die pet, dat bestendig strak voor zich keek. Zijn overbuurman was een student, die den tijd doodde met in een Franschen roman te lezen, ofschoon nu en dan, van achter zijn boek, naar de slaapster, naar de matrone, maar vooral naar Nicolette glurende, misschien ook wel den buurman verwenschende, die hem van haar scheidde en die, aan den pijjakker, welken hij aan 't lijf, aan de pijp, welke hij in den mond, aan den grooten hoed, dien hij op 't hoofd droeg, en aan den duimstok, die uit zijn zijzak stak, voor een aannemer of landmeter te houden was. - Wat de meer achterin gezeten passagiers betrof, dewijl er niets bijzonders aan hen te bekijken viel, en zij gedurende de reis of lazen, of sliepen of voor zich keken en geen deel althans aan 't gesprek namen, zoo zal het noodeloos zijn, den lezer met de beschrijving hunner personen op te houden.</p>
<p>- ‘Weet Mevrouw ook,’ vroeg Nicolette, ‘hoe laat wij in den Haag aankomen?’</p>
<p>- ‘Wel zeker Freule!’ was het antwoord: ‘precies te half zeven, of ik doe een proces aan de onderneming aan.’ - En hier kneep zij haar lippen te zamen en zette zij een paar oogen op, die konden doen gelooven, dat zij, zoo het bewuste geval plaats vond, haar woord zou gestand doen.</p>
<p>- ‘Jongen, jongen!’ merkte de aannemer op: ‘ik woû niet, dat ik een proces had moeten voeren voor elke keer, dat ik te laat met de dilzans gekommen ben waar 'k wezen moest.’</p>
<pb n="337"/>
<p>- ‘Zij zullen de Freule zeker wel met het eten wachten?’ hernam de dikke matrone, terwijl haar stemgeluid, dat zoo even te voren schor en heesch geklonken had, als kwam het voort uit een gebarsten orgelpijp, nu weêr de zoetheid aannam, die het te voren bij het aanbieden van 't reukfleschje bezeten had, een zoetheid, die niet-te-min iets wrangs had, en het gehoorvlies ongeveer op dezelfde wijze aandeed, als een glas frambozen op jenever het verhemelte aandoet: ‘de Freule gaat bij mijn Heer Van Zirik logeeren, zoo 'k wel verstaan heb?’ voegde zij er bij.</p>
<p>- ‘Ja, ik ga bij mijn Heer Van Zirik aan huis,’ antwoordde Nicolette, terwijl zij een kleur kreeg, op de gedachte, dat, nu men haar voor een <hi rend="i">logée</hi> van Mw. Van Zirik hield, zij 't zich liet aanleunen, en zich zelve al half van misleiding beschuldigende, dat zij er niet rond voor uitkwam, geen freule en op zijn best een goevernante te zijn.</p>
<p>- ‘Van Zirik!’ viel de buurman van Nicolette in, terwijl hij zijn pijp omdraaide en een rookwolk wegblies: ‘welbekend! ik heb pas een werk voor hem 'angenomen gehad in den Overbuurtspolder. Nou! daar komje ook 'an geen slecht kantoor, Juffrouw! 't is er wel uit te houën.’</p>
<p>Nicolette zag den man eenigszins verwonderd aan, die zich dus plompweg in 't gesprek mengde. 't Was een goede veertiger, met ruwe door de zon verbrande gelaatstrekken, die sterk van de kinderziekte geschonden waren, ten gevolge waarvan de oogen bijna onzichtbaar waren. Kort sluik haar van een aschgraauwe kleur viel om de slapen en strekte niet om het voorkomen behaaglijker te maken; terwijl toon en houding plomp en ongemanierd, alzoo weinig geschikt waren om Nicolette tot een gesprek uit te lokken; zij vergenoegde zich dan ook 's mans woorden met een vriendelijken glimlach als 't ware te bevestigen, en zag toen zwijgend voor zich heen. De aannemer was echter een
<pb n="338"/>van die menschen, die, eenmaal aan 't spreken geraakt, gaarne doorpraten, een uit die lastige soort van medereizigers, die, zelve steeds bereid, aangaande hun persoon, hun beroep en het doel hunner reize uit eigen beweging de naauwkeurigste mededeelingen te doen, gelijke openhartigheid ook bij anderen onderstellen, ja des noods van hen vorderen. Hij liet zich dan ook door het zwijgen van Nicolette niet afschrikken, maar vervolgde het begonnen gesprek.</p>
<p>- ‘Ja, ja,’ zeî hij: ‘'t heugt mij nog dattie, zoo'n dikke twintig jaar geleden, te Leyen op de studie lag, die eigenste Van Zirik, en wat een mooie blessen had ie. Ik heb er 'm dikkels onze deur meê zien voorbijrijen: ik woonde toen 'an den steenweg even buiten de Rijnsburgerpoort; - nou! hij kon 't betalen; want z'n ouwe had boos veul moppen, geloof ik. - Ja, weinig had ik toen gedacht, eens nog zaken met hem te zullen doen; ik was toen nog een arme drommel, en al blij als ik een bagetel met 'n boodschap verdienen kon: maar dat's nou anders, en nou bennen d'r genoeg, die vroeger Joost Klabbe niet zouën hebben angekeken en die nou den hoed voor hem afnemen. - Ja! as ik 'an die tijd denk...maar, as ik zoo vrijpostig mag wezen van te vragen, Juffrouw! woonde uwees in dien tijd ook niet daaromtrent in de buurt?’</p>
<p>Deze vraag was gericht tot de dikke dame, die er maar half meê gesticht scheen te zijn; althans haar wenkbraauwen trokken zich samen, op het breede voorhoofd vertoonden zich talrijke rimpels, en zij bezigde de schrille in stede van de zachte noten harer stem, toen zij antwoordde:</p>
<p>- ‘Ik woon in den Haag, mijn Heer! en je hebt zeker de verkeerde voor.’</p>
<p>- ‘Nou dat's mogelijk,’ hernam hij: ‘en er is meer gelijk as eigen: ofschoon 'an je stem zou ik er haast op vloeken, dat je degenige was, daar in dien tijd, als 't je heugt, dat weeuwtje 'an huis bij was, daar de schoonvader van op de
<pb n="339"/>Breêstraat woonde, die niks met 'r te doen woû hebben, als je 't heugt.’</p>
<p>- ‘Wat woû mij heugen?’ antwoordde de toegesprokene, doch nu met een milder geluid: ‘ik heb nooit in Leyden of daaromtrent gewoond.’</p>
<p>- ‘Ja, in dat geval mot ik het opgeven,’ hernam Klabbe: ‘alhoewel 'an je stem zou ik er op gevloekt hebben, zoo as ik zeî. - En dus woont de Juffrouw in den Haag? - nou, dan zal de Juffrouw ook meneer Van Zirik wel kennen.’</p>
<p>- ‘Van aanzien ja,’ antwoordde zij: ‘en bovendien, wie kent mijn Heer Van Zirik niet bij <hi rend="i">renommée?</hi> een mooi huis, een <hi rend="i">charmante</hi> vrouw en een paar millioen in de wereld...ja, zie! ik zou wel wenschen, dat ik in de plaats van de Freule was om daar te gaan logeeren.’</p>
<p>Nu begon bij Nicolette het gevoel van eerlijkheid zoo luide te spreken, dat het geheel de inblazingen tot zwijgen bracht der koele rede, die haar toefluisterde, dat stilzwijgen niet altijd als bevestiging behoeft te worden aangemerkt, en dat geheel onbekende personen geen aanspraak kunnen doen gelden om met het doel van iemands reis bekend te worden gemaakt.</p>
<p>- ‘Ik weet niet,’ zeide zij, lachend het hoofd schuddende, tegen haar overbuurvrouw: ‘ik weet niet, of Mevrouw wel zoo gaarne met mij ruilen zou, als zij wist in welke betrekking ik bij Mw. Van Zirik ga wonen.’</p>
<p>- ‘Wat! niet logeeren?’ vroeg de dikke dame, terwijl zij haar oogen sterk op Nicolette gevestigd hield: ‘uwee gaat er toch niet als <hi rend="i">kamenierster?</hi>’</p>
<p>- ‘Niet volkomen,’ antwoordde Nicolette: ‘maar als goevernante bij de kinderen.’</p>
<p>- ‘Oho! dat verandert,’ zeî de andere: ‘neen,’ vervolgde zij, als bij zich zelve: ‘dat zou ik ook niet graag wezen, als ik nog mijn jonge jaren had: - ik zeg maar, een mensch zijn vrijigheid gaat boven alles: en een jong mensch
<pb n="340"/>vooral moet vrij zijn en van zijn jeugd profiteeren, zoolang hij kan.’</p>
<p>- ‘Ja, warentig! daar heit de Juffrouw groot gelijk in,’ merkte de aannemer aan: ‘ik heb ook in mijn jonge jeugd altoos gezeid: vrijheid blijheid! en ik liep ook liever met de jongens knikkeren dan bij den baas op den winkel te zitten.’</p>
<p>- ‘Maar,’ waagde het Nicolette te zeggen: ‘'t is niet altijd de vraag, wat men 't liefste doen zou: en als men niet in een pozitie is, om zijn eigen meester te zijn, dan moet men zich wel een weinig afhankelijkheid getroosten.’</p>
<p>- ‘Nu!’ zeî de dikke dame met haar minzaamsten lach en op haar fluweeligsten toon: ‘als men het voorkomen en de manieren heeft van de Freule....’</p>
<p>- ‘Van de Juffrouw,’ verbeterde Nicolette.</p>
<p>- ‘Och! wij zijn dat zoo in den Haag gewend...nu, als men er uitziet als de Juffrouw, dan behoeft men niet lang afhankelijk te zijn.’</p>
<p>- ‘Ei wat!’ zeî Klabbe: ‘de vrijers kommen nou toch ook doorgaans alleen op de pitten af.’</p>
<p>- ‘<hi rend="spat">Jaaa</hi>!...’ hernam de dame: ‘een rijken man te trouwen, als men zelve niet veel heeft, dat is zeker zeldzaam; - maar toch!...ik heb er genoeg gekend, die gekheden deden voor een paar oogen, minder mooi dan die van de Juffrouw. - En dan...ik denk wat ik denk.’</p>
<p>Hier zag de student steelswijze van zijn boek op en keek de spreekster zijdelings aan met een blik, die te kennen gaf, dat hij raadde wat zij dacht, Nicolette raadde dat niet, maar vond iets onaangenaams in den lof, die haar gegeven was, zoowel als in de wending, die 't gesprek begon te nemen: zoodat zij verstandiger oordeelde, er vooreerst zoomin mogelijk deel meer aan te nemen. - Waar men echter met onbescheiden lieden te doen heeft, wordt de rol van zwijgende zeer moeilijk, en dit ondervond zij ook nu.</p>
<pb n="341"/>
<p>- ‘Zoo gaat de Juffrouw dan als gouwvernante bij Van Zirik,’ zeî Klabbe: ‘nou, dan za'k er misschien nog wel reis teugenkommen, as ik er 'an huis mot wezen...En is de Juffrouw van Uitert, as ik vragen mag?’</p>
<p>- ‘Neen mijn Heer!’ antwoordde Nicolette, droogweg.</p>
<p>- ‘Dan misschien uit Gelderland?’ ging de onverbiddelijke vrager voort.</p>
<p>- ‘Ik kom nu van Hardestein, en mijn Heer van Eylar heeft mij aan den wagen gebracht,’ zeî Nicolette, hopende, dat die naam misschien eenigen indruk maken zou en haar voor verdere onderzoekingen vrijwaren.</p>
<p>- ‘Zoo ja, Eylar!’ herhaalde de aannemer: ‘ik heb hem nog op de leste Palmmarkt gezien...Ja, die lag toen ook op studie te Leyen in dienzelfden tijd...en heit de Juffrouw daar op Hardestein gewoond?’</p>
<p>Nicolette begon ongeduldig te worden, en te vinden, dat zij nu 's mans nieuwsgierigheid overvloedig voldaan had: zij vergenoegde zich dus met een naauwlijks hoorbaar ‘ja’ te fluisteren en, het gelaat afwendende, keek zij het raam uit; zoodat de aannemer, langzamerhand beginnende te bemerken, dat met haar het gesprek niet voort te zetten was, zich wendde tot zijn buren links, om te beproeven of hij met hen beter zoude slagen. Ook de dikke dame scheen vooreerst geen groote opgewektheid te gevoelen om het gesprek voort te zetten, doch bleef Nicolette van ter zijde aankijken ongeveer met dezelfde oogen, als waarmede de wolf Roodkapje moet hebben nagekeken toen 't arme kind op den openbaren weg van hem scheidde. Er viel alzoo niets meer voor, der vermelding waardig, totdat de diligence te Alfen stilhield en de kondukteur, het portier open- en de trede nederhalende, het gezelschap tot afstijgen uitnoodigde.</p>
<p>- ‘Komaan, ja,’ zeî de matrone, zich met een vlugheid opheffende, die men haar, uit aanmerking harer zwaarlijvigheid, niet zou hebben toegeschreven: ‘wij moeten ons
<pb n="342"/>eens vertreden. Kom, Heloïze!’ vervolgde zij, haar buurjuffer op den schouder tikkende: ‘moetje niet een kommetje koffie hebben?’</p>
<p>De aldus toegesprokene schoot op uit haar waren of vermeenden slaap, en volgde haar geleidster zonder een woord te spreken. Ook Nicolette trok met de rest van 't gezelschap den wagen uit en de herberg binnen, waar zij, als in haar omstandigheden natuurlijk was, zich aansloot bij de dames, en deze naar een hoek van de gelagkamer volgde. Alle drie namen een kop koffie, en dewijl het meisje, dat met den naam van Heloïze was aangesproken, haar <hi rend="i">voile</hi> moest opslaan, gaf zulks aan Nicolette de gelegenheid om haar gelaatstrekken te onderscheiden, en om op te merken, dat gemelde Heloïze nog jong en van zeldzame schoonheid was, hoezeer er eenigszins vermoeid uitziende; - wat misschien daaraan zou toe te schrijven zijn, dat zij een lange reis had gedaan.</p>
<p>De matrone van hare zijde nam de gelegenheid waar, om Nicolette ter zijde te trekken en haar op geheimzinnigen toon te vragen, of zij Mw. Van Zirik persoonlijk kende.</p>
<p>- ‘Ik vrees,’ vervolgde zij, nadat zij op die vraag een ontkennend antwoord had bekomen: ‘ik vrees, dat het er u niet erg bevallen zal. 't Is een ongemakkelijke tante, die eigenste Madam Van Zirik, naar ik hoor. Nu, als je 'reis tijd hebt, en je wilt een kopje thee bij mij komen drinken en de kennis voortzetten, of als het je daar aan huis verveelt, kom dan gerust bij mij: - je zult altijd welkom zijn: - hier is mijn adres: - steek het maar bij je - zoo als ik je zeg, je zult altijd welkom zijn.’</p>
<p>Nicolette nam werktuiglijk de adreskaart aan, die haar werd aangeboden, en borg die in haar mandje. Intusschen kwam de kondukteur, die toch begreep, dat hij voor den ontvangen gulden eenigen schijn van beleefdheid jegens de hem toevertrouwde Juffrouw in acht moest nemen, aan
<pb n="343"/>Nicolette vragen of zij iets noodig had. Om hem te antwoorden en om van de dienstmaagd eenige kleine munt terug te bekomen voor het tienstuiverstuk, dat zij voor de koffie gegeven had, was zij ouwillekeurig meer naar het midden van de kamer geraakt, en nu hadden kondukteur en dienstmaagd zich naauwlijks van haar afgewend, of de student, die op een afstand zijn glaasje cognac had staan drinken, kwam strijkelings langs haar heengewandeld en fluisterde haar naauwlijks hoorbaar in 't oor: ‘spreek niet meer met dat wijf daar ginter.’</p>
<p>Verrast zag Nicolette om; doch haar verrassing vermeerderde niet weinig, toen de persoon, tegen welke zij op zoo geheimzinnige wijze gewaarschuwd werd, en die een oog in 't zeil scheen gehouden en misschien geroken te hebben wat er gezegd was, eensklaps op den student toetrad en op hare beurt hem een paar woorden in 't oor fluisterde, die hem alles behalve welkom waren; althans hij beet zich op de lippen, draaide op zijn hielen rond en ging onder 't fluiten van een deuntje naar buiten, terwijl de matrone hem met een zegevierenden blik nazag.</p>
<p>- ‘Verbeeld u,’ zeide zij toen, zich tot Nicolette wendende, ‘dat dat jonge Heertje mij nog over de tweehonderd gulden schuldig is en dat sinds meer dan een jaar! je hebt wel opgemerkt, hoe hij zich in den wagen maar sjakes gehouden heeft: hij kan anders zijn mondje genoeg roeren. - Maar als hij mij nu achter mijn rug vrijelijk denkt te kunnen blameeren, dan zal hij ondervinden, dat Madame Mont-Athos zich ook niet op haar teenen laat trappen, dat zal hij!’</p>
<p>- ‘Hij heeft niets kwaads van u gezegd,’ fluisterde Nicolette, ontsteld door de woordenrijkheid van Madame Mont-Athos - en vreezende, in een explikatie tusschen die twee personen getrokken te worden.</p>
<p>- ‘Och! wat woû hij ook van mij zeggen?’ vroeg de
<pb n="344"/>matrone, weder van den heeschen in den zoetvoerigen toon overslaande: ‘geen sterveling leeft er in den Haag, die iets op mij te pretendeeren heeft, en de reputatie van mijn huis is Goddank genoeg bekend; - en dat er niemand bij mij komt dan fatsoenlijke lieden, de eersten van de stad, durf ik zeggen.’</p>
<p>Hier waarschuwde de kondukteur, dat het tijd was, de reis voort te zetten, zoodat Madame Mont-Athos belet werd, de lofspraak, die zij op zich zelve hield, te voltooien. Zij liep dus, altijd met vluggen stap, naar het rijtuig, gevolgd door haar schoone gezellin, van welke Nicolette begon te twijfelen, of zij ook altemet doofstom was, dewijl zij haar nog geen geluid had hooren uitbrengen. Niet lang echter nadat zij afgereden waren, werd zij op dat punt gerustgesteld; want de onbekende fluisterde een paar woorden in 't oor der matrone, wel niet zoo luid, dat Nicolette ze verstond, maar toch hard genoeg om deze te doen hooren, dat zij in 't Fransch waren gesproken. - Het gesprek werd echter niet volgehouden; want de <hi rend="i">Française</hi>, die niet nieuwsgierig van aard scheen te zijn, haalde haar sluier weêr dicht en zette zich opnieuw tot slapen. Ook de aannemer volgde dat voorbeeld: de student keek zuur, ging weêr zitten lezen en raakte evenzeer in den dut: en onze heldin zelve gevoelde ook den invloed der vermoeienis en dien van de onaangename hitte, welke de schuinsche namiddag-zonnestralen in den wagen deden ontstaan. Zoo werd de konversatie tusschen Alfen en Leyden niet hervat. In deze laatste plaats verlieten Klabbe, de student, zijn stille overbuurman, en nog een viertal passagiers voorgoed den wagen; eenige andere Heeren namen de ledig geworden plaatsen in, die druk met elkander redeneerden, maar geen lust schenen te gevoelen, de dames aan te spreken. Ook scheen, sedert hunne komst, onze matrone minder geneigd het gesprek weder op te vatten: alleen nu en dan Nicolette halfluid ant-<pb n="345"/>woordende, wanneer deze een vraag tot haar richtte aangaande het een of ander, dat zich voordeed op den weg en haar opmerkzaamheid wekte. Weldra was het jonge meisje geheel verdiept in de beschouwing van al die fraaie en prachtige buitenplaatsen, wier aanblik de reizigers voortaan zouden derven, wanneer de spoorweg, die nu nog maar van
Amsterdam tot Leyden ging, eerlang door een andere streek naar den Haag zou loopen. Zoo opgetogen was zij over hetgeen zij rechts en links van den weg zag, dat zij haar medepassagiers geheel vergat en zelfs het belangrijkste gesprek lastig zou hebben gevonden. En toen eindelijk op eens Madame Mont-Athos tot haar zeî: ‘nu zijn wij in 't Bosch,’ toen gevoelde ook zij die huivering, met eerbied gemengd, die elkeen onwillekeurig aangrijpt, wanneer hij onder dat somber gewelf van bladeren, tusschen die eeuwenheugende eiken en beuken voortrijdt en de kille dampen van den bodem hem omvangen. Weldra groette de hoorn van den kondukteur de hofstad, die zich prachtig aan de overzijde van den Koekamp opdeed; de wagen reed de Dreef, vervolgens de breede straat op, en rolde, altijd onder vrolijk hoorngeschal, vooruit langs plein en straat, tot hij aan het kantoor der onderneming zijn tocht staakte, en het ‘welkom in den Haag’, zoo van binnen als van buiten aangeheven, den passagiers in de ooren klonk.</p>
<p>&nbsp;</p>
<p><hi rend="sc">einde van het tweede deel</hi>.</p></div>
<div type="chapter">
<pb n="t.o. 2"/>
    <head rend="h2">[Derde deel]</head>
<p>
<figure>
<p><xptr to="lenn006klaa01_01ill03.gif"/></p></figure></p>
<div type="section">
<pb n="3"/>
<head rend="h2">Tiende boek.</head>
<head rend="h3">Eerste hoofdstuk.</head>
<head rend="h4"><hi rend="i">Verhalende</hi>, <hi rend="i">hoe Nicolette haar nieuwe betrekking werd ingeleid</hi>.</head>
<p>Toen Nicolette, na van Mad. Mont-Athos een handdruk tot afscheid ontvangen te hebben, zoo welgemeend en krachtig, dat zij de lippen op elkander persen moest om het niet uit te schreeuwen van de pijn, toen Nicolette, zeggen wij, den wagen uitstapte, was natuurlijk haar eerste werk om rond te zien, of zij, tusschen al die haar onbekende gezichten van belangstellende familieleden of dienstdoende geesten, die verwanten of meesters kwamen afhalen, van stalknechts en van sjouwerlieden van elke kunne en ouderdom, die zich, ten dienste van wagen, paarden of passagiers, om het rijtuig drongen, iemand ontdekken kon, die gezonden was om haar te recht te helpen. Reeds een paar keeren hadden haar oogen den kring doorloopen, terwijl om haar heen uit een dozijn monden haar de vragen tegenklonken van ‘heeft de Juffrouw ook bagazie? - weg waizen, Juffrouw? - mot de Juffrouw een kruier hebben? - mag ik uwees pakkie dragen,’ enz., - reeds begon zij te vreezen, dat zij zich aan een der omstanders zou moeten toevertrouwen, toen zij tot haar blijdschap een
<pb n="4"/>stem uit luider keel hoorde roepen: ‘Is hier ook een Juffrouw, die bij meneer Van Zirik wezen moet?’</p>
<p>- ‘Hier!’ antwoordde zij en drong meteen door de troep, die haar omringde, den huisknecht te gemoet, die de vraag had gedaan, en die, zeker in den waan verkeerende, dat hij ter wille van een ‘kinderjuffrouw’ geen bijzondere haast te maken had, zich niet vroeger uit het wijnhuis, waar hij met een kameraad smousjassen zat te spelen, naar het kantoor der onderneming begeven had, dan toen hij den wagen had hooren stilhouden. Hij bracht, toen Nicolette naderde, even den duim aan zijn glanzenden, met een gouden galon vercierden hoed, en vroeg toen, op vrij lompen toon: ‘hebje al iemand voor de bagazie?’</p>
<p>- ‘Neen, nog niet,’ antwoordde Nicolette, die bij haar zelve vond, dat niet zij, maar de persoon, die haar halen kwam, daarvoor had dienen te zorgen.</p>
<p>- ‘Hier! - Ikke!’ riepen terstond ettelijke stemmen. De knecht koos er een uit den hoop en verzocht toen aan het jonge meisje, of ze nu maar zeggen woû, wat haar goed was.</p>
<p>De kondukteur werd aangeroepen, en de eigendommen van Nicolette afgeladen en door den kruier overgenomen.</p>
<p>- ‘Hebje nu alles?’ vroeg de knecht: - ‘ja? - als je dan maar meê wilt gaan.’</p>
<p>- ‘Ik hoop, dat de heer beleefder zal zijn dan de dienaar,’ dacht Nicolette, terwijl zij haar wandeling begon over de straatsteenen van den Haag, met den kruiwagen achter - en, wat haar vrij ongepast voorkwam, den livreiknecht nevens zich.</p>
<p>- ‘Helaas!’ kon zij niet nalaten bij zich zelve te denken: ‘zoo Maurits dat eens zag!’</p>
<p>- ‘Je hebt mooi weêrtje op reis gehad,’ zeî de knecht nu, op een toon, die vriendelijk heeten kon, doch waarvan de gemeenzaamheid Nicolette nog meer tegenstond dan 's mans lompheid van zoo even.</p>
<pb n="5"/>
<p>- ‘Heel mooi,’ antwoordde zij, terwijl zij hem even aanzag met een blik, zoo koel, dat ieder ander zou gevoeld hebben, dat hij geen moeite behoefde te doen om het onderhoud voort te zetten.</p>
<p>Of Filip, gelijk de knecht geheeten was, de strekking van dien blik begreep, zouden wij niet durven beslissen; wij zouden er zelfs aan twijfelen; want fijnheid van gevoel of verlegenheid schenen geen hoedanigheden te zijn, bij hem bekend. Hij was dan ook meer gewoon, bewonderd en gevreën, dan teruggestooten te worden. Een glimmend gelaat, een blozende kleur, oogen, wier uitdrukking door onbeschaamdheid vergoedde wat zij aan eigentlijke vrijmoedigheid miste, krullende gitzwarte lokken, een vierkante gestalte, vervaarlijke kuiten bovenal, en al deze natuurgaven verhoogd door den glans van een blaauwen livreirok met groote vergulde knoopen, een paarlgrijzen korten broek en witte kousen, maakten hem den don Juan der Haagsche dienstmaagden: en, naar men verhaalde, had hij zelfs dáár gezegepraald, waar de aanval van twee korporaals der grenadiers en van een sergeant der jagers was afgewezen. Hij toonde dan ook niet in 't minst uit het veld geslagen te zijn door de koele houding, die Nicolette tegen hem aannam, maar zette zijn onderhoud voort:</p>
<p>- ‘Meer in den Haag geweest?’</p>
<p>- ‘Neen,’ antwoordde Nicolette, deze reis zonder hem zelfs met een blik te verwaardigen.</p>
<p>- ‘Nou, dan zelje wat anders zien dan op dat dorp, daar je vandaan komt. Ik ben ook 'reis met mijn Heer dien weg uit geweest, op een buitenplaats, bij famielje van mijn Heer, maar ik kan niet zeggen, dat het er mij beviel, en mijn Heer ook niet. Land en boomen, anders viel er niets te zien, waar wij gelozeerd waren: niemand, die er ooit voorbij passeerde, als hooiwagens en mistkarren en varkens, 's ochtends wat jongens en meiden met bloote
<pb n="6"/>voeten, die hout in 't bosch waren gaan stelen, en om den anderen dag 'reis een rijtuig: neen, dan zelje hier anders opkijken, as je hier al die menschen ziet, en die ekipazies, en de muziek in 't Bosch, en de garnadiers, en het badhuis, en den Koning, assie uit rijen gaat. Ja, er valt hier altijd wat te kijken.’</p>
<p>Nicolette dacht bij haar zelve, dat er inderdaad verschil bestond tusschen den Haag en Hardestein; doch de vergelijking viel vooralsnog niet voordeelig uit voor de
<lb/>Stadt der steden een, waar ieder straet een stadt is.</p>
<p>Waarschijnlijk echter zou de rezidentie een gunstiger indruk op haar gemaakt hebben, indien zij, bij haar eerste komst aldaar, die in ander gezelschap doorwandeld had. Wat er van wezen mocht, zij achtte het noodeloos, aan haar geleider te kennen te geven, dat er, volgens hare meening, nog andere zaken waren, behalve ekipazies, garnadiers en de aanwezigheid van een koning, die het verblijf op een plaats aangenaam konnen maken.</p>
<p>Filip van zijne zijde begon te denken, dat de ‘nieuwe Juffrouw’ al heel weinig konversatie had; doch zijn eer was, meende hij, er meê gemoeid, dat hij haar aan 't praten kreeg, en, wanhopende hierin te slagen, tenzij hij bepaalde antwoorden uitlokte, begon hij weêr met zijn vragen:</p>
<p>- ‘Van morgen zeker al vroeg op reis gegaan, niet waar?’</p>
<p>Nicolette knikte met het hoofd en bracht een naauwlijks hoorbaar ‘ja’ uit.</p>
<p>- ‘Dan zelje wel honger hebben, hê?’</p>
<p>- ‘Och!’ zeî Nicolette, op een toon, die evengoed ontkennend als bevestigend kon verstaan worden.</p>
<p>- ‘Ja, 't is jammer, dat je na den eten komt,’ hernam Filip, ‘maar zieje, als ik een goed woord aan Stijn-<pb n="7"/>tje de keukenmeid doe, zou ik je nog altijd wel wat kunnen bezorgen.’</p>
<p>- ‘Ik zal wachten, wat Mevrouw daaromtrent goedvindt te bevelen,’ zeî Nicolette, hem deze reis nogmaals en wel zeer uit de hoogte aanziende, in de hoop van hem te doen begrijpen, dat zij in geen geval van zijne bescherming afhankelijk wenschte te zijn.</p>
<p>En werkelijk, indien Filip kort te voren den blik van het jonge meisje niet had verstaan of niet had willen verstaan, deze keer was die, in verband met haar woorden, ook voor zijn plomp verstand niet te misduiden. Hij voelde den steek, en, met de hand de krul in orde schikkende, die zijn rechterhoofdslaap bedekte, begon hij een deuntje te fluiten, terwijl hij door zijn houding poogde uit te drukken: ‘benje zoo preutsch tegen mij, dan kunje lang wachten eer ik je weêr toespreek.’</p>
<p>Maar zoo Nicolette er zich nu al in verheugen mocht, van zijn lastig diskoers ontslagen te zijn, zij voelde op dit oogenblik, dat zij, van nu af, Filip zich tot vijand gemaakt had, en de gedachte was voor haar weinig bemoedigend, dat zij in de woning, waar zij verblijf zou houden, reeds, voor zij die was binnengetreden, zich de ongenade van een der huisgenooten op den hals had gehaald.</p>
<p>Nog peinsde zij hierover na, toen gelukkig de livreibediende stilstond en de kruier zijn wagen neêrzette voor een fraai huis op den Vijverberg.</p>
<p>- ‘Ziezoo! daar zijnen wij d'r,’ zeî Filip, terwijl hij aanbelde. Het duurde, als gewoonlijk in huizen, waar veel dienstboden zijn en de een het dus op den ander laat aankomen, een geruimen tijd eer de deur geöpend werd en er een dienstmaagd verscheen, een dikke, logge zus, met oranjerood hair, vermiljoen rood aangezicht, en purperroode randen om een paar oogjes, waarvan het wit met bloedroode aderen doortrokken was, en waarvan de appels, grijs-<pb n="8"/>rood als het koffertje van Harpagon, Filip lodderig tegenlonkten. In 't kort, alle schakeeringen van het rood waren hier vertegenwoordigd.</p>
<p>- ‘Stijntje!’ zeî Filip: ‘hier <hi rend="i">was</hi> de nieuwe Mamzel.’</p>
<p>- ‘Ei zoo!’ antwoordde de keukenprinses, hare blikken ter loops en zijdelings even op Nicolette en vervolgens even op den kruier slaande, om ze daarna weder naar Filip te wenden: ‘ja! dan zullen wij Kurlien dienen te roepen; want die weet, waar de Mamzel wezen mot. - Breng jij ondertusschen den boêl maar binnen, vrindje!’</p>
<p>Dit bevel was tot den kruier gericht, die zich haastte er aan te voldoen, en de bagaadje in de gang nederzette, waarna hij, met de pet in de hand, bleef wachten op zijn belooning. 't Scheen, dat Filip geen last dienaangaande bekomen had, of, zoo dit het geval mocht geweest zijn, dien niet verkoos na te komen, althans hij was onmiddellijk naar de trap gedraafd, die halverwege de gang naar boven liep, en schreeuwde daar uit al zijn macht:</p>
<p>- ‘O Kurlien! kom 's af!’ - terwijl Stijntje, hem met den zwier van een vette gans achtervolgende, haar grove manstoonen met zijn schrille stem huwde en insgelijks uit al haar macht ‘Kurlien!’ schreeuwde, intusschen Nicolette bij de open voordeur latende staan in een alles behalve benijdenswaardige pozitie. Immers, toen zij haar beursje had uitgehaald om den kruier te voldoen, bevond zij, dat er niets meer dan groote muntstukken in waren en zij haar laatste kwartje aan den kondukteur gegeven had.</p>
<p>- ‘Hoeveel is het?’ vroeg zij aan den kruier, die nog altijd te wachten stond.</p>
<p>- ‘Dat laat ik 'an de Juffrouw d'r beleefdheid,’ was natuurlijk het antwoord van den kruier.</p>
<p>- ‘Hebje ook klein geld van een gulden?’ vroeg zij.</p>
<p>- ‘Neen, Juffrouw,’ antwoordde deze: ‘en ook...het is een heel end, en een heele sjouw hier naar toe,’
<pb n="9"/>voegde hij er bij, een toon aannemende, die bestemd was, mededoogen te wekken.</p>
<p>Nu bleef er voor Nicolette wel geen andere keus over, dan òf den man een gulden te geven, wat zij te veel oordeelde, òf de hulp van Filip in te roepen, wat, na de koele wijze, waarop zij hem behandeld had, haar, vreesde zij, in een valsche stelling tegen-over hem plaatsen zou. Zij kon tot dit laatste niet besluiten, en bracht dus haar gulden ten offer, dien de kruier aannam met een zeer minzaam lachje, hetwelk, toen hij de deur uit was, overging in een spotgelach, dat hij die ‘Juffrouw van buiten’ zoo had beetgehad.</p>
<p>Nicolette begreep toch niet langer op de vloermat te kunnen blijven staan: zij begaf zich alzoo langzaam naar achteren, en vroeg aan Stijntje, die nog altijd doorschreeuwde, of Mevrouw niet t'huis was.</p>
<p>- ‘Meneer en Mevrouw binnen uit eten,’ zeî Stijntje: ‘maar Mevrouw heit 'r orders aan Kurlien gegeven. O Kurlien! - Kurlien! - waar zitje toch? 'k Loof warempeltjes, dattet schepsel doof is geworden. O Kurlien!’</p>
<p>- ‘Trip! trip! trip!’ hoorde men eindelijk boven aan de trap, welk geluid vergezeld ging met een vrij snibbig toeroepen van: ‘nou wat is er dan?’ - en meteen kwam de lang gewenschte Karoline, een zwierig kamermeisje, in een afgelegde japon van Mevrouw en met een muts, waaraan geen rozekleurig lint ontbrak, naar beneden getrippeld.</p>
<p>- ‘Hier is de nieuwe Mamzel,’ bromde Filip; maar eer hij de woorden half had uitgebracht, daar deed een slag, waar 't gansche huis van dreunde, alle vier verschrikt omzien. 't Was de voordeur, die, ten gevolge van de trekking, uit het achterhuis komende, van zelve dichtsloeg.</p>
<p>- ‘Hadje dan de deur niet kennen toedoen?’ vroeg Filip, vrij knorrig, aan de keukenmeid.</p>
<p>- ‘Wel! dat hadje zelvers ommers ook kennen doen,’
<pb n="10"/>snaauwde deze hem toe, terwijl de schrik of het toegevoegde verwijt bij haar voor een oogenblik zegevierde over de vrees om aan Filip te mishagen.</p>
<p>- ‘'t Is, dat je altijd de plaatsdeur laat openstaan,’ voegde Karoline haar toe: ‘je weet, dat Mevrouw dat niet wil hebben.’</p>
<p>- ‘Daar heb jij in allen gevalle jouw neus niet in te steken,’ riep de verbolgen keukenmaagd: ‘bemoei jij jou met jou eigen bemoeisels.’</p>
<p>- ‘Ik bemoei me met waar ik me meê verkies te bemoeien,’ hervatte Karoline: ‘en 't gebeurt ieder oogenblik, dat die deur toeslaat en een mensch van schrik van zijn werk opspringt.’</p>
<p>- ‘Ja dat werk is ook wat, dat jij doet,’ zeî Stijntje.</p>
<p>- ‘Ik zit althans niet den heelen avond op mijn stoel te slapen, zoo als jij,’ kaatste Karoline terug.</p>
<p>- ‘En ik slenter 's avonds niet over straat, zoo als jij,’ hernam Stijntje.</p>
<p>De twist, die over een dichtgevallen deur begonnen en nu reeds tot persoonlijke verwijten overgeslagen was, had, tot stichting van Nicolette, nog lang kunnen duren en ware zeker al hooger en hooger geloopen, zoo niet Filip, die er zich onder andere omstandigheden mede vermaakt zou hebben, naar zijn gemak had verlangd, en tevens niet ongepast geöordeeld, van zijn invloed en gezag op de schoone sekse een sprekend bewijs aan Nicolette te geven.</p>
<p>- ‘Kom kom!’ zeî hij: ‘stel dat gekijf nou uit tot een beter gelegenheid: help jij de Mamzel te recht, waar ze wezen mot, Kurlien! wat mot het mensch wel van jelui denken?’</p>
<p>Het vriendelijke lonkje, dat deze woorden vergezelde, scheen een onweêrstaanbaren invloed te oefenen op het hart van Karoline; althans zij vergenoegde zich, met nog een paar grimmige blikken op Stijntje te werpen en een dof
<pb n="11"/>gebrom te doen hooren, niet ongelijk aan dat van den hofhond, die, na den voorbijganger te hebben tegengeblaft, in zijn hok terugkeert, waarna zij, zich tot Nicolette wendende, deze verzocht haar naar boven te volgen.</p>
<p>- ‘En waar moet <hi rend="i">die</hi> boêl naar toe?’ vroeg Filip, Karoline terughoudende.</p>
<p>- ‘Hm ja!’ zeî Karoline, zich even bedenkende: ‘ik denk...naar den bovenzolder; - maar...is er geen siffenjère bij? of geen eens een latafel?’</p>
<p>- ‘Een <hi rend="i">chiffonnière!</hi>’ herhaalde Nicolette, verbaasd: ‘daar heb ik nooit meê gereisd.’</p>
<p>- ‘Nou!’ merkte Filip wijselijk aan: ‘een siffenjère is nog wel in den Haag te krijgen. Ik zal bij provizie de bagazie maar in de bovengang laten zetten: dan kan Mevrouw altijd nader verordineeren waar ze wezen moet.’</p>
<p>Met deze geruststellende beslissing keerde Filip zich om en verwijderde zich naar de keuken, waar hem Stijntje reeds was voorafgegaan; terwijl Nicolette, nog altijd er niets van begrijpende, waarom zij een meubelstuk, dat zij tot nog toe overal had gevonden, zou hebben moeten medebrengen, Karoline naar boven volgde.</p>
<p>De marmeren trap was zeker prachtig: bijna zoo breed als die op 't kasteel te Hardestein, met een kostbaren looper belegd, waarvan de vergulde roeden u tegenblonken: op den <hi rend="i">bel étage</hi> zag Nicolette, in 't voorbijgaan, overal bloemvazen in kostbare potten en fraaie beeldjes in nissen of op voetstukken: het sprak wel van zelf, dat men, om de kamer te bereiken, aan Nicolette tot verblijf bestemd, een verdieping hooger klimmen moest, en bovendien, bij de mistroostige stemming, waarin zij gebracht was door de ontvangst, die haar in den Haag en in haar toekomstige woonhuis was wedervaren, sloeg Nicolette maar weinig of geen acht op hetgeen zij om zich heen zag, en terwijl zij met loome schreden achter Karoline de trap besteeg, dwaal-<pb n="12"/>den haar gedachten naar Hardestein terug, en hoe zij daar, bij haar aankomst, geen onbeschaamden lakei, maar den vaderlijk beminden predikant had gevonden om haar af te halen: en hoe haar ontvangst aan de pastorie en bij Eylar verschild had bij die, welke haar hier was te beurt gevallen. Daarbij gevoelde zij zich vermoeid en versoezeld van de reis, en verlangde naar rust en verkwikking.</p>
<p>Intusschen scheen Karoline begrepen te hebben, dat zij haar nieuwe huisgenoot juist niet op de meest gepaste wijze verwelkomd had, en haar in allen gevalle eenige verklaring schuldig was, waarom juist zij haar tot geleidster strekken moest, en reeds op de trap deelde zij haar mede, dat mijn Heer en Mevrouw uit eten waren bij den Baron van Tilbury, en dat Mevrouw daarom aan haar, Karoline, de zorg had opgedragen om de nieuwe Juffrouw te verwelkomen en van het noodige te onderrichten.</p>
<p>- ‘Het spijt mij,’ was al wat Nicolette tijd vond op de mededeeling te antwoorden, want die was naauwlijks afgeloopen of zij bevonden zich op 't bovenportaal, waar het kamermeisje eene der menigvuldige deuren, die er op uitkwamen, opende, en Nicolette, haar naar binnen gevolgd zijnde, zich in de tegenwoordigheid bevond van haar toekomstige <hi rend="i">élèves</hi>.</p>
<p>- ‘Hier zijn de kinderen,’ zeî Karoline: ‘daar is Emelie en Siane, en daar hebje Sjarle en Edewaar.’</p>
<p>- ‘Dag lieve kinderen,’ zeide Nicolette, met een pijnlijk gevoel, dat zij niet door de moeder zelve aan de kleinen werd voorgesteld.</p>
<p>De groet werd dan ook niet beäntwoord: Emilie en Jeanne, twee opgeschikte poppetjes van zes en vier jaar, die aan een klein tafeltje met een tinnen theeserviesje speelden, keken het haar onbekende gelaat met open mond en bevreesde blikken aan: de achtjarige Charles, die met een legprent bezig was, zag even op en ging toen weêr met
<pb n="13"/>zijn arbeid voort: en de kleine Edouard, die nog maar twee jaren telde, sprong verschrikt op van den vloer, waar hij tusschen allerlei verstrooid speelgoed gezeten was, en klemde zich schreeuwende aan het boezelaar en den schoot der kindermeid vast.</p>
<p>- ‘Hier is de nieuwe <hi rend="i">bonne</hi>,’ zeî Karoline.</p>
<p>- ‘De nieuwe <hi rend="i">bonne!</hi>’ dacht Nicolette bij zich zelve, en niet zonder een pijnlijk gevoel te ondervinden. Niet het woord <hi rend="i">bonne</hi> had in den brief van Van Zirik gestaan. Was het Karoline, die zich hier vergiste? of was zij, Nicolette, zelve omtrent den aard harer bestemming misleid geworden? In elk geval de gebezigde uitdrukking was oorzaak, dat zij voor een wijl sprakeloos en verlegen voor zich heen zag.</p>
<p>- ‘Ei! ei!’ zeî de kindermeid, Nicolette van 't hoofd tot de voeten metende: ‘nu! ik hoop, dat zij er veel pleizier van beleven mag. - Goeien avond, Juffrouw!’</p>
<p>- ‘Goeden avond!’ zeî Nicolette, en wendde toen den blik weêr naar de beide meisjes, die zoo keurig waren uitgedost, waarvan het blonde haar zoo net gekamd en opgemaakt was, maar die er zoo tenger, zoo bleek, zoo lijdend uitzagen, en naar het jongste knaapje, dat een toonbeeld was van magerte, en welks oogjes zoo akelig hol stonden. Ook Charles was klein en schraal, en bovendien scheef gegroeid, zoodat hij wel een paar jaar jonger scheen dan hij inderdaad was.</p>
<p>- ‘En nu kom ik bij je, lieve kinderen!’ zeî Nicolette: ‘om met je te spelen, en om met je te wandelen, en om altijd bij je te wezen, als je niet bij Mama zijt.’</p>
<p>De kinderen waren blijkbaar verrast; en dit bedroefde wederom Nicolette, die zich niet had kunnen voorstellen, dat men ze op haar komst niet eenigszins zou hebben voorbereid. Doch wat haar wederom stof tot blijdschap gaf, was, dat haar mededeeling blijkbaar geen ongunstigen in-<pb n="14"/>druk maakte. Ook nu hadden de minzaamheid van haar toon en het bevallige van haar stemgeluid, hun gewonen invloed niet gemist: meer vertrouwelijk dan te voren staarden de twee meisjes haar aan: de kleine Edouard lichtte het hoofd op en keek naar Nicolette om, en, ofschoon hij terstond zijn gelaat weder in 't boezelaar van Mientje de kindermeid verborg, hij schreide niet meer en herhaalde nog meer dan eens de pantomime van om te zien en de onbekende even te begluren: wat Charles betreft, hij leide het stuk van de legprent, 't welk hij in de hand had, neêr, zag Nicolette verbaasd aan, en vroeg toen:</p>
<p>- ‘Komje dan in de plaats van monsieur Rostan?’</p>
<p>Nicolette, die niet wist, wie monsieur Rostan was, stond verlegen, hoe te antwoorden; doch Mientje ontsloeg haar van die moeite.</p>
<p>- ‘Wel neen Sjarle!’ zeide zij: ‘hoe kunje zoo mal wezen? mesjeu Rostan blijft voor jou...en nog voor iemand anders,’ voegde zij er bij, met een spottenden lach, terwijl zij zijdelings Karoline aankeek, die een waardige houding aannam, als of zij van dat gebarenspel niets begreep: ‘en deuze Juffrouw hier komt voor je zusjes en voor Edewaartje.’</p>
<p>- ‘Ik woû liever dat monsieur Rostan heenging en deze Juffrouw bij mij kwam,’ zeî Charles.</p>
<p>- ‘Dat is heel vriendelijk voor mij,’ zeî Nicolette: ‘maar monsieur Rostan zal zeker een knapper jongen van je maken dan ik zou kunnen doen. Wij zullen daarom toch wel goede vriendjes samen wezen, niet waar, lieve jongen?’</p>
<p>- ‘Ja, dat's goed,’ zeî Charles, zijn hand leggende in die, welke Nicolette hem aanbood: ‘en dan zulje mij wel eens helpen, als ik mijn werk niet af kan, niet waar?’</p>
<p>- ‘Wel zeker!’ hernam Nicolette: ‘en ik zal u mooie spelletjes leeren ook en knipsels leeren maken en doozen plakken en allerlei aardigheden meer.’</p>
<pb n="15"/>
<p>- ‘En aan mij ook, aan mij ook!’ riepen Emilie en Jeanne, wier beschroomdheid nu geheel geweken was, terwijl zij van haar stoeltjes opsprongen en naar Nicolette toeliepen.</p>
<p>- ‘Wel gewis! aan u ook,’ antwoordde deze, terwijl zij de beide meisjes omarmde en kuste.</p>
<p>- ‘Wel kijk! ze zijn al heelemaal met u eigen,’ merkte Karoline aan.</p>
<p>- ‘O! daar was ik niets bang voor,’ zeî Nicolette: ‘kinderen zien altijd gaauw genoeg, of zij met iemand te doen hebben, die van kinderen houdt.’</p>
<p>- ‘Maar,’ hernam Karoline, die al vond, dat het tooneel lang genoeg duurde, ‘zulje nu niet verlangen eens te zien waar je lozeert?’</p>
<p>- ‘Ja inderdaad,’ antwoordde Nicolette: ‘je zult mij zeer verplichten met mij ergens te brengen waar ik mij wat opfrisschen kan; want ik zit vol stof.’</p>
<p>- ‘Wij zullen niet ver hoeven te gaan,’ zeî Karoline; en, een deur openende, die met de kinderkamer gemeenschap had, ging zij Nicolette voor in een vertrek daarnevens, dat, hoezeer klein, er niet ongeriefelijk uitzag.</p>
<p>- ‘Hier zal vooreerst je slaapkamer zijn,’ zeî zij, ‘hebje nu ook iets noodig?’</p>
<p>- ‘Ja,’ antwoordde Nicolette: ‘ik zou wel mijn goed willen hier hebben om...’</p>
<p>- ‘Ja! maar waar zulje 't bergen?’ vroeg Karoline, bezorgd om zich heen ziende. En Nicolette, haar blikken volgende, merkte, dat zich werkelijk, noch kabinet, noch latafel in de kamer bevond.</p>
<p>- ‘Hier in den hoek is wel een hangkast,’ ging Karoline voort: ‘maar ik geloof, dat Mevrouw daar nog goed in heeft.’</p>
<p>- ‘Nu! dat zal ik van Mevrouw wel hooren,’ hervatte Nicolette: ‘als ik nu mijn goed maar boven heb, dan kan
<pb n="16"/>ik er provizioneel altijd uitnemen wat ik voor 't oogenblik behoef.’</p>
<p>- ‘Ik heb den boêl nog niet hooren bovenbrengen,’ zeî Karoline, de deur openende, die op het portaal uitkwam: ‘neen waarlijk niet! - die luie Dries was zeker weêr niet bij de hand: wacht! ik zal hem eens gaan porren.’ En meteen trippelde Karoline, niet kwalijk in haar schik, dat zij eenig gezag kon gaan uitoefenen, naar beneden. Nicolette, die niet kon nalaten bij voortduring haar ontmoetingen hier met die op de pastorie te vergelijken, herinnerde zich, hoe zij daar, waar het dienstpersoneel uit maar ééne meid bestond, haar koffer dadelijk had boven gehad; terwijl hier, waar een aantal dienstboden aanwezig was, geen handen tot dat werk schenen te kunnen gevonden worden. 't Is waar, op Hardestein was zij als <hi rend="i">logée</hi> gekomen, hier kwam zij in - zij wist zelve ternaauwernood in welke, althans in - een ondergeschikte hoedanigheid, en dat moest, begreep zij, eenigen invloed hebben op den meerderen of minderen graad van dienstvaardigheid, die haar te wachten stond. Nadat Karoline, in de keuken gekomen, zich had vergewist, dat Dries, de palfrenier, niet ‘bij de hand,’ maar ‘om een boodschap was,’ en zij te kennen had gegeven, dat men de <hi rend="i">bonne</hi> toch niet zonder haar goed kon laten, en dat Filip zich dus wel zou moeten belasten met de bagaadje de trappen op te sjouwen, en nadat Filip herhaaldelijk had aangemerkt, dat zoo iets ‘zijn werk’ niet was, en dat hij in allen gevalle niet in dienst stond van de <hi rend="i">bonne</hi>, die een grootsche nuf was bovendien, wat aanleiding gegeven had tot de vraag van Karoline, ‘of hij haar dan al <hi rend="i">lievigheden</hi> had gezeid, dat hij dat zoo wist,’ kwam men ten leste tot een vergelijk, en met behulp van de werkmeid, die een goedwillige sloof was, werd de bagaadje eindelijk naar boven gedragen door haar en Filip. Nicolette, die reeds begon te vreezen, dat zij dien
<pb n="17"/>avond in haar bestoven kleêren zou moeten doorbrengen, hoorde hen met blijdschap de trap opkomen, en iemand een oogenblik later aan de deur tikken.</p>
<p>- ‘Komt het u gelegen, dat zij het nu maar hier neêrzetten?’ vroeg Karoline, haar neus door de deur stekende.</p>
<p>- ‘Als 't u belieft,’ antwoordde Nicolette: ‘het spijt mij, dat ik u allen zooveel moeite geef,’ voegde zij er bij, gevoelende, dat het van haar belang kon zijn, de gunst der dienstboden, die zij vreesde reeds eenigszins verbeurd te hebben, zich te herwinnen.</p>
<p>- ‘Och dat 's niets, Juffrouw!’ zeide de gedienstige werkmeid, en trok, al sprekende, den koffer de kamer in, terwijl Filip, nu fier op zijne beurt, zich, schijnbaar zonder acht te geven op de toespraak van Nicolette, weder verwijderde.</p>
<p>- ‘Je hadt hem beneden wel wat mogen afstoffen,’ veroorloofde Karoline zich, aan de werkmeid te doen opmerken.</p>
<p>- ‘Ja,’ zeî deze: ‘ik heb er de stof al wat met mijn boezlaar afgeslagen; maar 't zit er dikker op dan ik dacht: die dingen worden dan danig vuil op die wagens. Wacht,’ vervolgde zij tegen Nicolette, ziende dat deze zich de handen reeds gewasschen had: ‘ik zal die riempjes wel losmaken:’ en zich meteen op de knieën werpende, gespte zij de riemen en den klep los, en sloeg die nogmaals af, zoodat Nicolette den koffer althans kon openen zonder haar handen weêr in een erger toestand te brengen dan ze een wijl te voren waren: ‘ziezoo!’ zeide zij: ‘nu is het zoover klaar.’</p>
<p>- ‘Ik dank u wel vriendelijk,’ zeî Nicolette: ‘en ik zal mij verder wel alleen redden.’</p>
<p>De werkmeid verwijderde zich; doch bij Karoling was nu de vrouwelijke nieuwsgierigheid opgewekt, om te weten, wat er al zoo in dien koffer zitten zou, en of de nieuwe
<pb n="18"/><hi rend="i">bonne</hi> nog al een goede <hi rend="i">garderobe</hi> had meêgebracht. Zij bleef daarom en vroeg of zij Nicolette ook kon helpen met het uitpakken.</p>
<p>- ‘O!’ antwoordde deze: ‘je bent al te goed; maar ik zou je om doodswil niet van je werk willen afhouden.’</p>
<p>- ‘Och! mijn werk! mijn werk, dat kan ook wel uitstel lijen,’ zeide Karoline: ‘je zult nu toch wel moê wezen van de reis, denk ik, en dan kan men wel een beetje hulp veelen.’</p>
<p>- ‘Ja, als ik de waarheid moet zeggen,’ zeî Nicolette: ‘ik ben doodmoê: en als het u werkelijk niet ongelegen komt, dan zou het mij bijzonder aangenaam zijn, indien je mij nog even wildet helpen van kleed te veranderen. - Ik ben anders nooit gewoon, iemand bij mijn toilet te roepen; maar vandaag is 't mij of ik geen handen aan mijn lijf heb.’</p>
<p>- ‘Wel natuurlijk,’ zeî Karoline, bij wie nu zich aan de straks vermelde reden toch eenig medelijden met de zoo geheel vreemd en vermoeid aangelande Nicolette kwam paren: ‘'t is immers mijn dagelijksch werk:’ en meteen begon zij reeds de haakjes achter aan Nicolettes japon los te maken. Gewend om met haar meesteres, terwijl zij die kleedde, haar tong den vrijen teugel te vieren, deed zij dit, om de gewoonte niet te verliezen, ook nu; terwijl beurtelings de kleedingstukken, die zij hanteerde, haar ongezocht stof aanboden te spreken over die, welke haar meesteres bezat, en over de wijze waarop deze het haar droeg, of de muts vastgemaakt, of de japon gegarneerd wilde hebben, enz. enz., alle welke praatjes gelukkig van dien aard waren, dat Nicolette, die weinig tot spreken gestemd was, er met ‘ja, neen, zoo!’ of ‘waarlijk!’ op kon antwoorden.</p>
<p>Zooveel intusschen had Karoline opgemerkt, dat over 't geheel de kleedij van Nicolette, al was het dan ook maar een reisgewaad, in haar bijzonderheden <hi rend="i">gedistingueerder</hi> was,
<pb n="19"/>dan zich bij een gewone <hi rend="i">bonne</hi> verwachten liet: en dit prikkelde haar nieuwsgierigheid nog te meer aan, om te weten wat de koffer zou opleveren. Weldra kon die nieuwsgierigheid bevredigd worden, toen de koffer open moest om nieuwe kleederen in plaats van de afgelegde te verschaffen, en nu was er, bij 't zien van sommige voorwerpen, die voor den dag kwamen, aan Karolines verbazing geen eind.</p>
<p>- ‘O wat een beeld van een fiesuutje!’ riep zij in opgetogenheid uit.</p>
<p>- ‘Dat heb ik van een schoolvriendinnetje,’ zeî Nicolette.</p>
<p>- ‘Drommels!’ zeî Karoline: ‘ik kreeg van mijn schoolkameraadjes zulke mooie prezenten niet. En dat fijne kraagje dan?’</p>
<p>- ‘Dat is een geschenk van Mevrouw van Eylar,’ zeî Nicolette.</p>
<p>- ‘Nu! die is ook mal met je geweest: en hier, dat snoeperige werkdoossie met dat schilderijtje er op?’ - Men weet, ten onzent geven de meeste lieden den naam van schilderij aan al wat in een lijst gezet kan worden en waarop iets is voorgesteld.</p>
<p>- ‘Dat is ook van een vriendin van mij...van de Freule Van Doertoghe.’</p>
<p>- ‘Van een Freule!’ herhaalde Karoline, verbaasd.</p>
<p>- ‘Zij heeft dit landschapje zelve geteekend,’ hernam Nicolette: ‘lief, niet waar?’</p>
<p>- ‘Zelve geteekend!’ wedergalmde Karoline, wier brein langzamerhand geheel verwilderd begon te raken: ‘maar, ekskezeer, ik heb toch niet de verkeerde voor: uwees is immers wel...’</p>
<p>- ‘Juffrouw Zevenster, jawel,’ zeî Nicolette.</p>
<p>- ‘Grut heeremijn! neem mij dan niet kwalijk, Juffrouw! - maar zieje, ik dacht...uwees is hier dan immers wel te recht?’</p>
<pb n="20"/>
<p>- ‘Ten minste, als ik bij Mevrouw Van Zirik aan huis ben,’ zeî Nicolette.</p>
<p>- ‘Wel zeker! - maar wij verwachtten...dat is te zeggen, Mevrouw verwachtte...’ en het anders zoo welbespraakte kamermeisje dorst het woord niet uitspreken, dat haar op de tong lag.</p>
<p>- ‘Nu ja,’ zeî Nicolette: ‘een goevernante bij de kinderen: een <hi rend="i">bonne</hi>, zoo als je 't noemen wilt: en dat ben ik.’</p>
<p>- ‘Wel kijk eens!’ hernam Karoline, die nog maar half begreep, hoe dan de vork in den steel zat: ‘maar toch...als ik zoo'n mooie <hi rend="i">garderobe</hi> had, en Freules onder mijn vriendinnen, dan zou ik er wel de maan van hebben, in een dienstbare betrekking te gaan.’</p>
<p>- ‘Wel, beste meid!’ zeî Nicolette, lachende, ‘van mijn garderobe <hi rend="i">kan</hi> ik niet eten: van vriendschap en van prezenten zou ik op den duur niet <hi rend="i">willen</hi> eten, en ik zoek liever op een eerlijke wijze mijn kost te verdienen, dan dat ik bij de luî op de klap ga loopen.’</p>
<p>- ‘Wel zoo, wel zoo!’ riep Karoline uit: ‘ja, wat zal ik je zeggen: ik ben ook eigentlijk van een heele goeje familie...ik had ook niet gedacht, toen ik klein was, dat ik ooit onder de luî zou gaan: mijn vader was in watten goejen doen en wat een deftig man ook, ouderling bij de geriffermeerde Kerk en hij <hi rend="i">deê in ijzerwaren</hi>.’</p>
<p>- ‘Waarschijnlijk een smid,’ dacht Nicolette, die het niet lang te voren verschenen blijspel ‘De Neven’ had gelezen.</p>
<p>- ‘Och ja! - misschien heeft uwees zijn naam wel eens gehoord: Verdrongen: een heele bekende naam.’</p>
<p>- ‘Verdrongen!’ herhaalde Nicolette: ‘Verdrongen van Pikkel...neen, van Prikkelenberg?’</p>
<p>- ‘Kent uwees die?...neen: Verdrongen van Prikkelenberg was een neef van mijn vader...en juist de man, die hem in 't ongeluk gebracht heeft...die hem spikke-<pb n="21"/>laties heeft laten doen in de olie...of in de wol...neen, 't was in de guanomest geloof ik, <hi rend="i">afin!</hi> 't end er van was, dat hij mijn vader in 't ongeluk gebracht heeft, zoodat de man heelemaal <hi rend="i">gerenuëerd</hi> was en van sagrijnigheid gestorven is: - ja, 't was een ding! - We bleven met ons achten, en dan geen vermogen meer: uwees kan wel denken...’</p>
<p>- ‘Dat is zeker heel treurig,’ zeî Nicolette: ‘ja, die neef van u, dien ken ik wel: die woont juist te Hardestein, waar ik de laatste weken heb doorgebracht: hij woont er nog al heel aardig.’</p>
<p>- ‘Niet waar? ja - ik heb 't al meer gezeid; de schoelje speult mooi weêr van ons geld: ik heb al dikkels gedacht, as ik 'n knappen avekaat had, die 't 'reis voor ons opnam...ik ben al'reis een en andermaal zoo vrijpostig geweest, er met onzen Meneer over te spreken, maar die is altijd zoo raar: en als ik er over begin, dan lacht hij m'n uit: laatst zeî hij nog teugen mij - hij valt zoo komiek assie begint, onze Meneer. weetje? - “ja, Karlien!” zeî hij, “al wordt die <hi rend="i">Verdrongen</hi> nog zoo in den hoek <hi rend="i">gedrongen</hi>, en al <hi rend="i">prik</hi> je nog zoo in dien <hi rend="i">berg</hi>, dan krijgje er toch niks niemendal uit:” - maar dat woû <hi rend="i">ik</hi> dan toch wel 'reis zien, dat een knap avekaat er niks uit zou krijgen: dan moest er geen recht zijn op de wereld; - maar onze Meneer is altijd vol grappen.’</p>
<p>- ‘Nu, ik geloof toch,’ zeî Nicolette, ‘dat mijn Heer niet zoo geheel ongelijk heeft; want ik heb ginter ook wel gehoord, dat die neef van u, al laat hij het uiterlijk zoo niet merken, toch alles behalve ruim bij kas is. - Maar voor 't overige, ik heb er niet in gekeken.’</p>
<p>Onder dit gesprek was het noodige voor den dag gehaald en was Nicolette begonnen, altijd met behulp van Karoline, haar bestoven gewaden tegen andere te verwisselen, en zich genoegzaam op te knappen om behoorlijk voor Me-<pb n="22"/>vrouw Van Zirik, als deze te huis kwam, te verschijnen. Maar wanneer zou dat wezen? dit wenschte zij wel te weten en zij vroeg het aan de kamenier.</p>
<p>- ‘O!’ antwoordde deze: ‘ze zullen bij den Baron wel gedaan hebben voor acht uren; maar of Mevrouw dan al t'huis zal komen, dat zou ik niet voor vast durven zeggen. Ik heb zoo wat gehoord, dattet wel mogelijk is, dat Mevrouw naar de opera gaat van avond.’</p>
<p>- ‘O hemel! en ik zal toch niet naar bed durven gaan eer dat Mevrouw terug is,’ zeî Nicolette.</p>
<p>- ‘Weetje wat <hi rend="i">ik</hi> zou doen,’ zeî Karoline: ‘ik zou een tukje vooraf nemen: dan benje straks weêr frisch.’</p>
<p>- ‘Ja,’ zeide Nicolette: ‘die raad is niet kwaad; maar of ik het zeg of zwijg, ik ben van al dat rijden wat flaauw geworden, en als je zoo vriendelijk kost zijn om mij iets te bezorgen...al was 't maar een beschuitje...’</p>
<p>- ‘Weetje wat,’ zeî Karoline, die in den grond geen kwaad hart had, en nu met de nieuwe <hi rend="i">bonne</hi> al heel eigen geworden was: ‘zoo meteen gaan de kinderen naar derlui <hi rend="i">koesjee</hi> en dan zal ik aan Naatje zeggen, dat, als zij het theewater bovenbrengt bij Mientje, zij er dan een paar goeje boterhammen bij brengt voor uwees. Uwees zal ommers niet te <hi rend="i">komplezant</hi> zijn om met Mientje thee te drinken?’</p>
<p>Nicolette gaf terstond te kennen, dat zij geen vriendin van komplimenten was en dus voor dien avond zeer bereid was om bij Mientje thee te drinken. Wat nu Karoline verder nog rammelde zal ik hier niet vermelden, als geheel onverschillig aan den lezer. Genoeg, dat het toilet spoedig was afgeloopen, de afgelegde kleederen over een stoel gehangen werden, en onze heldin daarop weder aan haar eigen overdenkingen werd overgelaten.</p>
<p>Ik durf niet zeggen, dat die overdenkingen van de vrolijkste soort waren, en zeker was Nicolettes pozitie weinig benijdenswaardig, zich dus alleen, en voor 't eerst, te be-<pb n="23"/>vinden in een vreemd huis, aan den goeden wil van dienstboden overgelaten, onbewust, wanneer en hoe haar ontmoeting zijn zou met de vrouw, van wier luim zij voortaan af moest hangen, onzeker eindelijk, op welken voet zij in dit huis verkeeren zou. Doch elke zaak heeft, wel beschouwd, een goede zijde, en zoo vond Nicolette, nu eenmaal de minder aangename ontvangst, die zij genoten had, achter den rug en zij zelve van stof gereinigd en door verwisseling van kleeding verfrischt was, het nog al rustig, dat Mevrouw er niet was, en zij dus met deze niet behoefde te praten, wellicht in gezelschap te zitten, spijt haar vermoeienis en weinige opgewektheid tot konverzatie. Zij kon nu nog, in elk geval, zich vooraf verkwikken met een kopje thee en eenige spijs, en zoo Mevrouw lang uitbleef, ook met wat uit te rusten op haar bed. Wel gevoelde zij trek, dit laatste terstond te doen: doch in de onderstelling, dat zulks de moeite niet waard zou zijn, oordeelde zij het verstandiger, op de kinderkamer de toegezegde thee te gaan afwachten. Zij kon dan misschien hulp bieden bij het uitkleeden der kinderen, die zij nog hoorde babbelen, zich meer en meer dringen in hun gunst en ook wellicht daardoor de genegenheid winnen der kindermeid, met welke het van belang voor haar was, op een goeden voet te zijn.</p>
<p>Zoo gezegd, zoo gedaan: zij opende de tusschendeur en werd terstond met de vriendelijkste knikjes van de zijde der meisjes ontvangen, terwijl het jongste kind, zijn schuchterheid bereids geheel overwonnen hebbende, op haar toewaggelde en haar bij 't kleed vatte, en Charles, op een elleboog steunende, haar met welwillende blikken aanstaarde.</p>
<p>- ‘Ik hoor,’ zeide zij, nadat zij den kleinen Edouard opgenomen en gekust had, tegen Mientje: ‘ik hoor, dat de kinderen zoo meteen naar bed moeten, en nu kwam ik eens zien, of ik u ook daarbij van dienst kan zijn.’</p>
<p>Dat aanbod, hoe goedhartig ook gedaan, scheen Mientje
<pb n="24"/>weinig te bevallen. Zij behoorde tot dat slag van dienstboden, die zich volmaakt achten, en daarom begrijpen, dat niemand zich in hun taak mag mengen. Haar antwoord luidde dan ook vrij stroef en koel:</p>
<p>- ‘'t Is heel vriendelijk; maar ik ben gewend, zelve de kinderen uit te kleeden, en heb niet graag, dat een ander zich daarmee bemoeit.’</p>
<p>- ‘O!’ zeî Nicolette, niet weinig uit het veld geslagen: ‘in dat geval trek ik mijn voorstel weêr in; maar 't was anders goed gemeend. Je zult mij toch wel willen vergunnen, er bij te blijven, als je ze helpt: ik zou gaarne zien, hoe dat in zijn werk ging; want het kon gebeuren, dat ik op de wandeling of elders iets aan hun <hi rend="i">toilet</hi> herstellen of veranderen moest, en dan zal het niet kwaad zijn vooraf van u geleerd te hebben, hoe ik daarmeê aan moet.’</p>
<p>Het scheen, dat deze erkentenis van Mientjes meerderheid aan deze niet ongevallig was: althans haar gelaat kreeg een vriendelijker plooi; ongelukkig was die gunstige stemming van korten duur. De kinderen hadden het voorstel van Nicolette gehoord en nu riep plotsling de kleine Jeanne:</p>
<p>- ‘Heden ja: de Juffrouw moet ons uitkleeden van avond. Niet waar, Emilie? de Juffrouw moet ons uitkleeden.’</p>
<p>- ‘Neen!’ zeî Mientje, verstoord: ‘de Juffrouw zal Siane niet uitkleeden: Mientje zal Siane uitkleeden, net zoo als altijd.’</p>
<p>- ‘Neen, de Juffrouw moet ons uitkleeden,’ drensde Jeanne.</p>
<p>- ‘Ja! de Juffrouw!’ herhaalde Emilie.</p>
<p>- ‘Wel zeker,’ voegde Charles er spottende bij: ‘de Juffrouw moet dat van avond eens doen, en Mientje het aankijken.’</p>
<p>- ‘Daar komt niks van in,’ riep Mientje, verbolgen: ‘allo Siane! kom hier! dan zal Mientje je helpen.’</p>
<pb n="25"/>
<p>- ‘Ik wil niet! ik wil dat de Juffrouw mij helpt,’ schreeuwde Jeanne, zich te weêr stellende tegen Mientje, die haar nu vrij hardhandig had aangepakt.</p>
<p>- ‘Ik zelje leeren, stoute meid!’ riep Mientje.</p>
<p>- ‘Mientje is zeker bang, dat de Juffrouw het beter zou doen,’ zeî Charles, sarrende.</p>
<p>- ‘Kwaje bengel! waar bemoei jij je meê?’ duwde Mientje hem toe.</p>
<p>- ‘Neen, kinderen-lief!’ zeide Nicolette, vol berouw over haar onvoorzichtigheid: ‘als Mientje het zeit, dan moet het ook gebeuren: Mientje is de baas op de kinderkamer.’</p>
<p>- ‘En dat hoop ik ook te blijven in die dagen, dat ik nog hier ben,’ bromde de kindermeid.</p>
<p>- ‘'t Zal maar beter wezen, dat ik heenga,’ zeî Nicolette: ‘dan zullen zij van zelve wel weêr zoet worden,’ en, uit vreeze van de gemoederen nog meer aan den gang te maken, zich bij een knikje tot afscheid bepalende, vluchtte zij in haar kamer terug, waar zij nog een geruimen tijd het gedruis der kinderen en het gekijf der meid moest aanhooren. Zij kreeg nu eenig handwerk voor den dag, om daarmede den tijd te dooden; doch het wilde niet vlotten, en het was haar niet mogelijk haar gedachten bij elkander te houden: zij voelde zich slaperig en afgemat, en het gerucht in de kamer nevens haar klonk hoe langer hoe verwarder en onduidelijker haar in de ooren. Wel was het, of zij behalve de stemmen van Mientje en de kinderen, nu ook die van een man hoorde, die op Charles scheen te knorren; doch zij kon niet onderscheiden wat er gesproken werd en zoo bleef zij in dien dommelenden staat tusschen slapen en waken verkeeren, totdat een tikken aan de deur haar verschrikt deed opspringen.</p>
<p>- ‘Binnen!’ riep zij; doch niet weinig verrast vond zij zich, toen zij, in plaats van de meid, die zij reden had te
<pb n="26"/>verwachten dat haar de thee zou aankondigen, een onbekenden Heer tegen-over zich zag staan. Zij rees op en, hem verwonderd aanziende, wachtte zij af, wat zijn bezoek beteekende.</p>
<p>- ‘Vergeef mij, Mejuffrouw!’ zeî de onbekende in 't Fransch, ‘zoo ik onbescheiden ben; maar mijn <hi rend="i">élève</hi> heeft mij medegedeeld, dat gij waart gekomen: en dewijl wij bestemd zijn, in dit huis een gelijksoortige taak te vervullen, en ik mij dus eenigszins als uw makker beschouwen kan, zoo ontleen ik daaruit de vrijmoedigheid u te komen vragen of ik u van eenigen dienst kan zijn.</p>
<p>Er was noch in de vraag, noch in den toon, waarop die gedaan werd, iets, dat aan ongepaste indringerij kon doen denken, en monsieur Rostan (want de spreker kon natuurlijk niemand anders dan de Fransche goeverneur zijn) bleef onder 't spreken zeer bescheiden in de open deur staan; - maar toch had Nicolette zich meer op haar gemak gevonden, indien de vraag haar op een onzijdigen bodem gedaan ware, en stuitte het haar, dat een vreemd jong mensch dus in haar kamer gluren kwam. Bovendien had de spreker, hoewel jong, vlug, voorkomend en in de oogen van velen er niet onbevallig uitziende, iets vrijpostigs in zijn blik, dat in weêrspraak was met het zedige van zijn taal; en zij achtte het dan ook voegzaam, hem terstond haar begeerte te doen merken, elke nadere kennismaking tot een betere gelegenheid uit te stellen. Zij beäntwoordde zijn vraag alleen door een vrij stijve hoofdbuiging en een droog ‘<hi rend="i">merci monsieur</hi>’: welk een en ander zeer duidelijk zeggen wilde als: ‘ga nu maar weêr heen.’</p>
<p>Maar Monsieur Rostan was niet de man om zich zoo gemakkelijk te laten afschepen. Hij was kort te voren Charles komen afhalen, om dezen, die met hem op eene kamer sliep, naar bed te doen gaan: hij had hem hooren spreken van de lieve mooie Juffrouw, die gekomen was: zijn nieuws-<pb n="27"/>gierigheid was gaande gemaakt en, nu hij Nicolette gezien en haar bekoorlijkheid zijn verwachting verre overtroffen had, gevoelde hij weinig lust zich te verwijderen, zonder althans eerst te onderzoeken, of haar weêrzin in 't aanknoopen van een onderhoud maar schijnbaar, dan wel ernstig gemeend was. Hij was Franschman genoeg om zich niet door een koel bescheid bij een eerste ontmoeting te laten afschrikken, en om de overtuiging te hebben, dat geen vrouwedeugd: zoo die al bestond, waar hij aan twijfelde, op den duur tegen zijn bekoringsmiddelen kon bestand zijn.</p>
<p>- ‘Ik begrijp,’ zeide hij, op een toon van diepe neêrslachtigheid en berouw, en terwijl hij, een voet achteruitzettende, den schijn aannam van heen te gaan, ofschoon hij den anderen voet binnen de kamer, en de hand aan de kruk van de deur hield, ‘ik begrijp, dat ik misschien zeer ongelegen kom; maar ik meende, Mejuffrouw! dat gij, na een zoo lange reis, behoefte aan 't een of 't ander zoudt kunnen hebben: ik weet, hoe lomp hier dat dienstvolk is, en ik weet eenigszins, hoe met hen om te springen.’</p>
<p>- ‘Mijn Heer!’ zeî Nicolette: ‘al waar ik voor 't oogenblik behoefte aan heb, is aan rust en eenzaamheid.’</p>
<p>- ‘Dit begrijp ik,’ hernam hij, de oogen neêrslaande: ‘en ik zal u ook niet langer met mijn tegenwoordigheid lastig vallen: alleen...misschien zal u, om die eenzaamheid wat op te beuren, eenige lektuur niet onwelkom zijn, en daarom zult gij mij veroorloven u dit boek te laten.’</p>
<p>Dit zeggende leide hij een boek, dat hij in de hand had, op den stoel, die naast de deur stond, neder, boog zich beleefdelijk en verwijderde zich.</p>
<p>Deze handeling was <hi rend="i">op 't effekt</hi> berekend en die berekening was niet verkeerd. Immers nu hij weg was begon Nicolette zich af te vragen, of zij zich niet nuffig en onbeleefd jegens hem gedragen had, en of zijn bescheiden aanbod wel zulk een koele, zelfs verwijtende afwijzing verdiend
<pb n="28"/>had. Dat hij een boek opzettelijk meêgebracht had ten haren gevalle bewees toch, dat hij van nature gedienstig en welwillend moest zijn, en het was, meende zij, belachelijk, te onderstellen, dat hij met eenig boos opzet gekomen zou zijn, hij, die haar nooit gezien had en dus niet weten kon of zij eenige de minste aantrekkelijkheid bezat. Zelfs kwelde haar spoedig de gedachte, dat hij haar niet alleen voor lomp, maar voor een ingebeelde, preutsche zottin zou houden, en zij nam daarom voor, hem, bij hun eerstvolgende ontmoeting, zoo beleefd te behandelen als de omstandigheden gedoogen zouden.</p>
<p>Nog peinsde zij hierover, toen de tusschendeur openging en Mientje haar kwam waarschuwen, dat de thee en de boterhammen op de kinderkamer klaarstonden. Niet onwelkom was haar deze afleiding: zij begaf zich naar de kinderkamer, waar zij nu de kinderen te bed en reeds slapende vond en zich tegen-over Mientje aan tafel zette, die, nog altijd verstoord, haar zwijgend een kopje inschonk en toereikte. Nicolette was te jong en te gezond van gestel dan dat, hetzij een hopelooze liefde, hetzij de kleine verdrietelijkheden, die zij dien namiddag ondervonden had, haar den goeden eetlust zouden ontnomen hebben, en zij nuttigde dus met smaak het sober maal, dat haar voorgediend was. Ik moet evenwel zeggen, dat de keukenmeid, hetzij uit eigen beweging, hetzij daartoe overgehaald door de welsprekendheid van Karoline of van Naatje, de broodjes niet alleen geboterd, maar met een dikke laag kalfsgehakt bedekt had. Wat de thee betreft, die was niet van de besten, en tamelijk slap; hoezeer Nicolette huichelares genoeg was om die als heel lekker te roemen en er drie kopjes van te drinken. Hierdoor wederom de kwade luim van Mientje eenigszins verdreven hebbende, vroeg zij haar, of zij wél verstaan had, dat zij haar van een ophanden zijnde vertrek had hooren spreken.</p>
<pb n="29"/>
<p>- ‘Ja,’ antwoordde Mientje: ‘over acht dagen, met Augustus. 't Was hier niet langer voor mij uit te houën. Mevrouw vergt het onmogelijke van een kindermeid. De andere booien hebben metter allen zoo veul niet te doen als ik alleenig: en zij zouën een mensch nooit iets uit de hand nemen.’</p>
<p>Nicolette kon niet nalaten te meesmuilen bij de gedachte, hoe dezelfde persoon, die zoo even te voren het aanbod van hulp, dat zij haar gedaan had, had afgeslagen, zich thans beklaagde, dat niemand iets voor haar deed. Zij achtte het echter wijzer, haar opmerking over dit gebrek aan konsequentie voor zich te houden.</p>
<p>- ‘Nou,’ ging de kindermeid voort, ‘bij provizie zit dan ook Mevrouw zonder meid, en het zal lang duren, eer zij er een vindt. 't Is genoeg bekend wie en wat Mevrouw Van Zirik is.’</p>
<p>Het was nu de beurt van Nicolette, bij wie dat nog niet zoo geheel bekend was, het stilzwijgen te bewaren. De wending, die 't gesprek genomen had, beviel haar niet; zij nam dus de eerste gelegenheid waar, om zich bij Mientje te verontschuldigen, indien zij haar weder verliet, en keerde naar haar vertrek terug, met het voornemen, zich te kwijten van een belofte, welke zij zich nog niet in staat gevonden had te vervullen, die namelijk van aan Bol de tijding van haar behouden aankomst te melden. De zaak ging echter niet gemakkelijk in haar werk: eerst moest het schrijfgereedschap uit den koffer gekregen worden, en, dewijl het papier op den bodem, de pennen in één hoek en het lederen foudraaltje, dat den inktkoker verborg, in een anderen hoek verstopt zaten, en beiden reeds door het omhalen van sommige voorwerpen voor haar <hi rend="i">toilet</hi> van plaats veranderd waren; zoo duurde het een geruimen tijd eer het onontbeerlijke bijeen was. Toen bleek het, dat het eenige tafeltje, 't welk zich in 't vertrek bevond, niet alleen zeer klein was, maar ook zeer wankel op zijn pooten, zoodat
<pb n="30"/>Nicolette elk oogenblik vreesde, dat het om zou duikelen, en zij vrij wat werk had, zich naar behooren van haar taak te kwijten. Zij besloot dan ook spoedig, die maar weêr op te geven, te meer, dewijl de brief toch dien avond wel niet meer vertrekken kon, en zij, den Heer en de Vrouw des huizes nog niet gezien hebbende, hem niets anders zou kunnen melden dan een relaas van verdrietelijkheden, waar zij liever niemand mede wilde lastig vallen.</p>
<p>Toen zij nu haar papier en de rest weder in haar koffer wegsloot, viel haar oog op het boek, dat monsieur Rostan had achtergelaten en nam zij het op, om zich te vergewissen, in hoeverre het misschien geschikt zou wezen, haar eenige verstrooiing te bezorgen. Het was een fraai ingebonden exemplaar van Victor Hugoos <hi rend="i">Notre Dame</hi>, een werk, waar Nicolette veel van gehoord, doch dat zij nog niet gelezen had. Mevrouw Zilverman had het niet onder zoodanige boeken van smaak gerangschikt als juist in de bibliotheek van een kostschool van jonge juffrouwen voegen, en ofschoon het dikwijls aan Nicolette door vriendinnen ter leen beloofd was, had zij het nooit in handen gekregen. Haar eerste gevoel, toen zij den titel las, was dus een gevoel van aangename verrassing, en zij vroeg bij zich zelve, of het mogelijk zijn kon, dat die monsieur Rostan bekend ware gemaakt met haar geheimen wensch om het werk van zijn beroemden landgenoot te lezen; doch toen zij zich wel had nedergezet om hiermede een aanvang te maken werd zij door een gemoedsbezwaar overvallen. Mevrouw Zilverman had gezegd, dat het geen boek voor jonge meisjes was: was het wel betamelijk, dat zij het las? - en indien zij het nu lezen ging ten gevolge van den ingeschapen trek naar een verboden vrucht, was het dan geen plicht, dien trek te bestrijden? Maar neen, fluisterde een verleidende stem haar in: zoo zij 't lezen wilde, 't was om den roep die er van uitging: de Graaf van Eylar, Maurits, <hi rend="i">madame</hi>
<pb n="31"/><hi rend="i">mère</hi>, Dominee zelf, hadden er, ofschoon dan uit verschillende oorzaken, met hoogen lof van gesproken: zij <hi rend="i">was</hi> in allen gevalle geen jong meisje meer: zij had een pozitie in de maatschappij gekregen, en, wat meer zeide, als met de opleiding en vorming der jeugd belast, moest zij plichtshalve elke gelegenheid aangrijpen om zich bekend te maken met de voortbrengselen van het genie: Mevrouw Zilverman had het toch zelve zeker gelezen; anders kon die er niet over oordeelen, en nu zij, Nicolette, een Mevrouw Zilverman in 't klein was geworden, mocht zij het dus ook wel lezen. Deze laatste overweging was afdoende voor Nicolette, die, gelijk men ziet, spijt al haar natuurlijk gezond verstand en gevoel voor het betamende, toch op zijn tijd even netjes gewaagde stellingen kon aaneenschakelen en er kurieuze gevolgtrekkingen uit opmaken als de knapste sofist. Het gewicht van hare argumentatie dan ook in 't midden latende, zal ik mij bepalen met te zeggen, dat zij den roman begon en spoedig zoo geheel medegesleept was door den betooverenden stijl en het treffende der voorstellingen, dat zij de doorgestane vermoeienis en de ondervonden onaangenaamheden, de plaats waar zij zich bevond, ja schier alles in de wereld vergat voor het Parijs der vijftiende eeuw en de merkwaardige figuren, die zich aan 't hof van Lodewijk XI of in dat der Mirakelen bewogen, voor Quasimodo en Claude Frollo, voor Esmeralda en Chateau-Pers. Zoozeer was zij verdiept in de lektuur, dat de wijzer reeds drie malen op de uurplaat had rondgedraaid, dat de kaars, die Naatje haar, toen 't donker werd, was komen brengen, reeds voor twee derden was afgebrand, dat de huisbel luider dan anders was overgegaan, dat er deuren waren geöpend en dichtgedaan, dat er heen en weder door huis was geloopen, dat er lieden boven waren gekomen - zonder dat zij er acht op geslagen had: - en met een kwalijk gesmoorden gil van schrik sprong zij op, toen de deur plots-<pb n="32"/>ling
openging, en een prachtig gekleede vrouw, met een zilveren nachtblaker in de hand, voor haar stond.</p>
<p>- ‘Kom maar binnen, Van Zirik!’ zeide de Vrouw des huizes; want niemand anders was de bezoekster: ‘de Juffrouw is nog op.’</p>
<p>En nu trad ook, evenzeer met een nachtblaker gewapend, Van Zirik te voorschijn, nog altijd even net, even glad, even keurig opgedirkt als hij in het eerste Hoofdstuk van dit werk aan den lezer is vertoond, van den voormaligen student daarin alleen verschillende, dat zijn haar iets dunner was geworden en zich daarop, spijt alle kosmetieken, hier en daar een vaalgrijze tint vertoonde. Maar, gelijk reeds eenigszins uit de mededeeling van Karoline kan gebleken zijn, droog komiek was hij nog altijd, wat de bewondering van hen, die aan zijn disch onthaald werden, en de ergernis wekte zijner vrouw.</p>
<p>Hij legde echter bij deze wederontmoeting met zijn pleegkind geen dadelijke neiging tot schertsen, maar, wat minder bemoedigend voor Nicolette was, ook geen de minste hartelijkheid, aan den dag, en een stijf: ‘goeden avond, Juffrouw Zevenster!’ was zijn eenige welkomstgroet. 't Is waar, Mevrouw Van Zirik had hem aan 't verstand gebracht, dat, nu zij er in toestemde, een meisje, dat haar ouders niet kende, bij zich aan huis te nemen, zij dit alleen deed onder voorwaarde, dat hij het niet langer op den voormaligen voet zou behandelen, en niemand buiten- of binnenshuis iets van de bestaande betrekking vernemen zou: dat dit alleen geschieden kon, door Nicolette reeds van het eerste oogenblik af op een afstand te behandelen, en den gemeenzamen toon, dien de betrekking tusschen pleegvader en dochter gewettigd zou hebben, nimmer te bezigen: - Van Zirik had zich aan die voorwaarde onderworpen, en hij begroette daarom Nicolette met dat stijve ‘goeden avond, Juffrouw Zevenster!’</p>
<pb n="33"/>
<p>- ‘Goeden avond, Mevrouw! goeden avond, mijn Heer!’ bracht Nicolette half stotterende uit: ‘men had mij gezeid, dat mijn Heer en Mevrouw uit waren, en ik heb uw tehuiskomst willen afwachten.’</p>
<p>- ‘Dat is ook zeer goed,’ zeide Mw. Van Zirik, met een genadigen hoofdknik en een blik, half beschermend, half verstrooid: ‘hebje de kinderen al gezien?’</p>
<p>- ‘Ja Mevrouw! en ik durf zeggen, dat wij al vrij goede maatjes zijn.’</p>
<p>- ‘En hoe is de reis geweest?’ vroeg Van Zirik.</p>
<p>- ‘O! het eerste gedeelte was natuurlijk zeer aangenaam; want mijn Heer van Eylar heeft de goedheid gehad mij tot Utrecht te brengen:’ - hier verduisterde een wolk het liefelijk aanschijn van Mevrouws gelaat - ‘het laatste, in de volle diligence, was wel wat vermoeiend.’</p>
<p>- ‘Zoo! heeft Eylar u gebracht?’ vroeg Van Zirik, ‘en hoe maakt het mijn vriend Eylar?’</p>
<p>- ‘Zeer goed, en hij heeft mij verzocht u en Mevrouw op 't minzaamst te groeten: - en Dominee ook.’ - Hier scheen Nicolette iets te zoeken.</p>
<p>- ‘Best!’ zeî Van Zirik: ‘en is hij ook nog altijd de oude en dezelfde, mijn vriend Bol? - de lieden met sofismen en paradoxen naar 't hoofd werpende.’</p>
<p>- ‘Mij dunkt, Van Zirik! je moest dergelijke vragen liever tot morgen uitstellen,’ merkte Mevrouw aan.</p>
<p>- ‘O! Dominee is altijd even goed en minzaam,’ zeî Nicolette; ‘ik heb een brief van hem voor mijn Heer in mijn werkmandje.’ En zij keek rond, waar dat werkmandje, 't welk zij, toen zij was gaan schrijven, van de hand gezet had, nu gebleven was.</p>
<p>- ‘Als ze je dat werkmandje maar niet op de diligence ontfutseld hebben,’ zeî Van Zirik: ‘jonge meisjes raken licht wat kwijt op een diligence.’</p>
<p>Deze laatste aanmerking, die, te oordeelen naar den toon
<pb n="34"/>waar zij op gemaakt werd, voor geestige scherts moest doorgaan, wekte de verontwaardiging op van Mevrouw, die zich haastte, haar gemaal de navolgende woorden toe te voegen, die zij vergezeld liet gaan van een verwijtenden blik:</p>
<p>- ‘Mij dunkt, wij konnen nu naar bed gaan en Mademoiselle Nicolette, die wel vermoeid zal zijn, wat rust gunnen. Wij wilden maar even zien of zij goed geärriveerd was, en die brief schijnt vooreerst niet te vinden: je zult dien van avond toch niet meer lezen.’</p>
<p>- ‘O! hier is mijn mandje,’ riep Nicolette uit; zij had tot nu toe op den grond en op de stoelen gezocht en in haar verwarring er niet aan gedacht, dat het voor haar op de tafel stond, doch bedekt door het boek, dat zij er op neêrgelegd had om het dichter bij haar oog en bij de flaauw schijnende kaars te hebben: ‘en hier is de brief.’</p>
<p>- ‘Dankje, kindlief!’ kon Van Zirik, die geen slecht hart had, niet nalaten bij 't aannemen van den brief te zeggen, en tevens aan Nicolette een vriendelijk knikje te geven, wat Mevrouw niet op kon merken, dewijl haar aandacht juist gevallen was op het boek, 't welk Nicolette, bij 't opnemen van 't mandje, dichtgeslagen en ter zijde gelegd had. Het kapitorie kwam haar bekend voor: zij trok het tot zich, opende het en vestigde de oogen op den binnensten omslag, waar de naam van George Rostan geschreven stond, iets wat Nicolette, die het boek onmiddellijk daar geöpend had, waar 't verhaal begint, niet had opgemerkt. Toen werd zij beurtelings bleek en rood, beet zich op de lippen, zag Nicolette scherp aan en zeide met een heesche, alles behalve minzame stem:</p>
<p>- ‘'t Schijnt, dat je met Monsieur Rostan ook al kennis gemaakt hebt.’</p>
<p>Nicolette kreeg een kleur, als iemand, die op een verkeerde handeling betrapt wordt. Zij gevoelde terstond, hoe,
<pb n="35"/>zoowel het bezoek van den goeverneur, als het lezen van dat boek, haar ten kwade kon geduid worden.</p>
<p>- ‘Die Heer,’ zeide zij bedeesd, ‘is mij komen vragen of ik iets noodig had, en heeft mij dat boek tot tijdkorting achtergelaten.’</p>
<p>- ‘Is hij <hi rend="i">hier</hi> geweest?’ vroeg Mevrouw.</p>
<p>- ‘Welnu! wat zou dat?’ vroeg mijn Heer: ‘dat zou ik in zijn plaats ook gedaan hebben.’</p>
<p>- ‘Zoo! dan hadje iets heel onbetamelijks gedaan,’ zeî Mevrouw.</p>
<p>- ‘Ik dacht, lieve! dat je zoo'n haast hadt om naar bed te gaan,’ zeî Van Zirik.</p>
<p>- ‘Ik verzeker u, Mevrouw!’ zeî Nicolette, ‘dat die Heer niet verder dan den drempel is geweest en niet langer dan den tijd om dat boek op dien stoel daarginds neder te leggen.’</p>
<p>- ‘'t Is zeker bijzonder beleefd,’ hetvatte Mevrouw: ‘maar 't zal goed zijn, dat je in 't vervolg u van dergelijke beleefdheden verschoont.’</p>
<p>- ‘Nu! mij dunkt, dat diskoers kon ook tot morgen uitgesteld worden,’ zeî Van Zirik: ‘ik althans heb slaap en ga naar bed.’</p>
<p>- ‘Een nuttige waarschuwing moet niet uitgesteld worden,’ zeî Mevrouw: ‘en ik wilde er juist morgen niet op terugkomen, in de verwachting, dat Mademoiselle in 't vervolg voorzichtiger zal wezen. - wel te rusten!’</p>
<p>Met dit afscheid wendde zij zich om, en verliet het vertrek, het boek bij wijze van <hi rend="i">corpus delicti</hi> medenemende; terwijl Van Zirik, na nogmaals een knikje aan Nicolette te hebben toegezonden, de schouders ophaalde en zijn vrouw volgde.</p>
<p>Zoodanig was het onthaal van onze heldin in den Haag, en aan het huis, waar zij haar nieuwen werkkring zou aanvangen.</p></div></div>
<div type="chapter">
<pb n="36"/>
<head rend="h3">Tweede hoofdstuk.</head>
<head rend="h4"><hi rend="i">Waarin vermeld wordt</hi>, <hi rend="i">wat Mevrouw van Zirik al zoo van Nicolette verlangde</hi>.</head>
<p>Het was een alles behalve vrolijke stemming, waarin Nicolette verkeerde, nadat de Heer en Vrouw des huizes haar verlaten hadden. Met moeite had zij hun afscheidsgroet kunnen beäntwoorden; want zij voelde toen reeds de tranen in de keel opwellen, die zich, zoodra zij alleen was, in overvloed een weg baanden naar haar oogen. Zoo was zij dus sedert haar komst in den Haag niet alleen een voorwerp geweest van de onbeschaamde galanterie eens lakeis, zoo had zij niet alleen aan de gemeenzaamheden, en met geringe uitzondering, aan de grofheden der dienstboden ten doel gestaan, maar ook haar nieuwe meesteres, verre van bij de eerste ontmoeting eenige voorkomendheid jegens haar aan den dag te leggen, had die niet willen laten afloopen zonder een waarschuwing of veeleer een bestraffing. - Was zoo het begin, hoe zou dan het vervolg zijn?</p>
<p>Zij had zich schreiend en snikkend op de knieën voor haar ledikant en het hoofd op het bed voorover geworpen, en lang was zij in die houding gebleven, tot zij plotslings werd opgeschrikt door het kissend geluid, dat de kaars maakte, die op het punt was, in de pijp te branden.
<pb n="37"/>Toen, met de angst of niet het opbranden van een geheele kaars op een avond nieuwe en geen onbillijke stof tot verwijt zou kunnen geven, had zij den domper op het licht gezet, zich in 't donker, zoo goed en zoo snel zij kon, uitgekleed, en haar bed gezocht, waar de natuur haar rechten hernomen had en zij van afgematheid was ingesluimerd; doch haar slaap was onrustig geweest en benaauwende droombeelden hadden haar gekweld. Eerst met het aanbreken van den dag waren deze van vrolijker natuur geworden en haar slaap kalmer en vaster, tot zij eindelijk tegen acht uren 's morgens door kinderstemmen gewekt werd.</p>
<p>Zij wreef zich de oogen uit; want, gelijk dat veelal plaats heeft bij hen, die elders dan op hun gewone ledikant geslapen hebben, zij wist in de eerste oogenblikken niet recht, waar zij zich bevond. Dan spoedig riep haar het gesnap en gejoel in de kamer nevens de hare tot de wezentlijkheid terug: zij keek op haar horologie, ontstelde, toen zij zag, dat het al zoo laat was, en haastte zich, uit het bed te springen en zich aan te kleeden.</p>
<p>- ‘Ja,’ dacht zij intusschen bij zich zelve: ‘die kinderen! die voor 't minst hebben mij genegenheid betoond: met hen zal mijn taak mij licht en aangenaam vallen: en dat is de heldere zijde der zaak. Ik was ondankbaar, toen ik gisteren avond zoo neêrslachtig en moedeloos was. Als die kinderen mij maar liefhebben en ik hun nuttig kan zijn, dat is immers het voornaamste, zoo niet het eenige, waar het op aankomt.’</p>
<p>Zij was gekleed, maar wat behoorde zij nu te doen? Niemand had haar gezegd, hoe laat, waar, of hoe zij ontbijten zou: zij wist niet, of zij reeds nu bij de kinderen gaan moest, gelijk zij wel gaarne zou gedaan hebben, maar niet durfde doen, uit vrees, dat haar tegenwoordigheid aan Mientje even onaangenaam bij het morgen- als bij het avond<hi rend="i">toilet</hi> der kinderen zijn zou. Zij oordeelde dus veiligst
<pb n="38"/>te wachten, tot iemand haar roepen kwam, en inmiddels den brief af te schrijven aan den predikant. Vreezende echter, dat haar daartoe de tijd zou ontbreken, indien zij in bijzonderheden trad, en ook, als reeds gezegd is, alles willende vermijden, wat ontevredenheid aan den dag zou leggen, bepaalde zij zich bij de mededeeling, dat zij nog voor haar naar bed gaan een kort bezoek van mijn Heer en Mevrouw had gehad, en nader meer omstandige berichten hoopte te geven, als zij eerst met den aard en den omvang van haar taak beter bekend zou wezen. - Zij wachtte echter met het sluiten van den brief, tot zij Van Zirik gesproken, en vernomen had, of die haar wellicht eenige boodschap voor Bol te geven had.</p>
<p>Daar ging nu ten leste de deur open en trad Naatje de werkmeid binnen.</p>
<p>- ‘Heden mijn tijd! is uwee al kant en klaar!’ riep deze: ‘ik bracht juist schoon water hier, wil ik 'reis zeggen.’</p>
<p>- ‘Er was nog in de kan,’ zeî Nicolette: ‘en ik heb mij beholpen. - Maar zeg eens, Naatje! weetje ook waar ik ontbijten moet?’</p>
<p>- ‘Ontbijten!’ herhaalde Naatje, met een onthutst gelaat: ‘neen, daar heb ik niets van gehoord: - och! wil ik 'reis zeggen, door dat Mevrouw gisteren uit is geweest heeft zij zeker verzuimd, daaromtrent iets te gelasten, wil ik 'reis zeggen.’</p>
<p>- ‘Maar er wordt toch zeker ergens ontbeten,’ zeî Nicolette, lachende.</p>
<p>- ‘Ja, Mevrouw gebruikt 's morgens een kopje thee op haar bed, wil ik 'reis zeggen, en dan deuzineert ze eerst te elf ure, met Meneer, zoo op z'n Fransch, wil ik 'reis zeggen, met beljon, en wijn, en biefstik met aardappelen en zoo meer.’</p>
<p>- ‘O! ik begrijp al,’ zeî Nicolette: ‘en de kinderen?’</p>
<pb n="39"/>
<p>- ‘O! de kinderen, wil ik 'reis zeggen, die deuzineeren hiernaast met Mientje...die komen nooit beneden - alleen Siarle, die deuzineert bij den gouwverneur, weet u, op die z'n kamer. - Maar ik zal eens aan Kurlien zeggen, dat zij Mevrouw vraagt, waar uwee deuzineeren moet.’</p>
<p>Meteen snelde zij weg; doch Nicolette had weêr overvloedig den tijd om geduld te oefenen. Eindelijk, na verloop van ruim een half uur, kwam Naatje terug, met een blaadje in de hand, waar zich een kommetje met warme thee en een paar sneden brood en boter op vertoonden.</p>
<p>- ‘Ik heb u maar wat gebracht, wil ik 'reis zeggen,’ zeide zij: ‘want Mevrouw had eigentlijk vergeten aan Kurlien te zeggen, of Kurlien had vergeten het ons te zeggen, dat weet ik nou niet, wil ik 'reis zeggen, dat uwee verzocht werd, pervizeneel met Mientje te deuzineeren; maar daar was het deuzinee al weggenomen.’</p>
<p>- ‘Ik dankje wel voor de moeite, die je genomen hebt,’ zeî Nicolette, die toch er maar half in gesticht was, dat zij dus tot tweemalen toe van de goedhartigheid eener dienstbode had afgehangen: ‘nu, ik denk, dat ik straks wel van Mevrouw zal hooren, hoe zij dat ingericht wil hebben.’</p>
<p>En werkelijk, niet lang nadat Nicolette haar ontbijt gebruikt had, kwam Karoline haar zeggen, dat Mevrouw haar verlangde te spreken.</p>
<p>Niet zonder eenige hartkloppingen volgde Nicolette de kamenier, die, aan 't einde van 't portaal gekomen, aldaar een deur opende, en haar wenkte binnen te treden. De deur verleende toegang tot een cierlijk gemeubileerd <hi rend="i">boudoir</hi>, in een hoek van 't welk Mevrouw Van Zirik in een bevallig morgengewaad op een <hi rend="i">causeuse</hi> gezeten, of liever half uitgestrekt was, met een romannetje op den schoot en een reukfleschje in de hand.’</p>
<p>- ‘<hi rend="i">Asseyez-vous</hi>, <hi rend="i">mademoiselle</hi>,’ zeî Mevrouw, toen
<pb n="40"/>Karoline vertrokken was en de deur achter zich toegehaald had.</p>
<p>Nicolette boog zich, nam plaats op een tabouret, die tegen-over de <hi rend="i">causeuse</hi> stond, en bleef eerbiedig zwijgend de rede aanhooren, die Mevrouw tot haar richtte, en die ik hier vertaald zal geven, even als de daarop volgende samenspraak, voor zooverre dit laatste woord te pas kan komen waar, van de twee personen die spreken, de eene eigentlijk niet veel anders doet dan een soort van weêrklank geven op hetgeen de andere zegt.</p>
<p>- ‘Ik spreek u in 't Fransch aan,’ vervolgde alzoo Mevrouw: ‘omdat ik wensch, dat gij u al dadelijk gewent, u uitsluitend van die taal te bedienen. Ik hoor, dat gij een goede uitspraak hebt, en ik vlei mij, dat gij wel uw best zult willen doen om die nog te verbeteren; want ik ben er zeer op gesteld, dat de kinderen de taal zuiver leeren spreken.’</p>
<p>- ‘Ik zal mijn best doen, Mevrouw te voldoen,’ zeî Nicolette.</p>
<p>- ‘En nu, wat betreft hetgeen ik van u verlang,’ vervolgde Mevrouw, die al een paar keeren aan haar flakon geroken had, doch, hiermede niet voldaan, dien nu half ledigstortte over haar kanten zakdoek: ‘de kinderen staan in den zomer te zeven en in den winter te half acht uren op en ontbijten te acht uren. Gij zult dan wel de lessen met de meisjes te half negen beginnen, en, zoo gij daarbij eenige boeken of andere dingen begrijpt te behoeven, dan hebt gij er maar om te vragen.’</p>
<p>- ‘Ik heb nog eenige boeken van school meêgebracht,’ zeî Nicolette, ‘die misschien kunnen dienen.’</p>
<p>- ‘Die zullen wel afgebruikt en smerig zijn,’ zeî Mevrouw, terwijl zij, als of zij er de muffe lucht van onder den neus had, haar toevlucht tot haar zakdoek nam: ‘doch dat daargelaten. Tegen elf uren doet gij, als 't goed weêr
<pb n="41"/>is, een wandeling met de kinderen: te twaalf uren zorgt gij weêr t'huis te zijn; dan déjeuneeren zij: dan kunnen de lessen weêr beginnen tot vijf uren, wanneer zij eten: en na den eten houdt gij hen met handwerken bezig en met eenige spelletjes, totdat zij naar bed gaan. Gij hebt alles begrepen, niet waar?’</p>
<p>- ‘Volkomen, Mevrouw!’ antwoordde Nicolette, voor wie het zeer duidelijk werd, dat zij, buiten de kinderen, geen ander gezelschap hebben zou.</p>
<p>- ‘Het spreekt van zelve,’ hernam Mevrouw: ‘dat gij met de meisjes ontbijten en eten zult. - Het eerste ontbijt op de kinderkamer, het tweede en het diner in de leerkamer.’</p>
<p>Nicolette boog het hoofd, ten teeken dat zij het onthouden zou.</p>
<p>- ‘Voorts moet ik u zeggen, dat de kindermeid mij over acht dagen verlaat; wat mij aan één kant veel genoegen doet, want die meiden leeren zulke platte woorden en gemeene manieren aan de kinderen, maar wat mij aan den anderen kant zeer onthandt, dewijl de nieuwe meid eerst acht of veertien dagen later komen kan. Ik heb hoop, zoolang een noodhulp te krijgen...maar anders zult gij wel de goedheid hebben, niet waar, een handje aan het <hi rend="i">toilet</hi> van de kinderen te helpen?’</p>
<p>- ‘Ik wil het gaarne beproeven,’ zeî Nicolette: ‘doch ik sta er niet voor in, dat ik geen onhandigheid bedrijven zal.’</p>
<p>- ‘Daarom zou het niet kwaad wezen, indien gij, van nu af, bij het uit- en aankleeden tegenwoordig waart. - Hebt gij daar iets tegen?’</p>
<p>- ‘Ik niet in 't minst; maar ik weet niet, of de kindermeid er op gesteld is, dat ik mij om zoo te zeggen in haar zaken meng.’</p>
<p>- ‘Ik zal haar laten weten, dat ik het zoo verlang,’
<pb n="42"/>zeî Mevrouw, op een toon van weemoed, die in volkomen tegenspraak met het beslissende van haar gezegde was: ‘en dan, Karoline heeft mij gezegd dat gij u beklaagd hadt, geen berging voor uw goed te hebben.’</p>
<p>- ‘Ik heb er nog niet aan gedacht, mij over iets te beklagen: ik heb natuurlijk begrepen, dat Mevrouw dat wel schikken zou.’</p>
<p>- ‘O!’ zeî Mevrouw: ‘als gij nu bij voorraad zoo goed zijn wilt, u wat te behelpen, dan kunt gij, als Mientje weg is, van eene der ruime kasten op de kinderkamer gebruik maken, die zij nu, naar ik hoor, met allerlei goed van haar heeft volgestopt, als of zij daarvoor aan haar latafel en sluitmand niet genoeg had.’</p>
<p>Nicolette had kunnen vragen, waar de volgende kindermeid haar overtolligen boêl in stoppen zou; doch gelukkig dacht zij zooverre niet vooruit.</p>
<p>- ‘Wat Charles betreft,’ vervolgde Mevrouw: ‘die slaapt en eet op de kamer van den goeverneur: alleen wanneer deze eens uitgaat, zult gij wel zoo goed zijn, het oog op hem te houden.</p>
<p>Indien Nicolette vrolijker gestemd ware geweest en tegen-over Mevrouw Van Zirik had durven schertsen, zou zij gevraagd hebben, op wie zij eigentlijk het oog te houden had, op Charles of op zijn goeverneur.</p>
<p>- ‘En nu ik van monsieur Rostan spreek,’ hernam Mevrouw, ‘zoo vlei ik mij, dat gij de herhaling niet zult toelaten van zijn bezoeken. Gij zijt nog jong, en, hoop ik, nog onbedorven; maar het is noodig voor uw eigen welzijn zoowel als voor de eer van mijn huis, dat gij alle gemeenzaamheid vermijdt met een jong mensch als monsieur Rostan, en hem nimmer op de kinderkamer, veel min op de uwe ontvangt.’</p>
<p>- ‘Ik bedank Mevrouw wel voor haar goeden raad,’ zeî Nicolette: ‘en ik wil mij ten opzichte van dien Heer niet anders gedragen, dan gelijk Mevrouw begrijpt dat be-<pb n="43"/>tamelijk is. Welke houding verlangt Mevrouw, dat ik jegens hem aanneme, als ik hem bij toeval ontmoet? wat voor menschen, die in 't zelfde huis wonen, onvermijdelijk is.’</p>
<p>- ‘O! voor toevallige ontmoetingen behoeft een jong meisje niet bang te zijn, wanneer zij die zelve niet naloopt: - als gij hem te woord <hi rend="i">moet</hi> staan, wees dan koel beleefd jegens hem; doch zorg slechts, dat gij u nimmer met hem alleen bevindt. - En nu, <hi rend="i">adieu</hi>! Ik ben zwak en zenuwachtig: en zoo'n gesprek, dat de belangen van mijn dierbare kinderen geldt, heeft mij zeer vermoeid.’</p>
<p>Nicolette keek eenigszins vreemd op bij deze slotperiode; want zij had in al wat voorafging niets bespeurd van overdreven zorg voor die zoo dierbare kinderen: ja zij had wel gewenscht, dat Mevrouw, juist met betrekking tot hen, in wat meer bijzonderheden getreden ware; zelfs oordeelde zij het noodig, omtrent één punt eenig bepaald uitsluitsel te bekomen, en zeî daarom:</p>
<p>- ‘Vergun mij nog eene vraag, Mevrouw! - zijn er ook vaste uren, waarop Mevrouw gesteld is, dat ik de kinderen bij haar breng?’</p>
<p>- ‘Bij mij?’ riep Mevrouw uit, als gold het de bespottelijkste onderstelling: ‘o neen! ik ben veel te zwak van hoofd, om de kinderen zoo ieder oogenblik om mij heen te hebben: - zij komen ons gewoonlijk even goeden morgen zeggen als zij van de wandeling terugkomen en wij aan 't <hi rend="i">déjeuner</hi> zitten: daar is mijn Heer op gesteld; wat mij betreft, ik zal u altijd wel laten weten, als zij komen kunnen...en dan, ik kom zelve dagelijks naar hen zien.’</p>
<p>Er bleef voor Nicolette niets over, dan opnieuw toestemmend het hoofd te buigen. Zij begreep, dat zij nu gaan kon; doch zij herinnerde zich haar brief aan Bol.</p>
<p>- ‘Vergeef mij; maar weet Mevrouw ook, of mijn Heer iets te zeggen heeft aan Dominee? ik heb juist mijn brief af en zou er dat dan bij kunnen voegen.’</p>
<pb n="44"/>
<p>- ‘Ik weet niet,’ antwoordde Mevrouw, op verstrooiden toon: ‘dat moet gij maar aan mijn Heer laten vragen, zoodra hij bij de hand is. - Ik weet daar niets van af, en, gelijk ik zoo even zeide, ik ben zeer vermoeid.’</p>
<p>Nicolette had nu niets beter te doen dan te nijgen en te vertrekken; juist zoo als zij de deur opende kwam Karoline haastig aangeloopen, met de boodschap, dat de Juffrouw van madame Tripplewitz er was.</p>
<p>Mevrouw knikte goedkeurend en een minuut later had de zwakke en vermoeide vrouw, in een onderhoud met de afgezondene der wijdberoemde naaister, haar vermoeidheid en haar zwakke zenuwen vergeten.</p>
<p>Toch waren die zenuwen in 't spel geweest en had Mevrouw Van Zirik inderdaad een onrustige nacht gehad, gevolgd van een gesprek, 't welk dat met Nicolette was voorafgegaan en 't welk niet gestrekt had om haar meerdere kalmte te geven. Immers naauwlijks was zij dien morgen in haar <hi rend="i">boudoir</hi> gezeten geweest of zij had door Karoline Monsieur Rostan laten ontbieden. Daar het onderhoud, 't welk zij met dezen had, niet zonder invloed bleef op hetgeen later met Nicolette voorviel, mag het den lezer niet onthouden worden.</p>
<p>De goeverneur had het ‘<hi rend="i">mosjeu! venir chez medam</hi>,’ door Karoline op een schalkschen toon uitgebracht, met een half onverschillige, half deemoedige gebaarde aangehoord, en zich met gebogen hoofd en in bescheiden houding naar Mevrouws <hi rend="i">boudoir</hi> begeven. In diezelfde houding bleef hij voor haar staan toen hij zich daarbinnen bevond en vroeg, wat zij hem te bevelen had.</p>
<p>- ‘Dat gij de deur sluit,’ zeî Mevrouw, die Karoline in 't zijportaal achter hem zag.</p>
<p>Rostan deed als hem geboden was, en toen, het hoofd in den nek werpende en den toon van eerbied tegen dien van vrolijke scherts verwisselende, hervatte hij:</p>
<pb n="45"/>
<p>- ‘En nu, Mevrouw?’</p>
<p>Maar hij zag terstond, dat hij zich vergist had, en dat Mevrouw tot geen scherts gestemd was. Haar gelaat was bleek, en droeg duidelijke sporen, dat zij geschreid had: de smachtende uitdrukking, welke haar oogen gewoonlijk bezaten, had plaats gemaakt voor een uitdrukking van toorn, en de krampachtige wijze, waarop haar fijne lippen op elkander gesloten waren en haar dunne vingers aan haar zakdoek plukten, bewees, dat zij door een hevige drift bewogen werd.</p>
<p>- ‘Wat is er, Emilie?’ herhaalde Rostan, deze reis op een toon van bezorgdheid en deelneming: ‘scheelt u iets?’</p>
<p>- ‘Niets,’ antwoordde zij, een gramschap pogende te vermeesteren, die te snel dreigde uit te bersten: ‘ik wilde alleen u een boek teruggeven, dat u toebehoort.’</p>
<p>En zij smeet den roman van Victor Hugo, dien zij nevens haar op de <hi rend="i">causeuse</hi> had liggen, voor hem op tafel. Rostan begon eenigszins lont te ruiken: hij hield zich echter, of hij niets begreep en vroeg op doodeenvoudigen toon:</p>
<p>- ‘Welnu? dat boek?...’</p>
<p>- ‘Gij hadt moeten gevoelen, dat dit geen boek is om aan een jong meisje te leenen.’</p>
<p>- ‘En waarom niet? Het is een verheven dichtstuk, een der meesterstukken onzer letterkunde, en dat, ten onzent, een jonge juffrouw niet zou durven bekennen, niet gelezen te hebben.’</p>
<p>- ‘'t Is mogelijk, maar de menschen hier vallen wat preutscher van aard in de keus der boeken, die zij aan jonge lieden in handen geven. Maar gij weet zeer goed, dat het niet alleen over de keus van dat boek is, dat ik u onderhouden wilde. Wat hadt gij noodig, ongevraagd, een boek aan mejuffrouw Zevenster te leenen, en ongeroepen in haar kamer te verschijnen?’</p>
<p>- ‘Heeft zij zich over mij beklaagd?’ vroeg Rostan:
<pb n="46"/>‘ik geloof, dat zij er evenmin reden toe had, als gij om u boos te maken over een doodonschuldig geval.’</p>
<p>- ‘Gij noemt dat onschuldig? als een jonkman, onder schoonschijnende voorwendselen, het slaapvertrek eener jonge juffrouw betreedt?’</p>
<p>- ‘Niet zonder vooraf aan de deur getikt te hebben,’ zeî Rostan.</p>
<p>- ‘Gij hadt er geen boodschap,’ hernam Mevrouw.</p>
<p>- ‘Ik had van Charles, toen ik hem op de kinderkamer ging halen, vernomen, dat er een oude juffrouw gekomen was en zich alleen in het vertrek daarnevens zat te verveelen.’</p>
<p>- ‘Een oude juffrouw!’ herhaalde Mevrouw, een gezicht zettende, 't welk duidelijk toonde, hoe weinig geloof zij sloeg aan zulk een praatje.</p>
<p>- ‘Ik had moeten bedenken,’ hernam hij, ‘dat kinderen alle volwassen personen oud noemen: hoe 't zij, ik dacht bij mij zelven: die arme ziel is van de reis gekomen en bevindt zich hier aan de goede genade der dienstboden overgeleverd: ik wil zien of ik haar ook van eenigen dienst kan zijn.’</p>
<p>- ‘Hoe menschlievend!’ zeî Mevrouw, op een toon van bittere spotternij.</p>
<p>- ‘Ik dacht een oude juffrouw te vinden,’ vervolgde hij, ‘en vond een kind.’</p>
<p>- ‘En gij waart zeker te-leur-gesteld?’ vroeg zij, op denzelfden toon.</p>
<p>- ‘Ik geloof waarachtig, Emilie! dat gij jaloersch zijt van dat meisje,’ zeî Rostan, met een gemaakten lach, en de zaak als een grap pogende te behandelen.</p>
<p>Maar er zijn dingen, op wier stuk een vrouw geen schertsen verstaat.</p>
<p>- ‘Ik weet niet,’ zeî Emilie, met een blik, waar heftige toorn en verachting in blonken, ‘of gij het wel waard zijt, dat iemand jaloersch van u ware.’</p>
<pb n="47"/>
<p>- ‘Maar bedenk toch, Emilie!...’</p>
<p>- ‘Noem mij geen Emilie meer: ik verlang geen verdere gemeenzaamheid tusschen ons.’</p>
<p>- ‘Mevrouw heeft alzoo berouw over haar goedheden jegens haar onderdanigen dienaar,’ zeî Rostan, op een toon, die, hoe ook schijnbaar deemoedig en bedrukt, toch niet vrij was van een mengsel van spotternij, en die in allen gevalle de jonge vrouw een rilling door 't lijf deed loopen; want zij kon zich niet ontveinzen, dat zij, dat haar goede naam althans, in de macht was van dien man, die daar over haar stond. Zij was echter nog niet bedaard genoeg, om aan de koele rede de heerschappij boven den hartstocht te gunnen, en zij hernam, met een blik van verontwaardiging:</p>
<p>- ‘Ik zou, geloof ik, reden genoeg hebben, om er berouw over te gevoelen.’</p>
<p>- ‘Waarom?’ vroeg Rostan. ‘Laat ons eens bedaard de zaak bespreken,’ vervolgde hij, terwijl hij den stoel nam, die hem niet was aangeboden, zich nederzette met den elboog op de tafel en de linkerhand onder de kin, en het boek van Hugo in de rechter op en neder liet springen. Gij verdenkt mij, naar 't schijnt, van verliefde oogmerken jegens dat kind, dat gisteren gekomen is: maar liefde, of liefdedrift, zoo als gij 't noemen wilt, rijst toch niet op, zonder dat men het voorwerp daarvan gezien heeft: en ik had dat juffertje <hi rend="i">niet</hi> gezien, toen ik haar drempel betrad.’</p>
<p>- ‘De verbeelding doet somtijds meer dan 't aanschouwen,’ zeî Emilie, die, geleid door die intuïtie welke alleen de vrouw bezit, bij haar zelve het bewustzijn had, dat de redeneering van Rostan, al was zij niet in staat die te wederleggen, toch meer schijn dan waarheid bevatte: ‘zie! indien gij het meisje lang gekend hadt, en dan verliefd op haar geworden waart, dat zou nog te vergeven zijn geweest; maar dat gij, juist bij een onbekende, een
<pb n="48"/>kijkje gaat nemen, of zij u misschien behagen mocht, dat is onverschoonbaar.’</p>
<p>- ‘Maar inderdaad, Mevrouw! gij zijt ongerijmd. - Ik ben het niet, maar gij, die dat meisje hier liet komen: haar betrekking loopt evenwijdig met de mijne: wij zullen elkander dagelijks ontmoeten.’</p>
<p>- ‘Ik dacht, dat evenwijdige lijnen elkander nimmer ontmoeten,’ merkte Mevrouw aan.</p>
<p>- ‘Volkomen juist,’ hervatte Rostan: ‘en ik verheug mij, in uw vernuftige te-recht-wijzing een bewijs te zien, dat gij niet meer zoozeer op mij, onwaardige, gebeten zijt.’</p>
<p>- ‘Ik zoek niet vernuftig te wezen,’ zeî Emilie: ‘ik wilde u alleen herinneren, dat gij en dat meisje, al hebt gij een gelijksoortige taak, toch ieder op u zelf en aan elkander vreemd kunt en behoort te blijven.’</p>
<p>- ‘Dat <hi rend="i">kan</hi> zeker,’ zeî Rostan: ‘maar zou het beleefd, zou het behoorlijk, zou het zelfs betamelijk zijn? Zoudt gij zelve begeeren, dat ik onder de lieden van mijn staat hier ter stede, en wat meer zegt, in mijn eigen oog, den naam verdiende te dragen van vlegel?’</p>
<p>- ‘Gij hebt haar volstrekt niet op den voet van een gelijke te behandelen,’ zeî Emilie op een bitsen toon: ‘zij is als een juffrouw gekleed, heet <hi rend="i">mademoiselle</hi>, en krijgt hooger loon, dat is het eenige onderscheid, dat ik tusschen haar en de overige meiden zie.’</p>
<p>- ‘Er is er nog een,’ zeî Rostan: ‘te weten dat geen van de meiden mooi is, en zij wel.’</p>
<p>- ‘Zoo! hebt gij dat toch bespeurd?’</p>
<p>- ‘Voorzeker: en ik schroom te minder om daarvan te gewagen, omdat ik daaraan alleen uw ontevredenheid kan toeschrijven. En veroorloof mij thans u te zeggen, Mevrouw! dat, zoo hier iemand te laken is, ik het niet ben, maar gij zelve.’</p>
<pb n="49"/>
<p>- ‘Ik!’</p>
<p>- ‘Ja Mevrouw. Ik wist <hi rend="i">niet</hi>, dat wij hier een schoone huisgenoot kregen; gij wist dat <hi rend="i">wel:</hi> en daarom hadt gij, alvorens haar te doen komen, u zelve moeten afvragen, of gij sterk genoeg van geest waart en genoeg vertrouwen in mij bezat om uit haar tegenwoordigheid geen stof tot jaloezie te putten. - Gij hebt dit blijkbaar niet gedaan, en daardoor u zelve thans onaangenaamheden berokkend en mij in een lastige stelling gebracht. Ik zal over het - misschien te weinig doordacht - beleefdheidsbezoek van gisteren en het uitleenen van een roman, dien ik toevallig bij mij had, aan iemand die zich verveelde, mij wel niet verder te verontschuldigen hebben; maar u alleen doen opmerken, dat elke eerste ontmoeting tusschen dat meisje en mij, hoe onschuldig en toevallig ook, evenzeer uw ongenoegen zou gewekt hebben, en dat, ofschoon mijn gedrag nog zoo omzichtig en terughoudend ware geweest, er bij u toch argwaan bestaan zou hebben. En dewijl waarschijnlijk niets in staat zal zijn u dien in 't vervolg te ontnemen, zoo voorzie ik, dat het verblijf in dit huis én voor dat meisje én voor mij ondraaglijk zal worden. Daar zij niets misdreven heeft, zoo bestaat er geen reden om haar weder weg te zenden; te meer, dewijl gij er morgen een ander zoudt krijgen, daar gij ook - evenzeer zonder reden - jaloersch van wezen zoudt. En daarom’ - hier zuchtte hij en zag droevig voor zich neêr - ‘zal 't maar beter zijn, dat ik het slachtoffer zij, en door mijn ontslag te vragen aan mijn Heer Van Zirik, en door mijn vertrek, u alle stof tot onrust ontneme.’</p>
<p>- ‘Hoe!’ vroeg Mevrouw, ontsteld: ‘gij zoudt mij verlaten, gij?’</p>
<p>- ‘Met een hart vol dankbaarheid jegens u, en vol zoete, ofschoon dan tevens smartelijke herinneringen van het hier gesmaakte geluk.’</p>
<pb n="50"/>
<p>- ‘George! gij meent het niet,’ hernam zij, hem met een angstigen blik aanstarende.</p>
<p>- ‘Ik zie duidelijk in,’ vervolgde hij, zonder de oogen op te slaan en zich houdende, als bespeurde hij den indruk niet, dien zijn pathetische tirade maakte. - George Rostan was, eer hij zich aan 't onderwijs ging wijden, akteur aan een theater van de Parijsche boulevards geweest, - ‘ik zie, dat uw zoogenaamde liefde voor mij een eenvoudig <hi rend="i">caprice</hi> was, dat voldaan en voorbij is, en dat gij de eerste aanleiding de beste zoekt om mij een <hi rend="i">querelle d'allemand</hi> te maken en mij van u te verwijderen. Maar’ - en hier wischte hij uit zijn oog een traan weg, die er niet in was - ‘hier te blijven, na uw gunst verbeurd te hebben, zou mij niet mogelijk zijn, en u zou mijn aanwezigheid hinderen. 't Is daarom beter dat ik ga: mijn <hi rend="i">carrière</hi> moge voor 't oogenblik gebroken zijn: ik ben jong, ik heb moed, en misschien eenige bekwaamheden: ik zal wel op de eene of andere wijs te recht komen.’</p>
<p>- ‘Neen! - gij zult niet gaan - ik wil niet, dat gij gaat - gij weet wel, dat uw vertrek mij dooden zou,’ snikte Mevrouw in hartstochtelijke vervoering: ‘dat meisje zal gaan. - Ik zal haar wegzenden.’</p>
<p>- ‘Zeker,’ zeî Rostan, met een spottenden lach, ‘zoudt gij mij geen meer overtuigend bewijs kunnen geven, dat gij mij nog steeds wantrouwt. Maar wat zou 't baten? Er zou een ander meisje komen in de plaats van dit, en uw jaloezie, nu zij eenmaal is opgewekt, zou er vermaak in scheppen, mij te verdenken van op de nieuwe <hi rend="i">bonne</hi> verliefd te zijn, al zag zij er uit als een Gorgo: zulk een leven ware op den duur voor mij niet uit te houden, evenmin als voor u.’</p>
<p>- ‘'t Kan zijn, dat gij gelijk hebt,’ zeî Mevrouw, maar half overtuigd: ‘ik zal dan zien....ofschoon...neen! ik beloof u, ik zal vertrouwen in u stellen...ach! zoo ik
<pb n="51"/>jaloersch was, 't is immers alleen omdat ik u zoo liefheb.’</p>
<p>- ‘Dan zijt gij wel hard tegen mij geweest, Emilie!’ zeî Rostan, haar met smeltende blikken aanziende.</p>
<p>Zij stak hem de hand toe: ‘gij verzekert mij dan,’ zeide zij, ‘dat gij niets voor dat meisje gevoelt?’</p>
<p>- ‘Ik betuig u op mijn eer als edelman.’ - George Rostan had zich nu en dan laten ontvallen, dat zijn naam van Rostan maar een <hi rend="i">nom de guerre</hi> was, en dat hij eigentlijk een <hi rend="i">Breteuil</hi> was, met den hoogsten adel van Frankrijk verwant; - welk laatste in zooverre waar was, als dat zijn moeder gesproten was uit een <hi rend="i">liaison</hi> van een jonkman van geboorte met een keukenmeid: ‘ik betuig u, dat ik haar naauwelijks gezien heb, en zij mij alzoo ten eenenmale onverschillig is. - Ik zou,’ vervolgde hij, haar hand aan zijn lippen brengende, kunnen zeggen, dat wie u liefheeft geen oogen hebben kan voor een andere; doch ik weet...’</p>
<p>- ‘Dat ik niet op flaauwheden gesteld ben,’ viel Emilie in, terwijl echter een glimlach, die op haar gelaat de smartelijke uitdrukking van zoo even vervangen kwam, zou hebben kunnen doen vermoeden, dat een weinig vleierij haar niet onaangenaam was. ‘Nu!’ vervolgde zij, ‘wij zullen trachten elkander en ons zelve niet meer te kwellen. Maar nu is het tijd, dat gij gaat: gij zijt hier reeds langer geweest dan goed is: en wij moeten voorzichtig zijn. Vaarwel! en zend mij Karoline hier.’</p>
<p>Het was na den afloop van dit gesprek, en nadat Mevrouw Van Zirik alvorens haar toevlucht tot de verborgenheden der kaptafel genomen had om alle sporen van doorgestane ontroering te doen verdwijnen, dat zij Nicolette had doen ontbieden, en de dagorde, welke zij haar voorschreef, opzettelijk zooveel verzwaard had als dienen kon om reeds van den aanvang af aan het meisje een tegenzin in haar werkkring te doen krijgen.</p></div>
<div type="chapter">
<pb n="52"/>
<head rend="h3">Derde hoofdstuk.</head>
<head rend="h4"><hi rend="i">Nicolette treedt in dienst</hi>.</head>
<p>De lezer zal niet verwonderd zijn, als ik zeg, dat Nicolette van haar bezoek bij Mevrouw Van Zirik met een weinig opgeruimd gemoed in haar kamer terugkwam. Dat zij zich voortaan op een leerkamer zou gebannen zien, zonder andere uitspanning dan een wandeling en zonder ander gezelschap dan dat der kinderen, daar was zij reeds half en half op voorbereid; doch dat de moeder haar niet zelve bij de kinderen inleidde, dat haar niet gezegd werd, hoe en op wat wijze zij haar taak aanvaarden zou, dat was haar onverklaarbaar, dat ergerde haar. ‘Welnu!’ zeide zij, na een weinig gepeinsd te hebben, tot zich zelve: ‘indien ik dan op eigen verantwoordelijkheid handelen moet, ik zal het doen, Mevrouw heeft gezegd: te elf uren wandelen met de kinderen. 't Is nu half elf: - ik zal hen daarop gaan voorbereiden.’</p>
<p>Dit besluit genomen hebbende, opende zij de tusschendeur en vond de twee meisjes nog in heur ochtendgewaad en ravottende op den grond; terwijl de kleine jongen aan tafel zat te spelen. Er ging een kreet van blijdschap op toen zij binnenkwam.</p>
<p>- ‘Zoo mijn liefjes!’ zeide zij: ‘Mama heeft gezegd, je zoudt tegen elf uren gaan wandelen. Mag ik dan ook meêgaan?’</p>
<pb n="53"/>
<p>- ‘Wel zeker!’ klonk het antwoord.</p>
<p>- ‘Nu! dan moet Mientje maar t'huis blijven, niet waar?’ vroeg de kindermeid, verstoord.</p>
<p>- ‘Ja, Mientje moet maar t'huis blijven,’ zeî Jeanne.</p>
<p>- ‘Neen, kindlief!’ zeî Nicolette: ‘dat zou niet gaan, Mientje moet mede, dat behoort zoo: en hoe zou ik u anders weêr op zijn tijd t'huis kunnen brengen? Ik weet hier den weg niet.’</p>
<p>- ‘O! die zal Mamzel wel vinden,’ zeî Mientje, even jaloersch van Nicolette als haar Mevrouw het was, en met even veel grond, schoon uit andere oorzaken: ‘recht toe recht aan naar het Bosch, en evenzoo terug.’</p>
<p>- ‘Wel!’ zeî Nicolette: ‘'t zou mij toch lief zijn, Mientje, zoo je medegingt.’</p>
<p>Op dit oogenblik kwam Karoline binnen met een boodschap, die de zaak tot beslissing bracht. Mevrouw Van Zirik had wel niet bedoeld, aan Nicolette een gemakkelijk of genoeglijk leven te verschaffen, maar het niet behoorlijk regelen van de verhouding tusschen haar en de dienstboden, was een bloot verzuim geweest, toe te schrijven aan de spanning, waarin zij verkeerd had. Zij had zich, na Nicolettes vertrek, herinnerd, dat zij haar zonder lastbrief had weggezonden, en had nu de noodige bevelen aan Karoline gegeven, luidende, dat Mademoiselle met Mientje en de kinderen uit zou gaan om den weg te leeren, en dat Naatje in dien tusschentijd de leerkamer in behoorlijke orde brengen zou.</p>
<p>Er viel hier dus geen verder praten over, en Mientje onderwierp zich, ware het ook met tegenzin. Nu zat Nicolette nog altijd met haar brief verlegen en vroeg aan de kamenier of ‘mijn Heer’ al bij de hand was.</p>
<p>- ‘Ik heb hem zoo even naar zijn studeerkamer zien gaan,’ antwoordde Karoline: ‘woû Mamzel hem spreken?’</p>
<pb n="54"/>
<p>- ‘Dat is te zeggen, als het gelegen komt,’ antwoordde Nicolette.</p>
<p>- ‘Ik zal het gaan hooren,’ zeî Karoline, die, als wij gezien hebben, vrij gedienstig van aard was, maar vooral zeer geneigd om haar gedienstigheid te doen strekken tot het uitvorschen van iemands geheimen, en meteen wipte zij de kamer uit. Spoedig was zij weêr terug, met het bericht, dat mijn Heer de mamzel verwachtte, en ging toen Nicolette voor naar beneden, waar zich de studeerkamer van mijn Heer bevond.</p>
<p>Van Zirik was, toen Nicolette bij hem werd aangediend, in zijn morgengewaad - een zwierigen <hi rend="i">chambercloak</hi>, bontkleurigen zijden das, met gouddraad en bloemen gestikt mutsje, Turksche pantoffels, enz. op een divan gezeten en studeerde...in de dagbladen, die in groote menigte op zijn bureau waren uitgespreid. Hij had nu wat hij wenschen kon, een mooie, elegante, en - voor zoover hij alleen in den Haag het tegendeel niet vermoedde - hem aanbiddende vrouw, kinderen, wel wat tenger en ziekelijk, maar die elke bezoeker ‘heel lief’ en elke bezoekster ‘kleine engeltjes’ vond, geld in overvloed, een fraai huis en dito <hi rend="i">équipage</hi> en hem ontbrak nu alleen maar een zetel in de Kamer, althans voorloopig in den Raad van de stad. Om zich daarop billijke aanspraak te verwerven, had hij het noodig geächt, zijn politieke kunde, die sedert zijn vertrek van de akademie een weinig verachterd was, weder wat te vermeerderen, en hij las daartoe - geen geleerde werken, maar dagbladen.</p>
<p>Zoo dom niet! Om in de politieke loopbaan te komen - ik zeg niet om een degelijk staatsman te worden - zijn er twee wegen open: langs den eenen wordt men door de Regeering, langs den anderen door de Oppozitie naar boven gekruid. - Er is nog wel een derde middel om te slagen, te weten, wanneer men er heen gedragen wordt op de vleu-<pb n="55"/>gelen eener algemeen gevestigde reputatie: doch een dergelijke vliegtocht is een te groote zeldzaamheid om bij het stellen van algemeene regels in aanmerking genomen te worden. - Nu was Van Zirik nog niet oud genoeg om hoop te voeden, dat hij in de Eerste Kamer zou benoemd worden, waar hij anders wegens zijn <hi rend="i">gegoedheid</hi> aanspraak op hebben kon<note n="1)" place="foot">Men bedenke, dat hetgeen verhaald wordt, vóór het jaar 1848 voorviel.</note>, en bovendien was dat lidmaatschap der Eerste Kamer een ambt, waarmede iemands politieke loopbaan besloten, niet begonnen moest worden. Hij oogde dus op dat der Tweede; doch de Regeering, op dat tijdstip den steun zoekende van bekwame sprekers, of van lieden, op wier ondersteuning zij staat kon maken, had een en andermaal zich doof gehouden, toen hij zijdelings had te kennen gegeven, dat hij <hi rend="i">casu quo</hi> zich een benoeming zou laten welgevallen, en hij kon op een aanbeveling van die zijde bij de Provinciale Staten niet rekenen. Hij zag dus geen kans voor hem open, tenzij hij zich in de armen der Oppozitie-partij wierp, die zich nu ook reeds in gezegd kollegie vrij sterk begon te doen gelden. Doch om bij haar in aanmerking te komen, diende hij zich te laten aanprijzen door de dagbladen, en daartoe diende hij dan aanleiding te geven, 't zij door een politieke handeling, 't zij door een geschrift in hun geest. Een politieke handeling kon Van Zirik, als rentenier zonder betrekking, moeilijk verrichten: al wat hij van dien aard kon doen was in te teekenen op boeken, lijsten enz., die een zoogenaamd liberale strekking hadden. Als schrijver op te
treden, achtte hij te gewaagd. Het voormalige medelid der Dorstige Pleiaden bezat genoeg letterkundigen takt, en tevens genoeg zelfkennis, om te weten, dat hem de noodige oefening en kennis ontbraken om iets dergelijks met goed gevolg te ondernemen. Maar wenken, berichten, nu en dan zelfs een artikeltje aan een dagblad te leveren - met
<pb n="56"/>bescheiden vergunning aan den Redakteur om er partij van te trekken met zoodanige wijzigingen, bekortingen of bijvoegingen als de man zelf noodig oordeelde, dat zou nog wel gaan. Op die wijze zou hij, naar hij zich vleide, zijn stijl langzamerhand leeren vormen, totdat hij misschien in staat ware, een <hi rend="i">brochure</hi> met zijn naam in 't licht te geven. In allen gevalle moest hij beginnen met zich goed op de hoogte te stellen van de gewichtigste vragen van het oogenblik, vooral ook goed het alfabet leeren kennen van de partij, wier banier hij vooreerst wilde volgen. <hi rend="i">Vooreerst</hi>, zeggen wij: immers, was hij eenmaal in de Kamer, dan zou hij misschien, met een lintje in 't vooruitzicht, zich nog wel genegen toonen ‘den Koning’ - zoo als toen de geijkte term was - ‘niet te verlaten’ en te helpen zorg dragen, dat de zaken geen verkeerden loop namen.</p>
<p>Dit nu was de reden, waarom Karel van Zirik dagelijks een uur wijdde aan de lezing der dagbladen, en zich de hersens meubelde met uitdrukkingen als: ‘loodzware druk der belastingen - zweet der natie - ruif van 't budget - vuige ambtsbejagers - jabroêrs - nepotisme - zwarte boek - lage kuiperijen - geldverspilling - bevoorrechte kasten,’ enz. enz. aan de eene zijde, en, aan de andere: ‘vrijzinnigheid, - openbaarheid - beginselen van 89 - gelijkheid voor de wet - afschaffing van belastingen - ontwaakte volksgeest - herziening der Grondwet - vrijmaking van den arbeid - vermeerdering van de produktieve krachten der Natie,’ enz. enz.</p>
<p>Reeds een en andermaal had hij, in afwachting dat hij artikels schrijven zou, aan de redaktiën van sommige oppozitiebladen mededeelingen ingezonden van kleine hof- of politieke schandaaltjes, die hem ter oore waren gekomen, en die verzeld doen gaan van betuigingen van sympathie: en hij had daarvoor brieven van dankbetuiging ontvangen, met beleefde uitnoodiging tot verdere medehulp. Inzonderheid was
<pb n="57"/>hem dit verzoek gedaan door de redakteurs van den Marlheimer Bode - waar, als vroeger verhaald is, onze vriend Drenkelaer aan medewerkte; - doch bij die gelegenheid was tevens aan Van Zirik een wenk gegeven, dat, aangezien men aan het blad meerdere uitbreiding wenschte te geven, materiëele hulp evenmin zou afgewezen worden. Die wenk was voor onzen aspirant-staatsman niet verloren gegaan: hij had bij zich zelven de gevolgtrekking gemaakt, dat hij zich van den steun, dien genoemd blad hem verleenen kon, niet beter kon verzekeren, dan door het wederkeerig te steunen, op welke wijze men over en weder elkanders belangen zou kunnen voorstaan. Wellicht zien wij later, waartoe het aldus gesloten bondgenootschap verder zoude leiden.</p>
<p>- ‘<hi rend="i">Que désire mademoiselle</hi>?’ vroeg van Zirik aan Nicolette, toen deze bij hem binnentrad. De vermaning van Mevrouw, om zich in 't Fransch uit te drukken, was hem niet ontschoten.</p>
<p>Zij knipte een traan weg uit het oog: - niet zoozeer omdat hij Fransch sprak, als omdat hij, zelfs nu zij alleen waren, haar niet, - al ware 't maar eens - met den ouden naam van ‘Klaasje’ toesprak. Doch waar hij de gemeenzaamheid wegsneed, uit een heilige betrekking ontstaan, mocht zij die niet weder aanbinden, en zij gaf dus, in 't Fransch, de reden van haar komst te kennen:</p>
<p>- ‘Zoo,’ zeide hij: ‘hebt gij een brief aan onzen braven predikant geschreven? Nu, ik heb den zijnen gelezen. Lasch dan maar in uw post-scriptum een groet van mij in, aan hem en aan den Heer van Eylar, en, dat ik hem eerstdaags hoop te antwoorden. Is er nog iets?’</p>
<p>- ‘Ja mijn Heer!’ zeî zij op beschroomden toon: ‘hoe ik er mede aan moet met de bezorging van den brief?’</p>
<p>- ‘Wel! dien kunt gij aan Filip geven, als hij boodschappen gaat doen: of hem op de trap leggen bij de mij-<pb n="58"/>nen. - En nu, je gaat zeker wandelen met de kinderen? - 't Is best: wees dan zoo goed, op te letten, dat Emilie haar linkerschoen niet scheef loopt en dat Jeanne het hoofd recht houdt. <hi rend="i">Adieu</hi>.’</p>
<p>Uit deze vermaning, waarmede Nicolette werd afgescheept, kon zij de gevolgtrekking maken, dat mijn Heer nog meer oplettendheid schonk aan de kinderen dan Mevrouw, maar tevens, hoe die zich bepaalde tot houding en gang; noch over het lichamelijk noch over het zedelijk welzijn der kleinen had een van beiden een woord gerept. Met een weemoedigen indruk keerde zij naar boven, waar intusschen de kinderen gereedgemaakt waren, terwijl de klok van elve weldra sloeg en zij alsnu, met de twee meisjes en het jongste knaapje, dit laatste voorloopig op den arm van Mientje, zich weêr naar beneden begaf om de wandeling te aanvaarden. Men zal zich herinneren, dat, als Naatje aan Nicolette verteld had, de <hi rend="i">luncheon</hi> van mijn Heer en Mevrouw te elf uren gehouden werd, en Mevrouw had aan mijn Heer weten te beduiden, dat het nuttig was voor Charles, en ook voor de bediening gemakkelijker, dat hij (en dienvolgens ook zijn goeverneur) daar met hen gebruik van maakten. Zoo trof het dan zeer natuurlijk, dat de twee laatstgenoemden, zich tot dat einde ter bestemder tijd naar beneden begevende, Nicolette en haar gezelschap op de trap achterop kwamen. Charles stoof terstond eenige treden af, om Nicolette op zijne manier goeden dag te zeggen, te weten door haar bij haar kleed te pakken, zoodat het niet weinig gevaar van scheuren liep.</p>
<p>- ‘Laat dat staan, Charles!’ zeî Rostan: ‘dat is onbescheiden, en Mejuffrouw houdt niet van onbescheiden menschen.’</p>
<p>Onder het uitspreken van het eerste gedeelte van dezen volzin had hij Charles bij de hand, die het kleed vasthield, gegrepen en dus gedwongen los te laten; bij het laatste
<pb n="59"/>was hij Nicolette voorbijgegaan met een beleefde buiging, doch tevens met een op haar geworpen blik, waarin zij een stil verwijt meende te lezen. ‘Zou hij reeds weten,’ dacht zij, ‘dat ik zijn boek niet meer heb? Zou hij misschien denken, dat ik bij Mevrouw over hem geklaagd heb?’ - en die gedachten maakten, dat zij bij haar wedergroet bloosde en een verlegenheid toonde, die aan Rostan niet ontsnapte. Op het portaal gekomen ging ieder zijns weegs, Rostan met Charles naar de eetkamer, de overigen naar het benedenportaal en op de voordeur aan. Juist op dat oogenblik werd er gebeld, en Filip kon dus twee vliegen in één klap slaan, namelijk de kinderen uit-, en den bezoeker binnenlaten. Deze was een bejaard mannetje, met een gelaat als een gedroogde winterappel, doch blijkbaar nog voor vlug en jeugdig willende doorgaan. Immers het hoofd was met een fraai gekruld blond pruikje gedekt, boven 't welk een witte zijden hoed op half zeven stond: op de wangen bloeiden rozen, al had ze dan ook de kunst in 't leven geroepen: prachtige elpenbeenen tanden, te wit om echt te zijn, blonken u tusschen de loodkleurde lippen tegen; twee hoog opstaande vadermoorders staken aan weêrskanten van het puntige kinnetje uit een zijden <hi rend="i">foulard</hi> van een bont en excentriek patroon, die met een lossen zwier om den nek was geslagen, en waarvan de tippen, door een breeden, gouden, met robijnen vercierden, ring gehaald, zich, bolrond, als de krop van een doffer, op de borst verhieven en, lager, juist boven de uitsnijding van het vest, vastgestoken waren met een doekspeld, waarop een kostbare onyx prijkte, die den roof van Prozerpina door Pluto voorstelde. De eigenaar wees dit kunststuk gaarne, vooral aan jonge dames, die dan niet dorsten kleuren, omdat het onderwerp uit de mythologie, en hij die 't wees een oud heer was. Boven het genoemde vest, 't welk van wit piqué was en met robijnen knoopjes voorzien, bungelde
aan een hemels-<pb n="60"/>blaauw koord een toeslaande, rijk in goud gevatte bril: het parelgrijs zomerjasje, uit welks borstzak een gele Japansche zakdoek zich even vertoonde, liet aan de uiteinden der mouwen een paar gegaufreerde mansjetten doorkomen. De pantalon was van witte zomerstof, de kousen van lamswol, en men kon zich spiegelen in 't blinkend verlaksel der geregen schoenen. Een paar blaauwe zijden handschoenen en een badine van ƒ 75 in de linkerhand voltooiden dit geheel, dat bijzonder geëigend scheen om, in pleister nagemaakt, op een schoorsteenmantel of, zoo als het was, in een Harlekijne-ballet vertoond te worden. Het origineel gaf antwoord op den naam van Baron van Tilbury: het was in zijn jeugd gehuwd geweest en reeds in 't zelfde jaar weduwnaar geworden; doch dat was zoo lang geleden, dat naauwlijks iemand in de rezidentie het zich meer herinnerde: zeker is het, dat onze Baron, 't zij uit voorbeeldige trouw aan de nagedachtenis zijner echtgenoote, 't zij uit zucht om zijn vrijheid, nadat die eenmaal voor een poos aan banden was gelegd geweest, niet weder te verliezen, nimmer een tweede huwelijk had willen aangaan en het leven van den bonten vlinder, die van bloem tot bloem vliegt, bleef leiden. Hij was millionair, gaf prachtige diners aan de ouders, en liet de dochters, in zijn <hi rend="i">sociable</hi>, door 't Bosch of naar Schevelingen toeren, welk een en ander in hem eenige menschelijke zwakheden - waarvan zijn trek om jeugdig te schijnen wel de minste was - over 't hoofd deed zien, en hem over 't geheel den naam verworven had van een hupsch, vrolijk, vriendelijk, dienstvaardig mannetje, dat aan niemand kwaad, en aan ieder genoegen deed. Den dag te voren hadden, als reeds gezegd is, de Heer en Mw. Van Zirik bij hem gedineerd: bij die gelegenheid had er een minnelijk geschil plaats gehad tusschen Van Zirik en den gastheer over den ouderdom en de herkomst van de keurige madera, die op 't nagerecht geschonken was: en Van Zirik,
<pb n="61"/>die beweerde, mede puik madera te bezitten, had den Baron genoodigd, dien bij hem den volgenden morgen te komen proeven. De ander had dit aangenomen en was zich nu van zijn belofte komen kwijten.</p>
<p>De Baron van Tilbury was bekend om zijn minzaamheid jegens kinderen: hij sprak die aan, waar hij ze vond, en wist allerliefst met ze te snappen. En men moet niet denken, dat hij het alleen deed in de salons, als de mamaas er bij waren, om deze te vleien. Och neen! hij deed het even gereedelijk op de wandeling, als zij alleen met hun <hi rend="i">bonne</hi> waren. Zelfs deed hij het dan bij voorkeur. Dan sprak hij met hen en ook zelfs met de <hi rend="i">bonne;</hi> want hij was niets grootsch, al stamde hij ook uit een oud adellijk Engelsch geslacht. Een recht vriendelijk heer was hij, die Baron van Tilbury.</p>
<p>Ook nu verzaakte hij, toen hij de kinderen van Van Zirik op den drempel tegenkwam, die vriendelijkheid niet: hij noemde Emilie en Jeanne ‘mijn hartjes’ en gaf haar beurtelings een kus op 't voorhoofd, wat zij maar half pleizierig schenen te vinden, die kleine ondankbaren! hij beproefde het ook met Edouard; doch het ondeugende schepseltje begon te schreeuwen en zich vast te klemmen aan Mientje: dit gaf den Baron aanleiding om aan Mientje te vragen, hoe zij voer, en toen zij - ik moet het tot haar schande bekennen, vrij stuursch - antwoordde ‘heel wel’, liet hij er op volgen, dat hij zulks aan haar blozende kleur reeds had meenen te bespeuren.</p>
<p>Toen eerst bemerkte hij Nicolette, die, bij zijn binnentreden, uit beleefdheid een weinig op zijde geweken en zoodoende door de deur en door Filip gemaskeerd was gebleven. Haar verschijning had op hem een uitwerking, niet ongelijk aan die, welke men ondervindt, als op 't slot van een ballet, het sombere grotdoek naar boven gaat om het verraste publiek in een rijk tooverpaleis of een paradijs-<pb n="62"/>achtig landschap te doen turen. Hij keek geheel verbaasd: zijn katoogjes glinsterden als twee nachtpitjes, zijn hand zocht den rand van zijn hoed: zijn rug kromde zich, en zijn lippen stamelden een: ‘<hi rend="i">pardon!</hi> ik had niet de eer u te zien, Mejuffrouw!’</p>
<p>Toen zag hij Mientje vragende aan.</p>
<p>- ‘'t Is de nieuwe mamzel,’ zeî de kindermeid.</p>
<p>Uit dat woord <hi rend="i">mamzel</hi> opmakende, dat Nicolette een Fransche of Zwitsersche <hi rend="i">bonne</hi> was, achtte de Baron het voegzaam, haar in 't Fransch aan te spreken, en toonde daarbij zijn vernuft door het maken van een onvertaalbare woordspeling, waarop ik ook zijn toespraak in 't oorspronkelijk laat volgen:</p>
<p>- ‘<hi rend="i">Ah! vous êtes donc la Bonne fée</hi>, <hi rend="i">chargée de protéger ces enfants et de verser sur eux tous les dons qui sont en vous</hi>.’</p>
<p>- ‘<hi rend="i">Monsieur veut plaisanter</hi>,’ zeî Nicolette, terwijl zij even neeg, en den Baron voorbijschoof, zonder recht te weten, of zij zich moest ergeren aan het ontvangen kompliment, dan wel er om lachen. Toch vroeg zij aan Mientje, toen deze nevens haar met de kinderen op straat was, wie die heer was, en kreeg daarop tot bescheid, dat het ‘een ouwe gek was, die de B'ron van Tilb'ry heette en geen jong meisie met vrede liet.’</p>
<p>Toen vroeg Nicolette niet verder en wandelde met haar gezelschap den weg op naar 't Bosch.</p>
<p>Intusschen was de Baron in de eetkamer gelaten, waar hij den Heer en de vrouw des huizes, benevens Charles en zijn gouverneur, bij elkander, en het <hi rend="i">déjeuner</hi> gereed vond.</p>
<p>Wij achten het minder noodig, hier een verslag te geven van hetgeen aan dat maal verhandeld werd; het zou den lezer weinig belang inboezemen: komplimentjes, door Tilbury aan Mevrouw gemaakt over haar smaakvol <hi rend="i">négligé</hi> en aan mijn Heer over zijn smakelijken madera, flaauwe geestigheden, door den laatstgemelde uitgekraamd, beöordeelingen
<pb n="63"/>van de meerdere of mindere verdiensten van het zangpersoneel, dat men den vorigen avond gehoord had, nieuwtjes uit de stad, <hi rend="i">commérages</hi> en <hi rend="i">cancans</hi>, waarbij de <hi rend="i">magna reverentia puero debita</hi><note n="1)" place="foot">‘De eerbied, aan het kind verschuldigd.’</note> wel eens uit het oog verloren werd, maakten er de schering-en-inslag van. Ik zal hier alleen vermelden, dat, tegen den afloop van het <hi rend="i">déjeuner</hi>, de Baron, van een oogenblik van stilte gebruik makende, zich tot Mevrouw wendde, met het navolgende gezegde, op een toon van volkomen onverschilligheid uitgesproken.</p>
<p>- ‘Ik heb gezien, Mevrouw heeft een Fransche juffrouw bij de kinderen genomen.’</p>
<p>- ‘Wel neen, zij spreekt Hollandsch,’ merkte Charles aan, die tot nog toe, even als monsieur Rostan, alleen de rol van toehoorder gespeeld had.</p>
<p>- ‘<hi rend="i">Taisez-vous</hi>, <hi rend="i">Charles!</hi>’ zeide zijn moeder, welke drie woorden genoeg waren om te verraden, dat zij ook geen <hi rend="i">Française</hi> was; anders zou zij, tegen haar zoontje sprekende, gezegd hebben: ‘<hi rend="i">tais-toi</hi>.’</p>
<p>En toen, zich tot den Baron wendende, vervolgde zij: ‘'t is een meisje, daar Van Zirik voogd over geweest is, en dat ik bij de kinderen genomen heb, zoo wat half als bonne, en half om aan de meisjes Fransch te leeren.’</p>
<p>- ‘En waarom aan mij ook niet?’ mompelde Charles naauwlijks hoorbaar tusschen de tanden, terwijl hij zijn onderwijzer zijdelings een blik toewierp, die alles behalve van bijzondere gehechtheid aan diens persoon getuigde.</p>
<p>- ‘<hi rend="i">Charles!</hi>’ hernam zijn moeder, hem gramstorig aanziende.</p>
<p>- ‘<hi rend="i">Allons Charles! il est temps de monter</hi>,’ zeî monsieur Rostan, terwijl hij opstond, een buiging maakte en naar de deur ging. Zijn kweekeling volgde, hoewel met blijkbaren tegenzin, het gegeven voorbeeld, doch, voordat
<pb n="64"/>hij heenging, wilde hij een bewijs leveren, dat hij het verloopen uurtje niet vruchteloos had besteed. Pope zegt met rede:
<q rend="bq"><hi rend="i">The noblest study of mankind is man</hi>,</q>
<lb/>
<lb/>en Charles had zijn tijd aan tafel met die edele studie doorgebracht, en den Baron tot voorwerp daarvan genomen. Hoe goed hij daarin geslaagd was bleek, toen hij, aan de deur gekomen, 's mans hoed en stok van den stoel daarnevens nam, den hoed schuins opzette, de badine omhoog hief, zijn gelaat verwrong, en in houding en gebaren een kopie in miniatuur van den bejaarden Celadon voorstelde, zonder dat deze iets gewaarwerd van de vertooning, die achter zijn rug plaats vond: alles tot groot vermaak van Van Zirik, innerlijk verheugd te ontwaren, dat zijn zoon een evenbeeld was van 't geen hij zelf in zijn jeugd geweest was, en tot groote angst van Mevrouw, die doodsbang was, dat de Baron omkijken en iets merken zou. En werkelijk, hij merkte iets; maar gelukkig eerst toen de grap over was en Charles, hoed en stok nederwerpende, de deur uitsnelde.</p>
<p>- ‘Die wilde jongen!’ zeî Mevrouw: ‘daar loopt hij nog in 't heengaan tegen den stoel en gooit er uw hoed af.’</p>
<p>- ‘De jeugd <hi rend="i">is</hi> wild,’ zeî Tilbury, die op 't gedruis het hoofd had omgewend: ‘ja, ik was ook een gastje in mijn tijd.’</p>
<p>- ‘Ik geloof, dat mijn Heer het nog wel is nu en dan,’ zeî Mevrouw, hem schalks aanziende, en wel overtuigd, dat het kompliment hem streelde.</p>
<p>- ‘Een gastje!’ - herhaalde Van Zirik: ‘wel hij is op dit oogenblik een gast - en gisteren was hij een gastheer.’</p>
<p>- ‘Uch! ugche!’ zeî de Baron, met een kuch, die voor een lach moest doorgaan: ‘Mevrouw heeft er altijd plezier in, mij te plagen, en mijn Heer is altijd vol geest. - 't Is
<pb n="65"/>waar, ik heb niet te klagen en ik kan nog met de jongeluî meêdoen...wat eigentlijk geen groote kunst is, als men de meesten onder hen op den keper beschouwt.’</p>
<p>- ‘Niet waar? verdronken voordat zij water gezien hebben,’ viel Van Zirik in.</p>
<p>- ‘Maar mijn Heer van Tilbury is er doorheen gezwommen,’ zeî Mevrouw: ‘en lacht nu die vlasbaarden uit, die ongelukkige drenkelingen, die hem van uit de diepte benijden.’</p>
<p>- ‘Drommels! je wordt poëtisch, Emilie!’ zeî Van Zirik: ‘uit welken roman hebje die allegorische voorstelling gestolen?’</p>
<p>- ‘Mevrouw heeft verbeelding genoeg, en behoeft waarlijk bij geen romanschrijvers ter markt te gaan,’ zeî de Baron; ‘maar, wat nu dat meisje betreft, als haar <hi rend="i">capaciteiten</hi> aan haar <hi rend="i">extérieur</hi> beäntwoorden, dan heeft Mevrouw het goed getroffen.’</p>
<p>- ‘Ik geloof waarachtig, dat je ook Fransch bij haar zoudt willen leeren,’ zeî Van Zirik.</p>
<p>- ‘Uch! ugche! ik weet niet...misschien wel; maar wat ik weet, is, dat Mevrouw Van Zirik al een admirabel vertrouwen in haar man moet stellen, dat zij zulk een knap jong ding in huis neemt.’</p>
<p>- ‘<hi rend="i">Vous voyez!</hi>’ zeî Mevrouw.</p>
<p>Hoe gesteld Van Zirik ook op grappen zijn mocht, en hoe weinig hij zich weêrhield, die zelfs ten koste van zijn naaste betrekkingen te debiteeren, toch begon zijn betere natuur deze reis bij hem te spreken, en hem te herinneren, dat Nicolette zijn pleegdochter was en, in zijn tegenwoordigheid, niet tot voorwerp strekken moest aan ongepaste aardigheden.</p>
<p>- ‘Ik moet mijn Heer doen opmerken,’ zeide hij: ‘dat hier van geen goed of kwaad vertrouwen sprake kan zijn. Dat meisje heeft, gelijk mijn vrouw zoo even zeide, reeds als kind onder mijn voogdij gestaan...’</p>
<pb n="66"/>
<p>- ‘Ahé! Rosine en Bartholo,’ viel Tilbury in, en, den Barbier parodiëerende, neuriede hij met een bevende en schril kwakende stem:
<q rend="bq">‘<hi rend="i">Crois-tu donc qu'il soit difficile,
<lb/>De tromper un tuteur tel que toi?</hi>’</q></p>
<p>- ‘Ik hoop, dat ik nog geen Bartholo ben,’ zeî Van Zirik, rood wordende, en zijn lippen bedwingende om zich geen ‘Bartholo magje zelf wezen’ te laten ontvallen.</p>
<p>- ‘Bravo, mijn Heer van Tilbury,’ zeî Mevrouw, die gaarne van gesprek wilde veranderen: ‘je hebt nog een stem als een lijster.’</p>
<p>- ‘De lijster is er maar een beest bij,’ merkte Van Zirik aan, die zelfs in zijn wrevelachtige stemming niet kon nalaten deze schrikkelijk flaauwe en oudbakken geestigheid te plaatsen.</p>
<p>- ‘Och! ik doe er weinig meer aan,’ zeî de Baron: ‘vooral sedert mijn guitaar defekt is. Ik placht veel bij de guitaar te zingen, maar ik weet niemand meer, wien ik het ding goed zou durven vertrouwen. 't Is een kunststuk, dat ik niet graag wilde missen.’</p>
<p>- ‘O! ik herinner mij, wel gehoord te hebben van de romances die je placht te zingen.’</p>
<p>- ‘Hebje zelf mijn Heer nooit gehoord?’ vroeg Mevrouw.</p>
<p>- ‘Neen! 't was voor mijn tijd,’ antwoordde Van Zirik, wat juist niet zeer beleefd, en ook niet volkomen waar was. Immers het was nog geen twintig jaar geleden, dat de Baron zich bespottelijk maakte door de lieden op muzikale intermezzoos te onthalen; doch toen bewoog hij zich nog uitsluitend in de hooge sfeer, waar Van Zirik niet in werd toegelaten. Sedert dien tijd was de oude man, ten gevolge van voorvalletjes, die met hem plaats hadden gehad, en die hem niet bijzonder tot eer verstrekten, lang-<pb n="67"/>zamerhand niet meer genoodigd geworden in de meeste huizen, waar hij vroeger ontvangen werd, en zag hij de uitnoodigingen, door hem gedaan, herhaaldelijk met weigeringen beäntwoord. Dit had ten gevolge gehad, dat hij uit den kring, waartoe hij door zijn geboorte behoorde, was overgedwaald tot een anderen, waar men òf vereerd was een Baron te ontvangen, òf minder met zijn antecedenten bekend. Het was in dezen, dat Van Zirik, die juist een tegenovergestelden weg opwandelde en verder hoopte te bewandelen, namelijk uit den deftigen burgerkring naar dien der hooge aristokratie, hem ontmoet had.</p>
<p>De uitval van Van Zirik had een oogenblik stilte doen ontstaan, die gelukkig werd afgebroken door een bellen aan de voordeur en het kort daarop binnenkomen van de drie kinderen, die, van hun wandeling terug zijnde, volgens gewoonte hun eerst en veelal eenig bezoek bij hun ouders kwamen afleggen. Mientje was met hen binnengetreden, het vermoeide Edouardje op den arm houdende, en Nicolette was gevolgd, doch bleef aan de deur staan wachten.</p>
<p>Naauwlijks hadden Emilie en Jeanne den Baron in 't oog gekregen, of zij maakten een omweg om bij haar moeder te komen, aan welke zij de hand gaven, en van welke zij ieder een kus op 't voorhoofd ontvingen, en toen vielen zij haar vader op 't lijf: - kinderen zijn, in den regel, zoolang zij jong zijn, gekker met hun vader dan met hun moeder. Men zou de reden van dit verschijnsel daarin kunnen zoeken, dat vader hun geen konserven of drankjes ingeeft, hun geen kaarsvet onder den neus smeert als zij verkouden zijn, er minder op let, als de veters van hun laarsjes niet door 't rechte oogje gestoken zijn, als zij hun boezelaar vuil maken, hun jurkje scheuren, hun haar in de war brengen, een schoteltje breken, of een kopje omstooten enz.: in een woord, dat vader hen niet kwelt over honderd nesterijtjes, waar moeder gehouden is acht op te slaan. -<pb n="68"/>Eerst als de kinderen ouder worden beginnen zij de moederlijke zorg beter te begrijpen, meer op prijs te stellen, en dan wordt dikwijls de verhouding tegen-over de ouders langzamerhand juist anders dan vroeger. 't Is nu niet meer Moeder, 't is Vader, wiens ontevredenheid, berisping, bestraffing men te duchten heeft - niet meer over geweigerde medicijnen, scheef geregen laarsjes, gevlekte kleedjes of gebroken kopjes, maar over rekeningen van kappers, naaisters, modemaaksters, van wijnkoopers, koks, sociëteiten en huurkoetsiers, - en dan vindt men niet zelden troost en steun bij Moeder, gelijk men vroeger toegevendheid en verschooning bij Vader vond.</p>
<p>Maar in het huisgezin van Van Zirik kon de voorliefde der kinderen voor hun vader niet aan de opgegeven reden worden toegeschreven; want Mama bemoeide zich persoonlijk zeer weinig met hen, en zoo zij nu en dan aanmerkingen maakte op hun toilet, hun gang of hun manieren, Papa deed dat, als wij gezien hebben, nog naauwlettender dan zij. Maar hier bestond een andere reden: Papa betoonde zich somtijds vader: in Mama hadden zij nooit gevoeld dat zij een moeder hadden.</p>
<p>- ‘O, Papa!’ zeî Jeanne: ‘Mademoiselle heeft ons zulke aardige historietjes verteld.’</p>
<p>- ‘En zoo'n mooie bracelet gemaakt,’ zeide Emilie, een kransje toonende, dat Nicolette, gedurende een halt, op een bank in 't Bosch doorgebracht, van dooreengestoken bloempjes vervaardigd had.</p>
<p>- ‘Wel zoo! wel zoo!’ zeî Van Zirik.</p>
<p>- ‘Wel zoo!’ herhaalde Tilbury, die zijn stoel intijds verschoven had, zoodat hij niet meer met den rug naar de deur gekeerd zat, en, een gouden tandestoker voor den dag gekregen hebbende, onder 't volbrengen eener bezigheid, die zijn fraaie tanden (wel de zijne, want hij had ze betaald) liet zien, onafgebroken naar Nicolette tuurde.</p>
<pb n="69"/>
<p>- ‘Ik zou een andere reis dat vullis liever niet in huis brengen,’ zeî Mevrouw: ‘men vindt dan later overal vertrapte bloemetjes. - Maar wat scheelt Edouard?’</p>
<p>- ‘Edewaartje is wat moê en slaperig,’ zeî Mientje.</p>
<p>- ‘O! Edouard is zoo stout geweest onderweg,’ zeide Emilie: ‘hij woû maar volstrekt niet loopen en dwong den heelen tijd, dat Mademoiselle hem dragen zou.’</p>
<p>Mientje bevestigde deze woorden met een knik, en tevens met een vinnigen blik, op Nicolette geworpen.</p>
<p>- ‘Nu!’ zeî Mevrouw: ‘dan moet Edouard maar gaauw in zijn bedje gelegd worden. <hi rend="i">Et à présent, retournez vite vers Mademoiselle, mes enfants, et allez déjeuner</hi>.’</p>
<p>De kinderen huppelden terug naar Nicolette, die, met een nijging binnengekomen, met een nijging weder verdween, een meisje aan elke hand en Mientje achter haar.</p>
<p>De Baron oordeelde, dat nu ook voor hem de tijd van verdwijnen gekomen was. De <hi rend="i">luncheon</hi> was afgeloopen, de madera gedronken, Nicolette niet meer zichtbaar; hij kon nu afscheid nemen, en dat deed hij.</p>
<p>- ‘Morgenochtend,’ dacht hij bij zich zelven, onder 't naar huis gaan, zal ik te half elf ontbijten en dan eens in 't Bosch gaan wandelen.’</p>
<p>- ‘De oude gek!’ riep Van Zirik, toen hij zich met zijn vrouw alleen bevond: ‘hebje gezien, met welke oogen hij Nicolette aankeek?’</p>
<p>- ‘O! hij is walgelijk,’ zeî Mevrouw, zich achterover in haar stoel werpende, als had het gebruikte maal, in stede van haar nieuwe krachten te schenken, alleen gestrekt om haar te vermoeien. ‘Maar <hi rend="i">à propos</hi>, Van Zirik! ik heb zooveel berouw als haren op mijn hoofd, dat ik dat mensch hier heb ingehaald.’</p>
<p>- ‘Wie? - Tilbury?’</p>
<p>- ‘Wel neen: - Nicolette: - je ziet immers, dat het een koket ding is, die iedereen het hoofd op hol maakt.’</p>
<pb n="70"/>
<p>- ‘Ik zie, dat het een mooie meid is, en dat de kinderen met haar zijn ingenomen. Mij dunkt, het eerste is geen zonde, en het tweede is een verdienste. Of zagje liever een leelijk spook, waar ze bang voor waren?’</p>
<p>- ‘Ik zag liever alles behalve een behaagziek, ijdel ding...’</p>
<p>- ‘Hei wat! koket, behaagziek, ijdel! is er ook nog iets? Waar drommel haalje dat alles vandaan? 't Is goed, dat mijn vrienden te Hardestein je niet hooren: zij, die haar hemelhoog verheffen als een engel van zedigheid, bescheidenheid, zelfbeheersching, ja weet ik wat al meer. Daar, lees dien brief van Bol eens: die kent haar: dan zulje zien, hoe die haar beöordeelt.’</p>
<p>- ‘Ja, dat wil ik gelooven,’ zeî Mevrouw, zonder den brief op te nemen, dien Van Zirik voor haar op tafel geworpen had: ‘Dominee Bol zal haar wel prijzen: die zal daar wel zijn reden toe hebben: althans zoo 't waar is, wat je mij verteld hebt, dat zij hem bij haar geboorte is t'huis gestuurd.’</p>
<p>- ‘Ik wenschte, dat je mijn vriend Bol kendet,’ zeî Van Zirik, ‘dan zouje er niet aan denken, zulke dwaze vermoedens te koesteren, als je woorden meêbrengen. Dat leelijke, platte, triviale, taankleurige gezicht - vergeleken bij dat fijne, <hi rend="i">gracieuse</hi>, <hi rend="i">gedistingueerde</hi>, dat Nicolette onderscheidt.’</p>
<p>- ‘<hi rend="i">Bah!</hi>’ hernam Mevrouw: ‘de moeder kan mooi geweest zijn. - En zoo heel buitengemeen kan ik haar ook niet vinden.’</p>
<p>- ‘Dan vrees ik, dat je deze reis in den Haag alleen van die opinie zijn zult.’</p>
<p>- ‘Maar dat is nu juist wat ik niet verlang, een <hi rend="i">bonne</hi>, die voor mooi passeert en die de vrijers lokt. Dat zal alleen stof tot onaangenaamheden geven.’</p>
<p>- ‘Maar wat wilje dan, Emilie? Het meisje heeft,
<pb n="71"/>naar al wat ik van haar verneem, een lief karakter, een menigte talenten en perfekte manieren, drie vereischten, die men, al zoekt men nog zoo naauw, zelden of nooit in één persoon vereenigd ziet. Ik bezorg u in haar, en nog wel goedkoop, een goevernante, zoo als wij er geen andere tegen haar gewicht in goud zouden kunnen krijgen. En nu, omdat ze er lief uitziet, zou ze wegmoeten! Bedenk toch, dat wij ons nimmer zouden kunnen verantwoorden bij Bol en bij Eylar, zoo wij haar, zonder geldige reden, van ons zonden.’</p>
<p>- ‘Wij zijn aan die lieden toch geen rekenschap verschuldigd,’ zeî Mevrouw.</p>
<p>- ‘Hebje haar zien nijgen? hoe weinig dames zijn er, die nijgen kunnen, zonder stijf te zijn? Van de honderd naauwlijks eene. Men kan wel zien, dat zij met de Eylars en Doertoghes en anderen van de <hi rend="i">haute volée</hi> verkeerd heeft.’</p>
<p>- ‘En juist daarom hadden wij haar niet moeten nemen. Omdat zij nu toevallig een week drie vier in relatie geweest is met lieden ver boven haar sfeer, zal zij misschien op ons nederzien;...maar dat heb ik haar al bij voorraad anders beduid. Haar plaats is op de kinderkamer: en daar zal zij niet af.’</p>
<p>- ‘Maar dat is onredelijk, dat is wreed.’</p>
<p>- ‘In 't geheel niet. Die groote dames, waar je van spreekt, mogen haar al een tijd lang als haar gelijke behandeld hebben, dat zijn van die <hi rend="i">caprices</hi>, die ik ken. Zij <hi rend="i">speelden</hi> met haar, even als zij vroeger, toen zij klein waren, met de kinderen van den tuinbaas of van den boer gespeeld hebben. Dat weet ik, dat doen die groote luî; <hi rend="i">mais ça n'engage à rien</hi>. Zij was te Hardestein de <hi rend="i">logée</hi> van Dominee, en verder vroeg men niet: hier is zij iemand, die voor loon dient: en met de zoodanigen gaat men niet om als met zijns gelijke. Ja zelfs de dienstboden zouden 't be-<pb n="72"/>neden zich achten, dat te doen, indien zij wisten, waar zij vandaan kwam: die hebben ouders gehad, die zij kunnen aantoonen, en zij is een vondeling. Haar op een plaats brengen waar zij niet behoort, is de banden der maatschappij verscheuren. Waar zou het op zoo'n manier heen, als men iemand, die uit het slijk is opgeraapt, op eene lijn ging stellen met lieden van aanzien en geboorte? Dat kan immers niet.’</p>
<p>Dat alles was zeer fraai en logisch: logischer zelfs dan de handelwijze van Mw. van Eylar of Bettemie jegens Nicolette. Vooral die <hi rend="i">passage</hi> van de banden der maatschappij, door Mw. Van Zirik, op haar gewonen, sleependen toon voorgedragen, was recht treffend. - 't Is vreemd, dat doorgaans zij, die er zich niet erg over bekommeren, zelve een der banden, waar die hen te veel knelt, een weinig los te maken, er zoo op aandringen, dat die banden door anderen zooveel te strakker worden toegehaald. Met reden: immers zoo blijft de maatschappij nog een weinig in haar geheel, die in duigen zou spatten, wanneer ieder deed als zij.</p>
<p>Van Zirik wist dan ook niet meer wat hij in 't midden brengen zou tegen hetgeen zijn vrouw zoo welsprekend betoogde; hij had wel een duister vermoeden, dat het minder een koel besef van het betamelijke, dan wel deze of gene booze hartstocht, als trots, afgunst, jaloezie was, die aan zijn vrouw dat betoog in den mond gaf; doch dat maakte de wederlegging niet gemakkelijker: en bovendien, zoo Mevrouw, uit welken hoofde dan ook, aan Nicolette een bepaalden hekel had - hij wist er geen ander woord voor - dan zou het meisje het toch op den duur niet bij hem kunnen uithouden: er viel dus, begreep hij, niet langer tegen te praten: hij had alleen maar te toonen, dat hij, evengoed als zijn vrouw, de zaak uit het rechte oogpunt beschouwde.</p>
<pb n="73"/>
<p>- ‘Ik vat niet,’ zeide hij, ‘tegen wien je 't eigenlijk hebt. Ik ben het immers van den aanvang af volkomen met u eens geweest omtrent de pozitie, die Nicolette hier bekleeden zou? ik heb haar dan ook op een afstand behandeld en zal dat blijven doen. Kunje 't op den duur niet met haar stellen, dan moet zij weg; dat 's klaar: - alleen, nu wij haar eenmaal, met een zoo gunstige aanbeveling van respektabele menschen, hebben bij ons genomen, moeten wij zorgen, dat niemand ons verwijten kan, haar zonder bepaald motief, of onder bloote voorwendsels, te hebben laten gaan.’</p>
<p>- ‘Dat stem ik gereedelijk toe,’ zeî Mevrouw, ‘en,’ voegde zij er in haar zelve bij: ‘ik zal wel zorgen, dat er een voorwendsel gevonden worde.’</p>
<p>Terwijl deze samenspraak beneden gevoerd werd, was zij, die er het onderwerp van uitmaakte, met de kinderen aan 't ontbijten. Na den afloop daarvan vroeg zij aan Mientje, waar nu de leerkamer was, naar welke zij, volgens de schikking van Mevrouw, zich moest begeven. Daar wist Mientje niets van: die had nooit van een leerkamer gehoord. Toen ging zij 't beneden aan de werkmeid vragen: die wist er evenmin iets van: toen aan Filip, die eerst antwoordde, dat het hem niet raakte, doch, bij naderen aandrang, besliste, dat het de kamer moest wezen van mesjeu Rostan. Deze uitspraak van Filip bracht de kindermeid aan Nicolette over, die er zich niet mede kon vereenigen, waarop Karoline, die juist voorbijging om zich naar de strijkkamer te begeven, werd binnengeroepen en ook aan haar, die beter dan iemand Mevrouws geheimen kennen moest, de vraag werd voorgesteld, ‘waar de leerkamer was?’</p>
<p>Tot Nicolettes groote verbazing antwoordde de kamenier, even als Filip, dat zij er geen andere kende, dan die, waar Siarle les nam bij mesjeu Rostan.</p>
<pb n="74"/>
<p>- ‘Dat kan Mevrouw toch niet gemeend hebben,’ zeî de ongeloovige Nicolette, ‘dat ik op diezelfde kamer met de meisjes gaan zou.’</p>
<p>- ‘Neen, dat geloof ik ook niet,’ zeî Karoline, een glimlach onderdrukkende. ‘Maar wat kon Mevrouw dan gemeend hebben?’</p>
<p>Men kwam nu tot het besluit, datgene te doen, waarmede het eenvoudiger geweest ware, te beginnen, namelijk, het aan Mevrouw te gaan vragen, iets, waar Nicolette echter eenigszins tegen opzag; waarom Karoline, deels uit goedwilligheid, deels om te toonen, dat zij een persoon van gewicht was, deels uit nieuwsgierigheid, de taak op zich nam, en Mevrouw ging zoeken. Na verloop van eenigen tijd bracht zij bericht, dat met de leerkamer bedoeld was de kamer waar Nicolette sliep - ‘en Mevrouw vond het vrij dom, dat men dat niet begreep,’ voegde Karoline er bij, blijkbaar vrij ontevreden, dat men haar een gek figuur had laten maken.</p>
<p>Nicolette keek verwonderd en te-leur-gesteld; dat smalle vertrek, half ingenomen door haar ledikant, haar koffer en de waschtafel, moest zij daar met twee, misschien met drie kinderen zitten? Behalve dat zij dat <hi rend="i">établissement</hi> vrij <hi rend="i">uncomfortable</hi> oordeelde wat haar zelve betrof, zoo achtte zij het ook te benaauwd en te weinig geschikt voor kinderen, die ruimte en lucht noodig hadden. En dan was er niets als dat ronde wip-tafeltje om aan te zitten! hoe zou men daar de lessen aan doen?</p>
<p>Doch er viel vooreerst niet aan te veranderen: en het kwam er nu voor Nicolette slechts op aan, van den nood een deugd te maken en haar vindingrijkheid te toonen. Zij schoof het tafeltje tegen den hoek, dien het raam met den muur maakte, plaatste daar een stoel aan voor zich zelve en een taboeretje voor het oudste meisje: het andere zou zij op schoot nemen. Toen haalde zij een paar lees- en
<pb n="75"/>prenteboekjes, een doos met losse letters en andere dergelijke hulpmiddelen voor eerstbeginnenden, - de meeste nog uit haar eigen leertijd herkomstig, - voor den dag, en plaatste die nevens haar werkdoosje op tafel. In de eerste dagen zou het er voornamelijk op aankomen, te onderzoeken, wat de kinderen, die, gelijk zij van Mientje vernomen had, al eenig onderwijs van een schoolmeester gehad hadden, al zoo wisten: en voorts, hen zooveel mogelijk bezig te houden. Toen alles klaar was, ging zij Emilie en Jeanne halen, en de les begon.</p>
<p>Het bleek haar al spoedig, dat de gemaakte vorderingen niet zeer groot waren; doch zij dacht met den Griekschen wijsgeer, dit als een voordeel te moeten aanmerken: zij behoefde dan de kinderen niet af te leeren wat zij verkeerd wisten. Zij begon met ze achtereenvolgens eenige korte vertelseltjes te laten lezen. Emilie las schijnbaar zeer vlot; doch wat zij las was voor anderen en in de eerste plaats voor haar zelve onverstaanbaar, omdat zij de moeilijke woorden voor 't gemak maar oversloeg: Jeanne was vlugger, ja al te vlug; want zij begreep doorgaans uit den aanhef van een volzinnetje wat er volgen moest, en las dan, of liever, raadde dan wat er, naar zij meende, behoorde te staan, wat niet altijd 't zelfde was als 't geen er werkelijk stond. Nicolette oordeelde nu, dat een en 't zelfde middel zou kunnen dienen om beiden op het rechte spoor te brengen: zij liet ze te zamen dezelfde volzinnen overlezen, doch woord voor woord, terwijl zij al wat er volgde met een reep papier bedekt hield, en dan moest de eene de andere verbeteren als die 't niet goed deed. Toen dit genoeg geduurd had, begon het onderzoek naar de vorderingen, welke de verstandsontwikkelingen der kinderen gemaakt hadden, wat spelenderwijze geschiedde, namelijk door hun prentjes te laten kijken en ze naar aanleiding daarvan te ondervragen. Spoedig bleek het, dat de kinderen, die schaars ander gezelschap
<pb n="76"/>hadden gehad dan dat van de meiden, wier denkvermogen nooit door wrijving met bekwamer lieden was gescherpt geworden, wier gedachten altijd beperkt waren gebleven binnen den engen kring van eten, drinken, spelen en mooi gekleed zijn, zich niet de flaauwste voorstelling konnen maken van hetgeen buiten dien kring gelegen was, veelmin van het onderling verband der dingen, ook der eenvoudigste niet. Vroeg Nicolette wat een paard was, ja, dat wisten zij; maar op de vraag waar een paard van leefde, bleven zij met open mond zitten. Eindelijk echter, nadat Nicolette langs alle middelen gepoogd had, ze op den weg te helpen, zeî Jeanne, terwijl zij in de handen klapte:</p>
<p>- ‘Ik weet het: van suiker!’</p>
<p>Het kind had namelijk, bij ik weet niet wat gelegenheid, een dame gezien, die een klontje suiker aan haar rijpaard gaf.</p>
<p>Boomen en huizen kenden zij natuurlijk: maar dat er beuken en eiken, linden en dennen waren, en waaraan men die van elkander onderscheiden kon, daar hadden zij nooit van gehoord: en evenmin uit welke materialen een huis gebouwd wordt. In 't kort, de wereld buiten de kinderkamer was voor haar een gesloten boek, en Nicolette ondervond een gevoel van diep medelijden, bij 't ontdekken, hoe die kinderen, bij wie 't echter geenszins aan natuurlijke gaven des geestes faalde, naar lichaam en geest verdoofd waren geworden. 't Waren plantjes, die lucht en licht en vrijheid en voedzame aarde behoefden en bij het ruim genot daarvan welig zouden getierd hebben, doch die, in een muffe kast geborgen, kwijnden en verdorden.</p>
<p>Nog een zaak, welke Nicolette terstond reeds bemerkte dat zij aan de meisjes zou moeten leeren, was naarstigheid bij 't werk. Op haar vraag, of zij reeds eenig handwerk gemaakt hadden, was er een halve lade vol broddelwerk voor den dag gekomen: eenige half uitgerafelde wollen
<pb n="77"/>kousebandjes, het twintigste gedeelte van hetgeen een geknoopte beurs had moeten worden: eenige kaarten, waar groene en roode lintjes doorheen gehaald waren, doch zonder dat men raden kon tot wat einde: een koordje, tot op zekere hoogte uit veelkleurige zijden draden gevlochten: in 't kort, een aantal begonnen werkjes van allerlei aard, die niet alleen onvoltooid waren gebleven, maar aan wier vuilbestoven uitzien blijkbaar was, dat zij weder weggeworpen waren, omdat de lust of de hoop van ze te voltooien verdwenen was...Nicolette begreep terstond, dat men aan de kinderen dingen had willen laten doen, die nog te moeilijk voor haar waren; doch ook wat dit betrof wanhoopte zij niet, de begane fout te herstellen. Zij nam een paar kaarten uit een defekt spel, dat mede in de lade gevonden was, teekende op het eene een roos, op het andere een lelie, wat de meisjes heel mooi vonden, prikte toen gaatjes langs de geteekende lijnen, gaf aan ieder een kaart met een naald en een draad van groene zijde en onderrichtte ze, hoe zij die nu gebruiken moesten om de bloemen af te werken, groene zijde voor den steel en andere kleuren voor de bloem bezigende. Middelerwijl knipte zij zelve uit kaarten een tafel en stoelen en allerlei huisraad, en beloofde, dat zij al dat moois zou wijzen als ieder haar steeltje naar behooren had afgewerkt. Toen dit na eenige te-recht-wijzingen gelukt was, had dan ook het vertoonen en rangschikken der vervaardigde figuren plaats en de kinderen hadden een ontzaglijke pret. - Maar toen oordeelde Nicolette, dat zij ook lang genoeg hadden gezeten, en nu voor de afwisseling wat moesten springen en dansen: het kleine broêrtje had zijn middagslaapje gedaan en was weder over de vloer: zoodat vrees van het te storen geen beletsel meer behoefde te zijn om in de kinderkamer wat beweging te maken. Nicolette ontsloot dan weder de tusschendeur en leerde nu aan het drietal eenige spelletjes, waarbij het in een gere-<pb n="78"/>gelde beweging kon
blijven, die niet tot woestheid over behoefde te slaan. Doch middelerwijl bedacht zij, dat haar brief nog wegmoest: zij nam een geschikt oogenblik waar om aan hetgeen zij geschreven had de boodschap toe te voegen, die Van Zirik haar gegeven had, vouwde den brief dicht en verzocht aan Mientje, die kort daarop naar beneden moest, hem aan Filip ter bezorging te geven. Toen het drie uur was kwam de werkmeid zeggen, dat de muziekmeester er was. Dat gaf eenige verstrooiing aan Nicolette, die nu met de meisjes naar beneden ging, en wel naar een achterkamer, waar een oude piano stond. Nicolette begreep niet recht, waarom die kamer, die afgezonderd en in allen deele tot zoodanig einde geschikt was, niet door Mevrouw tot leerkamer was bestemd, maar Mevrouw hield nu eenmaal vast aan het beginsel, dat de kinderen zoomin mogelijk van boven moesten komen: en zoo er maar plaats voor geweest ware, zij had den piano naar de kinderkamer laten overbrengen. Dat nu het getrommel der onervaren kindervingers op dat hakkebord Nicolette vermaakte, zouden wij niet durven beweren; doch zij verkreeg althans de overtuiging, dat haar <hi rend="i">élèves</hi> het nog niet zoover in de muziek gebracht hadden, of zij kon haar oefeningen nog wel besturen. - Na de piano-les moesten de kinderen gekleed worden...omdat het misschien mogelijk was, dat Mevrouw ze roepen liet om uit rijden te gaan of dat er bezoeksters kwamen, die naar hen vroegen; - doch noch het eene noch het andere gebeurde, en zoo bleven, tot groote ergernis van Nicolette, de kinderen als opgeprikte kapellen zitten wachten, totdat het eten voor hen werd opgebracht. Na den eten moest de muziek gerepeteerd worden, en toen weêr naar boven: hier kwam zich nu Charles bij de overigen voegen; want monsieur Rostan was gewoon, na den maaltijd een kop koffie in een <hi rend="i">café</hi> te gaan gebruiken: iets wat Van Zirik volstrekt niet inzag
<pb n="79"/>dat noodig was, dewijl hij later, als Charles naar bed was, toch uitging; doch wat Mevrouw verschoonbaar achtte in iemand, die den geheelen morgen lessen gegeven had. De kinderkamer werd nu weêr in een <hi rend="i">académie de jeux</hi> herschapen, waarbij Nicolette, tot groot genoegen van het viertal, het voorzitterschap bekleedde, en dit duurde zoolang, totdat de goeverneur zijn kweekeling weêr kwam halen.</p>
<p>- ‘<hi rend="i">Eh bien!</hi>’ zeide hij tegen Nicolette: ‘<hi rend="i">vous n'avez donc pas voulu lire le livre que je m'étais permis de laisser chez vous</hi>.’</p>
<p>- ‘<hi rend="i">Madame a décidé que ce n'était pas une lecture convenable pour moi</hi>,’ antwoordde Nicolette: ‘<hi rend="i">en tout cas</hi>, <hi rend="i">j'aime à croire que votre intention était de m'obliger</hi>, <hi rend="i">et je vous en suis reconnaissante</hi>.’</p>
<p>- ‘<hi rend="i">Hélas, je vois trop, qu'elle a été bien défavorablement interpretée</hi>,’ hernam Rostan: ‘<hi rend="i">allons Charles</hi>, <hi rend="i">salue Mademoiselle et partons</hi>.’</p>
<p>Met deze woorden boog hij zeer onderdanig voor Nicolette en vertrok.</p>
<p>Zij was nu wel blijde, de gelegenheid gehad te hebben, hem voor zijn beleefdheid te bedanken; doch het hinderde haar, te bespeuren, dat hij nog een weinig gekrenkt scheen. De man kwam haar ook nu zoo beleefd en bescheiden voor, dat zij bij hem geen ander dan een loffelijk doel kon veronderstellen - en daarom wilde zij bij hem geen verkeerden indruk achterlaten. Zij troostte zich echter met de gedachte, dat de zaak niet van veel gewicht was, en dat hij er zich niet lang over bekommeren zou.</p>
<p>De kinderen gingen nu naar bed, Nicolette naar haar kamertje, waar zij den tijd zoo goed zij kon met eenig handwerk en met eenige weinig opbeurende bespiegelingen over 't verleden en de toekomst doorbracht en toen vroeg ter ruste ging.</p></div>
<div type="chapter">
<pb n="80"/>
<head rend="h3">Vierde hoofdstuk.</head>
<head rend="h4"><hi rend="i">Waarin men het spreekwoord</hi> Oud mal gaat boven al, <hi rend="i">opnieuw bevestigd vindt</hi>.</head>
<p>Toen Nicolette, den volgenden morgen de wandeling met Mientje en de kinderen naar het Bosch herhalende, zich even als den vorigen dag op een bank nederzette en er kransjes vlocht, wandelde de Baron van Tilbury toevallig de Maliebaan rond, en wel zoo, dat hij het daar bijeengezeten groepje voorbij moest. Hij bleef stilstaan en wenschte 't een ‘goeden morgen.’</p>
<p>Eerst aan de kinderen: dat sprak van zelf. Hij had deze reis, wederom toevallig, ulevellen in zijn zak, in mooie papiertjes gewikkeld, en deelde die uit. Nu waren zij natuurlijk minder beschroomd voor hem: alleen de kleine Edouard greep wel de hem aangeboden ulevel, maar wendde toen terstond het gelaat af, en borg het in den schoot van Nicolette. Die eenkennigheid van het kind gaf aanleiding aan den Baron om, natuurlijk in 't Fransch, aan het jonge meisje te vragen, of die dreumis altijd en voor iedereen zoo bang was, waar Nicolette op antwoordde, dat hij het in 't eerst voor haar ook geweest was, doch zeer spoedig aan haar gewend was geraakt: waarop de Baron zeide, dat dit ook niet anders kon, als zijnde het, volgens hem, niet denkbaar, dat er eenig schepsel op aarde bestaan zou, hoe
<pb n="81"/>vreesachtig ook of hoe woest van nature, 't welk zich niet, bij de eerste ontmoeting met zulk een bevallig wezen als zij, tot haar getrokken gevoelde.</p>
<p>Nicolette oordeelde, bij haar zelve, dat zij hem zijn kompliment moeilijk zou kunnen teruggeven: immers, onder 't uitbrengen daarvan deed hij haar denken aan een verliefden baviaan, en zij vond de vrees, die Edouard voor hem aan den dag legde, zeer natuurlijk. In stede alzoo van eenig antwoord te geven, draaide zij het hoofd om en keek achter zich, als of zich daar iemand bevond, tot wie al dat fraais ware gericht.</p>
<p>De Baron van Tilbury scheen er op gesteld, voor 't minst goede vrienden te worden met het weêrbarstige knaapje: - ‘<hi rend="i">allons! mon gentil petit ami</hi>,’ zeide hij: ‘<hi rend="i">tu me donneras bien la main</hi>, <hi rend="i">n'est-ce-pas?</hi>’ en meteen zocht hij zich meester te maken van het kleine handje, dat Edouard onder de afhangende <hi rend="i">écharpe</hi> - de dames droegen toen lange vierkante zijden omslagdoeken, die men <hi rend="i">écharpes</hi> heette - van Nicolette verborg. Ongelukkig waren dat kinderhandje en Nicolettes knie in elkanders nabijheid en, wat hij zeker niet helpen kon, hij vergiste zich in zijn greep. Nicolette echter was kinderachtig genoeg om dat abuis kwalijk te nemen; zij stond plotslings op en zeide, zonder hem aan te zien, in goed Hollandsch tot Mientje: ‘ik geloof, dat het hoog tijd voor ons is, vanhier te gaan.’</p>
<p>Toen, zonder eens af te wachten of Mientje met dat gevoelen instemde, en zonder zelfs den Baron met een enkelen blik, laat staan met een groet of verontschuldiging, te verwaardigen, nam zij Edouard op en stapte heen. ‘<hi rend="i">Incessu patuit dea</hi><note n="1)" place="foot">‘Zij bleek aan haar <hi rend="i">démarche</hi> een godin te zijn.’</note>’ zou Tilbury, toen zij zich verwijderde, ongetwijfeld gezegd hebben, indien citaten uit het Latijn nog in de mode geweest waren en onze Baron Latijn verstaan
<pb n="82"/>had. Doch zoo hij de uitdrukking van Virgilius niet bezigde, hetgeen hij dacht kwam nagenoeg op hetzelfde neêr en met verdubbelden gloed blaakte het onheilig vuur in zijn Saters-oogen, bij 't nastaren van zooveel bevalligheid, te dezer gelegenheid aan zooveel majesteit gepaard.</p>
<p>Mientje was natuurlijk ook opgestaan en had Nicolette achtervolgd. Eerst toen zij haar inhaalde, bemerkte zij aan de verontwaardiging, die in de oogen van Nicolette schitterde, hoe hoog deze de beleediging, haar aangedaan, had opgenomen. Zwijgend, met stijf op elkander gesloten lippen, vervolgde Nicolette haar weg, en het was eerst toen zij wel vijftig schreden van den Baron verwijderd waren, dat zij tot de kindermeid met een gesmoorde stem zeide:</p>
<p>- ‘Wandelt die oude Heer 's morgens wel meer in 't Bosch?’</p>
<p>- ‘Ja,’ antwoordde Mientje: ‘zoo nu en dan; - och! 't is een ouwe <hi rend="i">quibus</hi>, die, al staat hij met één voet in 't graf, nog altijd niet kan nalaten, gekheid te maken met de jonge meisies. Ik moet zeggen, wat mij betreft, ik heb nooit geen last van 'm gehad; maar ik heb ook altijd m'n <hi rend="i">kontredans</hi> tegen zulk volk bewaard. Zoo'n uitgedroogde pippeling! hij moest liever denken a'n 't uur van z'n dood.’</p>
<p>- ‘Indien ik wist, dat wij hem hier weêr ontmoeten zouden, dan zou ik u verzoeken, een anderen kant uit te wandelen.’</p>
<p>- ‘Ja, waar zelje anders loopen? - al de kinderen worden dezen weg uitgestuurd: - en dan, de man zelje niet opeten, en je zult je ook je vleesch niet van je brood laten nemen.’</p>
<p>- ‘Dat's hetzelfde,’ zeî Nicolette: ‘ik zou den man toch niet graag weêr ontmoeten.’</p>
<p>Toen zij echter, den volgenden morgen, zich weder op weg naar 't Bosch begaven, begreep Nicolette, dat het
<pb n="83"/>dwaasheid zou genoemd kunnen worden, indien zij, uit vrees voor een enkel oud man, en tegen wiens vrijpostigheid zij nu op haar hoede kon zijn, zou schromen, op lichten klaren dag met haar gezelschap de wandelplaats te bezoeken, die door alle mogelijke <hi rend="i">bonnes</hi> en kindermeiden als de meest geschikte scheen te zijn uitgekozen, en zij maakte dan ook geen zwarigheid, denzelfden weg weder uit te gaan; doch toen zij aan 't eind der Dreef gekomen waren, en zij, in de laan die langs de Maliebaan slingert, den witten hoed van den Baron in de zon meende te zien schitteren, stelde zij aan Mientje voor, deze reis, niet de Maliebaan, maar den Koekamp om te gaan, ten einde hem te vermijden. - Mientje pruttelde daar wel wat tegen, bewerende, dat die weg minder fatsoenlijk, en het pad voor de kinderen niet zoo gemakkelijk was, doch zij liet zich overreden, en zoo wandelden zij linksaf, zich, toen zij verder waren gekomen, onderling vermakende bij 't zien hoe de Baron rechts omsloeg en alzoo precies den weg, die van haar afbracht.</p>
<p>De twee volgende ochtenden regende het, en nu kwam er van 't wandelen niets. Nicolette, die behoefte had aan beweging, had den eersten dag eenige hoop, dat toen, in den namiddag, het weêr beter was geworden, zij haar schade zou kunnen inhalen; maar zij had buiten den waard gerekend. Mevrouw Van Zirik was gesteld op regel in haar huishouden, en in dien regel was een wandeling met de kinderen na den middag niet begrepen. Doch omdat de meisjes toch eenige lucht moesten scheppen, nam Mevrouw ze mede, toen zij uit rijden ging - en evenzoo den volgenden dag. - Nicolette kon beide reizen te huis blijven.</p>
<p>Dat waren treurige, eentoonige dagen voor het arme meisje: en, over 't geheel, welk een tegenstelling tusschen het leven, dat zij nu leidde, en dat, wat zij te Hardestein geleid had. Niet, dat wij hierbij eenigszins doelen op de veran-<pb n="84"/>dering, die er gekomen was in Nicolettes maatschappelijke pozitie. Zij wist te voren, dat zij een ondergeschikte betrekking te gemoet ging; - en al viel de behandeling die zij onderging, haar juist niet mede, zij schikte zich er in; - maar geen lueht te kunnen scheppen, geen beweging te kunnen nemen, dat was erger, dat was zij nooit gewend geweest. Toen zij nog een kind was, woonde zij, ja, in een bedompte kelder, en bracht zij ettelijke uren van den dag door in een benaauwde school, doch hoevele uren daar-en-tegen, dat zij op stoep zat, op straat speelde en in de vrije, zij het dan ook niet welriekende, Amsterdamsche lucht liep. Haar verderen leeftijd had zij voornamelijk doorgebracht bij Mw. Zilverman, in een ruim en luchtig lokaal, te midden eener lachende natuur, en onder 't genot van dagelijksche wandelingen, weêr of geen weêr: - en, zoo op de kostschool nog een groot gedeelte van den dag binnenshuis gesleten werd, gedurende haar laatste verblijf bij Bol was het schier alleen om te middagmalen of om te slapen, dat zij den tuin of de openlucht verlaten had. En hoe geheel anders hier bij Van Zirik, waar zij nu, sedert vier dagen, en dat wel in 't hartje van den zomer, geen voet buiten deur gezet had dan voor drie wandelingetjes, en bijna al de rest van den tijd in dien benaauwden dampkring had doorgebracht, die meestal op een kinderkamer heerscht, ook al wordt die beter gelucht dan hier het geval was. Nu meende zij, dat zij zich in alles zou kunnen schikken, aan alles zou kunnen wennen, behalve aan gemis van beweging en versche lucht, en zij voelde, hoe dat gemis reeds nu op haar gestel een nadeeligen invloed deed. Haar nachtrust was slecht: zij had benaauwde droomen als zij sliep, en hoofdpijn als zij
opstond: het eten smaakte haar niet en bekwam haar evenmin: zij gevoelde lusteloosheid, gemis aan veerkracht, juist nu zij deze laatste dubbel meende noodig te hebben.</p>
<pb n="85"/>
<p>Maar op die twee regenachtige dagen, waarvan gesproken is, moest een Zondag volgen, en dan zou zij ten minste naar de kerk heen en weêr gaan. IJdele hoop! Toen zij des Zaturdagavonds haar stoute schoenen aantrok en naar Mevrouw toeging, om te vernemen hoe 't met dat kerkgaan wezen zou, kreeg zij tot bescheid, dat zij zich den volgenden morgen maar tegen kwartier voor tienen gereed had te houden en dat zij dan meê kon rijden.</p>
<p>Nu! de beweging van een rijtuig was in allen gevalle nog beter dan in 't geheel geene: en Zondagmorgen was zij klaar op den bepaalden tijd. Toen Karoline haar roepen kwam, kuste zij de kinderen vaarwel, beval hun aan, heel zoet te zijn en liep naar beneden, waar zij bevond, dat, behalve Mevrouw, ook Rostan en Charles van de partij zouden zijn. Mijn Heer was een filosoof, ging niet naar de kerk uit beginsel, en ook omdat hij nooit voor tien uren bij de hand was. Het viertal stapte in 't rijtuig, en men reed naar de Fransche kerk. Nicolette dacht bij haar zelve, dat het weinig der moeite waardig was, voor zulk een kleinen afstand de paarden te laten inspannen en in en uit een rijtuig te stappen. Of de preêk haar stichtte weten wij niet; wat haar ontstichtte was, dat, bij 't uitgaan, het apengezicht van den Baron van Tilbury, tusschen de menigte die uit het gebouw drong, op haar gericht was en haar grinnikend toeknikte. In de kerk had zij hem niet gezien, en waarschijnlijk was hij dan ook alleen maar tegen 't einde van de godsdienstoefening daarheen gekuierd, om te vernemen of de preêk mooi was geweest.</p>
<p>In 't naar huis rijden sprak Mevrouw geen woord, evenmin als bij 't heengaan: doch haar oogen bleven, als toen, stijf en strak op den goeverneur, die tegen-over haar zat, gevestigd. 't Waren oogen, die zooveel zeggen wilden als: ‘heb het hart niet, het meisje, dat naast mij zit, aan te kijken, of gij hebt met mij te doen.’ - Maar Rostan
<pb n="86"/>scheen er niet aan te denken, ergens naar te kijken dan naar het voetkleed van <hi rend="i">pluche</hi>, dat op den bodem van 't rijtuig lag.</p>
<p>Toen het gezelschap weder aan huis afgestapt en binnengetreden was, liet Nicolette den goeverneur met Charles naar boven draven en volgde Mevrouw, die naar de zijkamer ging, om zich met behulp van Karoline van hoed en sjaal te ontdoen.</p>
<p>- ‘Begeert gij iets?’ vroeg Mevrouw in 't Fransch, en eenigszins bevreemd opziende.</p>
<p>- ‘Ik wenschte alleen te weten, of Mevrouw niet goed zou vinden, dat ik, na de koffie, wat ging wandelen met de kinderen. 't Is nu al drie dagen, dat zij geen beweging hebben gehad, en ik geloof, dat het hun goed zou doen.’</p>
<p>- ‘Vergun mij, Mejuffrouw, de eenige beöordeelares te zijn van wat goed of niet goed is voor de gezondheid dier lieve kinderen. - Er is vandaag nog al wind, en die schapen zijn zoo vatbaar voor koû.’</p>
<p>Nicolette liet zich nog niet afschrikken. ‘Maar,’ zeide zij: ‘indien wij hun een lijfrokje meer aantrekken en de halsjes wat meer dichtstoppen, dan zal, dunkt mij, de lucht op zich zelve hun geen kwaad kunnen doen.’</p>
<p>- ‘Gij zoudt dus willen, dat zij er als burgerkinderen uitzagen? - En dat nog wel op Zondag! - Ik zal misschien met hen in 't Bosch gaan rijden, dat vinden die lieve cherubijntjes zeker aangenamer dan te loopen.’</p>
<p>- ‘Zeker moet het gezelschap van hun moeder hun aangenamer zijn boven elk ander,’ zeî Nicolette, met een lichte hoofdbuiging.</p>
<p>Mevrouw Van Zirik zag haar zwijgend aan, en poogde op haar gelaat uit te vorschen, of zij het gezegde van Nicolette als een beleefdheid of als een verwijt moest opnemen. Toen zeide zij, op een koelen toon, die bloemzoet eindigde:</p>
<pb n="87"/>
<p>- ‘Voor 't oogenblik, Mejuffrouw! is het niet de vraag, wat die lieve kinderen het aangenaamst vinden, maar wat het nuttigst voor hen is, en naar ik hoor, schijnt gij er u uitnemend op te verstaan om hen bezig te houden.’</p>
<p>Deze laatste woorden konnen door Nicolette, even als 't geen zij gezegd had door Mevrouw van Zirik, verschillend worden uitgelegd, en opgevat als een kompliment, of als een wenk om naar die ‘lieve kinderen’ te keeren. Aan de laatste opvatting begreep Nicolette zich te moeten houden, en begaf zich naar boven, met het aangenaam vooruitzicht, den dag weder als een nonnetje in haar cel door te brengen. Zij wist zich echter het uur, dat de kinderen uit rijden waren, ten nutte te maken, door eens aan Juffrouw Leentje Bol en voorts aan haar vriendin Van Erlangen te schrijven. Het gedeelte van den brief aan de eerstgemelde, dat over haar zelve liep, was kort; immers zij was bevreesd, dat, zoo zij de volle waarheid daaromtrent schreef, zulks den schijn zou hebben, als of zij zich beklaagde, of wel, dat het Bol bedroeven zou, en, met een oprecht gemoed verklaren, dat zij 't naar haar zin had, dat kon zij niet. Het andere gedeelte was langer en hoofdzakelijk gewijd aan herinneringen van de genoeglijke dagen, aan de pastorie doorgebracht en uit vragen naar hen, die zij er achtergelaten had, naar Dominee, naar Antje, naar <hi rend="i">madame mère</hi>, naar Eylar, naar Mevrouw Mietje enz. enz., zelfs naar Mevrouw Zuring en naar Jakomina Verdrongen. Slechts naar twee personen vroeg zij niet, vooreerst naar Snel niet, uit vrees, dat het hem weêr hoop mocht geven, indien het hem oververteld werd - waar zij echter geen vrees voor behoefde te voeden; want, hoe snapachtig Juffrouw Leentje ook wezen mocht, <hi rend="i">dat</hi> zou zij wel voor zich houden. - Wie de tweede persoon was, waar Nicolette niet naar vroeg, ofschoon zij, naar Hardestein schrijvende, niet nalaten kon, gedurig aan hem te denken, het zal wel noodeloos zijn die te noemen.</p>
<pb n="88"/>
<p>In den anderen brief, aan Mejuffrouw Van Erlangen, schreef zij meer vertrouwelijk. Zij kon daar gerust haar hart uitstorten zonder vrees voor onbescheidenheid; want Louise van Erlangen woonde veraf en kende vooralsnog geen van de personen, die Nicolette ten tooneele voerde. Met dit al, ook tegen-over haar vriendin zorgde zij, zich op zoo gematigde wijze uit te drukken, dat niemand uit haar woorden, al klonken die wat droefgeestig, iets zou hebben kunnen halen, dat als een klacht luidde tegen haar meesteres of haar huisgenooten.</p>
<p>Het zou tot het recht verstand dezer geschiedenis weinig afdoen, en, wat erger ware, den lezer verveelen, indien wij in omstandige bijzonderheden traden aangaande de wijze, waarop Nicolette de volgende veertien dagen ten huize van Van Zirik sleet. Men kan er zich een denkbeeld van maken uit hetgeen hierboven verteld is. De eene dag geleek volkomen op den anderen: was het goed weêr, dan had de gewone wandeling naar 't Bosch plaats: was er regen of wind, of vrees daarvoor, dan bleef men t'huis. Verder gingen de lessen geregeld haar gang: de kinderen hechtten zich hoe langer hoe meer aan Mademoiselle, en Mademoiselle aan de kinderen: mijn Heer was en bleef tegen-over haar koel beleefd, met iets verlegens in zijn houding: Mevrouw bloemzoet, en de goeverneur, zich op een afstand houdende. Alles te zamen genomen zou Nicolette wel tevreden zijn geweest, als zij maar nu en dan wat meer beweging had mogen nemen. Van den Baron had zij tot haar vreugde niets meer gemerkt, sedert zij hem aan de kerkdeur gezien had. Van Bol had zij een brief ontvangen, met berichten aangaande den welstand harer bekenden te Hardestein. Hij meldde haar, onder anderen, hoe hij naar Doornwijck was geweest, doch Bettemie reeds vertrokken en Mevrouw Van Doertoghe niet weinig over dat vertrek ontsticht had gevonden: voorts, wat Nicolettes hart bij 't lezen niet weinig
<pb n="89"/>kloppen deed, dat ook Maurits, wiens verloftijd om was, Hardestein verlaten had, en, als natuurlijk was, Drenkelaer evenzeer.</p>
<p>Het vertrek van Mientje, dat door toevallige omstandigheden ettelijke dagen verschoven was, zou nu eindelijk plaats hebben, en daarbij vielen de gewone tooneelen voor: Mientje schreide, de kinderen schreiden, de boêl werd weggedragen: het afscheid van Mevrouw was over en weêr droog, dat van de kameraden over en weêr koel - en er was een mensch minder in huis, die een halve minuut later al vergeten was.</p>
<p>Men zal zich herinneren wat Mevrouw aan Nicolette gezegd had, dat namelijk Mientjes plaatsvervangster vooreerst niet komen zou, en hoe daarbij tevens was te kennen gegeven, dat Nicolette zoolang voor kindermeid zou spelen. Dat geschiedde dan ook, en Nicolette kwam op de kinderkamer slapen. Maar wat haar eenigszins bevreemdde was, dat, kort na Mientjes vertrek, Karoline met een behangersknecht verscheen, die het ledikant op de leerkamer uiteen-nam en wegbracht. Toen Nicolette vroeg, wat dat beteekende, antwoordde de kamenier, dat zulks op last van Mevrouw geschiedde, en dat Nicolette nu meer ruimte op de leerkamer zou hebben: voorts, dat er zoo meteen een grooter tafel gebracht zou worden.</p>
<p>- ‘Dat is alles mooi en goed,’ zeî Nicolette: ‘en ik ben er dankbaar voor: maar als de nieuwe meid nu komt, waar moet ik dan slapen?’</p>
<p>- ‘Ja, de nieuwe meid!’ herhaalde Karoline, met een lach, die niet naliet Nicolette een weinig te ontrusten: - ‘<hi rend="i">dan</hi> is <hi rend="i">dan:</hi> en het ledikant is altijd in drie vloeken en een zucht weêr opgezet.’</p>
<p>Nicolette was dus nu in de stelling gebracht van een staatsman, die, als wij wel eens bij ons hebben zien gebeuren, twee ministeries waarneemt: met dit onderscheid
<pb n="90"/>echter, dat het departement, waarvan het beheer aan den staatsman als bijzaak wordt opgedragen, doorgaans van minderen omvang is dan dat, waar hij reeds mede belast was, en hij een bekwamen, der zake kundigen secretaris-generaal, direkteur, of hoe men 't heeten moge, onder zich heeft: terwijl aan Nicolette, bij den gewichtigen post van goevernante, nu ook de werkzame betrekking van kindermeid werd opgedragen, en dat, zonder eenigen bijstand. Dat was niet volkomen in overeenstemming met de voorwaarden, waarop zij zich verbonden had: dat was een eventualiteit, waar Van Zirik zelfs in de verte niet op gezinspeeld had in zijn brief aan Eylar, waarvan men eerst gewaagd had na haar komst, en toen nog met een halve toezegging, dat het haar niet aan hulp ontbreken zou. En toch was Nicolette niet zoo ter neêr geslagen, noch zag zij zoo zeer tegen haar dubbele taak op, als men wel verwacht zou hebben. Aan het besef, dat die taak zwaar te vervullen zou zijn, paarde zich bij haar zeker gevoel van verlichting. Zij was tot nog toe veroordeeld geweest tot het uitsluitend gezelschap van Mientje, die, ja haar plichten als kindermeid met redelijke naauwgezetheid vervulde en er voor berekend was, maar die, door haar ongelijkheid van luim, haar afgunstigen aard en haar lichtgeraaktheid, het al wie met haar om moest gaan hoogst lastig maakte, zoodat Nicolette de grootste omzichtigheid en het grootste geduld noodig had gehad om met haar op een goeden voet te blijven. Van dat gezelschap was zij nu ontslagen, en, al zou zij voor 't oogenblik geen ‘aanspraak’ hebben dan die van de kinderen, zij kon zich gemakkelijk het gemis getroosten van een konversatie, die hoofdzakelijk over onderwerpen liep, voor haar zonder 't minste belang, over twisten tusschen meesteressen en haar dienstboden of tusschen dienstboden onderling; over bakers en minnemoeders, in een woord over personen, die zij niet kende, en over zaken,
<pb n="91"/>schier te onbeduidend om naar te luisteren. Dat alles niet meer te hooren zou een ware verlossing zijn. Bovendien, tegen-over Mientje bevond zich Nicolette in een valschen toestand, en dat, ten gevolge van het verzuim, door Mw. Van Zirik (misschien moedwillig) begaan, om de onderlinge verhouding tusschen de twee behoorlijk te bepalen en de grenzen van ieders plichten streng af te bakenen. Het gevolg voor dat verzuim was, dat, aan 't ontbijt, op de wandeling, aan den disch, overal, waar 't een gemeenschappelijke handeling gold, het gezag en de invloed, die Nicolette begreep te moeten doen gelden, gedurig te niet gedaan werden door de pretentiën van de kindermeid, die, tegen-over de hoogere beschaving van Nicolette, haar eigen vroegere ondervinding en het veeljarig gebruik inriep. - Zij zou nu voortaan meesteres zijn, er zou eenheid in het bestuur zijn, en niemand kon langer haar beschikkingen dwarsboomen. Dat was vrijheid, en waar vrijheid bestaat, daar valt de arbeid licht<note n="1)" place="foot">Althans dit is het geval bij de beschaafde volkeren, die den arbeid hebben leeren beschouwen als een weldaad: bij de minbeschaafde, en dat vergeten onze ekonomisten wel eens, heerscht altijd het oudtestamentische begrip, dat de arbeid een straf zou zijn.</note>.</p>
<p>En inderdaad, de met moed aanvaarde dubbele taak viel in de eerste dagen Nicolette minder zwaar dan zij oogenschijnlijk wezen moet. Het aan- en uitkleeden der kinderen had zij Mientje genoegzaam afgezien, en met het aanveegen van de kamer, dat anders tot de taak der kindermeid behoort, had het gedienstige Naatje zich vrijwillig belast, verklarende, dat dit geen werk was voor iemand als de Mamzel. Wel was de wandeling vermoeiender dan te voren, dewijl Edouard, zwak en ziekelijk zijnde, den meesten tijd gedragen moest worden, wat te voren Mientje schier uitsluitend deed, doch wat nu Nicolette wel doen moest en
<pb n="92"/>bovendien de beide meisjes in 't oog houden; doch zij getroostte zich zulks te liever, bij de overweging, dat vermoeienis nuttig was voor haar gestel. Verder ging dag bij dag rustig om; doch waar Nicolette tegen had opgezien was tegen de nacht. De kinderen, vooral Edouard, waren onrustige slapers, en Mientje had zich al dikwijls beklaagd, dat zij telkens, nu om deze, dan om gene reden, het bed uit moest. Niet zonder grond was Nicolettes bezorgdheid geweest: niet zoozeer daarvoor, dat zij nu en dan in haar nachtrust zou gestoord worden, als wel dat zij vreesde te vast te zullen slapen en de klagende of schreeuwende stemmetjes niet te zullen hooren. Zij had zich herinnerd, hoe, op de kostschool zijnde, zij alleen niets gehoord had van een hevigen donderslag, die op zekere nacht het huis had doen dreunen en al de bewoonsters het bed uitgejaagd: en hadden, op de pastorie, vooral in den laatsten tijd, gedachten, die de lezer raden kan, haar wel eens belet, zoo spoedig den slaap te vatten als zij gewoon was, wanneer zij eenmaal insliep, dan was het, zelfs toen ook, voorgoed. Maar zij had zich tevens herinnerd, wat Mevrouw Zilverman meermalen gezegd had, dat alles maar een zaak van gewoonte was, dat men kon wat men wilde, dat iemand, die wist, dat hij vroeg op moest en niet geroepen zou worden, zich niet licht verslapen zou, en dat de mensch, zoo goed als de haas, zich wennen kon met open oogen - in overdrachtelijke beteekenis - te slapen. Dit laatste had Nicolette ook beproefd: en het was haar te beter gelukt, omdat zij, sedert haar komst in dit huis, toch, als reeds gezegd is, minder rustig sliep dan voorheen; ja het was haar zelfs al te goed gelukt; want deels de vrees om te vast te slapen, deels het optrekken met de kinderen, was oorzaak, dat zij drie vierden van de nacht slapeloos doorbracht, en dan 's avonds dutte in haar stoel. Een en ander had ten gevolge, dat zij noch gelegenheid noch opgewekt-<pb n="93"/>heid tot schrijven meer overhad, en zij op zijn
best den noodigen tijd kon vinden om zoodanige dringende herstellingen aan haar kleederen te doen, als deze vorderden.</p>
<p>Had Mw. Van Zirik zich voorgesteld, Nicolette, door haar met arbeid te overladen, weêrzin in haar betrekking te doen krijgen, zij had vooralsnog haar doel niet bereikt; doch zij had een bondgenoot, waar zij niet op gerekend had, en wel: den Baron van Tilbury. - Deze had een paar weken wegens rhumatiek het huis moeten houden; doch pas was hij weêr in staat, zich buiten deur te begeven, of hij was zijn morgenwandelingen weder begonnen: en tot zijn niet geringe blijdschap had hij, reeds den eersten dag dat hij uitkwam, Nicolette, die zich al van zijn beleefdheden ontslagen gerekend had, op haar gewone bank vinden zitten. Zij had hem niet zien naderen, en hij stond voor haar eer zij hem kon ontwijken.</p>
<p>- ‘Vergeef mij,’ zeide hij, met een gegrijns, dat voor een lach moest doorgaan: ‘ik geloof, dat ik u laatst tegen mijn wil heb boos gemaakt. Maar wat drommel! ik had immers geen kwaad in 't zin.’</p>
<p>- ‘Ik hoop ook zoo, voor u en voor mij,’ zeî Nicolette: ‘het zou mij leed doen, mijn Heer! indien ik iemand van uw leeftijd verkeerd beöordeeld had.’</p>
<p>- ‘Iemand van mijn leeftijd!’ herhaalde Tilbury, een weinig geraakt: ‘maar bedenk, dat iemand van mijn leeftijd bescheiden en voorzichtig is, meer dan een jonge melkmuil, en dankbaarder bovendien.’</p>
<p>- ‘Ik versta u niet, mijn Heer!’ zeî Nicolette: ‘en ik verlang u niet te verstaan. Ik weet niet wat mijn Heer van dankbaarheid spreekt, maar ik zou mijn Heer dankbaar zijn, indien hij mij met de kinderen alleen liet.’</p>
<p>- ‘Wel, wie kan er wat op te zeggen hebben, dat ik hier voor u sta? - Iemand van mijn pozitie, en een huisvriend van den Heer Van Zirik bovendien! Zoo die niet
<pb n="94"/>eens met de kinderen praten mag en zich bij u niet naar den welstand van uw meesteres informeeren, dan weet ik niet, wie dat voorrecht hebben zou. - Zie eens’ - en meteen haalde hij een peperhuis voor den dag, ‘ik heb weêr wat voor de kinderen op zak.’</p>
<p>De meisjes, die volstrekt geen reden zagen om den Baron te schuwen, staken gretig de handen uit naar de haar aangeboden versnapering, en Edouard, toevallig dien dag in een niet eenkennigen luim, greep moedig een <hi rend="i">chocolaadje</hi>.</p>
<p>- ‘Ziezoo!’ zeî Nicolette, opstaande: ‘bedankt mijn Heer nu, en dan gaan wij verder.’</p>
<p>Maar dat maakte de rekening van den Baron niet: hij liet zich zoo spoedig niet afschepen en hij had meer dan een koord op zijn boog. - ‘Wacht!’ zeide hij, zich tot de kleine Jeanne wendende: ‘hebje de eendjes al brood gegeven?’ - en meteen haalde hij een broodkorst voor den dag, die hij bij wijze van voorzorg bij zich gestoken had, nam het kind bij de hand, wandelde met haar naar den waterkant toe, waar een veertigtal eenden, groot en klein, onder de takken der afhangende rhododendrons kwaakten in het kroos, wierp een paar stukjes onder den hoop en brak er toen eenige af voor Jeanne, die zijn voorbeeld beproefde na te volgen, ofschoon haar worp zelden veel verder kwam dan het oevergras. 't Spreekt van zelf, dat Emilie er nu ook bij moest zijn, ja Edouard trok Nicolette bij haar kleed, om haar uit te noodigen zijn zusjes te volgen.</p>
<p>Dat alles bracht Nicolette, die den ouden indringer in haar hart verwenscht zou hebben, indien haar hart in staat ware geweest het iemand te doen, niet weinig in verlegenheid. Den Baron zijn gang te laten gaan, was haar gezag over de kinderen verspelen en hem als 't ware toegeven; de kinderen met geweld van hem te halen, zou misschien aanleiding geven tot een <hi rend="i">scène</hi>, en dat moest vermeden worden. Zij begreep eindelijk, dat het best was, te wachten
<pb n="95"/>tot de voorraad brood op was, wat toch niet lang kon duren: - en zoodra dit plaats had, zeide zij op een toon, die geen wederspraak toeliet:</p>
<p>- ‘Kom, kinderen! 't is meer dan tijd, dat wij naar huis gaan. - Dit is nu goed voor eens; maar een andere reis loopt gij niet van mij af. Gij weet, Mama houdt er niet van, dat gij zoo dicht bij 't water komt en uw laarsjes met slik maakt.’</p>
<p>- ‘Nog een <hi rend="i">chocolaadje</hi> eer gij heengaat,’ riep Tilbury, zijn peperhuis nogmaals toestekende.</p>
<p>- ‘Niets meer: de kinderen hebben genoeg gehad,’ hernam Nicolette, terwijl zij haar kleine kudde weder bijeendreef.</p>
<p>- ‘En gij zelve!’ riep de oude boef: ‘ik ben onbeleefd geweest, ik had met u moeten beginnen.’ Dit zeggende, bood hij het peperhuis, waar hij behendig een paar goudstukken boven op de <hi rend="i">chocolaadjes</hi> had doen glijden, aan Nicolette voor, die ondanks haar zelve niet kon nalaten er een blik in te werpen. Naauwlijks had zij het goud gezien, of zij werd bleek: zij voelde iets, dat als een koude rilling langs haar ruggegraat opkwam: zij begon over al haar leden te beven: ja zij had werk de tranen te bedwingen, die zich met geweld een weg naar haar oogen baanden.</p>
<p>Bij aanbiedingen zoo hoonend als die, welke aan Nicolette gedaan werd, wordt een meisje, dat werkelijk haar onschuld in gedachten als in daden altijd rein bewaard heeft, niet rood; want een blos wordt opgewekt door een gevoel van schaamte; maar zij wordt bleek, omdat zij een gewaarwording ondervindt van schrik.</p>
<p>Nicolette sprak geen woord, zij wierp geen blik op den onbeschaamden grijsaard, zij liet hem, wien iets van zulken aard nooit te voren ontmoet was, geheel verbaasd achter en verwijderde zich, als iemand, die door een onverhoedschen slag getroffen en suf en wezenloos geworden is; ja, zij was reeds de brug, die naar de Heeregracht leidt, ge-<pb n="96"/>naderd, eer zij recht bij haar bezinning kwam: - toen drongen de tranen met onweêrstaanbare kracht naar buiten en stroomden haar langs de wangen.</p>
<p>De kinderen, die de eendjes en de hun ontzegde <hi rend="i">chocolaadjes</hi> betreurden, zonder dat Mademoiselle, gelijk zij anders deed, met hen sprak, en die haar nu zagen schreien, begrepen wel, dat er iets buitengewoons plaats had, iets verschrikkelijks zeker, en begonnen ook, eerst zacht, toen luider, te weenen: - tranen met tuiten - zoodat de voorbijgangers omkeken.</p>
<p>Dat een en ander bracht Nicolette van den weêromstuit aan 't bedaren. Zij schaamde zich de zwakheid, die haar overmeesterd had, veegde snel haar oogen af, knipte de leste tranen, die naar buiten drongen, weg, bleef stilstaan, boog zich over het drietal heen, kuste de traantjes der kinderen van hunne wangen weg, gaf hun allerlei lieve woordjes en zeide hun, dat zij immers zoet waren en dus niet behoefden te huilen. Toen vervolgde zij haar weg, weder met haar snappende en lachende als ware er niets gebeurd; maar, al was zij uiterlijk kalm geworden, van binnen bonsde 't nog in haar hart van ontroering over den hoon haar aangedaan. Haar, een zedig en welopgevoed meisje, dat in hoogbeschaafde kringen verkeerd, en er altijd een kiesche behandeling genoten had - haar had men goud durven aanbieden! Was er dan iets in haar voorkomen, in haar houding, in haar gebaarden, in haar oogopslag geweest, dat zoo iets had kunnen wettigen of voor 't minst verschoonbaar maken? Zij had wel eens hooren zeggen, dat ook de meest verdorven man niet licht een vrouw beleedigen zal, wanneer deze er geen aanleiding toe heeft gegeven. Had zij dat dan gedaan? - Had zij niet genoeg voor haar zelve gewaakt? Wat zij ook daarover nadacht, en welke redenen tot zelfbeschuldiging zij zocht, 't was vruchteloos; zij kon ze niet vinden.</p>
<pb n="97"/>
<p>En inderdaad, zij bestonden ook niet, en alleen een in 't kwaad vergrijsde lichtmis als de Baron van Tilbury, alleen iemand, die geen geloof wilde slaan aan vrouwendeugd, of die althans, naar de leer van Filippus van Macedoniën, alles voor geld veil achtte, had zich omtrent Nicolette zoo grof kunnen vergissen.</p>
<p>Het was echter eerst later, toen Nicolette zich op haar kamer alleen bevond, dat zij het zelfonderzoek instelde, waarvan wij zoo even gewaagden: een tooneel, dat het onaangename van haar pozitie nog vermeerderen zou, moest daaraan voorafgaan.</p></div>
<div type="chapter">
<pb n="98"/>
<head rend="h2">Elfde boek.</head>
<head rend="h3">Eerste hoofdstuk.</head>
<head rend="h4"><hi rend="i">Van den treffenden indruk, dien de mededeelingen van Nicolette nopens haar ontmoeting op den Heer en Mevrouw Van Zirik maakten</hi>.</head>
<p>Toen Nicolette, t'huis gekomen van haar wandeling, de kinderen, als naar gewoonte, bij hun ouders bracht, die aan 't <hi rend="i">déjeuner</hi> zaten, antwoordde Jeanne tot haar vader, op diens vraag of zij zoet was geweest:</p>
<p>- ‘Ja, Jeanne is zoet geweest. Mademoiselle heeft het gezeid. En daarom moest ik ook niet huilen. Maar Mademoiselle is zeker niet zoet geweest; want die heeft wèl gehuild.’</p>
<p>- ‘Wat hoor ik, Mademoiselle! Is er iets, dat u verdriet heeft gedaan?’ vroeg Van Zirik: ‘of hebje stof tot ontevredenheid?’</p>
<p>- ‘Och!’ zeî Mevrouw, op een half beklagenden, half spottenden toon: ‘jonge meisjes schreien wel meer, zonder recht te weten waarom; maar,’ voegde zij er op een toon van ernst bij: ‘'t is altijd beter, dat te vermijden in 't bijzijn van kinderen.’</p>
<p>- ‘Mevrouw heeft gelijk,’ zeî Nicolette: ‘maar wanneer ons een beleediging in hun bijzijn wordt aangedaan,
<pb n="99"/>is men niet altijd in staat, die te verkroppen, tot men alleen is.’</p>
<p>- ‘Een beleediging!’ herhaalde Van Zirik: ‘wat is er dan gebenrd?’</p>
<p>Nicolette zweeg, en wees met haar oogen op de kinderen.</p>
<p>- ‘Aha zoo! ik begrijp al. - Nu ja, breng ze dan eerst boven. Karoline zal dan wel zoolang op hen passen.’</p>
<p>- ‘Je bent wel goed,’ zeide, zoodra Nicolette weg was, Mevrouw Van Zirik tot haar man: ‘'t zal wel niets te beduiden hebben. Deze of gene korporaal van de grenadiers misschien, die tegen haar gelachen heeft.’</p>
<p>- ‘Als 't nog een generaal was,’ zeî Van Zirik.</p>
<p>- ‘Je gooit er altijd laffigheden onder,’ zeî Mevrouw: ‘ik hou niet van laffigheden.’</p>
<p>- ‘Ik ook niet,’ zeî haar onverbeterlijke gemaal: ‘en daarom zoek ik ze kwijt te raken. Maar <hi rend="i">à propos!</hi> Ik heb nog vergeten u iets te vertellen: weetje, wien ik gisteren avond in de Sociëteit gesproken heb?’</p>
<p>- ‘Welnu!’</p>
<p>- ‘Iemand, dien ik in geen vijftien of zestien jaar had gezien...Occo van Donia.’</p>
<p>- ‘<hi rend="i">Connais pas</hi>,’ zeî Mevrouw.</p>
<p>- ‘<hi rend="i">Connais pas</hi>, <hi rend="i">connais pas</hi>,’ herhaalde mijn Heer, wrevelig: ‘je kent ook geen mensch.’</p>
<p>- ‘Maar hoe wilje dan, dat ik iemand ken, dien je vertelt, dat je zelf, van voor ons trouwen, uit het oog verloren hebt?’</p>
<p>- ‘Wel! wat doet er dat toe?’ vroeg Van Zirik: ‘Donia is een naam als Eylar, als Rengers, als Lynden, een van die namen, die men behoort te kennen. - En dan, Occo van Donia is jaren lang in de Oost geweest.’</p>
<p>- ‘Ja, dan moest ik hem zeker kennen,’ viel Mevrouw spijtig in.</p>
<pb n="100"/>
<p>- ‘Och! je zoekt aardig te wezen en 't mislukt je,’ zeî Van Zirik.</p>
<p>- ‘Dat heb ik van niemand vreemds,’ zeî zijn vrouw.</p>
<p>- ‘Nu, wilje weten wat ik je te vertellen heb of wilje 't niet weten?’</p>
<p>- ‘Zal 't mij bijzonder interesseeren?’</p>
<p>- ‘Dat weet ik niet; mij in allen gevalle interesseert het zeer. Occo van Donia is Raad van Indiën geweest, de eerste naast den Goeverneur-Generaal...en dus een persoon van gewicht.’</p>
<p>- ‘'k Wil 't gelooven,’ zeî Mevrouw: ‘wij hebben eens bij Mevrouw Sleng met een Raad van Indiën gedineerd, die verbazend veel gewicht had; hij woog wel driehonderd pond, zeide men.’</p>
<p>'t Scheen dat de rollen veranderd waren, en dat het nu Mevrouw was, die aardigheden wilde slijten, en er haar man meê ergeren.</p>
<p>- ‘Nu! Donia weegt zeker zooveel niet. Hij heeft nog hetzelfde flinke voorkomen als vanouds, alleen is hij wat door zijn haar gegroeid: - doch dat 's nu 't zelfde. Ik herkende hem toch terstond. Ik had in de courant gelezen, dat hij op zijn terugreis was, en ik begon al ongerust te worden, dat hij niet kwam opdagen.’</p>
<p>- ‘Ik lees geen couranten,’ zeî Mevrouw, ‘buiten de dames-courant.’</p>
<p>Ieder weet, dat het gedeelte van de Haarlemmer, waar de advertentiën in staan, zoo genoemd wordt.</p>
<p>- ‘Maar,’ vervolgde Van Zirik: ‘daar is hij gisteren morgen eensklaps uit de lucht komen vallen. En vanwaar denkje dat hij kwam?’</p>
<p>- ‘Je zeidet immers, uit Indiën.’</p>
<p>- ‘Nu ja, maar 't laatst?’</p>
<p>- ‘Uit de lucht dan. 't Zijn je eigen woorden. Misschien met een ballon.’</p>
<pb n="101"/>
<p>- ‘Nu, als je 't niet raden wilt: - uit Parijs: hij had binnen door gereisd, over Hindostan, Arabiën, Egypten, weet ik het? Een prachtige reis<note n="1)" place="foot">Van de reis met de mail was toen nog geen spraak.</note>. En nog heeft hij die veel bekort; want hij had zich eerst nog in Klein-Aziën en Turkijen willen ophouden. - Maar onderweg bekroop hem het heimwee.’</p>
<p>- ‘Dat kan ik begrijpen,’ zeî Mevrouw, geeuwende; want al die bijzonderheden boezemden haar geen belang hoegenaamd in.</p>
<p>- ‘Ja - en nu is hij hier in den Haag. Hij wacht maar, dat de Koning weêr hier is, om een audiëntie te hebben, en dan gaat hij naar Friesland, waar hij t'huis hoort: hij was in de Witte Sociëteit: hij herkende mij terstond: nu, ik hem ook, als ik reeds zeî, al zag hij er wat verbrand uit: je weet, wij waren groote vrienden aan de akademie, en in 't zelfde gezelschap te zamen, “de Dorstige Pleiaden.” Hij zal nu wel spoedig lid van de Kamer worden, misschien wel Minister...hij kan worden wat hij wil.’</p>
<p>Hier werd Mevrouw plotslings aandachtig en keek op.</p>
<p>Een Raad van Indiën, dat sprak weinig tot haar verbeelding: - maar een Minister! dat had meer gewicht bij haar.</p>
<p>- ‘Welnu!’ zeide zij: ‘indien hij dan een oud vriend van u is, hadje hem ten eten moeten vragen.’</p>
<p>- ‘En dat heb ik gedaan. Gelukkig dat ik hem gisteren heb ontmoet; vandaag zou ik stellig achter 't net gevischt hebben; want hij was al bijna voor de gansche week verzeid. - Vandaag bij zijn landgenoot Ripperda, morgen bij den Graaf van W., overmorgen bij den Minister van Koloniën, Zaturdag bij dien van Buitenlandsche zaken: - hij had alleen den Vrijdag open, en dien heeft hij mij gegeven.’</p>
<pb n="102"/>
<p>Mevrouw knikte goedkeurend: het was haar niet onverschillig, jegens iemand gastvrijheid uit te oefenen, tusschen twee Ministers en een Graaf in:</p>
<p>- ‘En wie zullen wij er bij vragen?’ vroeg zij toen.</p>
<p>- ‘Ik heb nog een Oosterling genoodigd,’ zeî Van Zirik: ‘een oud heer, zekeren Flinck. Hij was ook in de Sociëteit, en Donia scheen hem te kennen: nu, dat 's geen wonder: al die Oosterlingen kennen elkander.’</p>
<p>- ‘Heel goed, maar ik verlang geen <hi rend="i">diner</hi> uitsluitend van Oosterlingen. Indien wij de Rolrodes vroegen?’</p>
<p>- ‘Flaauw volk! weinig <hi rend="i">saillant</hi>,’ zeî Van Zirik: ‘maar <hi rend="i">passe</hi>.’</p>
<p>- ‘En Looshert met zijn zusters: - die is toch referendaris.’</p>
<p>- ‘'t Is wat schoons!’</p>
<p>- ‘Nu, Graven kan ik hem voor 't moment niet bezorgen,’ zeî Mevrouw.</p>
<p>- ‘Maar wel een Baron: - wij zouden Tilbury kunnen noodigen. - Binnen!’ Dit laatste woord gold iemand, die buiten stond en aan de deur tikte.</p>
<p>- ‘Ja, dat 's waar. Wij kunnen Tilbury vragen: ja, Tilbury!’</p>
<p>Op dit oogenblik was Nicolette weder binnengekomen. Zij verbleekte nogmaals, nu de toevallige samenloop der dingen haar juist de laatste woorden van Mevrouw en den gehaten naam van Tilbury deed hooren.</p>
<p>- ‘Wel! wat is het nu, dat u overkomen is?’ vroeg Van Zirik.</p>
<p>Nicolette stond verlegen. Zij was beneden gekomen met het bepaalde opzet om zich over den Baron te beklagen, en nu hoorde zij, dat hij ten eten genoodigd werd. Levendiger dan te voren kwam haar de bedenking voor den geest: ‘die man, dien gij beschuldigen gaat, is een huisvriend: - zal de Heer Van Zirik het tegen hem opnemen? Zal hij
<pb n="103"/>zich, ter liefde van u, met hem willen <hi rend="i">brouilleeren?</hi> - Zal hij, zoo hij al den Baron over de zaak onderhoudt, en deze eens loochent, niet meer geloof slaan aan diens woorden dan aan de uwe, of althans niet veinzen, zoo te doen?’ - Al deze overwegingen kwamen zich in haar brein verdringen, en waren oorzaak, dat zij een wijl als sprakeloos tegen-over het echtpaar staan bleef.</p>
<p>- ‘Welnu?’ herhaalde Van Zirik.</p>
<p>- ‘Wij hebben nog iets af te handelen, mijn Heer en ik,’ zeî Mevrouw: ‘gij zult ons verplichten, het kort te maken.’</p>
<p>De toon, waarop dit gezegd werd, was even weinig bemoedigend als de woorden. Een en ander ging Nicolette als een vlijm door het hart en zij kon de tranen niet weêrhouden, die opnieuw bij haar oprezen.</p>
<p>Van Zirik begon medelijden met haar te krijgen. Zijn hart was in den grond niet kwaad en hij kon 't zich niet verbloemen, dat hij, eenmaal de dwaasheid begaan hebbende, Nicolette tot pleegkind aan te nemen, er de gevolgen van moest ondergaan: ‘kom!’ zeide hij, op een toon van medelijden, en deze reis zich niet in 't Fransch, maar in 't Hollandsch, uitdrukkende - een en ander bestemd en geschikt om den indruk weg te nemen, dien de hardheid zijner vrouw op Nicolette gemaakt had, - ‘schrei niet, mijn kind! ga zitten en vertel eens, wat er is, dat u dus van streek heeft gemaakt.’</p>
<p>Deze toespraak deed de verlangde uitwerking: Nicolette zag Van Zirik aan met een blik, zoo vol erkentelijkheid over zijn welwillende woorden, dat hij zich aangedaan gevoelde, ja eenigszins beschaamd, bij het besef, hoe weinig lief hij tot nog toe voor haar geweest was: doch juist door dat zij hem aanzag, bemerkte zij gelukkig het scheeve gezicht niet, dat Mevrouw trok, bij die, volgens haar, ongepaste voorkomendheid van haar man: zij nam een stoel,
<pb n="104"/>zij ging zitten, en vatte weêr moed. Zij herinnerde zich, dat, zoo zij al om haar zelfs wille had kunnen zwijgen, zij spreken moest, omdat het ook de kinderen gold. Zij hoopte echter een middel gevonden te hebben, waardoor alle onaangenaamheden voor Van Zirik voorkomen werden: dit was, den beleediger niet te noemen.</p>
<p>- ‘Mijn Heer!’ zeide zij, ‘ik ben misschien dwaas, mij de zaak zoo aan te trekken; maar mijn Heer moet denken, dat ik hier in den Haag vreemd en onervaren ben, dat er een zware verantwoordelijkheid op mij rust, en dat, wanneer ik buiten mijn schuld belemmerd word in het vervullen van mijn plicht, dit mij geheel in de war moet maken. Ik heb nu al een en andermaal in 't Bosch een oud heer ontmoet, die aan de kinderen lekkers aanbiedt, en hen naar de eendjes troont, en zeer onbescheiden is.’</p>
<p>- ‘Welnu! dan keerje hem den rug toe en gaat uws weegs,’ zeî Mevrouw.</p>
<p>- ‘Dat heb ik telken reize gedaan,’ hernam Nicolette: ‘en reeds de eerste reis had hij moeten begrijpen, dat zijn onbescheidenheid mij lastig was: - Mevrouw gevoelt, dat ik niets liever zou wenschen, dan hem te ontwijken; doch met drie kinderen bij mij is mij dit niet mogelijk: en hem 't spoor bijster te maken door een andere dan de gewone wandeling te doen, gaat evenmin; want ik ben met den weg niet bekend en zou verdwaald raken.’</p>
<p>- ‘Maar loopen er dan geen dienders<note n="1)" place="foot">Die men heden ten dage ‘agenten’ noemt.</note> in 't Bosch om op zulke dingen te passen?’ riep Mevrouw uit: ‘wat! een onbekend persoon durft <hi rend="i">mijn</hi> kinderen aanspreken.’</p>
<p>- ‘Hij zal u toch niet willen opeten, als de Reus uit klein Duimpje,’ zeî Van Zirik: ‘mij dunkt, hij moet iets meer gedaan hebben, om u dus tot schreiens toe bewogen te hebben.’</p>
<pb n="105"/>
<p>- ‘Dat heeft hij,’ zeî Nicolette, de oogen neêrslaande: ‘hij heeft...hij heeft mij dingen gezegd....die ik niet verstaan heb, die ik niet onthouden heb: - en hij is geëindigd met mij...’</p>
<p>- ‘Met u ook ulevellen aan te bieden?’ viel Van Zirik in: ‘o die guit!’</p>
<p>- ‘Neen...dat niet,’ hernam Nicolette: ‘gouden tientjes...aan mij!’ en haar stem was heesch van verontwaardiging en toorn.</p>
<p>- ‘Inderdaad! dat wordt ernstiger,’ zeî Van Zirik: ‘daar dient orde op gesteld. - Wacht! - indien je in 't vervolg een half uur vroeger uitgingt, dan zou ik Rostan kunnen verzoeken, tegen dienzelfden tijd met Charles te gaan wandelen, en 't oog op u te houden.’</p>
<p>- ‘Waar denkje om, Van Zirik?’ vroeg Mevrouw: ‘te tien uren heeft Charles immers zijn teekenles: en bovendien...dat kan niet...dat zou onvoegzaam zijn.’</p>
<p>- ‘Wil ik Filip dan meêgeven?’</p>
<p>Nicolette kreeg een schrik: zij herinnerde zich den gemeenzamen toon van Filip jegens haar - een toon, dien ik met leedwezen zeggen moet, dat er sedert dien tijd niet op gebeterd was, en zij oordeelde het geneesmiddel bijna zoo erg als de kwaal.</p>
<p>- ‘En wie zal dan het werk van Filip doen in zijn afwezigheid?’ vroeg Mevrouw.</p>
<p>- ‘Je begeert toch niet, dat <hi rend="i">ik</hi> meêga?’ vroeg Van Zirik: ‘en het <hi rend="i">déjeuner</hi> verloop of verschik? - En al deed ik dat nu een paar keer, die vent zou zijn slag weêr waarnemen als ik er niet was. Misschien zou 't best zijn, Emilie! dat wij terugkwamen op uw eerste denkbeeld, en dat ik mij eenvoudig tot de politie wendde, en haar opdroeg, te zorgen, dien onbeschaamden vlegel voortaan een anderen weg te doen opkuieren. Maar dan dien ik zijn signalement op te geven. Hoe zag hij er zoo omtrent uit, Mademoiselle?’</p>
<pb n="106"/>
<p>- ‘Vergeef mij...ik zou niet willen...ik zou niet durven’...stotterde Nicolette, die, op de woorden politie en dienders, zich reeds in verbeelding een opschudding, een gevangenis, een getuigenverhoor voor een rechtbank, een publiek schandaal, en de Hemel weet wat al meer verschrikkelijke dingen voor den geest haalde.</p>
<p>- ‘Maar het is toch noodig,’ hernam Van Zirik: ‘je beklaagt je, en met recht; maar dan moet je ook niet terugdeinzen voor de gevolgen.’</p>
<p>- ‘Ja, mijn Heer heeft gelijk; maar het zou mij moeite kosten, om...’</p>
<p>- ‘Toch niet om hem te beschrijven? iemand, die u herhaaldelijk aangeklampt en 't lastig gemaakt heeft? Je zult toch weten, of zijn haar grijs of zwart is, of hij een blaauwen of een bruinen rok, of hij al of niet een bril draagt, en wat dies meer zij.’</p>
<p>- ‘Zie mijn Heer!’ zeî Nicolette, die, in haar laatste verschansing teruggedrongen, geen kans zag, den naam meer te verzwijgen: ‘ik had u liever den heer, over wien ik mij te beklagen heb, niet willen noemen; want hij is een goede bekende van u, en ik zou niet begeeren dat mijn Heer om mijnentwille, onaangenaamheden met hem had. Misschien doe ik verkeerd, mij de zaak zoo aan te trekken. Ik ben maar een in ondergeschikte betrekking, en tegen zoodanig eene veroorlooft iemand van geboorte zich al licht vrijheden, die hij tegen-over zijns gelijke niet nemen zou. Ik zou waarschijnlijk niet eens van de zaak gesproken hebben, als 't mij alleen gold: maar, als ik uit ben met de kinderen, mag ik niet gedoogen, dat men mij aanspreekt en mij verhindert behoorlijk toezicht over hen te houden, en...’</p>
<p>- ‘Zeer waar! zeer waar!’ riep Van Zirik: ‘maar tot de zaak! Wie is het?’</p>
<p>- ‘Het is die oude heer, die den dag na mijn komst hier ontbeten heeft.’</p>
<pb n="107"/>
<p>- ‘Tilbury!’ riep Van Zirik lachende uit: ‘ik vermeende het al! die oude Suzanna-boef.’</p>
<p>- ‘Foei! dat is walgelijk!’ zeî Mevrouw, en toen, als had zij berouw over haar uitroep: ‘maar, wel beschouwd, hij is altijd lief tegen de kinderen, en dat hij ze toespreekt op de wandeling, daar steekt zooveel kwaad niet in.’</p>
<p>- ‘Neen!’ zeî Van Zirik: ‘maar de gouden tientjes?’</p>
<p>- ‘Nu ja!’ hernam Mevrouw: ‘maar wat heeft hij precies gezegd? Daar komt het op aan.’</p>
<p>Nicolette gaf een kort verslag van wat bij de laatste ontmoeting gebeurd was.</p>
<p>- ‘Zoo!’ zeî Mevrouw: ‘nu, dan is 't immers niet bewezen, dat hij kwade bedoelingen had. Hij kan immers dat goud toevallig en bij distraktie bij het lekkers gedaan hebben, en, zonder het zelf te weten, het papieren zakje aan Mademoiselle hebben toegestoken. Dat hij wat komplimentjes gemaakt heeft, dat is zoo zijn manier...dat bewijst ook niets.’</p>
<p>Nicolette vond, dat een en ander, in verband met hetgeen voorafgegaan en met de blikken van den ouden wellusteling, al heel veel bewees; doch zij maakte geen aanmerking: het zou haar niet mogelijk geweest zijn, uit te weiden over bijzonderheden als die er waren voorgevallen.</p>
<p>- ‘Nu!’ zeî Van Zirik: ‘wat er ook van zij, wees maar gerust, Mademoiselle! <hi rend="i">Ik</hi> zal wel zorg dragen, dat je geen last meer van onzen vriend hebt.’</p>
<p>- ‘Ik zal u veel verplichting hebben,’ zeî Nicolette, en, begrijpende, dat dit een afscheid was, rees zij op, neeg en vertrok.</p>
<p>- ‘Dat is een kink in de kabel!’ zeî Van Zirik, toen zij weg was.</p>
<p>- ‘Gekheid!’ riep Mevrouw: ‘ik ben overtuigd, dat de zaak niets beteekent, en alles pure verbeelding is van dat nuf.’</p>
<pb n="108"/>
<p>- ‘Tut! tut!’ zeî Van Zirik: ‘die ouwe <hi rend="i">quibus</hi> is er niets te goed toe. Of hebje niet opgemerkt, toen hij laatst hier was, hoe hij haar aankeek met oogen als een schelvisch, die op 't strand ligt? hoe hij bij ons vischte, om te weten waar zij vandaan kwam?’</p>
<p>- ‘Dat is mogelijk: maar wij kunnen hem toch geen <hi rend="i">scène</hi> gaan maken, omdat hij <hi rend="i">douceurs</hi> aan onze <hi rend="i">bonne</hi> vertelt.’</p>
<p>- ‘Een <hi rend="i">scène</hi> maken, neen! - maar ik heb een machtigen trek, hem een briefje te schrijven, waarbij ik hem verzoek, nooit meer een voet bij ons over den drempel te zetten.’</p>
<p>- ‘Droomje nu heelemaal, Van Zirik? Een man van zijn stand!’</p>
<p>- ‘Reden te meer voor hem om zich ordentelijk te gedragen.’</p>
<p>- ‘En zonder verder onderzoek? - Die meid kan wel bepaalde redenen gehad hebben, om de zaak zwarter voor te stellen dan zij is. Misschien heeft zij hem wel 't eerst aangehaald en is zij niet geslaagd in haar oogmerk, en zoekt zij dat nu op hem te wreken.’</p>
<p>- ‘Ik moet bekennen, dat je al zeer kostelijke gedachten hebt...aangaande Tilbury,’ zeî Van Zirik.</p>
<p>- ‘Indien wij hem nu niet noodigen,’ zeî Mevrouw, ‘dan zal hij vermoeden, uit wat hoek de wind waait, en dat wij om Nicolette met hem breken willen. En ik zou toch wel gaarne zien, dat hij Vrijdag ook hier kwam eten. Die mijn Heer van Donia zou anders denken, dat wij niemand van geboorte aan onzen disch konnen krijgen. En Tilbury is toch Baron, en van ouden adel.’</p>
<p>- ‘Een mooi staaltje van den adel, dat je daar aan Donia wilt voorstellen,’ zeî Van Zirik, de schouders ophalende: ‘een Baron, die door zijn eigen kliek verschopt is.’</p>
<p>- ‘Och! maar dat kan iemand, die uit de Oost komt,
<pb n="109"/>niet weten. Hoor eens, Van Zirik! ik ben bang, dat, als jij zelf onzen vriend onder handen neemt over het voorgevallene, het aanleiding zal geven tot schandaal. Daarom, laat mij daarvoor zorgen. Ik zal het wel zoo weten aan te leggen, dat hij Mademoiselle niet meer lastig valt, en toch op een goeden voet met ons blijft.’</p>
<p>- ‘Inderdaad?’ vroeg Van Zirik: ‘nu!’ ging hij voort, na een poosje te hebben nagedacht, en daarbij overwogen, dat hij zelf in den grond wel wenschte het geval zonder opschudding uit de wereld te hebben: ‘ik heb er vrede meê: - ga je gang.’</p>
<p>- ‘Je geeft mij dus <hi rend="i">carte blanche?</hi>’</p>
<p>Van Zirik knikte toestemmend.</p>
<p>- ‘Maar nu, om op ons <hi rend="i">chapitre</hi> terug te komen: - zal ik de invitaties rondzenden?’</p>
<p>- ‘Natuurlijk.’</p>
<p>- ‘En moet die mijn Heer van Donia er ook nog eene hebben?’</p>
<p>- ‘'t Is niet noodig; want hij heeft mij zijn woord gegeven; maar 't kan geen kwaad misschien: - hij logeert in 't Keizershof.’</p>
<p>- ‘'t Is goed, dat het je weêr te binnen geschoten is, dat je hem verzocht hadt,’ zeî Mevrouw.</p>
<p>- ‘Ja, en weetje waardoor? door het binnenkomen van Nicolette.’</p>
<p>- ‘<hi rend="i">Wat</hi> zegje? Wat heeft Mademoiselle daarmeê te maken?’</p>
<p>- ‘Ik zeg, “van Nicolette:” hij is een van mijn kollegaas pleegvaders over haar.’</p>
<p>- ‘Waarlijk? - Hij! - wat je zegt,’ hernam Mevrouw, en zat na te denken.</p>
<p>- ‘Ja, en hij heeft mij al naar haar gevraagd ook.’</p>
<p>- ‘Je hebt hem toch niet gezegd, dat zij bij ons aan huis woonde?’</p>
<pb n="110"/>
<p>- ‘En waarom niet? - Is dat dan een geheim? of een schande?’</p>
<p>- ‘Begrijpje dan niet, dat hij haar zal willen zien?’</p>
<p>- ‘Natuurlijk zal hij dat. - Hij zal hier komen, of ik zal haar bij hem sturen, net zoo als hij dat verlangt.’</p>
<p>- ‘Maar als zij hem dan vertelt, dat zij hier...zooveel als kindermeid is.’</p>
<p>- ‘Dan zal zij hem de waarheid vertellen’ zeî Van Zirik: ‘en ik wenschte van harte, dat het niet zoo ware.’</p>
<p>- ‘Ja, <hi rend="i">ik</hi> heb haar niet hier in huis gehaald,’ merkte Mevrouw aan.</p>
<p>- ‘Indien wij haar Vrijdag, zonder konsequentie voor 't vervolg, met ons lieten eten,’ zeî Van Zirik.</p>
<p>- ‘Wel zeker! En de kinderen ook? En monsieur Rostan ook? En Charles ook?’ - zeî Mevrouw, op een toon van bittere spotternij: ‘wat! wij hebben dat ingebeelde schepsel pas op haar plaats gezet en wij zouden alles weêr gaan verbroddelen? Dat in eeuwigheid niet. Maar laat dat ook maar aan mij over: - ik zal dat wel beredderen.’</p>
<p>- ‘Ik hoop het,’ zeî Van Zirik, terwijl hij de schouders ophaalde, en kort daarna het vertrek verliet. Zoodra Mevrouw alleen was, haastte zij zich naar haar kamer, zette zich aan haar schrijftafel en bewees haren aanleg voor diplomatieke onderhandelingen door het schrijven van het briefje, 't welk wij hier vertaald laten volgen, te meer, dewijl het Fransch van Mw. Van Zirik, wat spelling en stijl betrof, nog wel wat te wenschen overliet.</p>
<q rend="bq">‘Mijn waarde Baron!
<lb/>
<lb/>Wat zijn de menschen heden ten dage boosaardig. Verbeeld u, dat ik mij daar een bezoek krijg van een dier lieden, die hun tijd doorbrengen met eens anders daden te bespieden, en die mij vertelt, dat gij 's morgens in 't Bosch met mijn kinderen stoeit, en zelfs hun
<pb n="111"/><hi rend="i">bonne</hi> niet met vrede laat. Ik sla aan zulke praatjes geen geloof; maar men kan in dergelijke dingen niet te voorzichtig wezen, en ik heb maar gedacht, dat het best was, u terstond over te brengen wat men vertelt, dan kunt gij de noodige voorzorgen nemen. Gij zult mijn vrijmoedigheid niet kwalijk nemen en dit wel willen bewijzen, door aanstaanden Vrijdag onzen disch met uw tegenwoordigheid te vereeren. Wij eten te vijf uren. In de hoop, u, frisch en jeugdig als altijd, bij ons te zien, noem ik mij, waarde Baron,
<lb/>
<lb/>Uw onderdanige dienaresse
<lb/>Emilie van Zirik geb. Klimmerblad.’</q>
<p>Men heeft gezien, dat Mw. Van Zirik er op gesteld was, den Baron, ondanks het gebeurde, tot gastvriend te behouden. 't Was echter niet alleen om zijn titel. De Baron was een levend register van alle schandalen, die, sedert een halve eeuw, en langer nog, in de Haagsche wereld hadden plaats gehad, en er was geen familie in de Rezidentie, waarvan hij niet het een of ander wist te vertellen, dat er een vlek op wierp. Nu worden dergelijke mededeelingen door niemand gretiger opgevangen dan door de zoodanigen, die zelve zich iets te verwijten hebben en die in de zwakheden en overtredingen van anderen een reden van verklaring en verschooning voor de hare vinden, ja niet zelden, door de balken, die hun in de oogen van anderen worden aangewezen, met den balk in hun eigen oog te vergelijken, dezen laatsten tot een zeer onbeduidend splintertje verminderd achten. Mevrouw Van Zirik maakte gaarne vergelijkingen van dien aard, en de verhalen, die de oude Sater deed, schonken haar overvloedig daartoe de gelegenheid. Hij was haar uit dien hoofde een te nuttig meubel om er zich van te ontdoen. - Daarbij was hij altijd vol vleiende komplimentjes en flikflooierijen, en Mw. Van Zirik werd gaarne
<pb n="112"/>gevleid en geflikflooid, al was het door een meer dan zestigjarigen aanbidder. Ja, indien zij den bodem van haar hart had gepeild, dan had zij bevonden, dat zijn gedrag jegens Nicolette haar niet zoozeer ergerde om de zaak zelve, als wel omdat een hulde, die zij begreep dat alleen aan haar toekwam, aan een andere gebracht werd. Hier was nieuwe stof tot jaloezie en spijt: en meer dan ooit werd zij op het onschuldige voorwerp daarvan verbitterd.</p>
<p>Haar briefje aan den Baron geschreven en dichtgemaakt hebbende, vulde zij de gedrukte uitnoodiging-kaartjes in voor de overige personen, die op Vrijdag haar gasten wezen moesten, en gaf ze aan Filip ter bezorging. Van allen kwam gunstig antwoord; meest mondeling. De Baron echter, een briefje hebbende ontvangen, diende wel met een briefje te antwoorden, en dit deed hij dan ook. Hij schreef daarin, dat hij over den laster, die tegen hem uitgestrooid was, wel bedroefd maar niet verwonderd zijn kon. Ieder wist, dat hij op niets zooveel prijs stelde als op de gunst van de aanbiddelijke Mw. Van Zirik: ieder benijdde hem de welwillendheid, die zij hem betoonde, en zoo was het natuurlijk, dat men elk middel aannam om hem die te doen verliezen. Zoo had men van de ontmoeting in 't Bosch en aan zijn woordenwisseling met kinderen, die hij liefhad omdat zij de hare waren, een booze uitlegging weten te geven. Hij was bereid, te zweren, dat hij niets gedaan, gezegd of zelfs gedacht had, in strijd met den eerbied, dien hij aan Mw. Van Zirik en aan al wat haar toekwam verschuldigd was.</p>
<q rend="bq">‘Had men,’ zoo eindigde hij, met een drieste en aan haar tot wie de brief gericht was toch niet ongevallige onbeschaamdheid, ‘had men mij beschuldigd, niet, dat ik het hart van uw <hi rend="i">bonne</hi>, maar dat ik het uwe wenschte te veroveren, dan zou die beschuldiging geen laster maar waarheid behelsd hebben. Gelukkiger
<pb n="113"/>sterveling zal er dus ook niet zijn, dan op aanstaanden Vrijdag hij, dien gij alsdan tot u roept, en die geen schooner eeretitel voor zich weet uit te vinden dan dat hij zich noemen mag
<lb/>
<lb/>Uw gehoorzamen slaaf
<lb/>Tilbury.’</q>
<p>In hoeverre de Baron begreep, door wie Mw. Van Zirik van het gebeurde in 't Bosch kennis droeg, zeker is 't, dat hij zich voor gewaarschuwd hield en vooreerst zijn ochtendwandelingen staakte. Misschien ook had Nicolettes bejegening hem afgeschrikt. In hoeverre hij daarom alle hoop van die zijde opgaf zal het vervolg leeren.</p></div>
<div type="chapter">
<pb n="114"/>
<head rend="h3">Tweede hoofdstuk.</head>
<head rend="h4"><hi rend="i">Waarin Nicolette een nieuwen vrijer krijgt</hi>.</head>
<p>Reeds meer dan acht dagen waren sedert het vertrek van Mientje verstreken, en nog kwam de nieuwe kindermeid niet opdagen: een paar keeren had Nicolette, nu eens aan Karoline, dan weder aan Naatje gevraagd, of zij ook dienaangaande iets vernomen had; beiden hadden ontkennend geäntwoord, de eerste met denzelfden spotachtigen glimlach als vroeger, de laatste met een meêwarig hoofdschudden: welk een en ander niet weinig toebracht, om bij Nicolette een duister vermoeden te doen ontstaan, dat de nieuwe kindermeid niet meer dan een <hi rend="i">mythe</hi> was, een bloot verdichtsel van Mw. Van Zirik, en dat, naar het vooruitberaamde plan van deze, het verdubbelen der taak, aan haar, Nicolette, opgedragen, wel in naam tijdelijk, maar in de daad blijvend zijn zou. Dit was, dat gevoelde zij, een noch eerlijke noch oprechte behandeling: dit was een misbruik maken van haar afhankelijke pozitie: dit was, om 't met het ware woord te noemen, misleiding en schennis der goede trouw.</p>
<p>Met dat al, Nicolette had nog geen zekerheid, dat haar vermoeden gegrond was, en zoolang zij die niet had, wilde zij dan ook niet beschuldigen, veelmin, 't zij hare vrienden te Hardestein, 't zij hare vriendin Louize met klachten
<pb n="115"/>lastig vallen; ook had zij tot het voeren van eenige korrespondentie hoe langer hoe minder gelegenheid; want Mw. Van Zirik, zeker bevreesd, dat Nicolette met haar leêge oogenblikken geen weg zou weten, had haar op een mooien dag een halve baliemand doen brengen met japonnen en andere kleedingstukken, die herstelling behoefden, en het vriendelijk verzoek er bijgevoegd, dien rommel eens na te zien en het defekte weder in bruikbaren staat te brengen. Zij was alzoo nu ook linnenmeid of althans naaister geworden, en zij begon zich zelve al af te vragen, of zij ook niet t'avond of morgen zou worden uitgenoodigd, een podding of <hi rend="i">ragout</hi> te helpen maken, eenden te plukken of aardappelen te schillen. 't Is waar, wanneer de kinderen naar bed waren, en zij zich gezet had aan den arbeid, kwam Karoline haar doorgaans wat helpen en bleef dan niet zelden den geheelen avond tegen-over haar gezeten: een vriendelijkheid, die haar den weinigen vrijen tijd ontnam, die haar overschoot; en die zij toch den moed niet had af te wijzen. Weinig droomde zij, wat de kamenier zelve zeer goed begreep, dat Mevrouw alleen daarom Karoline tot die hulpvaardigheid had aangespoord, om zeker te zijn, dat, al waren de kinderen naar bed, er altijd iemand zou wezen, om de handelingen van Nicolette te kontroleeren.</p>
<p>Doch er was nog iemand, die de list van Mevrouw doorzag, te eerder, omdat zij inderdaad tegen hem zelven gebruikt werd, en dat was monsieur Rostan. Al ware hij minder verliefd van komplexie geweest, en al had Nicolette niet reeds op hun eerste ontmoeting een diepen indruk op hem gemaakt, dan toch zou hij naar haar gunst gestreefd hebben alleen uit den allen menschen ingeschapen trek naar 't verbodene. Nicolette was een schat, dien 't hem ontzegd en belet werd te naderen: reden genoeg om dien te begeeren. 't Was dan ook, naar zijn oordeel, een kwelling als die van Tantalus, welke hij onderging: in 't zelfde huis,
<pb n="116"/>op dezelfde verdieping, den dag te moeten doorbrengen met een bevallig jong meisje, van 't welk men maar door twee deuren en een portaal gescheiden is, en haar niet te mogen zien dan nu en dan op de trap, waar 't bijzijn van een <hi rend="i">enfant terrible</hi> alle woordenwisseling uitsluit en alleen die van een koelen groet gedoogt! - Doch dat kon zoo niet blijven. Zijn eer, dacht hij, was er mede gemoeid. Dat hij nu reeds vier weken had laten verloopen zonder het eene of andere middel te beproeven, 't welk eenige verandering in dien staat van zaken bracht, was alleen daaraan toe te schrijven, dat hij niets wilde bederven door onvoorzichtigheid. De gunst, welke zijn verliefde beschermster hem bewees, en de mildheid, waarmede zij hem steeds bijsprong als hij schulden had of schulden veinsde, waren hem te veel waard, dan dat hij die roekeloos zou hebben willen verbeuren. Hij moest dus omzichtig handelen, en daartoe in de eerste plaats alle achterdocht bij Mw. Van Zirik, zoo niet verdrijven, dan voor 't minst in slaap sussen, vervolgens wachten op een gelegenheid, die zich t'avond of morgen, misschien op 't onvoorzienst, toch wel eenmaal zou voordoen, om Nicolette onbemerkt te spreken te krijgen, en alsdan niet verzuimen zich daarvan te bedienen. De mogelijkheid, dat, behalve de jaloezie van Mevrouw, ook de tegenzin, de onverschilligheid of het plichtgevoel van het meisje zelf een hinderpaal tegen de vervulling zijner wenschen zou kunnen zijn, kwam niet bij hem op. Hij had, als reeds gezegd is, een grooten dunk van zijn persoon en een zeer kleinen van de deugd der vrouwen in 't algemeen. Wat nu nog in 't bijzonder bij Nicolette in zijn voordeel werken moest, was, vooreerst, zekere spijt, dien zij ongetwijfeld zou gevoelen over de koelheid, waarmede hij haar behandelde, een spijt, gevolgd door blijde verrassing, bij 't bespeuren, dat die koelheid alleen in schijn bestond: ten andere, de verveeling, die haar ongetwijfeld kwelde, en de
<pb n="117"/>behoefte, die daaruit moest ontstaan zijn aan verstrooiing, aan gezellig onderhoud met iemand anders dan met kinderen en dienstmeiden (vooral wanneer die iemand een knap, geestig en beminnelijk jonkman was), en, ten derde, dankbaarheid jegens hem, die alleen misschien in huis zich harer aantrok.</p>
<p>Het denkbeeld was een oogenblik bij hem opgekomen, of hij Nicolette ook een briefje in de hand zou spelen. Doch na rijp beraad verwierp hij het, als onzinnig. Het uitgeleende boek had alreeds gestrekt om tegen hem te getuigen; - hoeveel te meer zou een briefje het kunnen doen. Neen neen! <hi rend="i">litera scripta manet</hi><note n="1)" place="foot">Geschreven schrift blijft.</note> was een spreuk, die geen verstandig man moest vergeten, en de staatsman was wijs, die tot gewoonte had, nimmer een brief te schrijven en nimmer een brief te verbranden.</p>
<p>Hij had er ook over gedacht of hij haar een ruiker zou doen geworden. Nicolette was jong, zij kwam van het land, zij hield ongetwijfeld van bloemen. - Maar bij nader inzicht liet hij ook de gedachte aan dit verleidingsmiddel varen, als misschien nog meer gewaagd dan het zenden van een brief. Een brief, mids de inhoud welgevallig ware, zou Nicolette kunnen verbergen, des noods vernietigen: een ruiker heeft geen waarde, heeft geen zin, wanneer hij verstopt moet worden: een brief rust onzichtbaar op het hart, achter het kleed of in een gesloten doos: een ruiker moet, zichtbaar, boven het kleed of in een glas, op de meest in 't oog vallende plaats prijken: een brief komt niet dan door onvoorzichtigheid of onbescheidenheid onder de oogen van vreemden: een ruiker schijnt aan al wie gaat en komt toe te roepen: ‘hier ben ik! kom tot mij! bezie mij, hoe ik schitter: geniet mijn welriekende geuren: buig u over mij heen: bewonder mij.’</p>
<pb n="118"/>
<p>Hij had dus, gelijk wij zeiden, niets gedaan, en zich bepaald, een gunstige gelegenheid af te wachten, en die deed zich dan ook eindelijk eens voor.</p>
<p>'t Was op een Donderdag: den dag voor dien, waarop 't reeds besproken <hi rend="i">diner</hi> zou plaats hebben. Charles was genoodigd, een uurtje te komen spelen bij een knaap van zijn leeftijd: Rostan had hem daarheen gebracht en was vervolgens weêr t'huis gekomen. De trap opgaande, hoorde hij, dat in de achterkamer op de piano gespeeld en daarbij gezongen werd: het was, zeide hem zijn geöefend oor, niet het getjangel van een kind, 't was een bekwamer hand, die dat geluid voortbracht: noch Emilie noch Jeanne zongen ariaas uit Meijerbeer, en bovendien, de drie kinderen waren, gelijk hij wist, met hun moeder uit rijden: de <hi rend="i">musicienne</hi> kon dus niemand dan Nicolette zijn: hij ging, behoedzaam op de punten van de voeten loopende, naar achteren: hij zag rond: geen diensthode in de buurt: de kust scheen veilig: de deur der kamer stond open en hij trad binnen.</p>
<p>'t Was werkelijk Nicolette, die, na het vertrek der kinderen, haar toevlucht daarheen gezocht had, omdat de kinderkamer ‘gedaan’ werd en de leerkamer vol stond met de van de hand gezette meubelen. Zij had den piano opengeslagen, er zich voor neêrgezet en de vingers over 't klavier laten dwalen. 't Was, als gezegd is, geen Pleyel of Erard; maar toch, de stemmer was er juist dien morgen geweest, en men kon het instrument bespelen zonder al te oorverscheurende noten voort te brengen. Zij was met haar gedachten ver, zeer ver van de plaats waar zij zich bevond, ver van den Haag, zij wist zelve niet waar: die gedachten volgden een beeltenis, en een beeltenis is overal of nergens. In den beginne speelde zij werktuiglijk, onbewust wat; doch 't waren klanken van weemoed, op muziek gezette tranen. Eindelijk bemerkte zij dit zelve en schaamde
<pb n="119"/>zich hare zwakheid. ‘Ik moet mij niet zoo laten gaan,’ dacht zij: ‘ik moet verstandig zijn, van de gelegenheid gebruik maken, en eens onderzoeken, of ik wat ik kende nog niet verleerd heb.’ Maar van hetgeen zij kende koos zij niet het vrolijkste: zij koos de aria van <hi rend="i">grâce</hi> uit Robert en het was onder het uitvoeren van dit stuk, dat Rostan haar verraste. Haar eigen stem en spel hadden haar verhinderd, hem te hooren naderen, en hij, dit bemerkende, sloop zonder gerucht te maken voorwaarts, hield den adem in en wachtte tot het lied was uitgezongen. Toen, oordeelende, dat, om aan Nicolette te behagen, hij niet beginnen moest met haar aan 't schrikken te maken, deed hij een paar stappen terug en kuchte, als om haar aandacht te wekken.</p>
<p>Hoe bescheiden ook dit gerucht was dat hij maakte, zij was toch verrast en kon een kleinen gil niet bedwingen. Zij keek om en zag Rostan aan de deur staan in een onderdanige houding.</p>
<p>- ‘Ik waande mij alleen,’ zeide zij.</p>
<p>- ‘Ik zou wanhopend zijn, indien ik u schrik had aangejaagd,’ zeide hij, ‘maar, wanneer men een stem heeft als de uwe, dan kan men die niet ongestraft doen hooren; en wil men dan alleen blijven, dan dient men in een woestijn te gaan zingen, ofschoon men dan nog, als wijlen Orfeus, gevaar loopt, de wilde dieren om zich heen te lokken.’</p>
<p>- ‘Ik dacht, dat iedereen uit was en dat ik mij zoo goed als in een woestijn bevond.’</p>
<p>- ‘Ik was zoo even t'huis gekomen en in 't naar boven gaan trof mij uwe stem: en dewijl ik een hartstochtelijk minnaar van de muziek ben, was het, geloof ik, verschoonbaar, zoo ik mij hierheen begaf. - Gij zijt er toch niet boos om?’ vroeg hij, op den deemoedigen toon van een kind, dat exkuus vraagt.</p>
<pb n="120"/>
<p>- ‘Volstrekt niet,’ antwoordde zij, lachende: ‘en ik geloof, dat ik in uwe plaats hetzelfde zou gedaan hebben. Wanneer ik muziek hoor, dan is het, als of ik er met een kabel naar toe getrokken word: ik zou, geloof ik, ook overboord springen als er Sireenen om het schip zongen.’</p>
<p>- ‘Ik ben u dan dubbelen dank schuldig: eerst voor den zang, waarop gij mij onthaald hebt, en daarna voor de verschoonende wijze, waarop gij mijn onbescheidenheid opneemt.’</p>
<p>- ‘Doet gij zelf iets aan de muziek?’ vroeg Nicolette, die te onschuldig en te weinig ergdenkend was, om zich tegen-over een huisgenoot niet op haar gemak te gevoelen.</p>
<p>- ‘Helaas!’ antwoordde hij: ‘het eenige instrument, dat ik in mijn leven bespeeld heb, is het draaiorgel.’</p>
<p>- ‘Maar gij zingt dan toch?’</p>
<p>Rostan was eenigszins verrast geweest door Nicolettes ongedwongenheid tegen-over hem. Hij had gerekend, dat zij verlegenheid zou getoond hebben, en daarop zijn taktiek gebouwd: volgens deze zou hij, na eerst den toon van deemoed te hebben aangeslagen, daaruit zijn overgeslagen in dien van weemoed - dat scheelde maar eene letter - ten einde haar eerst welwillend, vervolgens weekhartig te stemmen, op haar zenuwgestel te werken en de gevoeligste snaren bij haar aan te roeren; maar daarbij had hij gerekend, dat hij haar in een gedrukte, sombere, eenigszins vijandige stemming zou aantreffen: - en ziet! nu gebeurde het, dat zij volstrekt niet verlegen was; ook niet al te vrij, maar eenvoudig en natuurlijk. Dat had hem, rechtuit gezegd, eenigszins te-leur-gesteld; want het deed de geheele stellaadje, welke hij gebouwd had op haar onderstelde spijtigheid en zoo voort, in duigen storten. Hij had nu een frontverandering moeten maken en wist er niets beter op, dan een schertsenden toon aan te nemen, dien hij bleef volhouden in zijn antwoord op haar laatste vraag.</p>
<pb n="121"/>
<p>- ‘Aan aanleg om te zingen zou het mij niet haperen; maar ongelukkig mis ik twee vereischten, die men beweert, dat daarbij evenzeer te pas komen: namelijk, ik heb geen stem en kan geen wijs houden. Nu! er moeten niet alleen zangers en kunstenaars, er moeten ook toehoorders zijn, en onder deze laatste klasse rangschik ik mij, en bekleed er, hoop ik, geen onwaardige plaats: want ik ben, als ik reeds de eer had u te zeggen, een hartstochtelijk minnaar van de kunst en heb een paar goede ooren.’</p>
<p>- ‘Als dat zoo is,’ zeî Nicolette, ‘dan zal ik wel zorgen, nooit weêr te spelen, tenzij ik weet, dat gij een mijl ver zijt.’</p>
<p>- ‘Dan zoudt gij mij onverdiend straffen, door mij het genot te onthouden van naar zulke zuivere tonen te luisteren.’</p>
<p>- ‘Vergeef mij: ik vischte niet naar een kompliment. Ik weet genoeg wat mij ontbreekt en heb niet de minste pretentie een zangeres te zijn.’ Dit zeggende sloot zij den piano dicht.</p>
<p>- ‘Hoe! - gij speelt niet meer.’</p>
<p>- ‘Ik moet gaan zien, of mijn kamer gereed is,’ zeî Nicolette.</p>
<p>- ‘Indien ik het ben, die u belet hier te blijven! dan zal <hi rend="i">ik</hi> heengaan,’ zeî Rostan: - ‘maar zoo het zingen u vermaakt, dan weet ik niet, waarom gij zoo onbarmhartig zult zijn tegen u zelve en tegen mij, om u een schuldeloos genoegen te ontzeggen en mij een hemelsch genot.’</p>
<p>- ‘Och!’ zeî Nicolette: ‘indien 't anders niet is: waarom niet?’ en, den piano weêr openende, ‘nu! luister goed toe: en waarschuw mij als ik nu en dan mis ben.’</p>
<p>En toen, door een fijn gevoel van welvoeglijkheid geleid, dat haar het gepaste deed inzien, om, zoolang zij met Rostan alleen was, den luchtigen schertsenden toon niet enkel in het gesprek, maar ook in haar zang te bewaren,
<pb n="122"/>speelde zij een vrolijke inleiding en zong toen een kluchtig Fransch liedje.</p>
<p>- ‘Allerliefst!’ zeî Rostan: ‘maar het liedje is beneden uw talent. Zie! gij kent ongetwijfeld wel iets uit de Lucia, of uit de Norma.’</p>
<p>- ‘Ik vlieg zoo hoog niet meer,’ zeî Nicolette: ‘gij hebt uw deuntjes gehad, adieu!’</p>
<p>- ‘Maar...eene vraag toch. Weet Mevrouw Van Zirik, dat gij zulke gaven bezit?’</p>
<p>- ‘Zij heeft mij nooit verzocht, te zingen,’ antwoordde Nicolette: ‘en bovendien, daar ben ik niet op gehuurd. Zij weet, dat ik de beginselen aan de kinders kan onderwijzen, en meer vergt zij niet van mij.’</p>
<p>- ‘Ik weet, dat zij <hi rend="i">veel</hi> van u vergt, meer, oneindig meer dan behoorde,’ zeî Rostan.</p>
<p>- ‘Ik beklaag mij over niets,’ zeî Nicolette, op eens ernstig wordende.</p>
<p>- ‘Neen! dat wil ik gelooven; daartoe zijt gij te moedig, te groothartig; - en daarbuiten zal men 't niet weten; maar voor een huisgenoot kan zoo iets toch niet verborgen blijven. Hoe! u, die een eereplaats in den salon zoudt waardig zijn, u bant men naar de kinderkamer, u veroordeelt men tot het werk van een dienstmaagd, tot de meest slaafsche verrichtingen! U, die schitteren zoudt in hoofsche kringen, u staat men geen ander gezelschap toe dan dat van kinderen en meiden!’</p>
<p>- ‘Nog eens, mijn Heer!’ hernam Nicolette: ‘zoolang ik mij zelve niet beklaag, verlang ik niet, beklaagd te worden.’</p>
<p>- ‘Gij zult mij in dat geval niet beletten, dat ik u bewonder,’ zeî Rostan.</p>
<p>- ‘Hoor eens, mijn Heer!’ hernam zij, hem aanziende met een vrijmoedigen, open blik: ‘ik heb zoo even met u geschertst en voor u gezongen, en u, geloof ik, bewe-<pb n="123"/>zen, dat ik geen preutsche nuf ben. Ik ben volkomen gezind om mij tegen-over u op even vrijen voet te blijven gedragen, zoo als dat voegt tusschen huisgenooten en fatsoenlijke lieden’ (<hi rend="i">gens de bonne compagnie</hi> was de uitdrukking, die zij bezigde); ‘maar om u tot mijn vertrouweling, tot mijn raadsman te maken, of zelfs toe te laten, dat gij u over mijn bijzondere aangelegenheden bekommert, daartoe zal ik nimmer overgaan.’</p>
<p>Rostan keek niet weinig op zijn neus bij een taal als deze, die hij niet verwacht had, waar hij niet op voorbereid was. Gewis zoude hij suf en sprakeloos zijn blijven staan, indien zijn deelneming in het lot van Nicolette alleen geveinsd ware geweest; maar hij had werkelijk medelijden met het meisje. 't Is waar, daar kwam een ander gevoel bij, en, zoo hij zijn einddoel bereikte, dan zou dit gewis niet strekken tot bevordering van Nicolettes welzijn of geluk; maar de menschen zijn over 't algemeen zoo gesteld, dat zij het voorrecht om iemand verdriet aan te doen aan een derde misgunnen, om 't voor zich zelf te bewaren. Wij hebben er genoeg gekend, die de eene reize precies evenveel geld, moeite, tijd, list, invloed, besteed zouden hebben om de eer van een meisje uit de grijpende klaauw des verdervers te redden, als zij een andere reize besteden zouden om diezelfde eer voor eigen rekening te konfiskeeren. Dan om terug te keeren tot wat wij zeiden, Rostan gevoelde zich gekrenkt, dus telkens afgeslagen te worden als hij sympathie wilde toonen, en, met een drift, die des te beter uitwerking deed omdat die niet bestudeerd was, Nicolette, die na het uitspreken van het bovenvermelde afscheid een hoofdbuiging gemaakt had en zich verwijderen wilde, tegenhoudende, riep hij uit:</p>
<p>- ‘Maar dat is wreed, dat is onbarmhartig, dat heb ik niet verdiend! Ik mag u dus niet laten gaan: ik wil niet, dat gij de gedachte met u neemt, als ware ik een
<pb n="124"/>indringer, een bemoeizieke kwast. Verre van mij de verwaandheid, als of ik mij tot uw raadsman zou willen opwerpen of eenige aanspraak maken op uw vertrouwen. Maar ik zie niet in, dat ik een ongepastheid zou begaan, door te wenschen, dat gij in een atmosfeer leefdet, u beter waardig, of door mij bereid te verklaren tot al zoodanig dienstbetoon als ik, behoudens eerbied en achting, bewijzen kan. Mij dat te verbieden is onmenschelijk, en gij zoudt niet gesproken hebben als gij daar deedt, indien booze tongen u niet tegen mij hadden ingenomen.’</p>
<p>Er lag zulk een waarheidstoon in de klacht van Rostan en zooveel schijnbare grond, dat Nicolette er door getroffen werd en een oogenblik zwijgend voor zich neêr bleef zien, als om haar gedachten bijeen te gâren. - ‘Hoor eens mijn Heer Rostan!’ zeide zij toen, op een milder toon dan zij even te voren gebezigd had, ‘ik wil mij overtuigd houden, dat gij 't wèl met mij meent; en welke reden zoudt gij ook kunnen hebben, mij verdriet te willen aandoen? Maar geloof dan ook uwerzijds, dat er bij mij geen reden bestaan kon, om u iets kwetsends te willen zeggen. Ik heb alleen mijn meening u willen mededeelen omtrent de grenzen, binnen welke wij ons bewegen moeten. Ik kan mij niet klaarder uitdrukken: verstondt gij des-niet-te-min niet evengoed wat ik bedoel, dan zoudt gij den goeden dunk, dien ik van uw schranderheid heb, te-leur-stellen. Is er voor 't overige in de wijze, waarop ik mij heb uitgedrukt, iets, dat u mishaagde, dan zult gij 't mij vergeven. Ik had geen 't minste oogmerk u te beleedigen, en ik verlang niets liever dan goede vrienden met u te blijven.’ Dit zeggende stak zij hem de hand toe.</p>
<p>Rostan had een gevoel, dat hij nooit te voren gekend had: dat eenvoudige meisje daar tegen-over hem sloeg hem op ieder terrein van aanval, dat hij beproefde: die natuurlijke onschuld, dat kalm en zich zelf beheerschend hart,
<pb n="125"/>waren hem te kloek: hij nam met levendigheid de hem aangeboden hand: die hand was satijnig en frisch: en het was de zijne die beefde: hij boog zich diep over die hand heen, doch hij dorst die niet kussen; toen liet hij die los, boog zich nogmaals en stond alleen.</p>
<p>- ‘Het is duidelijk,’ zeide hij tot zich zelven, nadat hij een wijl had voor zich gekeken, ‘het is duidelijk, dat George Rostan haar zoo onverschillig is als de groote Mogol. En dat te moeten bemerken, juist nu ik hoe langer hoe meer talenten in haar ontdek en haar hooger leer waardeeren. Zij zal, de drommel haal mij, niet hetzelfde omtrent mij zeggen. In-tegendeel zal zij al een heel povere gedachte van mij medenemen. - Wanneer ik mij in dien spiegel daar bekijk, dan heb ik al het voorkomen van een gek. Ik wil strikken zetten voor een ander en vang er mij zelf in: zij gaat heen en laat mij beteuterd staan, zonder een woord meer van mijn rol te kennen of liever te pas te kunnen brengen. Ik had die toch zoo mooi geleerd. Is zij nu beter actrice dan ik? of gaat natuur alle kracht te boven? - Nu! in allen gevalle, zij heeft mij de hand in 't heengaan gegeven en mij vergiffenis gevraagd! Vergiffenis! ja zoo als een rijkaard die zou vragen aan den bedelaar, dat de aalmoes niet grooter is, die hij hem toewerpt. Hm! een koele handdruk, <hi rend="i">à l'anglaise</hi>...en daar zal 't ook bij blijven. Ja, een aria misschien, die zij, als er gelegenheid is, voor mij zingen zal. Daar kom ik zeker een boel verder meê. - 't Is ongetwijfeld eene dier vrouwen, die men bepaald ten huwelijk vragen, of - om juister te spreken - ten huwelijk nemen moet, eer zij u de minste gunst bewijzen. Nu! zoo ik immer plan had om te trouwen, zeker haar liever dan elke andere. Ik zou mijn vroegere loopbaan weêr kunnen beginnen: zij zou een uitmuntende aanwinst voor het tooneel zijn: zij heeft in de groote wereld verkeerd en op de kinderkamer: zij zingt als een
<pb n="126"/><hi rend="i">prima donna</hi>, heeft het lachje van een Venus, scheept iemand af met de houding van een Juno...en kan haar eigen kleêren verstellen. Zij zou in alle rollen t'huis zijn; zij spreekt zuiver Fransch, en, hapert er hier of daar wat aan, dat zou zij spoedig leeren verbeteren. - Maar ik bazel; ik zoek immers mijn fortuin te maken...en daar moet Emilie mij aan helpen. - Hoe? Waarachtig, sedert ik dit meisje gezien heb, begint mij Emilie tegen te staan: zeker niet het minst om de wijze, waarop zij dat goede kind behandelt. - Zij is jaloersch - en zij heeft er reden toe; - reden: ja, maar, wel beschouwd, geen recht. Zij heeft mij geschonken wat haar eigendom niet was, wat een ander toebehoorde, en waarvoor ik haar geen dankbaarheid schuldig ben: zij had haar man trouw beloofd en ik nimmer aan haar: <hi rend="i">liaisons</hi> als de onze zijn voor geene der partijen verbindend; en zij moet niet vergeten, dat zij meer in mijne macht is dan ik in de hare.’</p>
<p>Het was onder 't op en neêr wandelen van de kamer, dat Rostan deze bespiegelingen bij zich zelven maakte, en meer andere, die wij den lezer schenken. Toen hij eindelijk de deur opende en het vertrek verliet, kwam Karoline juist de trap af en zag hem eenigszins verwonderd aan, en met een glimlach, die niet vrij was van spotternij.</p>
<p>- ‘Drommels,’ dacht hij, terwijl hij zich op de lippen beet: ‘die heks weet, dat Mademoiselle zoo even hier was, en nu weet zij, dat ik er ook was. Zij zal 't aan haar Mevrouw vertellen, en...dat bezorgt mij weêr een nieuw tooneel en aan die arme meid nieuwe vervolgingen.’</p>
<p>En, trots al zijn dappere voornemens, ging George Rostan met een bezorgd gemoed, een hangend hoofd en loome schreden, naar zijn kamer.</p>
<p>Ook Nicolette van hare zijde was het overige van dien dag niet op haar gemak, en zij was het nog minder den volgenden morgen, toen, reeds dadelijk na 't eerste ont-<pb n="127"/>bijt, Karoline bij haar kwam, met de boodschap, dat Mevrouw haar wenschte te spreken.</p>
<p>De kinderen zoolang onder het toezicht der kamenier latende, trok Nicolette, schoorvoetende en met een beklemd gemoed, naar het <hi rend="i">boudoir</hi> van Mevrouw. Het gelaat van deze stond koel en strak, als Nicolette dat gewoon was; doch de aanhef luidde geheel anders en meer geruststellend dan zij verwachtte.</p>
<p>- ‘Wij hebben van middag menschen ten eten, Mademoiselle,’ zeî Mevrouw.</p>
<p>Nicolette maakte een hoofdbuiging, die zooveel beteekende als: ‘daar heb ik van gehoord.’</p>
<p>- ‘Als naar gewoonte,’ vervolgde Mevrouw, ‘zullen de kinderen op het dessert komen. Gij zult Emilie en Jeanne haar witte jurken met blaauwe koordjes en blaauwe streepjes aandoen, en lage schoentjes: en Edouard zijn roode ruit.’</p>
<p>- ‘'t Is wel, Mevrouw,’ zeî Nicolette.</p>
<p>- ‘Gij zult ze zelve binnenbrengen.’</p>
<p>Hier maakte Mevrouw een kleine pauze, eer zij weder voortging.</p>
<p>- ‘Wij wachten een gast, die u verlangt te zien, en dien het u genoegen zal doen te ontmoeten.’</p>
<p>- ‘Mijn Heer de Graaf van Eylar?’ vroeg Nicolette, met een uitroep van blijdschap, en natuurlijk 't eerst aan hem denkende, omdat zij wist, dat hij meer bij Van Zirik gegeten had.</p>
<p>- ‘Neen,’ antwoordde Mevrouw: ‘'t is iemand, dien gij in lang niet gezien hebt, en mijn Heer (Van Zirik) heeft verzocht, dat ik hem u niet noemen zou. - Maar ik hou niet van theater-koepen, en gij zult dus wel zoo goed willen zijn, u te onthouden van al wat zweemen zou naar herkennings-tooneelen en dergelijke dingen meer.’</p>
<p>- ‘Maar ik begrijp niet, Mevrouw...’</p>
<pb n="128"/>
<p>- ‘Dit is al wat ik u te zeggen had,’ viel Mevrouw in, alle verdere verklaring afsnijdende.</p>
<p>Nicolette maakte een stilzwijgende hoofdbuiging en vertrok. Toen zij aan de deur was, zeide Mevrouw:</p>
<p>- ‘<hi rend="i">A propos</hi>, wanneer gij weder muziek in de benedenkamer maakt, sluit dan de deur, eer men er u verrasse.’</p>
<p>Het oog van Mevrouw schoot vlammen.</p></div>
<div type="chapter">
<pb n="129"/>
<head rend="h3">Derde hoofdstuk.</head>
<head rend="h4"><hi rend="i">Een diner bij Van Zirik</hi>.</head>
<p>Vrijdag was gekomen en op het bestemde uur verschenen achtereenvolgens bij Van Zirik de gasten, die hij genoodigd had. Die het eerst opdaagden waren de Heer en Mevrouw Rolrode met hun dochter. Mijn Heer was een zeer zwaarlijvige vijftiger, met een hoog opgezette kleur, een zwarte pruik, die hem tot op de wenkbraauwen viel, een wit vest, en een groote gouden snuifdoos. Voor 't overige viel er weinig van hem te vertellen, behalve dat hij veel geld had geërfd van een verren neef, waar hij voogd over geweest was, en die, alles hebbende doorgebracht wat hij bezat, als koloniaal naar de Oost was getrokken en er fortuin had gemaakt...om er zijn voormaligen voogd het genot van te laten hebben. Die neef in Oost-Indiën was vermoedelijk de hoofdaanspraak, welke hem, Rolrode, gewettigd had, met Donia genoodigd te worden. Mevrouw Rolrode was een klein, schraal, bleek, pokdalig vrouwtje, dat <hi rend="i">à l'enfant</hi> gekapt was, door den neus sprak en de <hi rend="i">r</hi> niet kon zeggen: Mejuffrouw Rolrode daar-en-tegen was rood van aangezicht als haar vader, altijd naar den laatsten smaak gekleed, of liever, dien overdrijvende, en nooit anders dan Fransch lezende, sprekende of zingende. Het drietal was, gelijk Van Zirik te recht had aangemerkt, weinig <hi rend="i">saillant</hi>.</p>
<pb n="130"/>
<p>De Heer Looshert, die, spoedig na de eerstgenoemden, met zijn beide zusters verscheen, was een man van vijf-en-veertig jaren, niet wichtig van persoon, maar gewichtig van voorkomen, als 't een referendaris paste. Hij had de perkamentachtig gele kleur van iemand, die het grootste gedeelte van zijn leven in een kamer doorbrengt, waar 's zomers de zon op staat en die 's winters heet gestookt wordt: voorts dunne wenkbraauwen, regelmatige, zelfs fijne trekken, de onderlip strak, hoog, en even omgekruld, als moest daarmede een voortdurend verachten worden aangeduid van elke andere meening dan de zijne. Het voorhoofd rimpelde zich telkens als hij sprak, en dan fronsten zich ook tevens de twee dunne wenkbraauwen, die, even als het hoofdhaar, lichtbruin van kleur waren, met enkele grijze haartjes vermengd. De grijze, doorschijnende oogen waren gewapend met een bril, in schildpad gevat, en het was een hebbelijkheid van den man, wanneer hij tegen iemand sprak, dien bril met den nagel van den linkerduim op te lichten tot op de hoogte van 't voorhoofd, en den toehoorder met straffe blikken aan te kijken, om 't even of hij den minister voorhad of den bode, een vrouw van aanzien of een <hi rend="i">boute-feu</hi>. Altijd uitte hij zijn woorden als of zij voor wetten en orakelen golden en voor geen tegenspraak vatbaar waren; wat hem, over 't geheel, aan zijn Ministerie meer vreezen dan beminnen, en in gezelschap door de meeste lieden ontwijken deed. Maar het was hem zoo erg niet ten kwade te duiden, indien hij zich gelden liet en zijn eigen persoonlijkheid gewichtig achtte, ja vrij wat gewichtiger dan die van zijn minister. Een minister treedt af, een referendaris niet: die wordt op pensioen gesteld als zijn tijd daar is, en zoo dat al, in dagen van bezuiniging door vereenvoudiging, enkele reizen wat vroeger geschiedt, met Looshert kon zoo iets nooit het geval zijn. Die was knap, knapper dan iemand - niet in 't opsporen van eenig nieuw
<pb n="131"/>denkbeeld, niet in 't stellen van eenig rapport van gewicht, niet in 't uitdenken of bewerken van eenig nieuw wetsontwerp, maar - in 't aanhalen van <hi rend="i">precedenten</hi>: - en daarom werd hij aan 't Ministerie als onmisbaar beschouwd, en daarom had hij overal een naam van hooge bekwaamheid verworven, en daarom stelde Van Zirik er haast evenveel prijs op, hem bij zich te hebben, als of hij den Minister zelven had gehad.</p>
<p>Van de beide zusters, met welke Looshert woonde, en die hem nu vergezelden, was de oudste, Mary, een vrolijke brunette van ongeveer vijf-en-dertig jaar, die zeer verdienstelijk piano speelde, en bijzonder handig was in het vervaardigen van alle dames-werken. Jeannette was drie jaar jonger, geleek sprekend op haar broeder (behalve dat zij donkerblaauwe oogen had en donkerder haar dan hij), ging voor een <hi rend="i">savante</hi> door, en zond nu en dan verzen aan almanakken. Beiden waren, daar zij er niet kwaad uitzagen en een stuivertje geld hadden, al dikwijls in de gelegenheid geweest om een huwelijk te doen; doch zij hadden zulks telkens afgeslagen, en wel, zoo men geloof mocht hechten aan 't geen zij zelve aan heur vertrouwde vriendinnen vertelden, omdat zij niemand kenden, die maar in de verste schaduw van heur broeder kon staan. Aan wie 't wat sterk mocht voorkomen, dat er vrouwen bestaan, die 't zusterlijk gevoel zoo hoog opvoeren als de Juffrouwen Looshert, kunnen wij alleen verklaren, dat er zulke vrouwen bestaan; wel niet vele; maar zij zijn er. Zij zagen dan ook op tegen dien broeder als de dochter van Farao en de koningin van Scheba tegen Salomo, en haalden om 't zeerst zijn uitspraken als axiomaas en zijn handelingen als voorbeelden aan, waar 't heiligschennis zou geweest zijn iets tegen in te brengen.</p>
<p>Met dat al, men vond Thomassen, die beweerden, dat zoo er zich eens iemand om eene der beide zusters aanmeldde van een aanzienlijke geboorte, of die een groot ver-<pb n="132"/>mogen bezat - twee hoedanigheden, die de vorige vrijers gemist hadden, zij in zulk geval zich het misschien wel getroosten zouden van dien zoo aangebeden broeder te scheiden.</p>
<p>De Baron van Tilbury, die gelijktijdig met de laatstgenoemden binnenkwam, behoeft den lezer niet te worden voorgesteld: evenmin zal 't noodig zijn, uit te weiden over het zwierige toilet, waarin hij zich gestoken had. Genoeg zij het, te zeggen, dat hij nog lekkerder rook dan gewoonlijk, en aan een zijner vingers een prachtigen <hi rend="i">onyx</hi> droeg. Binnengekomen stapte hij met een aangenamen zwier op de gastvrouw toe, boog zich diep, drukte de vingers, die zij hem toestak, zag haar aan met een schalkschen blik, die voor kommentarie op zijn brief heette te dienen, en groette toen het verdere gezelschap. De dames Looshert beäntwoordden dien groet met een lichte buiging van het hoofd, daarbij dat hoofd half afwendende; want haar broeder had zich meermalen uitgelaten, dat de Baron een ellendeling was, die 't tuchthuis verdiende. De wedergroet van Looshert was dan ook zoo stijf mogelijk, en zijn onderlip verhief zich nog hooger dan gewoonlijk. Rolrode knikte den Baron even toe, daarbij droomerig kijkende als iemand, wiens gedachten elders zijn, wat ook inderdaad zoo was; want hij had honger en hij was meer bezig met het maal, dat hij wachtende was, dan met het mannetje, dat voor hem boog. Mevrouw Rolrode neeg zeer diep, en met neêrgeslagen oogen. Haar dochter was de eenige, die den Baron, met wien zij nog al ophad, omdat hij zulk lief Fransch sprak, met voorkomendheid ontving, en dan ook daarvoor beloond werd, doordien hij zich nu uitsluitend met haar bezig hield, haar <hi rend="i">douceurs</hi> zeide, en haar een nieuwen roman van Sue beloofde te sturen.</p>
<p>Na Tilbury vertoonde zich, juist toen de klok vijf sloeg, en alzoo pront op 't appèl, een tweede luitenant der infanterie met een bleek gezicht, rood haar en roode knevels.
<pb n="133"/>Hij was een neef van Van Zirik, en door dezen genoodigd om het dozijn aan tafel voltallig te maken. Zulk een fortuintje viel hem meer te beurt: enkele reizen was hij ook de veertiende man; want voor het noodlottige getal dertien had Mevrouw Van Zirik een groote vrees, of liever, zij beweerde, dat anderen er zoo bang voor waren. Gemelde luitenant was zeer bescheiden van aard: hij bleef gewoonlijk voor den eten zwijgend in een hoek staan: gedurende den maaltijd viel hij niemand lastig met zijn konversatie, maar deed zijn best om voor twee dagen te eten, en te drinken voor drie, welk laatste het gelukkig gevolg had, dat de kleur van zijn gelaat langzamerhand in harmonie kwam met die van zijn haar, en dat hij, na den eten nog minder tot praten gestemd zijnde dan te voren, zich weder in een hoek terugtrok, zijn koffie slurpte, zijn anizette naar binnen sloeg, en weg wist te sluipen op een oogenblik dat er niemand was om hem uit te laten. Hij was op het <hi rend="i">diner</hi> van zijn neef niet meer dan een meubel, ofschoon dan een verslindend meubel, van 't welk de gasten in 't geheel geene, en de dienstboden, die niets aan hem verdienden, bitter weinig notitie namen.</p>
<p>Van Zirik had aan zijn gasten medegedeeld, wie de voorname persoon was, die hij nog verwachtte. Rolrode had die mededeeling wederom met een slaperigen hoofdknik beäntwoord: Tilbury, die een wandelend woordeboek van den adel was, berichtte aan 't gezelschap, dat de Doniaas tot de oudste familiën van Friesland behoorden, wat de dames Rolrode belangstellend het hoofd deed opsteken. Looshert verklaarde, dat de Heer van Donia den naam had, een kundig administrateur te zijn, waarop de dames Looshert nu ook belangstellend het hoofd opstaken. Vervolgens verhaalde Van Zirik, dat hij nog een heer uit de Oost wachtte, namelijk den Heer Flinck, een suiker- of tabakskontraktant, dat wist hij niet recht, maar schrikkelijk rijk - en deze
<pb n="134"/>reis staken al de dames het hoofd op: en na deze narichten gegeven te hebben zag hij, eerst triomfant rond van tevredenheid, dat hij gasten zou krijgen, die zoozeer de aandacht wekten, en toen zenuwachtig gespannen omdat die gasten nog niet kwamen opdagen. Gelukkig duurde 't niet lang, of de dubbele deur ging wederom open en de Heer van Donia werd aangediend.</p>
<p>Wie de moeite wil doen, het Eerste Hoofdstuk van het Eerste Boek dezer geschiedenis na te slaan, zal daarin de beschrijving vinden van het uiterlijke van Occo van Donia in zijn studententijd. Dat uiterlijke was in vele opzichten hetzelfde gebleven. Wel was zijn schedel, als dit in de Oost met blonde lieden pleegt te geschieden, geheel kaal geworden, en het weinige haar, dat nog aan de slapen en aan het achterhoofd groeide, aan 't schimmelen geraakt; wel had zijn gelaat een bruine tint aangenomen: wel vertoonden zich eenige dunne rimpels aan de ooghoeken; maar de oogen flonkerden nog altijd van jeugdig vuur, de stem klonk nog altijd helder en muzikaal, de gespierde lichaamsbouw getuigde nog altijd van vlugheid en kracht, en hij was nog altijd even onverschillig op 't stuk van zijn kleedij. Niet, dat hij er slordig of haveloos uitzag; maar, even als hij zich voorheen zelden anders dan in een bruin buis met knoopen van hartshoorn aan 't lijf en met een stropdas vertoonde, evenzoo had men hem in de Oost nooit anders gezien dan, bij gewone gelegenheden, in een wit buis, zonder das, bij buitengewone, in een loshangenden zwarten rok, een wijd dito vest en met een witten das: en zoo was hij nu ook in 't moederland gekleed; alleen waren hier zijn rok en vest van laken en zijn das van linnen.</p>
<p>Reeds was de voorstelling van onzen Raad van Indiën aan Mw. Van Zirik en aan de overige gasten afgeloopen, reeds had Donia bewijs gegeven van gevatheid en talent, door een der moeilijkste dingen te doen, die gedaan kunnen
<pb n="135"/>worden, namelijk, op dien noodlottigen tijd, die een <hi rend="i">diner</hi> voorafgaat, en wanneer de genoodigden nu op het rechter-, dan op het linkerbeen staan te draaien, een gesprek, dat niet over 't weêr loopt, aan te knoopen met een gastvrouw, die men voor 't eerst ziet, - reeds had Rolrode drie malen hoorbaar gezucht en zichtbaar zijn maag gewreven, - reeds had Van Zirik angstvolle blikken, nu eens naar de straat, en dan weder op zijn vrouw geslagen, blikken die zooveel te kennen geven, als: ‘waar blijft toch de Heer Flinck?’ en: ‘zouden wij ook laten opdoen?’ - reeds keken, op stoep, de bedienden nu rechts dan links uit, - reeds was het ruim kwartier voor vijven en nog kwam de twaalfde man niet opdagen.</p>
<p>- ‘Uw kollega-Oosterling laat zich lang wachten, Donia!’ zeî eindelijk de gastheer: ‘is dat zijn gewoonte, voor zoover je weet?’</p>
<p>- ‘Ik heb er nooit bijzonder op gelet,’ antwoordde Donia: ‘in allen gevalle zal ik er hem niet hard over vallen, want ik ben zelf, geloof ik, over mijn tijd hier geweest, en ik mag dus dankbaar zijn aan ieder, die oorzaak is, dat ik niet de laatste ben.’</p>
<p>- ‘Ik geloof niet,’ zeî de vrouw des huizes, met een vleienden glimlach, ‘dat de Heer van Donia ooit gewoon is geweest, ergens de laatste te zijn.’</p>
<p>- ‘Ten minste aan de Akademie was hij het niet,’ zeî Van Zirik.</p>
<p>- ‘En in de Oost evenmin,’ voegde Looshert er bij; waarop zijn zusters eerst hem, en toen Donia, met verbazenden eerbied aankeken. Zoo zelden overkwam het Looshert, iemand te prijzen, dat de gelukkige, dien hij 't deed, al een heel buitengewoon wezen zijn moest.</p>
<p>- ‘Ik ben lang in de Oost geweest, mijn Heer Looshert,’ zeî Donia, met een buiging, ‘en ik moest dus wel eindelijk van zelf vooruitkomen; ware ik hier gebleven, ik twijfel er zeer
<pb n="136"/>aan, of ik het al zoover gebracht zou hebben als mijn Heer.’</p>
<p>- ‘Zou ik ook iemand naar Bellevue sturen?’ vroeg Van Zirik, ‘om te hooren of mijn Heer Flinck 't altemet vergeten heeft.’</p>
<p>Rolrode zuchtte nogmaals diep.</p>
<p>- ‘Een invitatie bij Mevrouw Van Zirik vergeten!’ riep Tilbury: ‘dat zou den man voortaan onwaardig maken, aan eenigen disch genoodigd te worden.’</p>
<p>- ‘Ja maar, inderdaad,’ zeî Van Zirik: ‘ik zal aan 't <hi rend="i">hôtel</hi>...’</p>
<p>Het gerucht van een aanrijdende vigilante deed hem zijn volzin afbreken: de vigilante hield op voor de deur: men hoorde 't portier open- en dichtslaan, een wijl daarna een zwaren stap en het geluid van een stok, die op 't gangplaveisel neêrkwam: de deur ging open en de met ongeduld verwachte gast trad, of liever klotste, eindelijk binnen.</p>
<p>De naam van den Heer Flinck is bereids op eene der eerste bladzijden van ons verhaal genoemd; doch daarom juist zal hij door den lezer voorlang vergeten zijn; immers later is er maar eens, in 't voorbijgaan, gewag van gemaakt. En toch zou hij beide reizen niet zijn vermeld, indien schrijver dezes niet had geweten, dat de man later in persoon te voorschijn treden en in onze geschiedenis een gewichtige rol vervullen moest. In het tweede Hoofdstuk nu van 't Eerste Boek is van hem gezegd, dat hij een oude grompot was, die zich in 182., men wist niet waarom, te Leyden bevond, en altijd <hi rend="i">op</hi> den kachel zat in de Paauw. Hij was er, in die meer dan twintig jaren, dat wij hem uit het oog verloren hebben, niet jonger op geworden, ook niet minzamer, maar wel al rijker en rijker, en daarbij meer en meer rhumatiek. Zijn gelaat echter was weinig veranderd. Het was een van die gezichten, die al vroeg een oudachtig voorkomen hebben, en waaraan de latere jaren alleen eenige rimpels meer toevoegen. Te Leyden droeg hij
<pb n="137"/>een zwart fluweelen kalot op 't hoofd en hij deed het nog. Van onder die kalot kwamen eenige grijze haren uit, en sinds lang vergrijsd waren ook de zware wenkbraauwen, onder welke men schier zoeken moest naar de dicht in hun kassen verscholen en naar den grond geslagen oogen. Het voorhoofd was sterk gefronst, en de wangen deden denken aan een olifantshuid, door een vuile spinneweb heen gezien. De pijnlijk vertrokken mond, de gebogen houding en de kreupele gang gaven aan 's mans uiterlijke iets zwaks en ziekelijks, ja het algemeene gevoel, dat hij bij de gasten opwekte, toen hij daar binnenkwam, moeizaam steunende op zijn stok met ivoren kruk en meer hebbende van iemand, die naar zijn graf, dan van iemand, die naar een gastmaal gaat, was een gevoel van medelijden. Van Zirik zeî later, dat de man hem had doen denken aan het beeldje, 't welk men op de laatste en onderste trede van de gekleurde ‘Trap van 't menschlijk leven’ op de oortjesprinten ziet afgebeeld, en waar 't getal 90 bij staat. Niemand, behalve misschien Rolrode, die te veel honger had om eenige verschooning te vinden van iemand, die vertraging veroorzaakt had in 't opdisschen, vond den moed om langer boos te wezen op den armen lijder, wiens laat komen sommigen meenden te mogen toeschrijven aan een twijfel, bij hem wellicht ontstaan, of hij naar zijn <hi rend="i">diner</hi> dan wel naar bed zou gaan, en dan oordeelde men, dat hij wijzer zou hebben gedaan, de laatste partij te kiezen: ja enkelen konnen de heimlijke vrees niet onderdrukken, dat hij een lijk zou wezen eer men aan de pasteitjes was, of althans den pudding niet halen zou. Van Zirik was dadelijk in de weer om hem met een stoel te gemoet te gaan, en Mevrouw trad hem, met een <hi rend="i">air</hi> van innige deelneming, tegen.</p>
<p>- ‘Ga toch zitten, mijn Heer Flinck!’ zeî de gastheer, ‘je schijnt vermoeid.’</p>
<p>- ‘Ga toch zitten,’ herhaalde Mevrouw.</p>
<pb n="138"/>
<p>- ‘U is toch niets overkomen?’ vroeg mijn Heer.</p>
<p>- ‘Wij waren al zoo ongerust,’ zeî Mevrouw.</p>
<p>- ‘Waarschijnlijk Mevrouw Van Zirik?’ vroeg Flinck, de oogleden half oplichtende en benrtelings Mevrouw en mijn Heer aanziende.</p>
<p>Er lag in zijn blik iets verwijtends, dat Van Zirik deed schrikken. Hij, anders zoo naauwlettend bij 't in acht nemen der vormen, had deze reis, door alleen te luisteren naar de stem van 't medelijden, vergeten, aan die der etikette te voldoen en er aan te denken, dat hij in elk geval had moeten beginnen, zijn vrouw en zijn gast aan elkander voor te stellen. Hij kreeg een kleur tot achter de ooren, en stamelde:</p>
<p>- ‘<hi rend="i">Pardon!</hi> Ik had inderdaad...maar ik was wezentlijk ongerust...jawel!...mijn vrouw! - Emilie, mijn Heer Flinck. - Maar ga toch zitten, mijn waarde Heer!’</p>
<p>- ‘Zitten!’ herhaalde Flinck, na een korte hoofdbuiging tegen Mevrouw: ‘waarom zitten? wij zullen toch zoo meteen aan tafel wel zitten, denk ik. - En waar wasje dan ongerust over, mijn Heer?’</p>
<p>Al de aanwezigen, behalve Donia, die den man van vroeger datum kende, keken verbaasd, ja half verschrikt op. Niet alleen was de stem van Flinck onder 't spreken al luider en snijdender geworden, en geheel niet die eens zieltogenden of zelfs eens zieken, maar zijn gekromde rug werd recht, zijn gestalte verhief zich, zijn zwarte oogen gingen wijd open en schenen streng en doorborend uit hun holten naar voren te schieten; in 't kort, Jeannette Looshert, de <hi rend="i">savante</hi>, fluisterde Mejuffrouw Rolrode in, dat hij haar volkomen Sixtus V had herinnerd, na zijn verheffing het pak zijns ouderdoms van zich afwerpende.</p>
<p>- ‘Waar ik ongerust over was...’ herhaalde Van Zirik, niet wetende hoe hij 't had en wat hij zeggen zou. Ter goeder ure ging de dubbele tusschendeur, die naar de
<pb n="139"/>eetzaal leidde, op dit oogenblik open, ten bewijze dat er was opgedischt. Hij haastte zich nu, de wederkeerige voorstelling van Flinck en de overige gasten vrij onverstaanbaar af te rabbelen, verzocht Donia, Mevrouw Van Zirik aan tafel te leiden, bood zelf zijn arm Mevrouw Rolrode aan, en wees toen den weg aan de overigen, die haastig volgden, de eettafel rondliepen om te zoeken naar het kaartje met hun naam, en spoedig allen gezeten waren.</p>
<p>De plaatsen aan den disch waren op de navolgende wijze geschikt. De gastheer en gastvrouw zaten in 't midden tegen-over elkander, door de breedte der tafel gescheiden: hij tusschen Mw. Rolrode en Mary Looshert, zij tusschen Donia en Rolrode. Tot rechter-buurvrouw had Donia de <hi rend="i">savante</hi>, Flinck was de linker-buurman van Rolrode. Naast de vrouw van dezen zat Looshert, Tilbury tusschen Mary Looshert en Mejuffrouw Rolrode: de luitenant scheidde Looshert en Jeannette.</p>
<p>Dat er, om die twaalf menschen te bedienen, behalve Van Ziriks koetsier, knecht en twee palfreniers, in hun schitterende livreien, nog een voorsnijder en een huurlakei aanwezig waren, wordt hier alleen <hi rend="i">pro memoria</hi> aangemerkt, en evenzoo, dat alles, wat hier te zien en te genieten viel, even prachtig en uitgelezen was.</p>
<p>De tijd, gedurende welken men soep eet, is een tijd, dat men niet praten, zelfs niet denken kan: het warme gerecht, het geklikklak der lepels, het ronddienen der sherry, alles te zamen maakt het een en het ander onmogelijk: en die inleiding tot het maal kan niet beter worden vergeleken dan met de muziek, die 't orkest maakt voor 't ophalen van 't gordijn en die ook doorgaans de konversatie zwijgen doet en den overgang vormt tot de eigentlijke vertooning. Alleen bij den gastheer, gelijk bij den tooneeldirekteur, zijn dan somwijlen de gedachten werkzaam, en zoo dacht Van Zirik bij zich zelven, hoe juist van pas het aan
<pb n="140"/>tafel gaan hem verlost had van de moeite om op de vraag van den ouden Indisch-gast te antwoorden. Helaas! hij had buiten den waard gerekend; want naauwlijks was het soepbord van Flinck weggenomen, of deze fronste weder de wenkbraauwen, keek zijn overbuurman barsch aan, en herhaalde de vraag:</p>
<p>- ‘En waar wasje nu zoo ongerust over, mijn Heer Van Zirik?’</p>
<p>De geheele tafel zag op.</p>
<p>- ‘Die Heer begint zijn maaltijd met zijn gastheer de duimschroeven aan te zetten,’ fluisterde Looshert Mw. Rolrode in, zooveel hij namelijk fluisteren kon: ‘daar heb ik nooit een precedent van gezien.’</p>
<p>Mw. Rolrode, die maar half begreep, wat een precedent, en geheel niet, wat duimschroeven waren, maar toch wel, dat het iets heel verschrikkelijks wezen moest, keek beängst, en fluisterde op haar beurt:</p>
<p>- ‘Als ze maang geen nguzie knijgen.’</p>
<p>- ‘<hi rend="i">Quel animal bourru</hi>,’ beet Mejuffrouw Rolrode Tilbury in 't oor.</p>
<p>- ‘<hi rend="i">Je le crois plutôt fantasque</hi>,’ antwoordde deze.</p>
<p>- ‘Och hemel!’ zuchtte Mary Looshert.</p>
<p>- ‘Zoo even vergeleek ik dien ouden Heer bij Sixtus V,’ zeide haar zuster zacht tegen den tweeden luitenant: ‘maar nu doet hij mij aan Hendrik VIII denken.’</p>
<p>De tweede luitenant keek heel verbaasd op, vooreerst, omdat hij aangesproken werd (wat Jeannette ook wel niet gedaan zou hebben, indien zij meer naast hem gezeten had), en, ten tweede, omdat hij nooit van Sixtus V of van Hendrik VIII gehoord had. Hij begreep echter te moeten antwoorden, en zeide: - ‘Die ken ik niet; maar 't is net de stem van onzen sergeant-instrukteur.’</p>
<p>De <hi rend="i">savante</hi> wendde verontwaardigd het gelaat van hem af en deelde haar opmerking aan Donia mede. Deze zag
<pb n="141"/>haar met zijn schalksche oogen zijlings aan en zeide toen:</p>
<p>- ‘Hij doet mij meer denken aan <hi rend="i">old Touchwood</hi> uit St. Ronan's Wells.’</p>
<p>Nu keek de <hi rend="i">savante</hi> op haar beurt verlegen; want zij had juist dezen roman van Sir Walter Scott niet gelezen; - en wist dus evenmin, wie Touchwood, als de tweede luitenant, wie Sixtus V was.</p>
<p>- ‘Wat zullen wij antwoorden?’ vroeg Mw. Van Zirik, half bij zich zelve en half tegen Donia.</p>
<p>Alleen Rolrode zeide niets; want hij had een pasteitje in den mond; maar hij keek Flinck toch heel verbaasd aan.</p>
<p>Dit alles had bijna gelijktijdig plaats gehad.</p>
<p>Van Zirik, hoe bedremmeld ook, zag echter in, dat, tenzij hij spoedig antwoordde, de vraag wel eens herhaald kon worden; en toch dorst hij niet ruw weg aan iemand van hoogen leeftijd, dien hij voor 't eerst bij zich zag, en die zelf niet scheen te begrijpen, dat hij zich had laten wachten, deswegens een verwijt doen. Hij dacht, het was best, indien hij de schuld op zijn vrouw schoof en zich met een grap van de zaak zocht af te maken.</p>
<p>- ‘Zieje, mijn Heer Flinck!’ zeide hij, op luchtigen toon: ‘mijn vrouw ontrust zich terstond, als er iemand maar een halve minuut na den bestemden tijd komt...’</p>
<p>- ‘En 't was er al vijftig over,’ bromde Rolrode voor zich uit, terwijl hij een tweede pasteitje nam.</p>
<p>Flinck zag eerst Mevrouw, en toen Rolrode aan, en zeide vervolgens:</p>
<p>- ‘Een halve minuut!...Wel ik heb bepaald last gegeven, dat de vigilante tien minuten <hi rend="i">over</hi> vijven zou voorkomen.’</p>
<p>- ‘O! 't is 't zelfde,’ zeî Mw. Van Zirik, op smeekenden toon: ‘wij zitten nu eenmaal goed aan tafel en 't is alles te recht gekomen.’</p>
<p>- ‘Ik vraag de dingen, om ze te weten,’ hernam de
<pb n="142"/>onbarmhartige kontraktant: ‘ik ben nog niet op de hoogte van de Haagsche manieren. Vier dagen geleden heb ik de zitting van de Kamer bijgewoond: die was te elf uren aangezegd: ik was er kwart voor elve: - jawel: 't is kwart na elve, dat men eerst aanleg maakt om te beginnen: - Dingsdag j.l. moest ik een ambtenaar van 't Ministerie spreken: ik kwam er te half elf - ik dacht, de man zal er al lang zitten: - zoo menig een Franschman? ik kon een kwartier wachten. Maandag moest ik op een vergadering van krediteuren zijn: ik was er op mijn tijd en zat een kwartier alleen...’</p>
<p>- ‘En nu wreekt mijn Heer zich op mijn Heer en Mevrouw Van Zirik,’ viel Donia lachende in.</p>
<p>- ‘Wel!’ vroeg Flinck, ‘kon ik dan tot een ander besluit komen, dan dat men in den Haag altijd een kwartier later moet komen dan men aangeschreven is?’</p>
<p>- ‘Niet op een <hi rend="i">diner</hi>,’ bromde Rolrode, wrevelig, terwijl hij een bord met tarbot aannam en zich een glas wijn inschonk.</p>
<p>- ‘En de opera begint ook <hi rend="i">à l'heure indiquée</hi>,’ lispte zijn dochter.</p>
<p>- ‘'t Is waar,’ zeî Van Zirik: ‘de gevolgtrekkingen van mijn Heer zijn volkomen juist: wij hadden op het invitatie-kaartje moeten zetten “precies”.’</p>
<p>Mary en Jeannette Looshert keken haar broeder eens aan, om te weten, wat die er van dacht: hij schonk zijn glas in, nam een teug, op gelijke wijze als een Kamerlid, die een rede gaat houden, bracht de hand aan zijn bril, en zeide toen:</p>
<p>- ‘'t Is als de Heer Flinck zegt: men begint hier de vergaderingen een kwartier na den tijd, omdat de klokken kunnen verschillen: - en wat de <hi rend="i">bureaux</hi> betreft, ja, 't is zoo: vele ambtenaren komen te laat: daar zijn ook al vele aanschrijvingen over geweest, als in 1823 bij...’</p>
<pb n="143"/>
<p>- ‘Maar als men ergens voor zijn pleizier moet wezen,’ viel Tilbury in, ‘dan zorgt men, er op zijn tijd te komen. Op zijn tijd in de opera, op zijn tijd op een <hi rend="i">diner</hi>, op zijn tijd op een <hi rend="i">rendez-vous</hi>...’</p>
<p>- ‘Dus <hi rend="i">dan</hi> verschillen de klokken niet?’ vroeg Flinck: ‘nu, men moet het maar weten. Ik zou het ze bij mij geleerd hebben, als ze niet op hun tijd aan de fabriek waren geweest.’</p>
<p>- ‘O! een fabriek!’ zeî Mw. Van Zirik, den neus een weinig optrekkende: ‘hier moet het volk van een fabriek ook op zijn tijd aan 't werk zijn. Maar wij spreken nu van den <hi rend="i">beau monde</hi>.’</p>
<p>- ‘<hi rend="i">Beau monde!</hi>’ herhaalde Flinck: ‘behoort de Tweede Kamer ook al onder den <hi rend="i">beau monde?</hi> of die pennelikkers aan de Ministeriën?’ - Hier keek Looshert, of hij een beroerte kreeg. - ‘Worden zij ook niet betaald om hun plicht te doen, zoo goed als 't werkvolk aan de fabrieken? En komt het dan te pas, dat zij hun tijd verluieren, en mij den mijnen doen verliezen er bij? - Dankje Mevrouw, ik drink nooit anders dan portwijn.’</p>
<p>- ‘Zet een flesch portwijn bij mijn Heer,’ zeî Van Zirik, en vervolgde toen, zeer verheugd, een gelegenheid te vinden om op de politiek te komen: ‘van de ambtenaren zal ik niet spreken, mijn Heer! dat <hi rend="i">is</hi> een schande, zoo als de meesten het maken. Je zegt wèl, zij worden er voor betaald.’ - Hij zeî er niet bij, <hi rend="i">hoe</hi> de meesten betaald worden en <hi rend="i">wat</hi> somtijds van hen gevergd wordt. 't Is waar, hij was rijk en deed niets, twee vereischten, die aanspraak geven om te klagen, dat lieden, die arm zijn, te weinig doen. - ‘Maar,’ ging hij voort, ‘met de leden van de Kamer is 't anders gesteld: beginnen die een kwartier later, zij moeten 't naderhand weêr inhalen, en dat komt dus op 't zelfde neêr. Waar wij ons over te beklagen hadden, dat zou juist wezen over het onnoodig rekken der
<pb n="144"/>zittingen, door zooveel gewawel over onbeduidende dingen. 't Is tijd, en meer den tijd, dat er eens praktische mannen in komen, die den stal van Aúgias eens schoonmaken, - Hamburger rib, Mevrouw! ik durf het u wel aanbevelen.’</p>
<p>- ‘Hanbunging nib!’ herhaalde Mw. Rolrode.</p>
<p>- ‘Augías,’ verbeterde Donia, bij zich zelven.</p>
<p>- ‘Heden! is 't Augías, mijn Heer?’ vroeg de <hi rend="i">savante</hi>, verbaasd: ‘heusch? Augías?’</p>
<p>- ‘Ik vraag u om verschooning voor die pedante korrektie,’ zeî Donia: ‘die mij onwillekeurig ontsnapte; maar Van Zirik en ik zijn oude mede-studenten, en ik dacht mij op eens in een tijd teruggeplaatst, toen wij gewoon waren op elkanders woorden te vitten.’</p>
<p>- ‘'t Verwondert mij, dat mijn Heer dat na zooveel jaren nog zoo goed weet,’ zeî Jeannette.</p>
<p>- ‘Maar,’ ging onderwijl Van Zirik voort: ‘eer dat alles gebeurt, zal er nog veel moeten veranderd worden.’</p>
<p>- ‘Dat is zeker,’ zeî Flinck: ‘dat zij van de Oost net zooveel weten als een blinde van de kleuren. Wat ik hen althans eergisteren heb hooren kletsen raakte kant noch wal, en de Minister, die antwoordde, had er omtrent evenveel van te doen als het lid dat hem aanviel. Wat zeg jij er van, Donia? jij waart er ook bij.’</p>
<p>- ‘Mijn beste Heer Flinck!’ antwoordde Donia: ‘het moet u niet verwonderen, indien men het hier over de Oostindische questiën niet eens is, wanneer je maar bedenkt, hoe de rapporten, die zij van ons, Oosterlingen, krijgen, altijd hemelsbreed uiteenloopen.’</p>
<p>- ‘Wel! reden te meer, dat zij er hier hun mond over houden,’ zeî Flinck.</p>
<p>- ‘Indien je door “hier,” “hier aan tafel,” verstaat, dan ben ik volkomen met u eens,’ zeî Donia: ‘ik voor mij, bij voorbeeld, ben nu zoo lang afwezig geweest, dat
<pb n="145"/>ik liever over 't moederland hoor spreken. - Maakt Mevrouw nog al gebruik van den spoorweg?’</p>
<p>- ‘Spoorwegen! ja! - die konnen wij bij ons ook wel gebruiken,’ hernam Flinck: ‘dat is goede portwijn, Van Zirik! - maar ik zal er u eens zenden, zoo als je dien stellig <hi rend="i">nooit</hi> gedronken hebt.’</p>
<p>- ‘Hebje zulken goeien portwijn?’ vroeg Rolrode, met de lippen smakkende, en opziende als een strijdros, dat het trompetgeschal hoort.</p>
<p>Inmiddels waren hier en daar gesprekken aangeknoopt, belangrijker voor de dames dan Indische questiën en portwijn. Tilbury maakte wederom misbruik van zijn jaren om aan Mary Looshert en Mej. Rolrode aardigheden te debiteeren, die hij beter had gedaan te zwijgen: Mw. Rolrode had Van Zirik naar zijn ‘kindingen’ gevraagd en ‘hoe hij te vngede was over zijn nieuwe <hi rend="i">bonne:</hi>’ Donia gaf aan Looshert en zijn zuster Jeannette het verhaal van een hertejacht in de Oost, en Mw. Van Zirik had Flinck tot een gesprek weten te krijgen over de kapsels der dames aldaar, hetwelk zij voorbij Rolrode heen met hem voortzette. Op eens, bij gelegenheid dat er een pauze was, richtte de gastheer 't woord weder tot Donia, en vroeg hem, of hij nog verzen maakte.</p>
<p>- ‘Maakt mijn Heer verzen?’ vroeg Jeannette, hem met opgetogenheid aanstarende.</p>
<p>- ‘Wel ja,’ zeî Van Zirik: ‘daarvoor heb ik u naast elkander gezet.’</p>
<p>Donia maakte een halve buiging tegen zijn buurmeisje, die voor een kompliment moest gelden over haar poëtische gaven, waar hij niets van wist, doch waarvan hij de voortreffelijkheid gaarne wilde aannemen.</p>
<p>- ‘O mijn Heer Van Zirik!’ zeî de <hi rend="i">savante</hi>, met een half verwijtenden blik, en een buiging van het hoofd, die verlegenheid, zedigheid, en nog een half dozijn andere deugden moest te kennen geven.</p>
<pb n="146"/>
<p>- ‘Hij was de <hi rend="i">factor</hi>, de hoofddichter bij ons gezelschap,’ zeî Van Zirik, op Donia wijzende.</p>
<p>- ‘Wat ik was,’ zeî Donia, de schouders ophalende, ‘of waar men mij toen wel voor wilde houden, weet ik niet. Zeker is het, dat, zoo ik immer “heilig vuur” bezeten heb, dat vuur in Indiën spoedig is uitgedoofd geweest: Apollo heet daar alleen Febus, en heeft het in die hoedanigheid veel te druk met de koffie en suiker, om aan de poëzie te denken. Ik heb de lier aan de wilgen, of liever aan de klapperboomen moeten hangen. Met poëzie komt men daar niet ver: vraag het maar aan den Heer Flinck.’</p>
<p>- ‘Neen waarlijk niet,’ zeide deze, bevestigende: ‘dat is geen produkt, waar iemand in de Oost iets op bieden zou, en ik weet ook niet, wat men er meê zou uitvoeren.’</p>
<p>- ‘Men heeft daar ook andere en gewichtiger dingen te doen, dan verzen te maken,’ zeî de referendaris.</p>
<p>- ‘Nu,’ zeî Mw. Van Zirik: ‘wij willen hopen, dat mijn Heer van Donia, nu hij terug is, de oude liefhebberij weêr zal opvatten.’</p>
<p>- ‘Helaas, Mevrouw!’ zeî Donia: ‘het verzen maken is eene van die zaken, waar men de hand aan moet houden; anders verleert men die geheel: en dat is mijn geval.’</p>
<p>- ‘Juist,’ merkte Van Zirik aan: ‘zoo als de spreuk van een oud genootschap luidde: “Oefening kweekt kunsten.”’</p>
<p>- ‘O, mijn Heer van Donia!’ zeî Jeannette: ‘'t is immers: “eens dichter, altijd dichter.” Je zult wel weêr geïnspireerd worden.’</p>
<p>- ‘Indien ik dikwijls de eer had in uw gezelschap te zijn, misschien,’ zeî Donia, met een hoffelijke buiging: ‘ik hoor, dat Mejuffrouw een dichteresse is; mag ik weten, of er vruchten van haren arbeid verschenen zijn? - De vraag is voorzeker onbeleefd; want uw werken zullen hier te lande bekend genoeg zijn; maar mijn onkunde is
<pb n="147"/>te verschoonen. Men zendt zoo zelden letterkundige voortbrengselen naar de Oost, en ik ben geheel niet meer op de hoogte.’</p>
<p>- ‘Och! wat ik heb laten drukken, heeft niet veel te beteekenen,’ zeî Jeannette, schaamachtig: ‘een enkel versje in het “Tijdschrift voor onderwijzeressen” en in de <hi rend="i">Xenographie</hi>, en dan, wat eigentlijk een geheim is, onder den pseudoniem Adelgonde.’</p>
<p>- ‘En uw <hi rend="i">genre?</hi>’ vroeg Donia.</p>
<p>- ‘Natuurtafreelen en bespiegelingen,’ antwoordde de dichteres: ‘beschrijvingen en zedekundige poëzie: - daarom zend ik die aan de Xenographie. De Xenographie zal toch wel naar de Oost gaan...die is juist gewijd aan uitheemsche toestanden en tooneelen.’</p>
<p>- ‘'t Is mogelijk,’ zeî Donia: ‘maar ik nam in de Oost liever zulke werken ter hand, die mij van 't moederland spraken.’</p>
<p>- ‘En het Tijdschrift voor onderwijzeressen? Mij dunkt, dat zou juist iets voor de Oost zijn, waar die dames toch zoo weinig gelegenheid hebben, goede leiding en lessen te ontvangen. Ik heb in 't voorlaatste nummer nog een gedicht geplaatst over het nut eener verstandige meisjes-gymnastiek.’</p>
<p>- ‘Ik vrees,’ zeî Donia: ‘dat geen onderwijzeres in de Oost zich genegen zou gevoelen, op dat tijdschrift in te teekenen.’</p>
<p>- ‘En waarom niet?’</p>
<p>- ‘Omdat zij bij haar zelve berekenen zou, het niet langer noodig te hebben, tegen dat het derde nummer uitkwam.’</p>
<p>- ‘En waarom niet?’ vroeg Mw. Van Zirik, zich in 't gesprek mengende.</p>
<p>- ‘Omdat een meisje, dat als secondante of goevernante uitkomt, doorgaans binnen de drie maanden getrouwd is.’</p>
<pb n="148"/>
<p>- ‘Inderdaad?’</p>
<p>- ‘'t Is zoo als ik u zeg. Zij zijn dikwijls al besproken eer zij van boord zijn.’</p>
<p>- ‘Foei! nu geloof ik, dat mijn Heer een weinig <hi rend="i">malicieus</hi> is,’ zeî Mw. Van Zirik.</p>
<p>- ‘Ik zou u weêr naar mijn Heer Flinck kunnen verwijzen,’ zeî Donia.</p>
<p>- ‘O foei! neen,’ fluisterde Emilie: ‘die norsche beer...laat dien er maar buiten. Maar...zoo de Heeren in de Oost zoo gretig de hand leggen op de jonge meisjes, die vanhier komen...’</p>
<p>- ‘Des noods zelfs op de weêuwtjes,’ viel Donia in.</p>
<p>- ‘...hoe komt het dan, dat mijn Heer niet getrouwd is?’</p>
<p>- ‘Ja...hoe komt dat?’ wilde Jeannette er bijvoegen, doch bleef midden in de vraag steken en kreeg een kleur.</p>
<p>- ‘Ik had geen tijd,’ antwoordde Donia.</p>
<p>- ‘Om te trouwen?’ vroeg Emilie.</p>
<p>- ‘Neen, om mijn hof te maken: ik was van de leer, dat, aangezien men geen huwlijk doet voor veertien dagen, maar voor het leven, de zaak althans een maand overleg behoeft, en wanneer ik soms over een meisje dacht, dan was het voor mijn neus weggekaapt eer ik tot een besluit gekomen was.’</p>
<p>- ‘Foei! dan was mijn Heer zeker nooit verliefd,’ zeî Mw. Van Zirik: ‘als men verliefd is, wikt en weegt men zoo niet.’</p>
<p>Jeannette zag Donia aan met een blik, die zooveel te kennen gaf als dat zij met de zielkundige opmerking van Mw. Van Zirik volkomen instemde.</p>
<p>Het is zonderling, hoe moeilijk het valt, in gezelschap het punt van trouwen en verliefd zijn zoo stil te behandelen, dat de aandacht van anderen er niet op gevestigd raakt. In weêrwil, dat, toen het gesprek tusschen Emilie
<pb n="149"/>en Donia was begonnen, de overige gasten - de tweede luitenant altijd uitgezonderd - ieder met zijn buren aan 't praten waren, zoo bleken zij toch allen, en in de eerste plaats de jonge dames, een <hi rend="i">oreille en campagne</hi> te hebben: weldra lette geene van deze laatsten meer op wat haar buurman zeide, maar wijdde haar aandacht uitsluitend aan de konversatie, die aan de overzijde plaats had, en de heeren, zich genoodzaakt ziende, hun rede af te breken, volgden het voorbeeld, dat de dames gaven.</p>
<p>Het antwoord, dat Donia op het laatste gezegde van Mw. Van Zirik gaf, was dan ook werkelijk wel geschikt om alle vaders en broeders van ongetrouwde Juffers, en vooral om deze laatsten opmerkzaam te maken. Het luidde:</p>
<p>- ‘Ik weet het, Mevrouw! - Maar 't schijnt, dat ik voor dat gevoel, 't welk men liefde noemt, niet vatbaar ben.’</p>
<p>- ‘En daar durfje zoo rond voor uitkomen?’ riep Van Zirik: ‘en zonder vrees voor de verontwaardiging van al de dames, hier prezent?’</p>
<p>'t Is waar, dat de jonge dames heel verontwaardigd keken, en Donia lang zoo'n interessant mensch niet meer vonden als een oogenblik te voren.</p>
<p>- ‘Maar foei! mijn Heer van Donia,’ zeî Mw. Van Zirik: ‘hoe kunje zoo iets zeggen? Je ziet er toch niet uit als of je een hart van staal of ijs hadt.’</p>
<p>- ‘'t Zal in de Oost misschien te warm zijn om er verliefd te worden,’ zeî Van Zirik.</p>
<p>- ‘Daar is wel wat aan,’ zeî Donia lachende.</p>
<p>- ‘Dat begnijp ik niet gnecht,’ zeî Mw. Rolrode; maar zij kreeg ongevraagd de oplossing van Flinck.</p>
<p>- ‘Verliefd! In de Oost?’ riep deze, de schouders ophalende en met een uitdrukking van diepe minachting: ‘wel! ik woû wel 'reis zien, wie dat was. Men is er om geld te verdienen, niet om verliefd te worden. - Wie er
<pb n="150"/>trouwt, doet het òf uit spekulatie, en dan neemt hij de eene of andere schatrijke liplap, òf omdat hij toch een huishoudster noodig heeft en zijn zwarte meid hem verveelt.’</p>
<p>Hier keken de dames ieder op haar bord: en de borden waren wel bezienswaardig: een servies van Sêvres met prachtige bloemen.</p>
<p>- ‘Ik hoor, daar moeten mooie meisjes zijn onder die inlandsche,’ zeî Tilbury.</p>
<p>- ‘<hi rend="i">Ah fi l'horreur!</hi>’ riep Mw. Van Zirik: - ‘zwarte portretten!’</p>
<p>- ‘Zwart! nu ja, dat 's zoo bij manier van spreken,’ hernam Flinck, ‘zij zijn bruin en er zijn knappe onder; - met rooie tanden, als je daarvan houdt.’</p>
<p>- ‘Rooie tanden!’ herhaalde Tilbury verbaasd.</p>
<p>- ‘Wel ja! van 't sirie-kaauwen.’</p>
<p>- ‘<hi rend="i">Ah fi!</hi>’ riep nogmaals Emilie: - ‘en <hi rend="i">u</hi> mijn Heer, is <hi rend="i">u</hi> nooit getrouwd geweest?’</p>
<p>- ‘Ik? - Nooit,’ antwoordde Flinck, na een korte poos gezwegen te hebben, als of 't een punt betrof, waaromtrent hij niet zeker was.</p>
<p>- ‘Niet?’ vroeg de Baron, verbaasd: ‘wel mij dacht...was dan Herman Wayland Flinck uw zoon niet? Wayland Flinck, die nog met een Freule Van Doertoghe is getrouwd geweest...zoo wat vijf-en-twintig jaar geleden. Of waren er meer rijke Oostinjenaren van uw naam?’</p>
<p>Aller oogen vestigden zich met niet weinig verbazing op Flinck. Hij was plotslings wit geworden als een laken en zijn onderkaak begon heftig te beven.</p>
<p>- ‘Wayland Flinck?’ zeî Looshert: ‘wel! dien heb ik nog als surnumerair gekend.’</p>
<p>- ‘Een Freule Van Doertoghe!’ herhaalde Emilie: ‘wanneer heb ik dien naam meer gehoord?’</p>
<p>- ‘'t Is een Amsterdamsche familie,’ zeî haar man, bestraffend: ‘<hi rend="i">allereerst!</hi> hoor!’</p>
<pb n="151"/>
<p>Dit een en ander was halfluid gezegd en bij wijze van tusschenzin: en zonder dat de oogen daarom afgewend waren van Flinck, die nog steeds sprakeloos en aan een hevige gemoedsbeweging ten prooi scheen. Men begon ongerust te worden en Van Zirik vroeg:</p>
<p>- ‘U scheelt toch niets, mijn Heer Flinck?’</p>
<p>- ‘Een glas water?’ vroeg Mejuffrouw Rolrode, terwijl zij er een inschonk en den ouden man aanbood.</p>
<p>Flinck zag haar als wezenloos aan, schoof het water terug, nam toen de karaf met portwijn op, schonk zich een glas boordevol en dronk het in een teug uit. Dit scheen hem hersteld te hebben: zijn kaak hield op te beven, de doodskleur week van zijn gelaat; zijn oogen stonden weêr streng en stroef als te voren en met een vaste stem sprak hij Tilbury aan in deze woorden:</p>
<p>- ‘Zoo je Wayland Flinck gekend hebt, mijn Heer! dan kan ik u met die kennis geen geluk wenschen. - Hij was de zoon van Madeline Wayland, dat is zoo: en Madeline Wayland was de vrouw van Herman Flinck. - Maar zij ligt sedert meer dan veertig jaren in 't graf - en ook haar zoon is lang dood - en voor Herman Flinck, die hier zit, is dat alles, als zaken die voorbij zijn, en waar hij niet van hooren wil. Wie trouwt, doet een gekheid, en niemand behoeft te erkennen, dat hij een halve eeuw te voren een gekheid gedaan heeft.’</p>
<p>- ‘Maang dan heb ik uw zoon nog gekend,’ zeide Mw. Rolrode: ‘Wayland, wel ja! daang heb ik nog wel meê gedanst.’</p>
<p>- ‘Zeer juist, Mevrouw!’ zeî Looshert: ‘hij was surnumerair en werd ontslagen wegens afwezigheid zonder verlof. Ik heb dat dezer dagen nog aangehaald, toen Mathenesse van Hollemberg acht dagen over zijn tijd was uitgebleven.’</p>
<p>- ‘Wel!’ hernam Tilbury: ‘ik kan tegen u zeggen,
<pb n="152"/>mijn Heer Flinck: “broeder geef mij de hand.” Ik heb ook in mijn jonge jaren de dwaasheid gedaan een vrouw te nemen; maar ik ben, gelukkig, even als mijn Heer, er heel gaauw van verlost geweest.’</p>
<p>- ‘Maar dat is <hi rend="i">abominable</hi>, wat je daar zegt,’ zeî Mw. Van Zirik.</p>
<p>- ‘Och Mevrouw!’ hervatte Tilbury, ‘indien zij uw bekoorlijkheden had gehad, of die van eene der dames hier aan tafel, ik zou geheel anders spreken.’</p>
<p>- ‘Zijn er hier meer in den Haag,’ vroeg Donia stil aan zijn buurmeisje, ‘die zoo walgelijk onbeschaamd over een afgestorven vrouw spreken?’</p>
<p>- ‘Mijn Heer heeft wel gelijk,’ zeî Jeannette, ‘en mijn broeder heeft ons ook altijd gewaarschuwd, niet naar hem te luisteren. - De Baron schijnt zich met opzet te willen voordoen als iemand, die geen hart heeft.’</p>
<p>- ‘Mij dunkt, hier is meer dan schijn,’ zeî Donia, ernstig.</p>
<p>- ‘Maar mijn Heer zelf?’ hernam de <hi rend="i">savante</hi>, op schertsenden toon en met een blik vol ondeugend verwijt.</p>
<p>- ‘Ik geloof,’ zeî Donia, ‘dat ik ten minste kiesheid genoeg zou hebben om de dooden te laten rusten.’</p>
<p>- ‘Nu! dat geloof ik ook,’ zeî Emilie, wederom zich in 't gesprek mengende: ‘intusschen weet <hi rend="i">u</hi> wel, mijn Heer van Donia, dat ik er zeer blij om ben, dat <hi rend="i">u</hi> nog niet verliefd zijt geweest.’</p>
<p>- ‘En de reden, Mevrouw?’</p>
<p>- ‘Wel! omdat <hi rend="i">u</hi> het toch eenmaal zult worden, en dan met een lieve, beschaafde vrouw van uw stand en educatie zult voor den dag komen, in plaats van zoo'n <hi rend="i">affreuse</hi>...hoe heette die mijn Heer Flinck het ook?...o ja, zoo'n <hi rend="i">liplap</hi>, of zoo'n pedante secondante...maar <hi rend="i">à propos</hi> daarvan...dat brengt mij op een <hi rend="i">idée</hi>. U zegt, een jong meisje heeft kans op een voordeelig huwelijk, als zij in de Oost komt.’</p>
<pb n="153"/>
<p>- ‘Zoo is 't,’ antwoordde Donia: ‘in zooverre namelijk, als voordeelig in den beperkten zin van “geld-aanbrengend” genomen moet worden.’</p>
<p>- ‘En natuurlijk doen zij, die er goed uitzien en eenige bekwaamheid bezitten, de beste partijen?’</p>
<p>- ‘Dergelijke aanbevelingen schaden ten minste nooit,’ antwoordde Donia.</p>
<p>- ‘Welnu! waarom zou dan dat jonge meisje, dat bij mij aan huis is, dat pupilletje van u, niet naar de Oost gaan?’</p>
<p>- ‘Zou Mevrouw haar kwijt willen zijn?’ vroeg Donia.</p>
<p>Een lichte blos vertoonde zich op het gelaat van Mw. Van Zirik; want Donia had, zonder het te weten en vooral zonder nog eenig vermoeden te hebben omtrent haar ware bedoeling, den spijker op den kop geslagen.</p>
<p>- ‘Foei!’ zeide zij: ‘hoe zou mijn Heer zoo iets kunnen denken? Ik doel hier alleen op het voordeel van het meisje.’</p>
<p>- ‘Zou zij er zelve genegenheid toe hebben?’ vroeg Donia.</p>
<p>- ‘Ik heb het haar niet gevraagd. Zij is nog zoo kort bij mij; - doch ik zou wel haast denken, dat, als zij het vooruitzicht had op een onafhankelijke pozitie?...’</p>
<p>- ‘Inderdaad?’ riep Donia, een navorschenden blik op haar vestigende: ‘heeft zij u doen blijken, dat zij met haar toestand niet tevreden was?’</p>
<p>- ‘Wat zal ik u zeggen?’ antwoordde Emilie: ‘zij heeft daar op Hardestein veel in de groote wereld omgegaan...het was, dunkt mij, verkeerd van dien Dominee, haar daar te laten komen...en nu is zij natuurlijk verwend.’</p>
<p>- ‘Toont zij dat?’ vroeg Donia.</p>
<p>- ‘U begrijpt, haar pozitie hier is zoo geheel anders,’ vervolgde Emilie, terwijl zij het geven van een rechtstreeksch
<pb n="154"/>antwoord bleef ontwijken: ‘ik poog haar wel zooveel mogelijk als een moeder te behandelen en haar vertrouwen te winnen; maar toch, zij is nu eenmaal hier in een ondergeschikte betrekking, ik kan haar niet in gezelschap introduceeren, en dat valt haar natuurlijk af.’</p>
<p>- ‘Zij kon er zich toch op verwachten,’ zeî Donia: ‘maar heeft zij daarover geklaagd?’</p>
<p>- ‘En dan,’ ging Mw. Van Zirik voort: ‘zij is, geloof ik, nog al gewend geraakt, <hi rend="i">douceurs</hi> aan te hooren, en ik vrees, dat zij daar nu behoefte aan heeft: mijn Heer, <hi rend="i">u</hi> gevoelt, dat, zoo zij het opzicht over die lieve kinderen ging verwaarloozen om naar praatjes van Heeren te luisteren...</p>
<p>- ‘Heeft zij dat gedaan?’</p>
<p>- ‘Men moet altijd begrijpen, de dochter trekt zoo licht naar de moeder, en haar moeder is toch zeker ook niet veel geweest. Indien zij eens denzelfden weg opging.’</p>
<p>- ‘Is u dat alles niet voor den geest gekomen, Mevrouw! eer je besloot haar in huis te nemen?’</p>
<p>- ‘Wel zeker, mijn Heer! maar Van Zirik was er zoo op gesteld, voelt <hi rend="i">u</hi>?’</p>
<p>- ‘Hm! ja,’ zeî Donia, die langzamerhand begon te vinden, dat de redeneering van Mw. Van Zirik, op 't stuk van fraai bijgebrachte argumenten en beschouwingen, wat heel veel had van een diplomatieke nota, en een sterk vermoeden kreeg, dat er hier of daar een angel onder 't gras school.</p>
<p>- ‘En daarom, dacht ik,’ zoo besloot zij haar rede, ‘dat zij niet beter kon doen dan naar de Oost gaan. Zij ziet er goed uit, zij is bekwaam: zij zal wel dezen of genen nabob in 't oog vallen, en dan is zij er uit en kan weêr een leven leiden, dat haar smaakt.’</p>
<p>- ‘Mevrouw!’ zeî Donia, na een oogenblik te hebben nagedacht: ‘het denkbeeld, door u geöpperd, is reeds meer
<pb n="155"/>ter sprake gekomen: ik heb er zelfs over gekorrespondeerd met Dominee Bol; doch ik, die er, geloof ik, 't best over oordeelen kan, heb het steeds afgeraden. Het is waar, meisjes als zij vinden in de Oost licht gelegenheid een rijk huwelijk te doen; maar dan moet ook niet zelden het geld alles verzoeten.’</p>
<p>- ‘Ja, dat begrijp ik,’ zeî Mevrouw: ‘elke zaak heeft twee kanten.’ En zij dacht aan haar eigen huwelijk, en hoe zij Van Zirik ook genomen had alleen om zijn geld, en zij zuchtte diep.</p>
<p>Die zucht ontsnapte Donia niet, en hij kon zich niet onthouden, even een blik naar den gastheer te slaan, die daar, aan de overzijde der tafel, in volle zelfgenoegzaamheid, tegen Looshert een hoogdravend vertoog hield over 't ongrondwettige van ik weet niet welk besluit, een vertoog, hoofdzakelijk ontleend aan ik weet niet welk oppozitie-blad.</p>
<p>- ‘Ik weet, Mevrouw!’ ging Donia voort: ‘dat meisjes ook hier te lande wel eens doen, wat zij een <hi rend="i">mariage de raison</hi> heeten; doch over 't geheel blijft men dan in zijn stand en, al is de man wat oud, of wat dom, of wat krom, hij is toch in den regel zoo, dat men met hem voor den dag kan komen. Maar in de Oost vervallen al de grenzen, die hier in de maatschappij de lieden van elkander scheiden, en het eenige, waar men u naar vraagt, is: “bekleedt die of die een hooge betrekking?” en, liever nog: “heeft hij geld?” - je zult er op een bal de afschuwelijkste, logste, leelijkste matronen den geheelen avond zien dansen, alleen omdat de man rijk is, en de mooiste jonge meisjes <hi rend="i">tapisserie</hi> zien maken, wanneer zij geen fortuin hebben. - Wees graaf, wees patriciër, wees geleerde, wees dichter, hebje geen geld, niemand zal notitie van u nemen, en je zult u zien verlaten voor dezen of genen karremanszoon of schoenpoetser, die fortuin heeft gemaakt. Het
<pb n="156"/>trouwen is er een bloote financiëele operatie, waarbij alleen naar het bezit, niet naar de herkomst van het geld gevraagd wordt; en de personen zelve eigentlijk maar bijzaken zijn. - Ik zeide u straks, ik had in de Oost aan geen trouwen gedacht; ik schertste. Had ik een vrouw gevonden, niet bloot voor de Oost, maar die ik kon meênemen, en die in mijn kring hier te lande evengoed op haar plaats zou zijn als in dien van Batavia, ik had mij het heil van 't huwelijk niet ontzegd. Er was er misschien: - enkelden: - zij hebben andere echtgenooten gevonden. En nu, om op ons uitgangspunt terug te komen: Een jong meisje, als waar wij over spraken, een secondante, of iets dergelijks, die niets heeft, zal wel ten huwelijk gevraagd worden; maar alleen door een man, die groote rijkdommen bezit, en dus waarschijnlijk reeds bedaagd is; is zij mooi, dan is het tien tegen een, dat hij, die haar neemt, zulks alleen doet om met haar te pronken: heeft zij talenten, dan is 't evenzeer tien tegen een, dat de vrijer behoefte heeft aan een vrouw, die hem eer aandoet en de konversatie ophoudt aan de partijen die hij geeft. - Nu zal haar lot, naast den ongelikten geldwolf, aan wien zij zich verbonden heeft, nog draaglijk zijn, zoolang zij zich in de Oost bevindt; maar eenmaal keert het paar naar 't moederland terug. Dan wordt het tooneel anders. De man, die op Java overal gevierd en geëerd werd, is hier niets meer: zijn geld alleen kan hem, die noch geboorte, noch beschaafde manieren, noch smaak voor kunst of wetenschap heeft, die zelfs geen Fransch spreekt, den toegang zelfs tot geen deftigen burgerkring ontsluiten. Hij verveelt zich, wordt baloorig, gaat op reis, ziet zich door fatsoenlijke lieden den nek toekeeren en door kelners uitlachen, wordt nog balooriger, zoekt het, nu hier, dan daar, wreekt zijn leed op iedereen, in de eerste plaats op zijn vrouw, en eindigt met naar de Oost terug te keeren, wat dan ook
<pb n="157"/>nog het wijste is dat hij doen kan. - Zie! het lot van zulk een vrouw is niet benijdenswaardig, en ongaarne zou ik er, anders dan in de uiterste noodzakelijkheid, mijn pleegkind aan blootstellen.’</p>
<p>- ‘'t Is zeker geen <hi rend="i">engageant</hi> tafereel, dat mijn Heer daar ophangt,’ zeî Emilie: ‘doch er zullen toch wel <hi rend="i">excepties</hi> zijn.’</p>
<p>- ‘Ja, even als bij de kolonialen. Enkelen treffen 't, en worden officieren, een of twee misschien, in vijftig jaar, hoofdofficier; maar zoo gaat het niet met de meerderheid.’</p>
<p>- ‘<hi rend="i">Enfin!</hi> 't zou toch voor u en de andere Heeren een groote gerustheid wezen, als zij hier vandaan was. 't Is zoo gek, als de menschen vragen: wie is die Juffrouw Zevenster eigentlijk? en hoe komt mijn Heer Van Zirik haar voogd? - En natuurlijk zoekt men er meer achter dan er werkelijk in steekt.’</p>
<p>- ‘Ik besef volkomen,’ zeî Donia: ‘dat onze landgenooten nog steeds even geneigd zijn, het ergste van hun naaste te denken, als toen ik, twintig jaren geleden, vanhier trok; - maar zie, dat zijn konsideraties, waar wij moeilijk gehoor aan kunnen geven. - <hi rend="i">Enfin</hi>, ik hoop zelf eens met haar te spreken, en dan zullen wij zien.’</p>
<p>Hier gaf Donia plotsling een wending aan zijn gesprek met Mw. Van Zirik, als wilde hij op een beleefde wijze te kennen geven, dat hij het onderwerp, waarover zij bezig waren geweest, als afgehandeld beschouwde. Wij hebben de woordenwisseling, die daarover gevoerd werd, aaneen-geschakeld gegeven, ofschoon zij, als te begrijpen is, door korte tusschengesprekken met anderen, door bevelen, die Mevrouw had te geven, of door aanbiedingen van wijn en spijzen, aan Donia gedaan, herhaaldelijk was afgebroken, en dikwijls eerst na een verwijl van eenige minuten was hervat geworden. Intusschen, reeds voordat zij geheel ten
<pb n="158"/>einde was geloopen, had Donia bij zich zelven de overtuiging bekomen, dat, onder al de redenen, waarom Mw. Van Zirik zijn pupil naar de Oost wenschte te hebben, er eene was, welke zij niet zeide, en dat die eene wel de ware zou zijn.</p></div>
<div type="chapter">
<pb n="159"/>
<head rend="h3">Vierde hoofdstuk.</head>
<head rend="h4"><hi rend="i">Wat er bij Van Zirik verhandeld werd onder de cigaren</hi>, <hi rend="i">koffie en likeur</hi>.</head>
<p>Het nagerecht was afgeloopen: de dames waren opgestaan en hadden zich naar de zijkamer begeven, om de Heeren bij 't genot van hun cigaar te laten. 't Was bij Van Zirik geen <hi rend="i">grand genre</hi>, als bij Mw. Van Doertoghe, waar <hi rend="i">niet</hi> gerookt werd, 't was er ook geen half <hi rend="i">grand genre</hi>, als bij Eylar, waar de Heeren in een andere kamer gingen rooken, 't was er <hi rend="i">genre bourgeois</hi>, en de Heeren bleven aan tafel rooken en gingen met wijn drinken voort. Bol zou er heel wat over te zeggen hebben gehad, en zijn diatribe, die in Boek VI voorkomt, hebben vermeerderd met een uitvaren tegen 't onhebbelijke, om, in een kamer, vlak naast die waarin zich de dames bevinden, een tabakswalm te doen opstijgen, die zijn weg tot haar vinden moet, telken reize als de tusschendeur opengaat; en zelfs in spijt van die deur. - Naauwlijks waren de dames gezeten en brachten de bedienden de koffie binnen, of Mw. Rolrode vroeg:</p>
<p>- ‘Wij zullen de kindungen toch zien, niet waang?’</p>
<p>- ‘Wel zeker, die lieve kinderen,’ zeî Mary Looshert.</p>
<p>Dit was niet anders dan een soort van sein, waar Mw. Van Zirik op gewacht had.</p>
<pb n="160"/>
<p>- ‘Filip!’ zeide zij: ‘zulje Mademoiselle waarschuwen.’</p>
<p>- ‘Dat is al gedaan,’ antwoordde hij: ‘en den jongenheer ook.’</p>
<p>- ‘'t Is goed,’ zeide Mw. Van Zirik: ‘maar waarom komen zij dan niet?’</p>
<p>Het antwoord op die vraag kon nog al licht gegeven worden: noch Nicolette, noch haar <hi rend="i">élèves</hi> hadden vleugels, en zij moesten dus als gewone schepselen langs de trappen naar beneden gaan. Spoedig echter ging de deur open en trad het vijftal binnen, Charles, die met zijn goeverneur boven gegeten had, vooruit, omdat hij een jongen was en zich langs de leuning der trap af, naar beneden had laten glijden, vervolgens de twee meisjes, en eindelijk Nicolette, met Edouard aan de hand. Dat binnentreden bracht natuurlijk de gewone uitwerking te-weeg, en deed de sakramentale kreten ontstaan van: ‘och! daar zijn ze! och! hoe lief! Wat zien ze er ‘snoepig,’ of ‘snoeperig’<note n="1)" place="foot">De geleerden zijn 't niet eens, welk van beiden beter is, en de dames ook niet.</note> uit! - honnig!<note n="2)" place="foot">Waarschijnlijk van <hi rend="i">honig</hi> afkomstig.</note> ‘beeldig!’ of ‘beelderig!<note n="3)" place="foot">Als met <hi rend="i">snoepig</hi> en <hi rend="i">snoeperig</hi>.</note>.’ -. Welke uitroepen van bewondering afgewisseld of gevolgd werden door stil gefluisterde opmerkingen, die niet aan 't adres van de moeder der geprezen kinderen gericht waren, als: ‘wat zien die schapen bleek! - die Emilie groeit leelijk op! - Charles krijgt bepaald een bochel!’ enz.</p>
<p>Hierop volgde de gewone ceremonie van het ronddienen der kinderen, even als zoo straks het ronddienen der koffie, en werden Emilie en Jeanne gekust en langs de haren of langs de wangen gestreeld, en Charles over zijn vorderingen bij monsieur Rostan ondervraagd: door de <hi rend="i">savante</hi> meer bijzonder over de <hi rend="i">géographie</hi>. - Wat Edouard betrof, die
<pb n="161"/>was eenkennig als naar gewoonte, liet Nicolettes boezelaar niet los, en kleefde zich beängst tegen haar zijde: wat aanleiding gaf tot het beklag, halfluid door Mw. Van Zirik tegen Mw. Rolrode gedaan, dat de Juffrouw zoo weinig slag had om dien jongen vriendelijk te maken.</p>
<p>Voor 't overige was er niet eene van de bezoeksters, die notitie nam van Nicolette: of liever, zij namen wel notitie van haar; maar 't was om te onderzoeken of zij inderdaad den roep rechtvaardigde, die er, den geheelen Haag door, over ‘die mooie <hi rend="i">bonne</hi> bij Van Zirik’ ging. Het eindoordeel was, dat er wel wat aan was: ofschoon de neus te veel dít, de wangen te veel dát, de mond te groot, de ooren te klein, de houding te vrijmoedig en de kleeding boven haar stand was.</p>
<p>De arme Mademoiselle bleef alzoo, gedurende het half uur, dat de dames zich met elkander of met de drie oudste kinderen bezig hielden, in een hoek van 't vertrek met Edouard alleen staan, vruchteloos pogingen aanwendende om hem te bewegen zich minder weêrbarstig te gedragen. - Eindelijk werd de thee binnengebracht en de Heeren gewaarschuwd, dat men hun tegenwoordigheid verlangde. De cigaren werden weggeworpen en de Heeren wandelden binnen.</p>
<p>- ‘Mademoiselle,’ zeî hierop Van Zirik tot Nicolette, ‘hier is een Heer, die de kennis met u wenscht te hernieuwen.’</p>
<p>Nicolette had, toen de tusschendeur openging, even opgekeken en haar oog had dat van Tilbury ontmoet, die, 't eerst binnengekomen zijnde, het zijne met zijn gewone onbeschaamdheid op haar gevestigd hield, zoodat zij verontwaardigd en verlegen het hoofd afgewend had en maar half verstaan wat Van Zirik tot haar zeî, en hij zich verplicht vond te herhalen: ‘Mademoiselle!’</p>
<p>- ‘'t Is een <hi rend="i">heel oude</hi> kennis, die op dat voorrecht aan-<pb n="162"/>spraak maakt,’ zeî Donia, ‘een, die zich verheugt, u zoo goed opgegroeid en in zoo goeden welstand terug te zien.’</p>
<p>Nicolette had die stem niet gehoord dan voor zestien jaren, toen zij nog een klein kind was, en toch klonk haar die als van een bekende tegen; zij zocht echter vruchteloos uit die trekken den naam uit te vorschen en stamelde verlegen: ‘mijn Heer!’....</p>
<p>- ‘Heeft men u niet gezegd,’ hernam hij, haar de hand toestekeude, ‘dat Occo van Donia uit Java werd terugverwacht?’</p>
<p>&nbsp;</p>
<p>- ‘Mijn Heer van Donia!’ riep Nicolette verheugd en vrolijk uit, en terwijl zij de toegestoken hand wilde kussen.</p>
<p>- ‘Neen!’ zeide hij, ‘dat behoeft niet? ik zal zoo vrij zijn, gebruik te maken van mijn vaderlijk recht,’ en meteen omvatte hij Nicolette en kuste haar, dat het klapte, wat den nijd en de afgunst opwekte van Tilbury, die wel op dat oogenblik in zijne plaats had willen zijn, en de verontwaardiging der jonge dames, die misschien wel in de plaats hadden willen zijn van Nicolette; - maar tevens ook de angst van Edouard, die zeker dacht, dat men Mademoiselle een groot kwaad deed, en begon te schreeuwen als een Turk.</p>
<p>- ‘<hi rend="i">Est-ce qu'on ne peut faire taire cet enfant?</hi>’ vroeg Mw. Van Zirik, die wij weten, dat niets van <hi rend="i">scènes</hi> hield.</p>
<p>- ‘Hij is jaloersch van ieder, die Mademoiselle nadert,’ zeî Van Zirik: ‘wacht! ik zal u van dien schreeuwleelijk verlossen,’ en meteen nam hij den knaap op, die nu nog harder begon te schreeuwen en Mademoiselle niet wilde loslaten.</p>
<p>- ‘Hij zal wel zoet zijn, mijn Heer!’ zeî Nicolette: ‘laat hem mij maar.’</p>
<p>- ‘Hij moet gehoorzaam wezen als zijn vader het gelast,’ zeî Van Zirik, die niet begreep, of wel vergat, dat ouders geen gehoorzaamheid kunnen vergen van hun kin-<pb n="163"/>deren, wanneer zij hun niet door bestendigen omgang gehechtheid en ontzag hebben weten in te boezemen: - ook hielp de machtspreuk bitter weinig, en de kleine bengel bleef tegenspartelen en met handen en voeten schoppen en schreeuwen, met een stem van tien citroenwijven-krachten, zoodat het einde was, dat Van Zirik, die niet toegeven wilde, hem aan Filip overhandigde, met last hem boven en bij de meid te brengen. - Van Zirik was in zijn drift geheel vergeten, dat er geen meid, althans geen kindermeid, meer boven was.</p>
<p>- ‘Maar ik zal met hem gaan,’ zeî Nicolette, verlegen.</p>
<p>- ‘Neen,’ zeî Van Zirik: ‘die ondeugende jongen moet zijn zin niet hebben. Doe wat ik zeg, Filip!’</p>
<p>- ‘Maar bij wie moet ik hem brengen?’ vroeg Filip: ‘de meissies zitten nog te eten.’</p>
<p>Een bediende van goeden huize, <hi rend="i">ein gebildeter Hausknecht</hi> zouden de Duitschers zeggen, noemt zijn kameraden van 't vrouwelijke geslacht nooit anders dan: ‘de meisjes.’</p>
<p>- ‘Wat raakt mij dat? roep er dan een van,’ riep Van Zirik, hoe langer hoe meer opgewonden.</p>
<p>- ‘Waarlijk, hij zal niet zoet worden, tenzij ik meêga,’ herhaalde Nicolette, smeekend, tusschen dit alles in; maar 't mocht niet baten. Van Zirik had een bui van koppigheid, en Filip bracht den knaap weg, wiens noodkreten men nog in de gang hoorde.</p>
<p>De tweede luitenant was zeker door dat ongewoon rumoer verschrikt geweest: althans hij had dat oogenblik waargenomen om ongemerkt de deur en 't huis uit te sluipen.</p>
<p>- ‘Dat kind is anders nooit zóó,’ zeî onderwijl Mw. Van Zirik tegen de dames: ‘maar ook’ - dit laatste fluisterend, en zijdelings naar Donia ziende, ‘het is zulke zonderlinge vertooningen niet gewend.’</p>
<pb n="164"/>
<p>- ‘Ik verzoek u verschooning voor mijn zoon,’ zeî Van Zirik luid tegen 't gezelschap.</p>
<p>- ‘Edouaartje is altijd zoo,’ merkte de kleine Jeanne aan: ‘laatst zette hij ook zoo'n keel op, toen Meneer <hi rend="i">Tipperie</hi> Mademoiselle woû plagen.’</p>
<p>Mw. Van Zirik kreeg een kleur en leî haar <hi rend="i">enfant terrible</hi> de hand op den mond; maar natuurlijk was 't al te laat: De dames keken eerst met een glimlach Tilbury aan, die de Mademoiselle dorst plagen, en toen, met verontwaardiging, Mademoiselle, die zich van Tilbury plagen liet. De Baron keek heel onnoozel naar een schilderij aan den wand en hield zich, als of hem de beschuldiging niet gold.</p>
<p>‘Ik ben het alleen, die verschooning heb te vragen,’ zeî Donia, die van dit alles niets gehoord of begrepen had: ‘ik ben schuld aan het gebeurde, en dat is het gevolg er van, als men zelf geen kinderen heeft, en niet weet, hoe met dat kleine volkje om te gaan.’</p>
<p>- ‘'t Is ook,’ zeî Mw. Van Zirik, zich geweld aandoende om een honigzoeten toon aan te nemen; want inwendig was zij woedend over al het gebeurde en vooral op Nicolette gebeten: ‘'t is, dat de kleine jongen niet gewend is, dat men Mademoiselle zoo om 't lijf pakt.’</p>
<p>- ‘Of hij is 't misschien al te veel gewend,’ fluisterde Mej. Rolrode Mary Looshert in 't oor.</p>
<p>- ‘Wat wilje, Mevrouw?’ hernam Donia: ‘ik was blij, mijn pupilletje terug te zien na zulk een lange afwezigheid en als <hi rend="i">frije</hi> Friesch ben ik misschien wat al te <hi rend="i">frij</hi> geweest. - En,’ vervolgde hij, zich plotslings weêr naar Nicolette wendende, ‘hoe hebje den Dominee gelaten, en mijn ouden vriend Eylar?’</p>
<p>- ‘Heel wel,’ antwoordde Nicolette, maar half verstaande, wat er gevraagd werd; want, al was zij verheugd geweest, Donia te zien, zij was ongerust, dat de kleine Edouard zich een ongeluk zou schreeuwen: ‘mijn Heer zal
<pb n="165"/>mij wel verschoonen,’ vervolgde zij: ‘maar ik moet even gaan zien, of ik dat kind niet tot bedaren kan brengen.’ - En meteen snelde zij weg.</p>
<p>- ‘Wat is dat?’ vroeg Mw. Van Zirik: ‘waar gaat Mademoiselle naar toe?’</p>
<p>- ‘Het kind troosten en weêr goedmaken wat ik misdreven heb,’ antwoordde Donia.</p>
<p>- ‘<hi rend="i">Elle aurait bien pu nous demander si cela nous convenait</hi>,’ zeî Mevrouw, tegen haar man.</p>
<p>Zeker zou zij met het antwoord verlegen zijn geweest, indien haar iemand gevraagd had, waarom zij dat in 't Fransch zeî, en niet in 't Neêrduitsch. Vermoedelijk was zulks dan ook alleen te verklaren in de gewoonte, die sommige lieden hebben, om, wanneer zij aan een ander iets zeggen willen, dat de kinderen of de bedienden niet hooren moeten, in plaats van dan te wachten tot zij alleen zijn, zich van een vreemde taal te bedienen, van welke taal dan echter die kinderen of bedienden doorgaans juist genoeg verstaan om deelgenooten te worden van het geheim, dat men voor hen verbergen wil. - Diezelfde gewoonte blijft hun ook in gezelschap bij, en dan geldt dat bezigen eener andere, schoon aan al de aanwezigen bekende taal, zooveel als een verzoek aan deze laatsten, om voor een oogenblik niet te luisteren.</p>
<p>- ‘Voorwaar!’ dacht Donia, die ongelukkig niet had kunnen nalaten, den uitval van Mevrouw te hooren: ‘'t is zoo als ik al gedacht had, en ons Klaasje heeft, bij haar pleegvader hier, niet de liefderijkste pleegmoeder gevonden.’ Terwijl hij hierover aan 't peinzen was, werd hij uit zijn mijmering gestoord door den ouden Heer Flinck, die hem de hand op den arm leide en vroeg:</p>
<p>- ‘Is dat meisje, dat daar heenging, familiebetrekking van u?’</p>
<p>- ‘Niet volkomen,’ antwoordde Donia, en tevens, den
<pb n="166"/>grijsaard aanziende, ontstelde hij min of meer over de uitdrukking, welke diens gelaat weder had aangenomen. Bij de konfuzie, door het misbaar van den kleinen Edouard veroorzaakt, had niemand er acht op geslagen, hoe Flinck, op het hooren der stem van Nicolette, bevreemd had opgekeken en van dat oogenblik af haar had aangestaard op een wijze, die, zoo zij er iets van gemerkt had, haar nieuwe angst zou hebben ingeboezemd. Toen zij vertrok had hij haar nageöogd en nu stond hij nog, leunende op zijn kruk, naar de deur te turen, die achter haar was dichtgegaan, terwijl zijn gelaat weder, als dien middag aan tafel, verbleekt, en zijn kaak weder aan 't beven geraakt was.</p>
<p>- ‘Schort er iets aan?’ vroeg Donia.</p>
<p>- ‘Waar is dat meisje vandaan?’ vroeg Flinck.</p>
<p>- ‘Ziedaar wat ik zelf dankbaar zou zijn te vernemen, en onze vriend Van Zirik ook,’ antwoordde Donia: ‘'t is een vondeling, daar wij, en nog eenige makkers, ons over ontfermd hebben toen wij te Leyden studeerden, in 182.’</p>
<p>- ‘In 182.! toen was ik ook te Leyden,’ zeide Flinck, nadenkende.</p>
<p>- ‘Juist, dat herinner ik mij,’ zeî Van Zirik, die inmiddels genaderd was: ‘alle namiddagen in de Paauw, bij den kachel. Mijn Heer heeft toch altemet geen kennis aan de moeder van dat meisje gehad?’ vroeg hij er, half schertsende, half onderzoekende bij.</p>
<p>- ‘Ik?’ vroeg Flinck, met een toon van stem, die alles behalve vriendelijk was: ‘is dit ernst of gekscheren, mijn Heer?’</p>
<p>- ‘Verschoon mij, mijn Heer?’ stotterde Van Zirik: ‘ik wilde maar....’</p>
<p>- ‘Indien het ernst is,’ vervolgde Flinck, ‘dan wil ik u alleen zeggen, dat ik een half jaar bijna te Leyden ben geweest, lijdende aan 't graveel, en al dien tijd onder be-<pb n="167"/>handeling van Professor Gelonides, die mij genezen heeft, en dat ik onmiddellijk daarna verder getrokken ben.’</p>
<p>- ‘Mijn Heer!’ hernam Van Zirik, zich buigende, en op den nederigsten toon mogelijk, ‘ik verzeker u, 't was verre van mij, iemand van uwe jaren te verdenken, dat...’</p>
<p>'t Was in 't noodlot van Van Zirik, als meer gebeurt met lieden die <hi rend="i">excuses</hi> willen maken, de zaak nog te verergeren door 't geen zij tot verzachting bijbrengen. Dit bleek hem tot zijn schrik uit de woorden waarmede hem Flinck in de rede viel.</p>
<p>- ‘Iemand van mijne jaren! - Mijn Heer! ik ben nu negen-en-zestig, en nog kras genoeg, durf ik zeggen, zoo kras, als menige Haagsche spring-in-'t-veld durft denken. Ik ben rhumatiek in mijn linkerpoot, en 't rijden vermoeit mij; maar anders...ik zou er nog geheel niet tegen opzien, een jonge vrouw te nemen, indien ik het huwelijk niet als een dwaasheid beschouwde.’</p>
<p>Dit alles was zoo luid gezegd, dat de dames het hoorden, en deze en gene van haar bij zich zelve berekende, binnen hoevele jaren zij een rijke weduwe zou kunnen zijn, indien de Heer Flinck haar tot vrouw nam.</p>
<p>- ‘Wel!’ zeî Looshert: ‘waarom niet? Daar is de gepensionneerde adjunkt-kommies Blikkering, die is op zijn acht-en-zeventigste jaar getrouwd met een weduwe van vier-en-dertig en heeft nog zes kinderen gekregen.’</p>
<q rend="bq">‘<hi rend="i">Les amis sont toujours là;</hi>’</q>
<p>neuriede Tilbury.</p>
<p>- ‘En ik zou meer zulke precedenten uit de pensioenlijst weten op te delven,’ vervolgde Looshert.</p>
<p>- ‘Maar,’ zeî Donia tot Flinck: ‘alle scherts en ongepaste onderstellingen ter zijde gelaten, uw vraag naar dat meisje duidde toch eenige belangstelling aan, ja een meer dan gewone.’</p>
<p>- ‘Zeer waar!’ zeî Flinck: ‘die stem klonk mij in 't
<pb n="168"/>oor, als of ik die meer gehoord had - en zelfs de trekken kwamen mij bekend voor. - Maar neen,’ vervolgde hij, als tot zich zelven: ‘'t zou letterlijk onmogelijk zijn.’</p>
<p>Op dit oogenblik kreeg hij gelegenheid, zijn onderzoek te hernieuwen; want Nicolette keerde terug, den kleinen Edouard op den arm houdende.</p>
<p>- ‘Zie Papa!’ zeide zij, zich tot Van Zirik wendende: ‘Edouardje heeft mij beloofd, dat hij nu heel zoet wezen en niet meer schreeuwen zou,’ en meteen zette zij het knaapje neêr, dat nu inderdaad niet meer schreeuwde, maar welks borstje nog op en neêr ging als de golven nadat de storm bedaard is, en wanneer zij nog getuigen, hoe het beneden hun oppervlakte kookt.</p>
<p>- ‘'t Is goed,’ zeî Mw. Van Zirik: ‘maar neem hem nu maar weêr mede, en de meisjes ook. Charles kan nog wat hier blijven.’</p>
<p>- ‘Hij zal zoet goede nacht zeggen, niet waar mijn schat?’ zeî Nicolette: ‘nu, geef aan Papa en aan Mama een kusje en zeg dan maar: <hi rend="i">bonsoir tout le monde</hi>.’</p>
<p>- ‘Ik kan het toch niet gelooven,’ bromde Flinck bij zich zelven, terwijl hij ging zitten: ‘'t is omdat ik straks aan tafel over haar gesproken heb, en dat mij haar beeld nu weêr zoo levendig voor den geest stond, dat ik het waande terug te vinden in de trekken van dat meisje:’ - en hij haalde de schouders op, als schaamde hij zich over zijn eigen dwaasheid.</p>
<p>- ‘Maar met uw verlof,’ zeî Donia, toen Nicolette, nadat zij de kinderen behoorlijk afscheid had laten nemen, weder vertrekken wilde: ‘eer je heengaat. Ik moet een langer conversatie met je hebben, dan mij nu gegund is.’</p>
<p>- ‘Ik ben lijdelijk in 't geval,’ zeî Nicolette, zijdelings naar Mw. Van Zirik ziende.</p>
<p>- ‘Natuurlijk, - nu, Mevrouw zal mij wel toestaan, dat ik u haar eens voor een uurtje ontroof, niet waar Mevrouw?’</p>
<pb n="169"/>
<p>- ‘O dat spreekt van zelf,’ antwoordde Mevrouw, innerlijk dien Raad van Indiën, dien ouden kontraktant, dien Tilbury en alle mogelijke heeren verwenschende, die van Nicolette zooveel notitie namen: ‘mijn Heer heeft maar te bepalen wanneer, morgen, overmorgen, in de volgende week.’</p>
<p>- ‘Overmorgen vroeg vertrek ik vanhier,’ zeî Donia: ‘ten minste als ik morgen hier gedaan krijg, - laat dus zien - morgenochtend te elf uren?’</p>
<p>- ‘Dan moet ik met de kinderen wandelen,’ fluisterde Nicolette.</p>
<p>- ‘Nu, dan...ja, te half twee ben ik bij den Koning bescheiden: dus, tegen twaalf uren, schikt u dat? - Ik logeer in 't Keizershof, N<hi rend="sup">o</hi>. 20.’</p>
<p>- ‘Schikt dat Mevrouw?’ vroeg Nicolette.</p>
<p>Mevrouw vond, dat het volstrekt niet schikte, en had zulks wel gaarne geäntwoord; doch zij wilde Donia te vriend houden: hij zou misschien nog trouwen en zich in den Haag nederzetten, en dan zou hij haar natuurlijk bij zich ten eten vragen, waardoor zij hooge connexies krijgen zou. Zij verleende dus grif haar toestemming, waarop Nicolette met de kinderen vertrok.</p>
<p>- ‘Wij zullen u toch spoedig weêr hier zien, mijn Heer van Donia,’ zeî toen Mw. Van Zirik.</p>
<p>- ‘Alles is nog zoo onzeker,’ antwoordde hij: ‘ik ben even als de vogel, die kringen in de lucht beschrijft, eer hij de plaats gevonden heeft, waar hij zich nederzet.’</p>
<p>- ‘Ha! aan die beeldspraak herken ik onzen ouden <hi rend="i">factor</hi> weêr,’ zeî Van Zirik: ‘maar weetje wat, ik twijfel er niet aan, of, als je morgen bij den Koning gaat, hij je tot lid van de Eerste Kamer benoemt, en dan zien wij je spoedig weêr hier.’</p>
<p>- ‘Foei! Van Zirik! wil je mijn Heer nu al in 't Oudemanhuis stoppen?’ vroeg Mevrouw: ‘en mijn Heer
<pb n="170"/>Flinck, denkt die zich hier in den Haag te <hi rend="i">établisseeren?</hi>’</p>
<p>- ‘De Hemel bewaar mij,’ antwoordde Flinck: ‘ik hoor hier niet t'huis. Ik heb met November kamers gehuurd te Amsterdam, en dan zal ik zien, of er tegen den zomer ook hier of daar aan den kant van Utrecht of Arnhem iets te vinden is, waar ik mij kan terugtrekken.’</p>
<p>- ‘O! te Velp bij voorbeeld, daar is 't zoo beelderig,’ lispte Mary Looshert, die in zich zelve dacht, dat zij zich 't gezelschap van den ouden Flinck getroosten zou, als hij haar een <hi rend="i">équipage</hi> en een buitengoed bezorgde.</p>
<p>- ‘Of te Driebergen,’ zeî Mej. Rolrode, ‘daar is 't ook zoo lief, en dan, zoo in de proximiteit van Utrecht, dat heeft 's winters zooveel <hi rend="i">avantages</hi>.</p>
<p>- ‘Maar je zult het toch heel eenig hebben,’ zeî Jeannette Looshert: ‘je moet toch gezelschap zoeken.’</p>
<p>- ‘Nu! wilje dan eens beurt om beurt bij mij komen logeeren?’ vroeg Flinck, op alles behalve uitlokkenden toon; ‘maar een ding moet ik jelui zeggen: ik val in slaap als er muziek gemaakt wordt, en van rijmelarij heb ik geen verstand.’</p>
<p>- ‘Die ongelikte beer!’ dachten de drie jonge dames - maar toonden het niet.</p>
<p>- ‘<hi rend="i">A propos</hi> Donia!’ zeî Van Zirik: ‘als je overmorgen vertrekt, konnen wij wel eens reisgenooten zijn.’</p>
<p>- ‘Ik ga naar Friesland,’ zeî Donia.</p>
<p>- ‘En ik naar Amsterdam,’ zeî Van Zirik: ‘misschien wat verder; doch dat is nog onzeker.’</p>
<p>- ‘Nu, dan gaan wij ten minste een goed eind samen,’ zeî Donia: ‘althans zoo wij met dezelfde gelegenheid vanhier reizen.’</p>
<p>De heeren namen nu hun afscheid: Flinck, om in den Hollandschen schouwburg te gaan dutten: Donia, om in den club aan het edele whistspel deel te nemen; Tilbury, om in de Witte Sociëteit naar het potspel te kijken en op
<pb n="171"/>de hand van dezen of genen bekwamen biljartspeler te pariëeren: Van Zirik, om in de Besognekamer een partijtje hombre te maken, en Rolrode, om aldaar achter het hombre-tafeltje naar 't spel te kijken, tot hij, als naar gewoonte, er bij in slaap viel: Looshert eindelijk, om, gelijk hij 't uitdrukte, ‘met zijn minister te werken.’</p>
<p>Wij zullen doen als zij, onze buiging voor de dames maken en ze alleenlaten, zich, zoo goed zij kunnen, vermakende met te praten over allerlei onderwerpen, voor haar misschien hoogst belangrijk, maar die ons in 't minst niet aangaan.</p></div>
<div type="chapter">
<pb n="172"/>
<head rend="h2">Twaalfde boek.</head>
<head rend="h3">Eerste hoofdstuk.</head>
<head rend="h4"><hi rend="i">Zijnde een gesprek</hi>, <hi rend="i">door den schrijver op den spoorwagen gevoerd met Mevrouw X.</hi>, <hi rend="i">en alzoo een tusschen-hoofdstuk</hi>, <hi rend="i">dat tot het verhaal zelf niets afdoet</hi>, <hi rend="i">en waarvan wij des-niet-te-min de lezing uitdrukkelijk aanbevelen</hi>, <hi rend="i">vooral aan de personen</hi>, <hi rend="i">in de eerste regels der eerste bladzijde van het eerste deel genoemd</hi>.</head>
<p>Het gebeurde onlangs, dat de schrijver der Lotgevallen van Klaasje Zevenster zich, met om 't even welken spoortrein, om 't even waarheen begevende, in den wagen, waarin hij plaats nam, iemand aantrof, die onze lezers hebben leeren kennen onder den naam van Louise van Erlangen, de jonge Juffrouw, die een enkele reize, als korrespondent van Nicolette, voor 't eerst en voor 't laatst in ons verhaal is opgetreden, en die thans al sedert jaren getrouwd is en moeder van een half dozijn kinderen. Er was niemand in het kompartiment gezeten, buiten de twee genoemde reizigers, en dit gaf dan ook aanleiding, dat het gesprek tusschen hen beiden levendiger en van weêrskanten vrijmoediger zijn kon, dan het in 't bijzijn van een toehoorder zou geweest zijn. Te huis gekeerd, teekende de
<pb n="173"/>schrijver het gesprokene uit zijn geheugen op, en dewijl hij oordeelde, dat de kennisneming daarvan voor de meesten onder zijn lezers niet van belang ontbloot zou zijn, achtte hij het gepast, het opgeteekende hier mede te deelen. Ter vermijding der herhalingen, van ‘zeide zij, antwoordde hij’ en dergelijke, wordt de samenspraak naar den ouderwetschen trant gegeven, en Mevrouw X. - wier waren naam wij verzwijgen - met <hi rend="sc">Zij</hi>, schrijver dezes met <hi rend="sc">Ik</hi>, aangeduid.</p>
<p>Nadat de kondukteur de kaartjes had onderzocht, de trein in beweging was gekomen, en de gewone groeten, benevens de niet min gewone weêrkundige beschouwingen gewisseld waren, begon</p>
<p><hi rend="sc">Zij</hi>. Ik heb de twee deelen van Klaasje Zevenster gelezen, mijn Heer.</p>
<p><hi rend="sc">Ik</hi>. Zeer veel eer voor mij, Mevrouw.</p>
<p><hi rend="sc">Zij</hi>. Ja, en ik ben blij, dat ik u eens ontmoet; want ik moet geducht op u knorren.</p>
<p><hi rend="sc">Ik</hi>. Dat doet mij zeer veel leed, Mevrouw. En mag ik vragen, waar ik uw toorn meê heb verdiend?</p>
<p><hi rend="sc">Zij</hi>. In de eerste plaats vind ik het mooi onbescheiden van u, een brief van mij te laten drukken.</p>
<p><hi rend="sc">Ik</hi>. Ik moet u doen opmerken, Mevrouw, dat ik uw waren naam verzwegen heb, even als ik met betrekking tot al de personen heb gedaan, die in mijn verhaal voorkomen.</p>
<p><hi rend="sc">Zij</hi>. In allen gevalle hadje mij eerst verlof kunnen vragen, mijn schrijven openbaar te maken.</p>
<p><hi rend="sc">Ik</hi>. Er staat zoover ik weet, niets in den brief, waarover Mevrouw zich zou hebben te schamen: in-tegendeel geloof ik, dat ieder, die hem leest, hulde moet doen aan het gezond verstand, zoowel als aan het hart van de schrijfster.</p>
<p><hi rend="sc">Zij</hi>. Hm! - een brief van een jong meisje, dat pas de school heeft verlaten!</p>
<pb n="174"/>
<p><hi rend="sc">Ik</hi>. Nu! 't ware te wenschen, dat alle jonge meisjes, die in 't zelfde geval verkeeren, zich zoo verstandig en in zoo goed Neêrduitsch wisten uit te drukken, als in haar tijd Juffrouw Louise van Erlangen.</p>
<p><hi rend="sc">Zij</hi> (<hi rend="i">de schouders ophalende</hi>). Je schijnt al een heel geringen dunk van onze jonge meisjes te hebben, mijn Heer<note n="1)" place="foot">Die beschuldiging is glad verkeerd. De schrijver heeft een zeer hoogen dunk van onze jonge juffrouwen en van haar briefstijl. Maar tegen Mw. X. kon hij toch, om haar weder in een goeden luim te brengen, wel niet anders spreken, dan door hem gedaan is.</note>.</p>
<p><hi rend="sc">Ik</hi>. Ik heb een grooten dunk van Mevrouw X., Mevrouw! - Doch, veroorloof mij wederom, u te vragen, of het opnemen van dien brief de eenige reden is uwer ontevredenheid.</p>
<p><hi rend="sc">Zij</hi>. Neen voorwaar niet! Ik heb een andere, en vrij wat gewichtiger grief tegen u. Je hebt niet meer of minder gedaan, dan uw lezers bedrogen, en dat wel op een wijs, die ik liever niet qualificeeren zal.</p>
<p><hi rend="sc">Ik</hi> (<hi rend="i">geheel uit het veld geslagen</hi>). Mevrouw! <hi rend="i">dat</hi> is een beschuldiging! - Ik hoop toch, dat het maar scherts is.</p>
<p><hi rend="sc">Zij</hi>. Volstrekt niet, ik spreek in vollen ernst.</p>
<p><hi rend="sc">Ik</hi>. Maar, wees dan zoo goed, u nader te verklaren; want ik begrijp volstrekt niet, waar Mevrouw op doelen kan.</p>
<p><hi rend="sc">Zij</hi>. Je begrijpt mij heel goed, en anders zal ik het u duidelijk maken. Op de eerste bladzijde van je boek geefje hoog op van den roem van zedelijkheid, dien je werken verworven hebben: <hi rend="i">Vous ne vous donnez pas mal du linge</hi>...en dan geefje de plechtige verzekering, dat er niets in je boek zal voorkomen, dat men niet gerust aan jonge meisjes kan voorlezen.</p>
<p><hi rend="sc">Ik</hi>. Dat is zoo: dat heb ik gedaan en...?</p>
<pb n="175"/>
<p><hi rend="sc">Zij</hi>. <hi rend="i">En!</hi> Nu, bij voorbeeld! vraagje dat nog?</p>
<p><hi rend="sc">Ik</hi>. Ik betuig u, niet te weten, waar ik mijn belofte ontrouw zou gebleven zijn.</p>
<p><hi rend="sc">Zij</hi>. Neen! 't is zeker heel stichtelijk voor jonge meisjes om aan te hooren, wat je van die Mie Lammerts, of hoe heet het schepsel, vertelt. - En dan die konversatie op de slaapkamer van Maurits, tusschen hem en Drenkelaer - 't is wat fraais! Kon ik dat aan mijn dochters voorlezen?</p>
<p><hi rend="sc">Ik</hi>. Dus mogen, volgens u, uwe dochters niet weten, dat er lichtzinnige deernen bestaan, die zich verloopen en er de gevolgen van bezuren: en evenmin, dat er mans zijn, die er geen bezwaar in vinden, de onschuld van een jong meisje te belagen?</p>
<p><hi rend="sc">Zij</hi>. Dat zullen zij later van zelve wel komen te weten. Het behoeft haar althans niet in een roman te worden verteld, en je weet zeer goed, mijn Heer! wat ik bedoel.</p>
<p><hi rend="sc">Ik</hi>. Ik weet dat niet volkomen, Mevrouw; maar wel, wat <hi rend="i">ik</hi> bedoeld heb: namelijk, onze maatschappelijke zeden en toestanden naar waarheid af te schilderen. En moet ik dan zwijgen juist van zoodanige driften en hartstochten als in de samenleving een hoofdrol spelen? - Is het niet veeleer plicht, daartegen te waarschuwen en er de noodlottige gevolgen van te doen zien?</p>
<p><hi rend="sc">Zij</hi>. Het stond u volkomen vrij, al dergelijke schandaleuze onderwerpen te behandelen, mids je maar niet in je inleiding beloofdet, het <hi rend="i">niet</hi> te doen.</p>
<p><hi rend="sc">Ik</hi>. Ik verzoek Mevrouw, mijn inleiding nog eens over te lezen. Ik heb daarin wel beloofd, niemand te zullen ergeren; maar ik heb zeer voorzichtig uitgezonderd de zoodanigen, die preutsheid met kiesheid verwarren.</p>
<p><hi rend="sc">Zij</hi>. Ik dank u voor 't beleefde kompliment. Ik behoor dus, naar uwe meening, tot de <hi rend="i">prudes</hi>.</p>
<p><hi rend="sc">Ik</hi>. Ik mag dit niet beslissen, Mevrouw: alles hangt ten deze af van de bepaling der grenzen, binnen welke men
<pb n="176"/>iemand vergunnen moet zich te bewegen, eer men hem beschuldigen mag, aanstoot te geven.</p>
<p><hi rend="sc">Zij</hi>. Ik geloof, dat je die grenzen al heel ruim stelt, mijn Heer.</p>
<p><hi rend="sc">Ik</hi>. Indien ik te dien opzichte werkelijk wat ver ga, Mevrouw, dan is dit misschien daaraan toe te schrijven, dat ik een man van jaren ben, en dus niet genoeg op de hoogte van wat onze hedendaagsche mamaas al of niet een voegzame lektuur voor haar dochters vinden. Ik leef op dat punt wellicht te veel in de maatschappij, zoo als zij voor zestig jaren bestond. Toen lazen onze jonge meisjes Clarissa en Grandison, die nog wel door een dominee geschreven waren, en Willem Leevend, dat twee vrouwen tot auteurs had, boeken, niet alleen nog vrij wat langer dan Klaasje Zevenster, ofschoon dat al lang genoeg is; maar waar vrij wat dingen in voorkomen, die Mevrouw gewis nog minder stichtelijk zou vinden, dan die enkele plaatsen, die haar in mijn werk <hi rend="i">choqueeren</hi>. En zij lazen die romans niet in 't geheim: volstrekt niet: zij lazen ze <hi rend="i">en famille</hi>, en zij huilden er tranen met tuiten bij; en zij korrespondeerden er over, en zij discuteerden er over, zoo goed als zij heden ten dage over orthodoxie of moderne theologie zouden doen. - En onze grootmoeders! wel die hadden, als jonge meisjes, Tom Jones gelezen, en zij prezen het aan, niet slechts als een meesterstuk, gelijk het inderdaad is, maar als een hoogst zedelijk boek. En nu kan ik u verklaren, dat die lektuur volstrekt geen nadeeligen invloed op eene van de door mij bedoelde dames, zoover ik ze kende, gehad heeft, en ze niet heeft belet, vrome, brave, verstandige huismoeders te worden: ja, ik zou zelfs durven beweren, dat juist het lezen van dergelijke boeken weldadig op haar gewerkt heeft. Het heeft haar een kijkje gegeven buiten die konventioneele wereld, waarin zij zich bewogen, en heeft haar gedachtenkring, die gevaar kon loopen, vrij bekrompen te
<pb n="177"/>worden, aanmerkelijk verruimd, en ze daardoor in staat gesteld, zich aan voorbeelden te spiegelen, klippen te vermijden, zaken en handelingen, waarvan zij zich anders geen flaauw begrip zouden gevormd hebben, met juistheid te beöordeelen, zich niet vreemd te gevoelen in de wereld, die hen omgaf, en haar plichten als echtgenoot en moeder met kennis van zaken en oordeel des onderscheids te verrichten.</p>
<p><hi rend="sc">Zij</hi>. Ik hoop toch waarachtig niet, dat het vervolg van je boek in het <hi rend="i">genre</hi> van de romans van Fielding zal geschreven zijn.</p>
<p><hi rend="sc">Ik</hi>. Neen, Mevrouw: zoomin als ik thans kluchten zou willen schrijven in den smaak van de Puiterveensche Helleveeg of Pefroen met 't schaapshoofd, of zelfs mij in een blijspel alles zou durven veroorloven wat Molière zich in de zijne veroorloofde. Ik weet zeer goed, dat, even als er gezegden zijn, die men in een gezelschap van beschaafde lieden niet meer gedoogt, er tafereelen zijn, waarover men thans een sluier moet werpen - al doet die sluier, die de nieuwsgierigheid wekt, somtijds meer kwaad dan de voorstelling der naakte waarheid zou gedaan hebben. De antieke standbeelden zijn voor 't grootste deel in 't zelfde kostuum als Adam en Eva op de schilderijen der oude meesters: en ik heb nooit gehoord, dat het beschouwen, 't zij van die standbeelden, 't zij van die schilderijen, een nadeelige uitwerking heeft gehad op de jeugd: - daar-en-tegen heb ik wel eens in openbare galerijen voorstellingen gezien van half of geheel gekleede personaadjen, die ik er van zou hebben willen zien weren, omdat de gedachte, die ze in 't leven geroepen had, onrein was en bij den toeschouwer onreine gedachten opwekte. Die kluchten, waar ik zoo even van sprak, zouden u gruwzaam aanstootelijk voorkomen, Mevrouw, en, indien zij die nog gaven, je zoudt er je dochters niet willen heenleiden: en toch zou ik het minder gevaarlijk achten, ze daar te brengen, dan in menig <hi rend="i">vau</hi>-<pb n="178"/><hi rend="i">deville</hi>, bij het spelen waarvan ik de eer heb gehad, u wel eens te ontmoeten. Het is niet het noemen, het vertoonen zelfs van een zaak, dat zooveel kwaad zal stichten: het is het verschoonen, het vergoêlijken, het behaaglijk maken van het kwaad. Wat ik afkeur, dat zijn werken als de <hi rend="i">Mystères de Paris</hi> en de <hi rend="i">Misérables</hi>, niet omdat er dieven en publieke vrouwen in voorkomen, maar omdat de bekwame schrijvers al het vernuft, al het betooverend vermogen van hun stijl hebben doen dienen, om zoodanige
personen belangwekkend te maken, ze te verontschuldigen, te verheffen, te idealizeeren, ik zou bijkans zeggen, te kanonizeeren. Dat veroordeel ik; want daardoor wekt men in jeugdige verstanden, die niet genoeg beseffen, dat zij hier met onmogelijke exceptiën te doen hebben, valsche denkbeelden op: men leert hun roof en zedeloosheid als verschoonbare zaken beschouwen, en, wat niet minder erg is, behalve het kwaad, dat men in argelooze gemoederen sticht, ondermijnt men de grondslagen, waar een welgeördende maatschappij op rusten moet.</p>
<p><hi rend="sc">Zij</hi>. Dat wil ik alles toegeven; - maar wat behoeft men in 't geheel over zulke personen, als je daar noemdet, te schrijven? Wat behoeven onze jonge meisjes te weten, dat zij bestaan?</p>
<p><hi rend="sc">Ik</hi>. Dus, Mevrouw, indien er in de buurt van uw landgoed slooten en moerassen zijn, achtje het verstandiger uw kinderen daarvan geheel onkundig te laten?</p>
<p><hi rend="sc">Zij</hi> (<hi rend="i">een weinig geraakt</hi>). Ja maar, dat vind ik een zonderlinge vergelijking. Ik hoop toch, dat onze lieve Heer mijn dochters bewaren zal voor....<hi rend="i">enfin!</hi> die zullen toch nooit in de gelegenheid zijn van te worden wat je daar zoo even noemdet.</p>
<p><hi rend="sc">Ik</hi>. Ik zou u kunnen antwoorden, Mevrouw, dat ik niet alleen schrijf voor lezeressen uit uw stand; maar bovendien, ik heb nog in den afgeloopen zomer een badplaats
<pb n="179"/>bezocht en mij met eigen oogen overtuigd, dat er in onze hedendaagsche wereld geen stand is, hoe hoog ook, die niet in den <hi rend="i">demi-monde</hi> vertegenwoordigd wordt. Ik wil gaarne aannemen, dat uw lessen en uw voorbeeld den heilzaamsten invloed op uw dochters zullen hebben; maar Mevrouw weet zoowel als ik, dat men op elke sport van den maatschappelijken ladder gevaar loopt naar beneden te vallen: al zinkt men daarom juist niet in het diepste slijk: en dat zij het eerst aan 't gevaar blootgesteld zijn, voor wie men dat bedekt heeft gehouden. Mag men van de steenen, die beneden liggen, en waar men zich het hoofd of de beenen op zou kunnen breken, mag men van den modderpoel, waar men in zou kunnen stikken of zich althans bezoedelen zou, niet spreken, dan loopt men de kans, dat zij, die niet gewaarschuwd werden, er niet op bedacht zijn, om, als de sport, waar zij op staan, eens breekt, zich met de handen stevig vast te klemmen aan de sport van goede beginselen, die boven hun hoofd is, en zich maar naar beneden laten tuimelen: te meer, omdat de keien er glinsteren als juweelen, en de poelen zich onder welriekende bloemen bevinden.</p>
<p><hi rend="sc">Zij</hi>. Al die beeldspraak is heel zwierig, maar overtuigt mij volstrekt niet. Wil ik u eens wat zeggen? Sue en Hugo beweren, dat zij met diezelfde romans, waarvan te recht de strekking door u wordt afgekeurd, een zedelijk doel hebben gehad: zij willen ons zelfs wijsmaken, dat zij, met het schrijven daarvan, een heiligen plicht hebben vervuld: en nu geloof ik, dat, al wil ik uw zonde tegen de wetten der kiesheid niet met de hunne vergelijken, uw pleidooi, gegrond op het quasi-verdienstelijke van uw arbeid, evenmin steek houdt als het hunne. Je hebt Klaasje Zevenster alleen voor je plezier geschreven, en volstrekt niet om er nut meê te stichten, en in zoodanig werk behoeft men, ik herhaal het, geen aanstootelijke voorwerpen of gezegden te
<pb n="180"/>brengen, en je hadt het gerust aan ouders en onderwijzers kunnen overlaten, hun kinderen of leerlingen zoodanige waarschuwingen te geven als zij gepast oordeelden.</p>
<p><hi rend="sc">Ik</hi>. Wat zal ik zeggen Mevrouw? wanneer door u van de stelling wordt uitgegaan, dat ik alleen schrijf voor vermaak, valt het mij moeilijk, u het tegendeel te bewijzen. Zeker is het, dat geen schrijver of kunstenaar, die niet alleen voor den broode werkt, en alzoo met den ambachtsman gelijkstaat, immer onverplicht een gedicht, een roman, een beeld, een schilderij zal op touw zetten, zoo hij er niet toe wordt geleid door een trek, waaraan hij geen weêrstand bieden kan; maar zeer zeldzaam zal men een voorbeeld vinden, dat iemand schreef of een kunstwerk vervaardigde, zoo hij vooraf wist, dat niemand het zien zou. Hij wil zich zelven, maar hij hoopt ook anderen genoegen te doen, en hoe kan hij die hoop vervuld zien, indien hij niet, bij zijn arbeid, den smaak, het nut, het belang dergenen, die zijn werk zien zullen, in het oog houdt? Hogarth en Cruikshanks zouden zeker de teekenpen niet gehanteerd hebben, indien zij er geen behoefte toe gevoeld hadden: en toch, toen de eerste zijn <hi rend="i">Harlot</hi>'<hi rend="i">s progress</hi> en de tweede zijn <hi rend="i">Bottle</hi> in plaat gaf, wat zij natuurlijk ook ‘voor hun plezier deden,’ zoo als Mevrouw het noemt, begrepen zij tevens, een nuttig werk te verrichten, door op een aanschouwlijke wijze die twee groote kankers der maatschappij, ontucht en dronkenschap, te bestrijden. En waarom zou men nu van mij moeten aannemen, dat ik evenzeer, bij 't schrijven van een werk, waaraan ik gedurende twintig jaren van mijn leven met herhaalde tusschenpoozen mijn tijd heb besteed, en dat ik tallooze malen herzien en overgewerkt heb, mijn pen alleen zou hebben laten besturen door den luim van 't oogenblik, zonder daarbij te denken aan 't goed of kwaad, dat ik met mijn geschrijf kon stichten? Je hebt zelve, Mevrouw, met Nicolette school gegaan, en je kent
<pb n="181"/>hare lotgevallen. Je hebt ook de famieljes op Hardestein gekend, en Mevrouw Van Zirik, en den Baron van Tilbury, en vele anderen, die ik onder verdichte namen ten tooneele voer, en je weet, dat er naauwlijks onder hen een karakter is, dat niet naar 't leven genomen is, al heb ik, bij het teekenen van mijn portretten, steeds gezorgd, het tegenovergestelde te doen van wat de schilder doet, en te maken, dat niemand onder een daarvan den naam van 't origineel kan zetten. En evenzeer weetje ook, Mevrouw, dat in mijn verhaal bijna geen gebeurtenis te vinden is, die niet, al is het dan met andere personen, onder andere omstandigheden, en met verschil van <hi rend="i">détails</hi>, werkelijk heeft plaats gegrepen: - en zoo zal het ook in 't vervolg zijn. Welnu, ik heb gemeend, dat dit afbeelden van karakters, die ik niet uit mijn verbeelding riep, het schilderen van toestanden en voorvallen, uit de werkelijkheid gegrepen, niet alleen een nuttige bijdrage zou kunnen zijn tot de kennis onzer maatschappij, zoo als zij zich voordeed in het tijdvak dat achter ons ligt, maar dat er ook hier of daar een meer of min gewichtige les uit zou kunnen getrokken worden. En dewijl ik nu voor alle standen schrijf en mijn boek zoowel in handen komen zal van de Verdrongens, de Klabbes en de Ruffels als van de Eylars en de Van Doertoghes, zoo heb ik ook aan alle standen mijn waarschuwingen moeten richten, en mij niet mogen storen aan de - vergeef mij 't woord, Mevrouw - aan de <hi rend="i">susceptibiliteiten</hi> van enkelen onder mijn lezers of lezeressen.</p>
<p><hi rend="sc">Zij</hi>. Daar heb ik allemaal vrede meê: maar waarom dan in uw inleiding uitdrukkingen gebezigd, die ons - <hi rend="i">prudes</hi>, <hi rend="i">susceptible</hi> lieden, zoo als je ze noemen wilt - van 't spoor moeten leiden?</p>
<p><hi rend="sc">Ik</hi>. Mevrouw, kenje <hi rend="i">Uncle Tom</hi>'<hi rend="i">s cabin?</hi></p>
<p><hi rend="sc">Zij</hi>. Natuurlijk; maar wat doet er dat toe?</p>
<p><hi rend="sc">Ik</hi>. En hebben je dochters dat ook gelezen?</p>
<pb n="182"/>
<p><hi rend="sc">Zij</hi>. Wel zeker.</p>
<p><hi rend="sc">Ik</hi>. Dat dacht ik al: hoe kon 't ook anders? Een boek, in 't Engelsch geschreven, door een domineesvrouw, en dat tegen de slavernij gericht is: drie geldige aanbevelingen, voorwaar! - Welnu, in dat boek, dat, ik erken het gaarne, zeer onderhoudend is, komt, onder meer, een zekere planter voor, die Legree heet, en er een niet onaanzienlijke rol in speelt, en ten huize van dien Legree vallen tafereelen voor, afgrijselijk genoeg om aan wie ze leest een rilling door 't lijf te jagen.</p>
<p><hi rend="sc">Zij</hi> (<hi rend="i">een weinig verlegen</hi>). Ik weet niet...'t is al lang geleden, dat ik het boek las...ik herinner mij dat alles zoo precies niet meer.</p>
<p><hi rend="sc">Ik</hi>. Versta mij wel, Mevrouw! Ik keur het volstrekt in Mad. Beecher Stowe niet af, dat zij die tafereelen geschetst, of, laat ik liever zeggen, uitgewerkt, ja tot het <hi rend="i">hideuse</hi> toe heeft uitgewerkt. Haar onderwerp moest er haar van zelve toe leiden; zij kon, ter bereiking van het doel, dat zij beöogde, geen kleuren vinden, die te sterk, te afschrikwekkend waren, om de akelige gevolgen der slavernij mede af te schilderen. En evenmin veroordeel ik het in u, dat je dat boek aan uw dochters in handen gaaft. Dat boek lokt voorwaar niet tot de zonde, maar geeft er een walg van, en daarom kan het geen kwade indrukken achterlaten. En nu, Mevrouw, zulje mij ten kwade kunnen duiden, dat ik een boek, 't welk alle jonge meisjes met Mama, of althans met toestemming van Mama gelezen hadden, tot den standaard nam, waaraan ik het kiesheidsbegrip dier mamaas had te toetsen? Zie, indien je, in mijn geheele boek, een enkelen regel vindt, die de strekking heeft om wat zondig is behaaglijk of aantrekkelijk te maken, of die schadelijke indrukken bij een jeugdig brein of in een schuldeloos hart kan achterlaten, dan geef ik u volle recht, mijn boek onzedelijk te noemen; maar geldt uw veroordeeling alleen zulke
<pb n="183"/>uitdrukking of zulke tooneelen, als u in <hi rend="i">Uncle Tom</hi> niet gestuit hebben, wees dan zoo goed, mij met dezelfde mate te meten als waarmede je het meesterstuk van Mad. Beecher Stowe hebt gemeten.</p>
<p><hi rend="sc">Zij</hi> (<hi rend="i">nog niet geheel overtuigd</hi>, <hi rend="i">en het hoofd schuddende</hi>). Ja...maar toch, je inleiding...<hi rend="i">A propos!</hi> dan komt dat dikke schepsel, dat met Nicolette op de diligence zat, zeker in uw verhaal weêr te voorschijn?</p>
<p><hi rend="sc">Ik</hi>. Ongetwijfeld, Mevrouw: intusschen, alleen in 't Derde Deel.</p>
<p><hi rend="sc">Zij</hi>. Zoo! ik ben blij, dat ik het weet, dan zal ik zorgen, dat Deel eerst eens alleen te lezen, eer mijn meisjes 't in handen krijgen.</p>
<p><hi rend="sc">Ik</hi>. Daartoe hebje onwederspreekbaar het recht, Mevrouw.</p>
<p>&nbsp;</p>
<p>Hier hield de trein aan een station stil: er kwamen medepassagiers bij ons zitten: en onze samenspraak was uit, of liep althans verder over andere zaken.</p></div>
<div type="chapter">
<pb n="184"/>
<head rend="h3">Tweede hoofdstuk.</head>
<head rend="h4"><hi rend="i">Hoe het bezoek van Nicolette bij Donia afliep</hi>.</head>
<p>Den dag na het diner bij Van Zirik, zou Nicolette, volgens de gemaakte afspraak, na van de wandeling met de kinderen teruggekeerd te zijn, het beloofde bezoek bij Donia gaan afleggen: zij was, sedert haar komst ten huize van Van Zirik, nog geen anderen weg uit geweest dan, met rijtuig, naar de kerk, en, te voet, van den Vijverberg recht toe recht aan op het Bosch en terug, en, gelijk zij van dat Bosch niet anders kende dan de wandeling om den Hartekamp, evenzoo was zij in de Hofstad een volslagen vreemdeling gebleven, ten opzichte van alle grachten, straten of pleinen, buiten het bovenvermelde gedeelte gelegen. Zij oordeelde het dus noodzakelijk, eer zij uitging, aan de werkmeid te vragen, of het Keizershof veraf was, en zij was niet weinig in haar schik, toen zij vernam, dat zij slechts het poortje ginds aan 't eind van den Vijverberg had door te gaan en dan verder rechts te houden.</p>
<p>- ‘En,’ vroeg zij verder, ‘is er dan ook een winkel in de nabijheid, waar ik lint, band en andere benoodigdheden zou kunnen koopen?’</p>
<p>Men bedenke, dat Nicolette, tijdens haar verblijf te Hardestein, dikwijls in de verplichting was geweest, zich te kleeden om uit te gaan, en dat alzoo haar <hi rend="i">toilet</hi> wel eenig herstel en vernieuwing behoefde.</p>
<pb n="185"/>
<p>- ‘Op het Buitenhof niet,’ antwoordde Naatje: ‘maar je zult, niet ver van 't Keizershof, een steegje zien, en als je daar doorgepasseerd bent, hebje maar rechts of links te gaan, wil ik 'reis zeggen, dan zulje winkels genoeg vinden: daar hebje bij voorbeeld....’</p>
<p>Wij zullen de namen der winkels, die het goede mensch Nicolette aanbeval, hier niet opnoemen: die winkels zijn òf niet meer aanwezig, - en dan zou het vermelden daarvan tot misleiding strekken van deze of gene onder mijne lezeressen, die, in den Haag komende, en, aldaar even onbekend als Nicolette, ze, op ons krediet af, ging zoeken: - òf zij bestaan nog, - en dan zou de vermelding wel wat den schijn hebben van 't geen men in 't Fransch een <hi rend="i">réclame</hi> noemt; een zaak, waar wij altijd een geweldigen afkeer van gehad hebben. Genoeg is het, dat de inlichtingen en aanduidingen, welke de goede sloof aan Nicolette gaf, breedvoerig en daarbij duidelijk genoeg waren om haar den moed in te boezemen tot het beproeven eener ontdekkingsreis naar onbekende streken, en zich nu voorziende van het noodige geld, trok zij, na, met medeweten van Mw. Van Zirik, de kinderen te hebben overgedaan aan het opzicht van Karoline, de deur uit en op weg.</p>
<p>Nicolettes eerste gewaarwording, toen zij zich op straat en alleen bevond, was - en wie zou dit misbillijken in een jong en tot dien tijd levenslustig meisje, 't welk, na bijna een maand in strenge dienstbaarheid en meestal achter vier muren te hebben doorgebracht, zich eindelijk weder een oogenblik vrij en haar eigen meesteres bevond? - was een gewaarwording van vreugd, en zij haalde adem, als iemand, die uit zijn kerker ontslagen wordt. Had zij nu, in plaats van de hooge huizen rechts, en den Vijver met het oude Binnenhof daarover links, nederige dorpswoningen, groene boschaadjes en lachende boekweitvelden om zich heen gehad: die blijde stemming zou haar langer zijn
<pb n="186"/>bijgebleven; doch in een woelige stad, waar zij niemand kende en zorgen moest, niet verkeerd te loopen, gevoelde zij al spoedig zekere beschroomdheid, die haar het genot harer vrijheid vergalde. Weldra had zij nu het haar aangeduide poortje in 't gezicht gekregen en toen herinnerde zij zich plotslings, dat zij dat meer gezien had, en wel op een plaatje, dat den moord voorstelde der Gebroeders De Witt.</p>
<p>- ‘O!’ zeî zij bij zich zelve, ‘dat is de Gevangenpoort, en waar ik nu sta, dat zal gewis het Groene Zoodje zijn.’</p>
<p>Zij bleef een poos in gedachten verzonken; en voor haar ontrolde zich de schooltijd weêr, en de les in de geschiedenis des vaderlands en de moeite, welke zij gehad had, eerst om het voornaamste daarvan in haar eigen hoofd, en later in dat van de jongere meisjes te prenten. Toen versnelde zij haar tred en ging het poortgewelf door, en toen zag zij links even om naar de brug, die naar 't Binnenhof voerde, en zij zou wel gewenscht hebben naar een gids, die haar ook daar in die historische gedenkstukken rondleidde. Maar plicht riep haar rechts, en zij hield dan ook rechts, en stuitte, als haar voorzegd was, op het Keizershof, waar zij, naar den Heer van Donia gevraagd hebbende, naar diens kamer geleid werd, en hem dan ook vond, die haar wachtte.</p>
<p>- ‘Wel Klaasje!’ zeî Donia, haar de hand schuddende, ‘dat verheugt mij, kind! dat wij ons nog een uurtje op ons gemak en zonder getuigen te zamen kunnen onderhouden. Je zult nu wel een kopje koffie met mij gebruiken willen, en ik heb op u gerekend om mij die te schenken. Ik heb zoovele jaren niemand anders gehad om mij te bedienen dan een Javaanschen Sidin of Ali, en ik stel er dus dubbelen prijs op, dat mij eens weder vrouwenhulp gewordt. Ga nu eens uit uw hoed en uw sjaal, zoo als wij in mijn jonge jaren zeiden, en zet u dan op uw gemak: maak u
<pb n="187"/>lekker, als wij in de Oost zeggen: - ik zal van mijn kant hetzelfde doen.’</p>
<p>Nicolette nam plaats aan de ontbijttafel, waar reeds de koffie, brood, vleesch en vruchten gereedstonden, en Donia zette zich tegen-over haar. Hij droeg een loshangende morgenjapon, rijk met zijden bloemen gewerkt; en daaronder kwam een kanten jabot te voorschijn en een fluweelen korte broek, zijden kousen en schoenen met gouden gespen voorzien. - Op een kanapee lag het prachtige galakleed eens Raads van Indiën met gevederden hoed en degen. Donia hield niet van tijd te verliezen, en had zich daarom maar voor Nicolettes komst zoover gekleed, dat hij terstond klaar zou zijn, als het rijtuig voorkwam, dat hem naar het Hof moest geleiden.</p>
<p>En nu moest Nicolette hem alles vertellen van haar school, van het onderwijs, dat zij daar ontvangen en gegeven en, van de vriendinnetjes, die zij er gemaakt had, en honderd andere bijzonderheden uit dien tijd: en bij dat vertellen gebeurde het niet zelden, dat Donia naar dingen vroeg, waarvan zij niet begreep, hoe hij ze weten kon, ja zelfs 't een en ander in haar verhaal aanvulde of verbeterde. In 't eerst wekte dit haar verbazing; maar weldra werd het haar duidelijk, dat Donia, schoon afwezig, niet alleen om haar was blijven denken, niet alleen berichten omtrent haar was blijven ontvangen, maar ook al wat hem bericht was in geheugenis bewaard had. Men kan zich voorstellen, hoe zij aangedaan was over dit blijk zijner voortdurende belangstelling, en hoe zij er zich meer en meer door gedrongen voelde, hem met kinderlijke liefde en eerbied te beschouwen en hem haar vertrouwen te schenken.</p>
<p>Toen moest zij hem vertellen van haar verblijf te Hardestein, waarvan hem natuurlijk nog geen bijzonderheid ter oore was gekomen, en zij zag, hoe goed het hem deed, weder wat naders van het huiselijke leven en van de om-<pb n="188"/>standigheden zijner oude vrienden Bol en Eylar te vernemen. 't Spreekt van zelf, dat ook de namen ter sprake kwamen van de personen, met welke Nicolette bijzonderen omgang had gehad. Toen zij dien van Mw. Van Doertoghe noemde, zag Donia even op en wreef zich met de linkerhand over 't voorhoofd, als om zich iets te herinneren.</p>
<p>- ‘Doertoghe!’ zeide hij: ‘zonderling! onze oude Heer van gisteren zeide immers...Zeg eens, Klaasje! hebje ook hooren spreken van een Freule Van Doertoghe, die met een Heer Flinck getrouwd moet zijn, nu vele jaren geleden?’</p>
<p>- ‘Neen, nooit,’ antwoordde zij.</p>
<p>- ‘Nu, 't zou dan ook niet dan bij toeval zijn geweest, dat je 't gehoord hadt, en vermoedelijk zou de zaak u niet belangrijk genoeg zijn toegeschenen om haar te onthouden. - 't Was dan ook maar een vraag in 't wilde, die ik deed. En ga nu voort met uw vertellingen.’</p>
<p>Nicolette voldeed aan 't verzoek en verhaalde al wat zij begreep, dat Doniaas belangstelling wekken kon: - of neen, zij vertelde niet alles, en de naam van Maurits van Eylar werd niet dan in 't voorbijgaan genoemd.</p>
<p>- ‘En hoe is 't nu gebeurd, dat je hier naar den Haag gekomen zijt in de betrekking waarin ik je gevonden heb?’ vroeg Donia.</p>
<p>Deze vraag raakte een teêre zijde: Nicolette maakte er zich van af, zonder die aan te roeren.</p>
<p>- ‘Ik wilde gaarne mijn brood verdienen, zonder iemand tot last te zijn: de konditie bij Mw. Van Zirik kwam open: mijn Heer liet mij voorstellen die te aanvaarden, en ik deed het.’</p>
<p>- ‘Als een wakkere meid gehandeld,’ zeî Donia: ‘en <hi rend="i">wat</hi> verdien je nu?’</p>
<p>Nicolette kreeg een kleur: - dat punt was nog nimmer aangeroerd geworden - en dat kwam haar, nu er van ge-<pb n="189"/>sproken werd, zelve vreemd voor. Zij vergenoegde zich, te antwoorden:</p>
<p>- ‘Dat zou later bepaald worden...al naarmate ik voldeed.’</p>
<p>- ‘Goed! - En wat is nu eigentlijk uw werk? Gisteren speelde je bij dien kleinen schreeuwer voor <hi rend="i">bonne</hi>. - Is er dan geen kindermeid?’</p>
<p>- ‘Voor 't oogenblik niet, - maar Mevrouw had mij gezeid, dat er een komen zou...’</p>
<p>- ‘Hm! zoo! - Nu! dat is een zaak tusschen u en haar,’ zeî Donia, maar half gesticht met wat hij hoorde, en meer en meer bevestigd in zijn vermoeden, dat het jonge meisje inderdaad werd <hi rend="i">geëxploiteerd</hi>, als men 't noemt: ‘maar hebje nu in lang tijding van Hardestein gehad?’</p>
<p>- ‘Niet zooveel als ik wenschte,’ antwoordde Nicolette: ‘een korten brief van Juffw. Leentje, dat mijn Heer van Eylar een pleizierreis was gaan doen, en dat Dominee wat ongesteld was...dat maakt mij een weinig ongerust.’</p>
<p>- ‘Dat begrijp ik: - nu! ik zal hem eens schrijven, dat ik u ontmoet heb. - Je zult zeker ook wel met die Freule Bettemie in korrespondentie zijn, in wier lof je zoo hebt uitgeweid.’</p>
<p>- ‘Ik had haar moeten schrijven; - en ik verwijt mij 't niet gedaan te hebben; maar ik heb het overdag zoo volhandig, en 's avonds ben ik zoo moê.’</p>
<p>- ‘Ja, dat begrijp ik. Het valt je dus niet erg meê hier. Zeg het maar ronduit, en denk, dat je tegen een vader spreekt.’</p>
<p>- ‘Ik wist van te voren,’ zeî Nicolette, de oogen neêrslaande, ‘dat ik het hier niet kon hebben als aan de pastorie...en ik klaag ook niet.’</p>
<p>- ‘Neen, dat hoor ik,’ hernam hij, haar met medelijden beschouwende: ‘je zeidet, je waart 's avonds moede,
<pb n="190"/>en je hebt ook iets vermoeids...je zult voor je gezondheid meer zorg moeten dragen...meer beweging nemen. Misschien deugt de Haagsche lucht niet voor u, die zoolang in een hooger streek hebt gewoond.’ - En hij nam zich voor, den volgenden dag Van Zirik eens geducht onder handen te nemen over de wijze, waarop hij hun pleegkind behandelde.</p>
<p>- ‘Maar,’ vroeg hij op eens: ‘hebje nog wel eens iets vernomen van die lieden, waar je als kind gewoond hebt?...Ruffel meen ik, heetten zij.’</p>
<p>- ‘Die is de oude en dezelfde, als ik hoor...moeder...vrouw Ruffel meen ik...schrijft mij nog altijd een brief alle vierendeeljaren, en dan nog op Sinterniklaas en op Nieuwe jaar...’</p>
<p>- ‘Natuurlijk! Een aangename herinnering - en dan stuurt Klaasje haar wat van haar zakgeld: is 't niet zoo? - Ik kan dat begrijpen. Maar ik noem u altijd “Klaasje;” - je bent zeker herdoopt, sedert je op Hardestein waart.’</p>
<p>- ‘Och mijn Heer! het doet mij nog zooveel genoegen, u Klaasje te hooren zeggen: voor de menschen wil ik wel Nicolette zijn: dat is mij onverschillig; maar Klaasje is de naam, die mij aan mijn pleegvaders en aan hun weldaden verbindt.’</p>
<p>- ‘Wel! dat verheugt mij; - al doet het mij aan de andere zijde leed, dat ik zoo schaars in de gelegenheid ben geweest, iets voor u te doen.’</p>
<p>- ‘Hoe, mijn Heer!’ zeide zij: ‘en weet ik dan niet, hoe trouw je ook uit Indiën voor mij zorgen bleeft...’</p>
<p>- ‘Wat schoons! ik zond geld over, als mijn plicht was: - daar had ik mij eenmaal toe verbonden: - maar een vader dient zijn liefde aan den dag te leggen door iets meer, door iets beters: het geld geeft geen band: en daarmede koopt men geen genegenheid, op zijn best wat dankbaarheid. Doch, daarvan gesproken, ik heb wel iets voor
<pb n="191"/>u meêgebracht; doch dat zit in een van mijn kisten, en die zijn nog niet uitgepakt; en dewijl ik nog geen ander welkom t'huis heb, en bij de onzekerheid welke schikkingen Van Zirik met u maken zal...hier is een kleinigheid, die je wel zult aannemen om er het een of ander voor te koopen, dat je noodig hebben mocht, en het te mijnen gevalle te dragen.’ Dit zeggende, haalde hij een rolletje voor den dag, dat aan weêrszijde was dichtgelakt en stak het haar toe. ‘'t Is uw Sinterniklaas van verleden jaar,’ voegde hij er lachend bij, terwijl zij zijn hand kuste en het geld in haar zijzak glijden liet.</p>
<p>Ondertusschen was het kwartier voor eenen geworden en Nicolette, vreezende onbescheiden te zijn door langer te blijven, en met het oog op de boodschappen, die zij nog te doen had, tevens dienende te zorgen, dat zij geen misbruik maakte van het haar verleende verlof, rees op om afscheid te nemen. Zij kon echter niet zoo dadelijk wegkomen; want Donia, meer en meer behagen in haar scheppende, liet haar hand niet los en bleef haar met vraag op vraag bestormen: ja hun onderhoud had nog een geruimen tijd kunnen duren, indien er niet vrij hard aan de deur getikt ware, en deze, onmiddellijk daarop opengaande, een bezoeker vertoond had.</p>
<p>- ‘Nu zal ik u niet langer ophouden,’ zeî Nicolette, tegen Donia: ‘van harte goede reis, mijn Heer! en dat wij u spoedig mogen terugzien.’</p>
<p>- ‘Vaarwel, mijn kind!’ zeî Donia, haar de hand schuddende en die toen loslatende: ‘je zult weldra van mij hooren.’</p>
<p>Nicolette keerde zich om, maakte een lichte buiging voor den heer, die aan de deur stond, en wipte toen de kamer uit.</p>
<p>- ‘Wat wil mijn Heer?’ vroeg Donia aan den bezoeker, die nog met het oog naar de gesloten deur gewend
<pb n="192"/>stond, als om de bekoorlijke verschijning na te staren die hem voorbijgegleden en als een droom verdwenen was.</p>
<p>- ‘Wat wil mijn Heer?’ herhaalde Donia, luider, en eenigszins verstoord, dat hij geen antwoord kreeg; maar op eens, den man, die voor hem stond, herkennende: ‘wat drommel!’ riep hij, ‘Frederik Galjart!’</p>
<p>Het was inderdaad Galjart, dezelfde, dien wij in den aanvang van dit werk hebben leeren kennen als den schoonsten en schitterendsten onder de Pleiaden, die op den vermaarden St. Hr. Nikolaas avond van 182. bij Bol vereenigd waren. Het was Galjart; maar met meer recht nog dan Bol het indertijd op Mietje Ruffel deed, mocht men op hem het <hi rend="i">quantum mutatus ab illo</hi> toepassen. Het gelaat was nog altijd blozend; maar het frissche rood, dat van gezondheid en kracht getuigde, had plaats gemaakt voor het valsche en vurige rood, dat door geestrijke vochten wordt opgewekt: het vleesch der wangen was flets: de lippen hadden een blaauwe tint gekregen: de eens zoo heldere oogen stonden dof en glazig: en het haar, nog als voorheen verwilderd, had den glans verloren, die te voren juist aan dat verwilderde iets bevalligs gaf. Ook nu hingen hem, als vroeger, de kleêren los om 't lijf; doch wat bij den jongeling een <hi rend="i">aimable abandon</hi> scheen, was bij den man een haveloos voorkomen. En toch, hoe verloopen hij er uitzag, hij had nog altijd, in houding en bewegingen, bij den zwier hem ingeboren, ook die bevallige ongedwongenheid behouden, welke hem aan de Akademie eigen was. In de dagen, toen hij daar nog verkeerde, noemde men hen, die geen studenten waren: ‘ploerten.’ En nu bestaat er tusschen den verloopen student en den verloopen ploert nog altijd dit onderscheid, dat de laatstgemelde een ploert is in de tweede macht; terwijl de student, ook al heeft hij zijn tijd aan alles behalve aan de studie besteed, toch altoos, door den omgang met jonge lieden van smaak, kennis en
<pb n="193"/>beschaving, uit die wrijving, welke nergens in die mate als aan de hooge school te vinden is, een geur van goede manieren ontleent, die nimmer geheel verdampt. Galjart droeg nog, ouder gewoonte, en omdat het hem als jongeling goed gestaan had, een hemelsblaauwe das, luchtig omgestrikt: en het was aan die das, dat Donia hem 't eerst herkend had.</p>
<p>- ‘Drommels!’ riep Galjart, altijd nog omkijkende en blijkbaar, ten gevalle van de onbekende schoone, met welke hij <hi rend="i">chassez croisez</hi> gemaakt had, den ouden vriend, dien hij zoeken kwam, vergetende. Die verstrooidheid van gedachte duurde echter maar een oogenblik; snel keerde hij zich naar Donia, greep hem bij de hand en zeide:</p>
<p>- ‘Je herkent mij dan nog?’</p>
<p>De hand, die Donia aanvatte, was klam en koortsig: de stem, die tot hem sprak, was wanluidend en schor, en de ontmoeting, alles samengenomen, deed Donia pijnlijk aan. Hij was echter te hoffelijk en had te goed geleerd zijn gedachten voor zich te houden, om daar iets van te laten blijken en, zooveel hartelijkheid als hem mogelijk was in zijn toon leggende, antwoordde hij:</p>
<p>- ‘Wel waarachtig herken ik u. - Denkje dan, dat ik een ouden makker vergeten zou, omdat ik wat lang ver van honk ben geweest?...Alleen ik verwachtte u niet, en was een oogenblik onzeker, wien ik voor mij had. - Je woont toch niet in den Haag?’</p>
<p>- ‘Ik woon in den Haag zoo goed als elders,’ antwoordde Galjart, op luchtigen toon: ik woon eigentlijk nergens voor 't oogenblik.’</p>
<p>- ‘Niet?’ vroeg Donia, wiens voorhoofd een weinig bewolkt werd; want hij begon te vreezen, of er ook dingen met Galjart waren gebeurd, die 't licht niet best konnen veelen, en, hoe welwillend ook jegens een voormaligen makker gezind, hij oordeelde, voorzichtig te moeten
<pb n="194"/>zijn en zich niet te veel met hem af te geven, zonder meer van hem te weten. 't Zal sommigen onder onze lezers ook wel gebeurd zijn, het onverwacht bezoek te ontvangen van een kennis uit vroegere dagen, die zij sedert jaren uit het oog verloren hadden, en die nu <hi rend="i">en déconfiture</hi> is, en in dat geval zullen zij zich kunnen voorstellen, wat er op dit oogenblik in het hart en in het brein van Donia omging.</p>
<p>- ‘Je zult er waarschijnlijk niet van gehoord hebben,’ zeî Galjart: ‘ofschoon, 't heeft in de courant gestaan; - maar toen die uitkwam was je misschien nog niet in 't land, of je oog zal er niet op gevallen zijn. Hier! Kijk maar.’</p>
<p>Al sprekende had hij een oud en vrij vuil exemplaar van het Handelsblad voor den dag gehaald, juist zoo gevouwen, dat de plaats, waar hij op doelde, en die bovendien met een dikke streep van roodkrijt was omgehaald, terstond in 't oog moest vallen.</p>
<p>Donia nam het nieuwsblad, en doorliep de aangestreepte advertentie. Zij was van 1<hi rend="sup">o</hi> Augustus gedagteekend, en berichtte, dat de firma Bleek en Galjart ontbonden was, en dat de eerstgenoemde der vennooten, de Heer Jan Bleek Az., zich met de liquidatie belast had.</p>
<p>- ‘Wel!’ zeî Donia, ‘ik zie, dat de kompagnieschap gedissolveerd is. Gaf de zaak geen voordeel?’</p>
<p>- ‘Voordeel!’ herhaalde Galjart, die zich, terwijl Donia las, achterover in een leunstoel geworpen en met de handen in de vestzakken een gemakkelijke houding had aangenomen: ‘ik moet gelooven van neen. Althans zoo ik naar de uitkomst moet oordeelen. Mijn boêltje is er bij ingeschoten, en 't heet, dat ik nog schuld heb aan de firma.’</p>
<p>- ‘Wel dat is treurig,’ zeî Donia, meêwarig het hoofd schuddende: ‘ik dacht, dat het kantoor goede zaken deed: ik heb in de Oost onderscheiden lieden gekend, die er wijn van lieten komen, en het had den naam van <hi rend="i">solide</hi> te zijn.’</p>
<pb n="195"/>
<p>- ‘<hi rend="i">Solide!</hi>’ herhaalde Galjart met een bitteren lach: ‘ja, als <hi rend="i">ik</hi> er niet geweest was, zegt men: ik was niet <hi rend="i">solide</hi>, ik: ik heb nooit voor <hi rend="i">solide</hi> kunnen doorgaan. - Mijn <hi rend="i">compagnon</hi> was <hi rend="i">solide</hi>, ik niet: - Jan Bleek was <hi rend="i">solide</hi>, mijn geëerde zwager. Hij is er dan ook niet meê geruïneerd, maar ik wel.’</p>
<p>- ‘Mij dunkt toch,’ merkte Donia aan: ‘indien de zaak voor den eenen slecht afliep, moet zij 't ook voor den anderen doen.’</p>
<p>- ‘Ja, dat schijnt zoo! - Er zijn er meer, die dat niet begrijpen. 't Klinkt zeker vreemd, dat ik, die vijftig duizend gulden in de zaak gestoken heb, er nu nog tien duizend aan schuldig zou blijven - en dat mijn geächte zwager, die er maar tien duizend heeft ingebracht - en zijn kunde - zijn kunde vooral niet te vergeten! - dat die zijn huis nieuw heeft laten opmaken en een buitentje te Zeyst heeft gekocht. - Vreemd is het, heel vreemd.’</p>
<p>- ‘Hij deed er ook altemet andere zaken bij.’</p>
<p>- ‘Ongetwijfeld! - Spekulaties! - keurig! altoos met mij: - daar heb ik ook nog een aardig sommetje bij ingebrokkeld...'t is waar, hij had de kunde; en als men de kunde maar heeft, dan komt alles wel weêr te recht.’ Hier lachte hij, wederom luid; doch niet van harte.</p>
<p>- ‘Je zoudt dus denken, dat je zwager de schapen geschoren had en u de varkens had laten scheren.’</p>
<p>- ‘Bewaar ons! Wie zou zoo iets durven denken...veelmin zeggen? Denkje, dat ik wegens laster vervolgd wil worden? Mijn zwager is een vroom man: - een kerksch man: - een lid van 't zendelinggenootschap: - zou die zich hebben willen verrijken ten koste van zijn zusters man? - 't Is waar, mijn goede vrouw is dood, en daardoor is de band losgeraakt; - maar toch...zoo'n vroom man, die geen kaart in handen neemt, die 's Zondags uit de sociëteit blijft, en met inteekenlijsten voor afgebrande kerken in zijn zak loopt!’</p>
<pb n="196"/>
<p>- ‘Het spijt mij, dat ik u in geen beter pozitie terugvind,’ zeî Donia.</p>
<p>- ‘Ja! zoo gaat het: - 't is als 't liedje op de oortjesprinten in mijn jeugd zeî:</p>
<lg type="poem">
<l>Zoo draait het rad van avontuur,</l>
<l>Den een tot zoet, den aêr tot zuur.</l></lg>
<p>‘En dan was er op dat prentje een, die onder lag, met het rad op zijn buik, en een die er bovenop zat: de eerste verbeeld ik: jij de laatste: nu! ik misgun het je niet. Je hadt vast geen zwager, die kerksch was: - en bovendien, al maakte je verzen in je tijd, je waart altijd <hi rend="i">solide</hi>. Ik niet...en ik vrees, dat ik het nooit worden zal.’</p>
<p>Donia zweeg: hij vond geen vrijmoedigheid om dat geloof van Galjart te bestrijden.</p>
<p>- ‘Maar,’ vervolgde deze: ‘dat is nu alles tot daar aan toe. 't Is u voorspoedig gegaan, dat doet mij genoegen: - en Van Zirik ook, al heeft hij een vrouw, die hem met open oogen bedriegt...nu! de beste deugt ook niet veel: - en Hoogenberg, die meer praktijk heeft, dan hij af kan: - en de Maleier dan, dien ze al twee malen professor hebben willen maken - en Bol, die zijn leven tusschen rijke Donairières slijt, om van Eylar niet te spreken, die altijd een <hi rend="i">grand seigneur</hi> geweest is en 't altijd blijven zal.’</p>
<p>- ‘Hebje Eylar in lang gezien?’</p>
<p>- ‘Neen! ik kom bij zulke groote Heeren niet...je zult zeggen, wat doe ik dan bij jou? - Wel, in de eerste plaats, ik hoorde gisteren avond, in de Tent, dat je hier waart, en toen heb ik mijn lust niet kunnen bedwingen, van je de hand te komen drukken.’</p>
<p>- ‘Dat was hartelijk van u,’ zeî Donia, die uit den gevoeligen toon, waarop Galjart de laatste woorden gesproken had, toch meende te mogen opmaken, dat zij uit het
<pb n="197"/>hart kwamen, en dat dit hart nog, als voorheen, voor goede en edele indrukken vatbaar was: - en hij stak de hand naar Galjart uit.</p>
<p>- ‘'t Spijt mij maar, dat ik misschien ongelegen kwam...ik zie je bent <hi rend="i">in pontificalibus</hi>, op den rok na: - en dan hadje bezoek...<hi rend="i">Heureux mortel!</hi> Ik dacht, dat alleen lieden van mijn slag jonge dames bij zich te <hi rend="i">visite</hi> kregen:...maar, naar ik zie, een Raad van Indiën wordt er ook al meê gefavorizeerd. - Sakkerloot! wat een beeld van een meid! - Die hebje toch niet uit de Oost meêgebracht.’</p>
<p>- ‘Wel!’ zeide Donia: ‘dat is waar ook...Ja, ik herkende u eerst, toen zij weg was: - En je scheent elkander ook niet te kennen.’</p>
<p>- ‘Neen, waarachtig kende ik haar niet,’ zeide Galjart: ‘ik woû dat ik haar kende. Kunje maken, dat ik haar leer kennen?’</p>
<p>- ‘Wel! je hebt eerder recht op haar dan ik,’ zeî Donia: ‘want jij waart het, die haar, op zekeren Sinterniklaas-avond van 't jaar 182., 't eerst aannaamt en boven bracht.’</p>
<p>- ‘Wat! die Juffrouw daar, was dat...’</p>
<p>- ‘Klaasje Zevenster, ons pleegkind, in eigen persoon,’ zeî Donia: ‘je schijnt haar dus in lang niet gezien te hebben.’</p>
<p>- ‘Tot mijn schande moet ik erkennen van neen: in de eerste jaren toen zij op school was, ben ik er nog een keer of wat heen geweest om haar te bezoeken; maar later niet meer...en...zoo ik al aanspraken op haar gehad heb, dan heb ik ze lang verloren. - Maar wat een pracht van een meid is zij geworden! - En waar hangt zij nu uit.’</p>
<p>- ‘Zij woont bij Van Zirik,’ antwoordde Donia: ‘zij is <hi rend="i">bonne</hi> of niet veel meer: ik weet juist niet, of zij 't daar zoo goed heeft als ik wenschen zou.’</p>
<pb n="198"/>
<p>- ‘<hi rend="i">Bonne!</hi>’ herhaalde Galjart, op de tafel slaande: ‘<hi rend="i">baronne</hi> moest ze zijn, als er gerechtigheid op aarde was. - Bij Van Zirik! hm! een mooie school, daar ze verzeild is. - Wie heeft dat bedacht, haar bij Van Zirik te zenden?’</p>
<p>- ‘Wel! - naar ik hoor, is dat door tusschenkomst van onze vrienden op Hardestein gebeurd.’</p>
<p>- ‘Juist! <hi rend="i">ils n</hi>'<hi rend="i">en font jamais d</hi>'<hi rend="i">autres</hi>, die brave onergdenkende luî. Gekheid! Men moet een lichtmis als mij raadplegen, als men weten wil, waar men met een jong meisje heen zal. Had men 't gedaan, ik zou hen intijds gewaarschuwd hebben. Die vrouw is uit een nest, waar nooit iets goeds uit is voortgekomen. Zij heeft met haar fijne bakkes en fleemerige praat Van Zirik ingepakt, die een onnoozele hals is, al verbeeldt hij zich een politicus te zijn...hebje gehoord, dat hij artikels aan den Marlheimer Bode zendt?...of liever de bouwstoffen; want alles moet omgewerkt worden, eer 't prezentabel is. - Een mooie politicus! - Nu, wij spraken van zijn vrouw. Die had al, voor zij hem inpalmde, een half dozijn <hi rend="i">intrigues</hi> gehad, en zij is, beweert men, bij die gewoonte gebleven. Ik kan dat slag van vrouwen niet uitstaan, dat zelf niet deugt, en op arme meisjes scheldt, die uit armoê of uit liefde een misstap doen. - Waarom mij ook niet geraadpleegd?’ herhaalde hij, vergetende, dat hij een oogenblik te voren erkend had, alle aanspraak daarop verbeurd te hebben.</p>
<p>- ‘Indien dit zoo is,’ zeî Donia: ‘dan zal ik er Bol eens over schrijven, en wij zullen zien, of wij niets beters voor haar vinden. Doch nu,’ vervolgde hij, op zijn horologie ziende, dat voor hem lag: ‘mijn tijd zal weldra om zijn...en je hadt, geloof ik, nog een tweede reden, waarom je mij zien wildet.’</p>
<p>- ‘Juist.’ - Hier kuchte Galjart, wat hij reeds een paar keeren gedaan had: - ‘ik ben arm en geruïneerd -<pb n="199"/>zoo als ik zeide...en,’ voegde hij er haastig bij: ‘nu moet je niet denken, dat ik je om iets vragen kom.’</p>
<p>- ‘Wel!’ zeî Donia: ‘ik geloof niet, dat ik u ontvangen heb als of ik zoo iets onderstelde.’</p>
<p>- ‘Neen! - dat is 't niet: - maar je kunt mij raad geven, misschien ook verder van dienst zijn. - Ik heb hier niemand meer, die belang in mij stelt, of in wien ik belang stel: - wat zouje er van denken, indien ik naar de Oost ging?’</p>
<p>Donia peinsde een oogenblik, terwijl hij Galjart aandachtig opnam: ‘Benje niet al wat oud?’ vroeg hij toen.</p>
<p>- ‘Je wilt zeggen, wij zijn van gelijke jaren, en ik had op uw leeftijd moeten heengaan. Heel waar: - dan droeg ik nu misschien ook een mooien rok, als die daar over den kanapee hangt; - misschien ook niet: en 't zal wel te laat voor mij zijn, om 't zoover te brengen.’ - Hier kuchte hij weder en bracht zijn zakdoek aan den mond: toen hij dien terugnam, zag Donia er bloedvlekken op.</p>
<p>- ‘Hoe!’ zeî hij: ‘bloed?’</p>
<p>- ‘O dat 's niets,’ zeî Galjart: ‘straks een glas bitter, en dan is dat weêr over. - Maar je denkt dus...’</p>
<p>- ‘Ik denk, dat je geen bloed moet opgeven en zoomin mogelijk bitter drinken, indien je plan hebt om naar de Oost te gaan. “'t Is hier zoo treurig, men kan zich hier niet een <hi rend="i">excès</hi> permitteeren,” zeî een jonge dame in de Oost aan mijn Heer Elout, toen die kommissaris-generaal was: - en zoo is 't nog. 't Klimaat is gevaarlijk zelfs voor den gezonde en matige; maar wie noch 't een noch 't ander is, handelt wijs als hij hier blijft.’</p>
<p>- ‘Dus je houdt mij niet voor gezond en niet voor matig?’ vroeg Galjart.</p>
<p>- ‘Wij zijn oude vrienden,’ hernam Donia: ‘en je hebt mij om raad gevraagd. Ik mag u dien niet onthouden
<pb n="200"/>en nog veel minder u misleiden. Openhartig gesproken, als ik naar uw voorkomen oordeel, dan vrees ik, dat je nog dezelfde zijt, die je aan de akademie waart, even goedhartig en los als toen, maar minder sterk en minder in staat om het ingeslagen pad te verlaten. Ik zou u bedriegen, indien ik u in uw voornemen steunde.’</p>
<p>- ‘Zoo! - Dat spijt mij,’ zeî Galjart, eenigszins zuinig kijkende: ‘ik had mij nog al gevleid, dat...met uw voorspraak zou ik daar wellicht zijn voortgekomen.’</p>
<p>- ‘Ook zonder mijn voorspraak, mids èn de wil, èn de macht tot werken bij u bestond. Dat het eerste het geval is, wil ik aannemen; ik laat het aan uw geneesheer over, het tweede te beöordeelen. Ik spreek naar mijne ervaring, en die behoeft u niet genoeg te zijn. Op uwe jaren moet men weten wat men te doen heeft. Blijfje bij je besluit, schrijf het mij dan, provizioneel aan mijn adres bij de Heeren S.S. Astor en Zoon, makelaars te Amsterdam, mijn <hi rend="i">hommes d'affaire</hi>, die je kennen zult: - en dan zal ik u van dienst pogen te zijn. Maar hoe is 't nu voor 't oogenblik?’ vroeg hij, opstaande, wat Galjart werktuiglijk ook deed: ‘hebje ook behoefte aan kontanten?’</p>
<p>Aan Galjart sprongen de tranen in de oogen: ‘je bent verd...de eerste, die mij dat vraagt,’ zeide hij.</p>
<p>Misschien had Donia de vraag ook niet gedaan, als hij een half jaar langer in 't land was geweest; maar de milde Oostersche aard zat er nog bij hem in. Hij legde de woorden van Galjart, ofschoon geen stellig antwoord op zijn vraag behelzende, dan ook uit als een erkentenis van behoefte en, nogmaals een rolletje voor den dag halende, van gelijken vorm als dat hij aan Nicolette gegeven had, reikte hij het over aan Galjart.</p>
<p>- ‘Je zult het mij wel teruggeven, als je rijk geworden bent,’ zeide hij.</p>
<p>- ‘Wie had dat voor twintig jaar ooit geloofd?’ zeî
<pb n="201"/>Galjart, terwijl hij het goud aannam en zich de oogen afwischte: - ‘toch altijd de oude, Donia! ik weet, dat ik het niet verdien, en dat het alles mijn eigen schuld is...ik had mij beter moeten gedragen, en, in plaats van een leven van vrolijken Frans te leiden, moeten toekijken op die boekhouding, die voor den eenen zulke treurige resultaten opleverde, en voor den anderen niet. Nu - hartelijk dank, en God zegene u, Donia. - Zorg, dat ons Klaasje niet in dat huis blijve.’</p>
<p>Dit was zijn afscheid. Donia oogde hem medelijdend na, in de ziel geroerd over het treurige lot van den eens naar geest en lichaam zoo rijk begaafden jongeling, die zich zelven zoo deerlijk verdorven had en bij wien, als uit zijn laatste woorden bleek, toch nog zooveel medegevoel voor 't lot van anderen bleef. Hij beloofde zich zelven dan ook, de ontvangen vermaning niet in den wind te slaan, en schreef dienzelfden avond nog aan Bol, terwijl hij, den volgenden dag met Van Zirik reizende, dezen met bescheiden ernst onder de oogen bracht, hoe weinig liefderijk en kiesch zijn behandeling van Nicolette geweest was, en hem de belofte afperste, daar orde op te stellen.</p>
<p>Maar het duurde nog weken, eer Bol dien brief van Donia las: en toen Van Zirik, drie dagen later, van zijn uitstapje weder t'huis kwam, vond hij er Nicolette niet meer.</p>
<p>Wat daarvan de reden was, zullen de volgende Hoofdstukken ons leeren.</p></div>
<div type="chapter">
<pb n="202"/>
<head rend="h3">Derde hoofdstuk.</head>
<head rend="h4"><hi rend="i">Hoe Nicolette</hi>, <hi rend="i">Charybdis ontvliedende</hi>, <hi rend="i">op Scylla vervalt</hi>.</head>
<p>Toen Nicolette het Keizershof was uitgewandeld en, overeenkomstig de aanduidingen, door Naatje gegeven, haar schreden had gericht naar het kort daarbij gelegen straatje, had zij niet gemerkt, dat een oude Heer, die sedert een half uur voor een der ramen van de Sociëteit de Besognekamer plaats genomen en, onder 't genot van een kop <hi rend="i">chocolaad</hi>, de oogen stijf gevestigd had gehouden op de deur van het hôtel aan de overzijde, onmiddellijk opgestaan, naar buiten geloopen en, zoo snel als zijn jaren het toelieten, het Buitenhof dwars was overgestoken. Het hofplein is echter te uitgestrekt, en de afstand tusschen de Besognekamer en het Halstraatje te groot, dan dat hij dit laatste vroeger kon bereiken dan juist op het oogenblik, dat het jonge meisje het reeds ten einde geloopen en op de Groenmarkt gekomen was: ja het zou hem waarschijnlijk niet gelukt zijn, haar in te halen, indien zij, in de onzekerheid, waar zij een dier winkels vinden zou, die haar waren aangeduid, niet een korte wijl besluiteloos was blijven staan, de oogen nu her- dan derwaarts wendende. Weldra echter scheen zij voldaan over haar onderzoek, en stak de markt over, recht op een winkel af, dien zij op eenigen afstand ontdekt had, en waar zij onderstelde, de benoodigde garens
<pb n="203"/>en band te zullen vinden. Die korte weifeling in haar gang had echter aan haar vervolger gelegenheid gegeven om haar achterop te loopen, en plotslings, toen zij er het minst op verdacht was, zag zij nevens zich het gehate gezicht van den Baron van Tilbury.</p>
<p>De Baron had den dag te voren gehoord, welke afspraak er tusschen Donia en Nicolette gemaakt was, en terstond bij zich zelven het voornemen opgevat, daar partij van te trekken om het jonge meisje nog eenmaal met zijn aanzoeken aan boord te komen. Noch de herhaalde blijken van weêrzin, die hij van haar ontvangen had, noch de vrees, dat zij hem nogmaals bij Mw. Van Zirik zou aanklagen, waren in staat geweest, hem terug te houden. De Baron was verstokt in 't kwade en, waar het de voldoening van een hartstocht gold, bezat hij een zoodanige volharding, als zeldzaam zal worden aangetroffen bij iemand, die een goed en loffelijk doel voor oogen heeft. Het is reeds meer gezegd, dat hij aan geen vrouwedeugd geloofde en, was hij, bij zijn vorige ontmoetingen met Nicolette, telken reize op ernstige wijze afgeslagen, hij zou toch, naar hij zich vleide, door aanhouding winnen. Misschien, dacht hij, was het bijzijn der kinderen oorzaak geweest van haar weêrbarstigheid en zou zij minzamer jegens hem zijn, wanneer hij haar alleen aantrof: misschien had hij haar niet genoeg geboden: misschien behoorde zij tot de zoodanigen, die, althans in den beginne, zich beleedigd gevoelen, wanneer men met geld, doch wat handzamer worden, wanneer men met een geschenk voor den dag komt: en naar deze veronderstelling had hij zijn plan van aanval ingericht. Hij had gerekend, dat Nicolette van het Keizershof weêr naar huis zou keeren, en dan had hij met haar gelijktijdig aan de Gevangenpoort kunnen zijn; nu had hij wat harder moeten loopen om haar in te halen, doch dit nadeel achtte hij ruim opgewogen door de gelegenheid, welke zich nu voor hem
<pb n="204"/>opende, haar op grooter afstand aan te treffen van haar woning.</p>
<p>- ‘Wel Mejuffrouw!’ zeide hij, nevens haar voortgaande, en met een stem, die, ten gevolge van 't harder dan gewoonlijk loopen, vrij heesch klonk: ‘Hebje mijn Heer van Donia gevonden?’</p>
<p>Nicolette, niet weinig ontsteld over het plotsling wederzien van haar lastigen vervolger, gaf geen antwoord, maar verhaastte haar stap. Al hijgende vervolgde Tilbury:</p>
<p>- ‘Hij is wel gelukkig, die Donia, morgenbezoeken van zulk een lief meisje te krijgen.’</p>
<p>Geen antwoord. Tilbury begon werk te hebben, gelijken tred met haar te houden en met afgebroken woorden ging hij voort.</p>
<p>- ‘Indien mij...zoo iets te beurt viel, hoe zou ik...hoe zou ik...mijn gesternte zegenen.’</p>
<p>Geen antwoord. Nog sneller verhaastte Nicolette haar tred.</p>
<p>- ‘Maar luister dan toch...kindlief!...men kan u niet bijhouden...zie eens wat ik daar gekocht heb...’en hij haalde een rood foedraaltje voor den dag, dat een bracelet bevatte.</p>
<p>Nicolette, bespeurende, dat deze en gene onder de voorbijgangers reeds naar hen keken, en dat haar zwijgen en hard voortstappen niet genoegzaam scheen om den Baron te doen afhouden, bleef plotsling stilstaan en zeî:</p>
<p>- ‘Foei mijn Heer! 't staat u slecht en gemeen, een fatsoenlijk meisje dus lastig te vallen. Ga uw weg, en laat mij den mijnen gaan.’</p>
<p>Ieder ander zou afgeschrikt zijn geweest door den toon van gramschap en verontwaardiging, waarop deze woorden werden uitgesproken; doch Tilbury niet, die in-tegen-deel bij zich zelven dacht: ‘zij blijft staan, nu ik mijn <hi rend="i">cadeau</hi> voor den dag haal: gunstig teeken!’ en meteen opende hij
<pb n="205"/>het foedraal op een kiertje, doch zoo, dat het licht op de gesteenten blonk, wier schittering hij hoopte dat Nicolette verblinden zou.</p>
<p>- ‘Maar kijk toch eens even,’ zeide hij, smeekend.</p>
<p>- ‘Ouwe gek!’ voegde zij hem toe en zette haar weg verder voort.</p>
<p>- ‘Maar hoor toch...’en hij vatte haar bij haar kleed, om haar tegen te houden, toen op eens een hand op zijn schouder gelegd werd en een krachtig ‘<hi rend="i">lâchez mademoiselle</hi>’ hem in de ooren klonk.</p>
<p>De reden van deze tusschenkomst was als volgt: Charles van Zirik nam alle Zaturdagen van 12 tot 1 uren deel aan gymnastische oefeningen, die in een lokaal omtrent de Groote Markt gegeven werden. Zijn goeverneur vergezelde hem bij die gelegenheid, en, daar het juist één uur geslagen had, was niets natuurlijker, dan dat zij te zamen over de Groenmarkt terugkeerden, op het oogenblik dat Tilbury Nicolette aansprak. Charles had hen 't eerst in 't oog gekregen en terstond Rostan er opmerkzaam op gemaakt. Deze, die reeds voor eenigen tijd vernomen had, hoe het meisje last had van de aanzoeken des ouden mans, en diensvolgens tegen dezen, als tegen een medevrijer, een heftigen haat had opgevat, was een oogenblik blijven staan, om zich te vergewissen, hoeverre de onbescheidenheid van Tilbury gaan zou. Hij had gezien, hoe deze aan Nicolette iets had gewezen - hij kon niet onderscheiden wat - hoe zij alle blijken van weêrzin gegeven had, en wat aandrang hij bij haar bezigde. Hij was toegesneld, met Charles achter hem, en, ziende dat Tilbury Nicolette vasthield, had hij geöordeeld, dat het hoog tijd werd om tusschen beiden te komen. In plaats echter, dat die tusschenkomst Nicolette gerustheid inboezemde, had zijn uitroep ten gevolge, dat haar schrik nog vermeerderde, en, op de bloote gedachte sidderende, dat zij aanleiding zou geven tot een twist en
<pb n="206"/>daarbij onvermijdelijk straatgerucht, rukte zij zich los, zonder te merken, dat zulks een deerlijke scheur in haar kleed ten gevolge had, en spoedde zich verder, doodbeschaamd voor de blikken der voorbijgangers, die hier en daar bleven stilstaan, en de oogen beurtelings op haar en op de twistenden wendden. In haar verlegenheid had zij niet gemerkt, dat zij den winkel, waar zij heen wilde, was voorbijgeloopen, en, terwijl zij, nu eindelijk stilstaande, rondzag zonder te weten wat weg zij uit moest, daar ontdekte zij op eens, tot haar blijdschap, een bekend gelaat in dat van een welgekleede vrouw, die langzaam voortwandelde langs de huizen, met een grooten gevlochten zak of zoogenaamde <hi rend="i">momière</hi> aan den arm. Dat scheen een uitkomst: Nicolette haastte zich, de straat over te steken en met een wenk en een groet uit de verte, naar de wandelaarster toe te snellen, die van haar kant het jonge meisje herkende en met het vriendelijkste gezicht van de wereld te gemoet kwam.</p>
<p>- ‘Mevrouw!’ zeî Nicolette: ‘ik kom mij voor een oogenblik onder uw bescherming stellen.’</p>
<p>Had Nicolette maar in de verte kunnen raden, tot wie zij zich eigentlijk wendde, dan had zij liever een galop gedanst met den Baron van Tilbury, liever met Rostan een <hi rend="i">quatre-mains</hi> gespeeld met Mevrouw Van Zirik als toehoorderes, liever zich door Snel een zoen laten geven voor de oogen van Maurits van Eylar, in een woord liever de onmogelijkste dingen gedaan, die gedaan konnen worden, of het ergste geleden wat te lijden was, dan bij die vrouw haar toevlucht te zoeken.</p>
<p>Inmiddels had tusschen de beide heeren het navolgende tooneel plaats.</p>
<p>Tilbury, dus onzacht aangegrepen, had zich in toorn omgekeerd en aan Rostan gevraagd, waar hij zich meê bemoeide.</p>
<p>- ‘Zeer natuurlijk, mijn Heer!’ was het antwoord van
<pb n="207"/>Rostan: ‘die Juffrouw is mijn huisgenoot, en ik dien het wel voor haar op te nemen, wanneer men haar beleedigt.’</p>
<p>- ‘Haar huisgenoot...misschien wel haar minnaar?’ vroeg Tilbury, hem met verachtenden spot aanziende.</p>
<p>- ‘Dat gaat u niet aan: en ik laat u niet los, dan voordat ik zeker weet, dat zij niets meer van u te duchten heeft.’</p>
<p>- ‘Loop naar den - duivel!’ wilde Tilbury er bijvoegen, toen 't woord hem in de keel bleef steken: en hij op geheel veranderden toon voortging: ‘maar eilieve, Heer Ridder Don Quichot! hebt gij gezien, aan wie uw preutsche Dulcinea haar leed gaat klagen, en wie zij zoo vriendelijk knikjes toezendt?’</p>
<p>- ‘Hemel en aarde!’ riep Rostan, en zijn eerste beweging was, naar Nicolette te snellen; doch nu hield hem Tilbury op zijne beurt tegen.</p>
<p>- ‘Stoor die aandoenlijke ontmoeting toch niet, mijn waarde Paladijn!’ hernam hij, schamper lachende: ‘een ontmoeting tusschen twee oude bekenden, als 't blijkt uit dat handjes geven: - zie maar, hoe lief.’</p>
<p>- ‘Oude bekenden!’ - herhaalde Rostan, nu door de verbazing als genageld op de plaats, waar hij stond: ‘Mademoiselle een bekende van dat wijf! Het meisje is nooit in den Haag geweest en voor 't eerst alleen op straat.’</p>
<p>- ‘Och mijn beste verdediger der onschuld!’ hervatte Tilbury: ‘wie kan met zekerheid verklaren, wat een vrouw al dan niet gedaan heeft? Dat zij elkander kennen is immers duidelijk genoeg. Zie! nu neemt Mama Canaille haar onder den arm: - recht zoo! daar wandelen zij te zamen op. Goed! zij slaan den hoek om. - Toe! volg ze nu en maak u belachlijk.’</p>
<p>- ‘Zouden wij niet naar huis gaan?’ vroeg hier op eens Charles, die in den beginne het tooneel, half beängst, half nieuwsgierig, had staan aankijken, doch, nu eens de
<pb n="208"/>twist geëindigd scheen en Nicolette uit het gezicht was, er niets raars meer aan vond.</p>
<p>- ‘Precies!’ zeî Tilbury: ‘uit den mond der kinderen hoort men de lessen der wijsheid: - naar huis! edele wreker van het onrecht! Dat zal het verstandigste wezen, wat gij doen kunt.’</p>
<p>- ‘Kom Charles!’ zeî Rostan, na een oogenblik besluiteloos op zijn nagels te hebben staan bijten: en, den knaap bij de hand nemende, stapte hij weg, zonder Tilbury te groeten.</p>
<p>- ‘<hi rend="i">Adieu!</hi> mijn Heer de Ridder van de droevige figuur,’ mompelde deze, hem naoogende, en toen bij zich zelven overleggende: ‘zal ik haar volgen? - neen, niet nu. Ik moet eerst goed poolshoogte nemen: en ik ben nu te veel vermoeid van die buitengewone beweging. Bah! - een dag vroeger of later: - wat scheelt het mij? Ik weet nu eenmaal, dat al die voorgewende preutsheid maar lak is, en dat zij in mijn macht zal zijn, zoodra ik het verkies. Welk een gelukkige ontdekking: - ik ga in de Besognekamer een glas kirschwasser nemen en wat uitrusten.’</p>
<p>Wij zullen hem niet volgen, maar wel Nicolette, die wij even hebben moeten verlaten om te beschrijven welken indruk haar samentreffen en verdwijnen met de vrouw, die zij ontmoet had, op de beide heeren had gemaakt. Wij hervatten den draad van het verhaal bij het punt, waarop Nicolette de bescherming der voorbijgangster inriep. De schrandere lezer zal reeds begrepen hebben, dat zij in deze dezelfde dame had herkend, met welke zij de reis van Utrecht had gemaakt, en zij was, als reeds gezegd is, verheugd, onder al die vreemde gezichten er een van kennis aan te treffen.</p>
<p>- ‘Wel lieve deugd, Juffrouw!’ zeî Madame Mont-Athos, haar de hand toestekende: ‘hoe staat het met de gezondheid?...mankeert er iets aan?’</p>
<pb n="209"/>
<p>- ‘Och Mevrouw!’ antwoordde het meisje: ‘ik ben zoo geschrikt...die heeren...’</p>
<p>- ‘Wel dat zie ik, dat je geschrikt bent, kind! - En zie, je kleed is heelemaal gescheurd...je kunt zoo niet over straat gaan.’</p>
<p>- ‘Hemelsche goedheid!’ riep Nicolette, die nu eerst het gebeurde ongeluk bespeurde: ‘wat zal ik doen?...is hier niet een winkel, waar?’</p>
<p>- ‘Jawel kindlief!’ viel de matrone in: ‘maar wacht!...'t is beter, dat je met mij naar mijn huis gaat: ik zalje dat gaauw opknappen.’</p>
<p>- ‘Ik zou u niet durven derangeeren,’ zeî Nicolette, met een weigerende gebaarde.</p>
<p>- ‘Och! ik woon hier vlak bij: wij zijn er in drie vloeken en een zucht. Kom maar spoedig! 't Zal in een ommezien klaar wezen: Toe! geef mij den arm en loop aan dezen kant, dan ziet men den lap niet, die er bij hangt.’</p>
<p>Meteen nam zij Nicolettes arm en keerde, langs den weg dien zij gekomen was, terug.</p>
<p>- ‘Maar ik mag het niet aannemen,’ zeide het jonge meisje: ‘ik zie, dat Mevrouw weêr voor mij den weg opgaat, dien zij gekomen is...ik zal wel in een winkel...’</p>
<p>- ‘Tut! tut! gekheid!’ hernam de andere: ‘ik kan die boodschappen straks nog wel doen, of anders van avond. Ik heb je nu en laat je zoo licht niet weêr los. Och! 't is mij altijd een genoegen, als ik jonge lieden van dienst kan zijn. Een genoegen, zeg ik: - 't is, om zoo te zeggen, mijn lust en mijn bedrijf.’</p>
<p>- ‘Maar ik weet wezentlijk niet, of ik wel zoover durf gaan,’ hernam Nicolette, ziende, dat Mad. Mont-Athos een zijstraat insloeg.</p>
<p>- ‘O! 't is vlak bij, een hanetreê. Wij zullen dat spoedig herstellen. Ik heb er onder mijn <hi rend="i">pensionnaires</hi>, die keurig met de naald omgaan en u een winkelhaak weten
<pb n="210"/>aan te hechten, dat er zoomin een naald op het kleed te ontdekken valt als op een glas pons: - en je moet wat gebruiken ook, je bent geschrikt, kind! - Je beeft er nog van.’</p>
<p>Nicolette antwoordde niet; want zij wilde zich goed houden, en niet erkennen, dat haar de knieën knikten onder 't lijf, en zij moeite had, zich gaande te houden.</p>
<p>- ‘Leun maar gerust op mij,’ vervolgde de matrone, die, ondanks haar zwaarlijvigheid, zoo wakker voortstapte als een voltigeur: 't is nog maar een halve straat verder. Een, twee, drie en wij zijn er.’</p>
<p>Nicolette, te vermoeid om weêrstand te bieden, liet zwijgend zich door haar geleidster medevoeren.</p>
<p>Wij hebben in het vorige Hoofdstuk vermeden, de adressen op te geven van de winkels, door Naatje aan Nicolette opgenoemd, en nog veel minder zullen wij het adres opgeven van de vrouw, die Tilbury als <hi rend="i">Mama Canaille</hi> had aangeduid, en die zich zelve Mont-Athos heette, ofschoon zij, bij den Burgerlijken Stand, noch onder den eenen noch onder den anderen naam te boek stond. Toch was de laatste gegraveerd op de koperen plaat, die naast de deur van haar woning prijkte: - een net geschilderd en niet opzichtig perceel. De bewoonster ontsloot de deur met een zwaren sleutel, dien zij bij zich droeg, deed die, zoodra beiden binnen waren, achter zich dicht en liet toen Nicolette voor zich uit onmiddellijk rechts in een zijkamertje gaan, waar zij verwelkomd werden, eerst door den schellen zang van een dozijn kanarievogels, en toen door een dikke kat, die van een stoel, waar zij haar middagslaapje op genomen had, afsprong en haar te gemoet kwam.</p>
<p>- ‘Ga zitten,’ zeide de vrouw des huizes: ‘ik zal u eerst wat te drinken geven, en dan zullen wij die scheur onderzoeken.’</p>
<p>Nicolette nam plaats, of liever, zij liet zich bijna neder-<pb n="211"/>vallen op haar stoel. Madame Mont-Athos had terstond de kamer verlaten, doch was spoedig teruggekeerd, ontdaan van hoed en omslagdoek, en met een presenteerblaadje in de hand, op 't welk twee karaffen stonden, de eene met maderawijn, de andere met water gevuld, een groot drinkglas en een suikerpot, alles van fraai geslepen kristal.</p>
<p>- ‘Ziezoo,’ zeide zij: ‘drink nu wat, mijn kind! dat zal u goeddoen.’</p>
<p>- ‘Al te veel goedheid, Mevrouw!’ zeî Nicolette: ‘een glas water, zoo 't u belieft.’ En meteen wees zij den madera af, dien haar gastvrouw haar wilde inschenken.</p>
<p>- ‘Wat! alleen water?’ vroeg Mad. Mont-Athos: ‘je wilt toch niet als de kikkers doen?’</p>
<p>- ‘Inderdaad, Mevrouw! liever water, als ik zoo vrij mag zijn.’</p>
<p>- ‘Nu,’ zeide de andere, haar bedienende: ‘een mensch zijn zin een mensch zijn leven. - Maar anders, ik zou je toch raden, er wat madera met suiker bij te nemen. 't Is zoo gezond.’</p>
<p>- ‘Waarlijk niet, Mevrouw!’ zeî Nicolette: ‘ik ben dat niet gewend, en ik voel mij al beter.’</p>
<p>- ‘Nu, voor de lekkernij dan? Ook al niet? Kan ik dan niets anders aan je kwijt worden? Ik had mij al zoolang gevleid, je eens bij mij te <hi rend="i">visite</hi> te hebben, en nu je er bent, wilje niets gebruiken. 't Is je immers van harte gegund.’</p>
<p>- ‘Mevrouw is al te vriendelijk,’ hernam Nicolette: ‘doch ik heb waarlijk aan niets behoefte, en ik zou nu gaarne...’</p>
<p>- ‘En wat was dat nu eigentlijk met die Heeren?’ viel Madame in: ‘wilden zij u kwaad doen?’</p>
<p>- ‘Och!’ antwoordde Nicolette: ‘'t is kinderachtig van mij, dat ik zoo van mijn streek was; maar daar is een oud Heer, die mij overal vervolgt, en...’</p>
<pb n="212"/>
<p>- O! was het die? - de Baron van Tilbury! Ja, ik heb hem meenen te zien...hij zit altijd de jonge meisjes na.’</p>
<p>- ‘Kent Mevrouw hem?’ vroeg Nicolette, met een zeker gevoel van angst.</p>
<p>- ‘Wees niet bang. Hij zal u hier niet komen vervolgen.’</p>
<p>- ‘Neen, dat begrijp ik,’ zeî Nicolette.</p>
<p>- ‘De Baron van Tilbury!’ herhaalde de matrone, als voor zich zelve: ‘hm!’ - Dat ‘hm!’ had de kracht van: ‘die Baron zal tot mij komen en mijn hulp inroepen.’</p>
<p>- ‘Maar nu,’ zeî Nicolette, opstaande, ‘indien Mevrouw zoo goed woû zijn, even te zien naar mijn japon...’</p>
<p>- ‘Wel zeker, mijn kind! - Wel zeker. - O, 't is nog al gelukkig afgeloopen: een torn, en meer niets. Wacht, wij zullen zorgen, dat dit in orde komt, en meteen wipte zij de kamer uit.</p>
<p>Nicolette, weder alleengelaten, keek het vertrek eens rond. Tegen-over het raam stond een kanapee, die oorspronkelijk fraai moest geweest zijn, doch waarvan de geel damasten bekleeding nu vrij wat verschoten was: ook de vier stoelen, die er aanwezig waren, droegen de sporen van lang gebruikt te zijn. Zoowel deze meubelen, als de ronde tafel, met verguldsel aan rand en pooten, het driehoekige, van voren bolvormige bufetkastje, in den hoek, en het gebloemde tapijt op den vloer zou een kenner terstond herkend hebben als herkomstig uit de dagen van het keizerrijk. Ongetwijfeld hadden zij toen een elegant vertrek vercierd, maar geen wonder dat zij nu eenige blijken droegen van verval. Tusschen de twee smalle vensters hing een spiegel in vergulde lijst boven een <hi rend="i">trumeau</hi> met marmeren blad, op hetwelk een ruiker van geknipte bloemen onder een stolp prijkte, en aan den voet van hetwelk een verlakte theestoof en ketel stond. Tegen den wand hing een groote kooi, die ten verblijf strekte aan de kanaries, wier muziek Nicolette reeds bij 't binnentreden gehoord had, en die bij tusschenpoozen
<pb n="213"/>hun concert hervatteden. Tegen-over die kooi hing, in een vierkante vergulde lijst, een portret in pastel, zijnde dat van een heer met zware zwarte knevels, een okerkleurig gelaat, een stok van dezelfde kleur, een hooge zwarte das en een lichtblaauwen rok met glimmende knoopen. Terwijl Nicolette dat fraaie kunstgewrocht bekeek, hoorde zij Madame Mont-Athos in 't achterhuis bevelen geven aan de meid; - althans zij onderstelde, dat het Mad. Mont-Athos was, hoewel de stem, die tegen haar zoo zacht en vriendelijk klonk, zich van op een afstand hard en schril deed hooren. Maar Nicolette herinnerde zich, reeds in de diligence te hebben opgemerkt, hoe de matrone daarin een uitzondering maakte op het gros der stervelingen, dat zij twee stemklavieren tot haar beschikking had.</p>
<p>Spoedig was de vrouw des huizes terug.</p>
<p>- ‘Ziezoo,’ zeî zij, nu weêr met haar fluweelige stem, ‘ik heb die Juffrouw, waar ik u van sprak, die zoo handig is, laten vragen, of zij zoo goed wilde zijn, u te komen helpen. Ja, je kijkt naar die schilderij: 't portret van wijlen mijn overleden man, Majoor Mont-Athos, die in Algeriën gesneuveld is, juist toen hij Overste zou worden. Hij is hier in politiek, omdat hij dat zoo verkoos. Hij was nederig, weet u, en wilde niet eens, dat men hem uitschilderde met het Officierskruis van 't legioen van eer, en met de Willemsorde, en met de Zweedsche orde en met die van den Grooten Turk, allemaal omdat die van de Kouseband er niet bij kon; want dan had hij natuurlijk ten voeten uit moeten geschilderd worden, en dat zou te durabel zijn uitgekomen. Ja, ik mis wat aan mijn man. 't Is waar, ik trek pensioen; dus kan ik niet klagen, en dan heb ik die Juffrouwen, die bij mij in de kost zijn: - ja, een weduwe moet wat doen, om fatsoenlijk door de wereld te komen. Maar daar is Mademoiselle Rosalie?</p>
<p>De aangeduide persoon trad binnen: een bleek, tenger
<pb n="214"/>meisje, met blonde krullen en bescheiden voorkomen en met een zijden peignoir aan 't lijf, wat Nicolette voor zoo laat op den middag wel een eenigszins vreemd toilet vond. Zij droeg een mandje met naaigereedschap in de hand.</p>
<p>- ‘Hier, Mejuffrouw Rosalie,’ zeî de Majoorsweduwe tegen de nieuwaangekomene, in 't Fransch, ‘hier is de dame, die uw bijstand inroept: een losgetornd kleed, dat is licht te herstellen.’</p>
<p>Madlle Rosalie glimlachte, liet een stel fraaie witte tanden zien en keek Nicolette vlak in 't aangezicht: toen boog zij zich op eene knie, bezag de scheur, nam naald en draad uit haar mandje, en zette zich aan 't werk.</p>
<p>- ‘Het spijt mij wel, Mejuffrouw! dat ik u zooveel moeite geef,’ zeî Nicolette.</p>
<p>- ‘O! dat is niets,’ antwoordde, niet de hulpvaardige Rosalie, maar de vrouw des huizes: ‘Mademoiselle doet zoo iets zeer gaarne.’</p>
<p>De Mademoiselle wierp op de Madame een zijdelingschen blik, zoo vol haat, dat Nicolette er van verschrikt zou geweest zijn, indien zij dien had opgemerkt. Madame scheen zich dat niet aan te trekken en vervolgde:</p>
<p>- ‘Zieje, zij verwijt mij al, dat ik er van spreken durf. O! zij leeft alleen als zij anderen van dienst kan zijn.’</p>
<p>Op dit oogenblik werd er hard aan de voordeur gebeld: de dienstmaagd kwam van achteren geloopen, om te zien, wie zich aanmeldde, en terstond daarop met een verschrikt gelaat aan Madame zeggen, dat ‘men Heir de inspecteur’ er was. Madame fronste de wenkbraauw, liep de gang in en verzocht den bezoeker haar naar achter te volgen. Wat er tusschen hen beiden verhandeld werd zal nader blijken. Zooveel zij hier genoeg, dat het gesprek spoedig was afgeloopen, en dat de laatste woorden, die de bezoeker tegen de bewoonster zeide, toen zij hem uitgeleide deed, door Nicolette duidelijk gehoord werden.</p>
<pb n="215"/>
<p>- ‘Je hebt het onthouden. Binnen vijf minuten moet zij uw huis uit, of binnen een half uur met u aan 't bureau.’</p>
<p>- ‘'t Zal gebeuren, mijn Heer Pedaal!’ klonk het antwoord van Mad. Mont-Athos, en spoedig was zij weder binnen; zij scheen eenigszins ontstemd door het onderhoud.</p>
<p>Juist was het ongemak door de behendigheid der zwijgende schoone hersteld: Nicolette bedankte haar; doch Madlle Rosalie scheen op geen dank gesteld: zij zag nogmaals Nicolette zwijgend en lang in 't aangezicht, nam toen haar mandje weder op en ging heen, zoo als zij gekomen was, zonder een woord te spreken of iemand te groeten.</p>
<p>- ‘'t Is zonderling,’ dacht Nicolette: ‘de Juffrouw op de diligence sprak ook geen woord. Zou deze en die andere eene en dezelfde wezen? - Mij dunkt, deze is fijner van trekken.’ - En toen, zich tot Mad. Mont-Athos wendende: ‘nu is het meer dan tijd dat ik ga...ik ben wezentlijk beschaamd over al den last, dien ik u veroorzaakt heb.’</p>
<p>- ‘Geen verschooningen, wat ik u bidden mag,’ zeî de andere: ‘alleen, zoo je werkelijk begrijpt mij eenige erkentelijkheid schuldig te zijn, bewijs het mij dan, door spoedig eens terug te komen.</p>
<p>- ‘Ik zou dit gaarne doen,’ hernam de andere: ‘maar ik ben mijn eigen meesteres niet.’</p>
<p>- ‘Niet? - wel ik zou nergens willen blijven, waar ik mijn vrijigheid niet had.’</p>
<p>- ‘Men dient op de wereld zich te schikken naar de omstandigheden,’ zeî Nicolette: - ‘maar nu moet ik mij waarlijk haasten; ik ben al een uur langer uit geweest, dan ik voornemens was, en Mw. Van Zirik zal reden hebben, ontevreden te zijn.’</p>
<p>- ‘Wel! ik zou 'r laten brommen,’ zeî Mad. Mont-Athos: ‘ik begrijp niet, hoe iemand als jij, mijn kind! zich goedwillig aan zoo'n slavernij onderwerpen kan. Je kost immers leven zoo als je verkiest. Nu! als het je dáár
<pb n="216"/>verveelt, en je wilt het eens bij mij probeeren: wij leven hier genoeglijk en stil onder mekaêr, en ik durf zeggen, dat ik geen <hi rend="i">pensionnaires</hi> ooit gehad heb, of zij zijn over mijn behandeling tevreden geweest.’</p>
<p>Nicolette gaf geen ander antwoord op deze laatste aanbeveling, dan een vriendelijke hoofdbuiging, en maakte zich gereed om heen te gaan.</p>
<p>- ‘Wacht!’ zeî Mad. Mont-Athos, ‘indien je dan zoo'n haast hebt om te gaan, dan zal ik met je gaan en je weêr op den rechten weg brengen. Je mocht verdwalen, mijn kind! en dan zou die Mevrouw nog meer ontevreden zijn.’</p>
<p>- ‘Maar Mevrouw! ik kan het niet van u vergen,’ zeî Nicolette: ‘ik zal het wel vinden.’</p>
<p>- ‘Neen! neen! ik heb toch mijn boodschappen nog te doen, en 't is immers mijn weg.’ Deze laatste woorden waren half in de gang gesproken en de matrone, naar achteren gegaan, keerde spoedig met hoed en doek terug, waarop zij de voordeur ontsloot en beiden het huis verlieten. Nicolette was niet rouwig, dat zij haar geleide had: zij was in 't gaan van de markt naar het huis der weduwe te veel van haar stuk geweest om te letten op al de straten, die zij waren doorgegaan, en zij zou, zonder vragen, den weg niet hebben teruggevonden.</p>
<p>Die weg scheen, zoo als doorgaans het geval is, veel korter bij 't keeren dan bij 't gaan. Toen de beide dames zich weder op den hoek der Groenmarkt bevonden, stond daar een diender, die aan Mad. Mont-Athos in 't voorbijgaan een naauwlijks merkbaar knikje gaf.</p>
<p>- ‘Zieje? <hi rend="i">nu</hi> hebje hier zoo'n vent van de Politie,’ zeî de weduwe van den Majoor, die Overste had moeten wezen, tot Nicolette: ‘'t was beter geweest, als hij er straks gestaan had, en die heeren, die u molesteerden, op hun plaats had gezet. Maar zoo gaat het: zij zijn altoos daar, waar niets te doen valt.’</p>
<pb n="217"/>
<p>- ‘En nu,’ zeî Nicolette, het Halstraatje herkennende, ‘nu zal ik mijn weg verder alleen wel vinden. Nog duizendmaal dank, Mevrouw!’</p>
<p>- ‘Goed!’ zeide de weduwe: ‘ik mag zien, dat je weêr <hi rend="i">courage</hi> hebt. Nu, zoo als gezeid is...je vergeet niet, als je tijd hebt, eens bij mij te komen: - en hoor!’ vervolgde zij, een bedenkelijk gezicht zettende: ‘vertel maar liever niet, bij wie je geweest bent. Zeg, als 't noodig is, dat je bij een weduwe geweest bent, die je niet kent; maar noem mijn naam liever niet. Ik heb eens onaangenaamheden gehad met die familie Van Zirik, en zij mochten altemet verkeerd vinden, dat je mij bezocht hadt. - Nu, vaarwel! zoo als gezeid is, ik heb altijd een kamer voor je open.’</p>
<p>Hier scheidden zij, en Nicolette, door het Halstraatje gaande, stapte met haastigen tred het Buitenhof over en voorts door de Poort naar huis. Zij had geene harer boodschappen gedaan.</p></div>
<div type="chapter">
<pb n="218"/>
<head rend="h3">Vierde hoofdstuk.</head>
<head rend="h4"><hi rend="i">Er beginnen wolken samen te trekken over Nicolette</hi>.</head>
<p>Nicolette vond, toen zij terugkeerde, niemand t'huis. Mevrouw was met de kinderen uit rijden, mijn Heer was naar de Sociëteit. Zij kon zich dus vleien, dat haar laat t'huiskomen niet bekend zou worden, en zij had meteen tijd, zich wat te herstellen. Zij gevoelde zich vermoeid en had zware hoofdpijn, welk een en ander zij toeschreef aan het voorval, dat plaats had gehad. Zeker had dit er geen goed aan gedaan; zij kon zich echter niet ontveinzen, dat zij reeds sedert eenige dagen aan loomheid door de leden en lusteloosheid leed, en dat, indien zij volkomen gezond en onbezorgd geweest ware als gewoonlijk, zij het hoofd niet verloren zou hebben bij het tooneel tusschen de twee medevrijers. Zij vond, dat zij laf en kinderachtig had gehandeld: zij had eenvoudig rechts-om-keert moeten maken en naar huis gaan of in den eersten winkel den besten loopen. Zij had in allen gevalle niet moeten weghollen en daardoor een scheur in haar kleed krijgen.</p>
<p>Intusschen bleef het bij haar een twijfelachtige vraag, of zij deze nieuwe onbescheidenheid van den Baron aan den Heer Van Zirik of zijn vrouw zou mededeelen. Zij gevoelde aan de eene zijde, dat zulks wel betamen zou; doch aan de andere was zij er huiverig voor: zij had gezien, en 't
<pb n="219"/>had haar genoeg gehinderd, dat, ondanks de klachten, die zij tegen Tilbury had ingebracht, deze op het eerste <hi rend="i">diner</hi> het beste, dat er gegeven werd, genoodigd was. Zij kon hieruit opmaken, hoe luttel de gastheer en Mevrouw het onrecht telden, dat haar was aangedaan, en hoe een nieuw beklag over een gelijk feit tot weinig anders leiden zou dan om hen te verveelen. Zij besloot eindelijk, aan Bol te schrijven en diens raad in dezen in te nemen, en daartoe den Zondagavond te nemen, toen zij een brief begon, waarin zij hem uitvoerig met den geheelen stand der zaak bekend maakte, en alles vertelde, ook haar bezoek bij Mad. Mont-Athos. Zij wilde er nog het een en ander bijvoegen, doch zij gevoelde zich koortsig en afgemat, en legde daarom den brief in een lade van de latafel weg, om dien, als zij den volgenden morgen eens een oogenblik vrij had, te sluiten.</p>
<p>Doch den volgenden morgen gebeurden heel andere dingen.</p>
<p>De Heer Van Zirik was, als wij verhaald hebben, dat zijn plan was, naar Amsterdam vertrokken, en Mevrouw had het rijk alleen. Doch 't was niet genoeg, dat mijn Heer van huis was, Charles was, als <hi rend="i">enfant terrible</hi>, in sommige opzichten nog gevaarlijker, en in allen gevalle een blok aan 't been van Rostan. Daarom was Mevrouw reeds intijds op een middeltje bedacht geweest om den knaap van de hand te sturen en had hem voor een paar dagen bij een tante, die buiten woonde, doen verzoeken. Hij zou door die tante 's Maandags morgens tegen half tien met het rijtuig worden afgehaald en kwam nu eenige minuten te voren bij zijn moeder, om afscheid van haar te nemen, en de noodige vermaningen mede te krijgen. Die waren dan ook gegeven, en Mw. Van Zirik zat te bedenken of er ook nog iets was, dat zij vergeten had te zeggen, toen Charles plotsling een geheel ander onderwerp op 't tapijt bracht.</p>
<pb n="220"/>
<p>- ‘Verbeeld u, Mama!’ zeî hij, ‘dat eergisteren Monsieur gevochten heeft met mijn Heer Tilbury.’</p>
<p>- ‘Wat! Wat zegje?’ vroeg zijn moeder, als uit een droom opschrikkende: ‘<hi rend="i">gevochten?</hi> - Waar? - Waarom?’</p>
<p>- ‘Ja, op de Groenmarkt. Mijn Heer Tilbury sprak met Mademoiselle. - Ik zag het 't eerst. Monsieur riep terstond: <hi rend="i">sacré mille tonnerres</hi>....Wat wil dat eigentlijk zeggen, Mama?’</p>
<p>- ‘Niets....een leelijk woord, dat je niet behoeft te onthouden. En toen?’</p>
<p>- ‘En toen liep hij met een ijselijke drift op mijn Heer Tilbury af en pakte hem beet: en Mademoiselles jurk scheurde, en mijn Heer Tilbury en Monsieur spraken heel driftig met mekaêr, en toen bedaarden zij, en toen gingen wij weêr naar huis.’</p>
<p>Mevrouw Van Zirik was staande dit verhaal eerst rood van toorn, en vervolgens bleek als een doek geworden.</p>
<p>- ‘Scheelt er wat aan, Mama?’ vroeg Charles.</p>
<p>- ‘Niets - neen, niets,’ antwoordde zijn moeder, op haar zakdoek bijtende. ‘En waarom was Monsieur zoo boos op mijn Heer Tilbury?’</p>
<p>- ‘Dat weet ik niet, Mama: ik geloof, hij woû niet hebben, dat die met Mademoiselle praatte. Ik begrijp niet, wat het hem raakte. Vindje dat niet heel gemeen van Monsieur, dat hij zoo op straat een standje ging maken aan mijn Heer Tilbury, Mama?’</p>
<p>Men zal zich herinneren, dat Charles aan Rostan alles behalve genegenheid toedroeg, en de zaak dan ook niet op 't voordeeligst voor hem uitleide. Mw. Van Zirik, hoe innig vergramd ook, begreep echter, tegen-over den leerling de waardigheid van den leermeester te moeten ophouden, en antwoordde:</p>
<p>- ‘Monsieur zal daar zijn redenen toe gehad hebben. Misschien woû mijn Heer van Tilbury aan Mademoiselle
<pb n="221"/>kwaad doen. Zoo iets gaat kleine jongens niet aan, en je behoeft het aan niemand te vertellen. Dat je 't mij vertelt is goed; maar als je er ooit een woord over spreekt met een ander, dan ga je nooit weêr naar je tante.’</p>
<p>- ‘Maar Mama!’</p>
<p>- ‘Geen “maar Mama:” ik verzoek je te onthouën wat ik je gezeid heb, of ik zal je anders leeren. - Daar hoor ik het rijtuig....Geef me nu gaauw een zoen en maak, dat je wegkomt en je tante niet laat wachten....’</p>
<p>Het duurde een poos, eer Mw. Van Zirik bekomen was van den indruk, dien de mededeeling van Charles op haar gemaakt had. Zoo had dan Rostan zich op den openbaren weg voor Nicolette in de bres gesteld! - Behoefde er sterker bewijs geleverd te worden van zijn ontrouw jegens haar, van zijn liefde voor die kokette? - Één ding stond overlang bij haar vast: dat meisje moest haar huis uit; - maar welk voorwendsel zou er te vinden zijn? - Het middel om haar, door overlading van werk, afkeerig te maken van haar betrekking was tot nu toe niet gelukt. Nicolette klaagde niet, maar deed, en deed met ijver, al wat er van haar gevergd was; haar te beschuldigen van lichtzinnigheid ging ook niet; want er was geen bewijs te leveren, dat zij immer, òf Rostan nageloopen, of Tilbury anders dan met weêrzin behandeld had. Het spreekwoord zegt wel: wie een hond wil slaan zal lichtelijk een stok vinden; - doch hier was dat zoo gemakkelijk niet, ten minste niet behoudens eer en fatsoen, en zoo, dat de wereld de partij van Nicolette niet tegen haar meesteres nam en haar als een onschuldig slachtoffer van grilligen luim voorstelde. Lang zat zij te peinzen, nu eens meer bedaard, dan weder zich zelve opwindende tot heftige drift: en die gold alleen Nicolette, nimmer Rostan. Een vrouw vergeeft alles aan een man, dien zij liefheeft, al is hij haar ontrouw: nimmer iets aan haar, die hem ontrouw maakte, ook al heeft die er geen
<pb n="222"/>schuld ter wereld aan. Maar met dat al, Emilie wilde voor alles toch weten, of Rostan werkelijk eenige neiging voor Nicolette had opgevat: 't kon toch zijn, dat zijn ruzie met Tilbury alleen het gevolg geweest was van een onberedeneerde zucht om Nicolette van diens lastige aanspraken te bevrijden, en dat hij voor 't overige geheel niet aan het jonge meisje dacht. Ten einde dienaangaande een onderzoek in te stellen was zij juist opgestaan, om aan de schellekoord te gaan trekken en Karoline te ontbieden, toen deze binnenkwam.</p>
<p>- ‘Aha! benje daar? Ik had je net noodig. Verzoek Monsieur Rostan hier te komen.’</p>
<p>- ‘Ja Mevrouw!’ zeî Karoline: ‘Mevrouw! daar is een heer om u te spreken.’</p>
<p>- ‘Een heer! op dit uur? Onmogelijk.’</p>
<p>- ‘Hij vroeg eerst naar mijn Heer; en toen hij hoorde, dat die uit de stad was, naar Mevrouw.’</p>
<p>- ‘Ik kan nu niemand spreken.’</p>
<p>- ‘Hij zeit, het is een zaak, daar heel veel haast bij is, een zaak van 't uiterste belang.’</p>
<p>- ‘Voor hem misschien....de een of andere bedelaar! Heeft hij zijn naam gezegd?’</p>
<p>- ‘Neen Mevrouw!’</p>
<p>- ‘Waarom heeft Filip hem dan niet weggestuurd? Hij weet toch, ik spreek geen menschen, die ik niet ken.’</p>
<p>- ‘Ja Mevrouw! maar Filip zeit, hij gelooft....’</p>
<p>- ‘Wat?’</p>
<p>- ‘Hij gelooft’ - en hier deed Karoline een paar stappen vooruit, boog het hoofd naar haar meesteres voorover, en zeide op geheimzinnigen toon, half fluisterend, als ware zij bang, dat een derde het hooren zou: ‘dat het iemand van de Politie is.’</p>
<p>- ‘Van de Politie!’ herhaalde Mevrouw, op gedempten toon: ‘wat kan <hi rend="i">die</hi> hier te maken hebben?’</p>
<pb n="223"/>
<p>Daar schoot haar op eens een lichtstraal voor den geest. De twist tusschen Rostan en Tilbury had misschien opspraak veroorzaakt, en nu kwam de Politie inlichtingen daaromtrent vragen. - Ja, dat moest het zijn. En wie wist, of daar niet een aanleiding uit geboren werd, om dat gehate schepsel in de zaak te betrekken, zoodat zij ter wille der <hi rend="i">convenance</hi> wel verwijderd zou moeten worden. Een lach zweefde bij die gedachte over haar lippen, geen glim- maar een grim-, ja een grijnslach, zoo boosaardig, dat Karoline later in de keuken vertelde, zij had Mevrouw nooit zulk een akelig gezicht zien zetten.</p>
<p>- ‘Laat die persoon in de zijkamer gaan,’ zeî Mevrouw: ‘ik zal beneden komen.’</p>
<p>- ‘Goed Mevrouw.’ Karoline vertrok, en weldra was haar meesteres haar gevolgd en had zij zich naar de zijkamer begeven, waar de onbekende was binnengeleid. Zij had er zich op verwacht, iemand te vinden, die er smerig en wat barbaarsch uitzag; zij was eenigszins verrast, toen zij een heer aantrof, die een zeer fatsoenlijk voorkomen had en haar op bijzonder hoffelijke wijze groette.</p>
<p>- ‘Mijn Heer wenschte mij te spreken,’ zeide zij, met een verlegen wedergroet, een zoodanigen, als men aan hen geeft, die men niet recht weet, in hoeverre zij aanspraak op een beleefde behandeling kunnen maken.</p>
<p>- ‘Ja Mevrouw,’ antwoordde de onbekende, nogmaals buigende: ‘en ik moet beginnen, Mevrouw mijn <hi rend="i">excuses</hi> te maken, dat ik haar zoo vroeg kom storen. Zijn wij hier op een plaats, waar niemand ons hooren kan?’</p>
<p>Deze vraag baarde aan Mevrouw eenige ongerustheid. Er was in de laatste dagen veel verteld van indringers, die zich onder valsche namen of valsche voorgevens lieten aanmelden, en dan van de gelegenheid, dat zij zich met de vrouw des huizes alleen bevonden, van haar weêrloosheid en schrik, misbruik maakten om haar geld af te persen, of
<pb n="224"/>zelfs haar te berooven. De man, die voor haar stond, had wel geen ongunstig uiterlijk; doch dat bewees niets, en dat hij van de Politie zou zijn, kon ook wel alleen uit de verbeelding van Filip zijn ontstaan: wie weet, of hij ook niet met booze bedoelingen gekomen was.</p>
<p>De onbekende las ongetwijfeld, wat er in haar ziel omging. Hij glimlachte even, en tastte toen in een der veelvuldige zakken van zijn donkerbruine <hi rend="i">paletôt</hi>.</p>
<p>Door die gebaarde nog meer ontrust, keek Mevrouw op, om te zien of zij tijd zou hebben om de schellekoord te bereiken; zij werd eenigszins tot kalmte gestemd, toen zij zag, dat de man geen pistool of dolk, maar een kleinen lederen portefeuille voor den dag haalde, waar hij een vizitekaartje uitnam, 't welk hij haar overhandigde. Zij sloeg er de oogen op en las
<q rend="bq"><hi rend="sc">pedaal</hi>,
<lb/>
<lb/>Inspecteur van Politie.</q></p>
<p>- ‘En nu, Mevrouw! ik heb u over een onderwerp van zeer kieschen aard te spreken. Daarom herhaal ik mijn vraag: is er niemand, die ons beluisteren kan?’</p>
<p>- ‘Neen mijn Heer.’</p>
<p>- ‘Die kommunikatie-deur?’</p>
<p>- ‘Geleidt naar de eetkamer.’</p>
<p>- ‘Is daar niemand?’</p>
<p>- ‘Neen, ten minste...’</p>
<p>- ‘Veroorlof mij, mij daarvan te verzekeren.’</p>
<p>Met deze woorden opende hij de deur, trad de eetzaal binnen, liet het oog in 't rond weiden, keek achter het bufet, onder het tafelkleed, in het kabinetje, dat aan het vertrek <hi rend="i">annex</hi> was, draaide de deur, die naar 't portaal leidde, op slot, keerde terug, en sloot ook de tusschendeur achter zich toe.</p>
<pb n="225"/>
<p>- ‘Wij zijn veilig,’ zeide hij toen, met een tevreden gezicht: ‘en nu, Mevrouw, als ik u mag verzoeken, mij een oogenblik gehoor te verleenen. - Hier, Mevrouw, zoo 't u belieft: hier zijn wij 't verst van de deur verwijderd.’ Dit zeggende wees hij haar met de eene hand op een <hi rend="i">causeuse</hi>, die in een hoek der kamer bij 't raam stond, en maakte met de andere een uitnoodigende beweging, die zooveel te kennen gaf als: ‘wees zoo goed en neem plaats.’ - Mw. Van Zirik keek eenigszins bevreemd op over de zonderlinge wijze, waarop de rollen tusschen haar bezoeker en haar waren omgekeerd, en waarop hij niet alleen in hare tegenwoordigheid zich als heer en meester in haar kamers gedroeg, maar zelfs, tegen-over haar, de vrouw des huizes, de <hi rend="i">honneurs</hi> waarnam. Zij voldeed des-niet-te-min aan zijn verzoek en ging zitten: hij van zijne zijde ging voort te doen als of hij t'huis was, nam een stoel, en plaatste zich tegen-over haar.</p>
<p>Alvorens het gesprek op te geven, dat tusschen hen voorviel, een woord over de nieuwe personaadje, die hier opgevoerd werd. Wel is hij in het vorige Hoofdstuk reeds voorgekomen en een door hem uitgesproken volzin opgeteekend; doch persoonlijk is hij den lezer nog niet voorgesteld.</p>
<p>Felix Pedaal had een veel bewogen loopbaan gehad. Waar hij eigentlijk geboren of wie zijn ouders waren is niemand ooit recht gebleken; volgens de waarschijnlijkste berichten was hij uit een vondelingshuis in een Vlaamsche stad herkomstig. Wat daarvan zij, reeds vroeg had hij in de wijde wereld rondgezworven, en, als Ulysses, veler menschen zeden en steden gezien, en dat onder verschillende oogpunten, nu eens in 't gezelschap van duizenden, dan weder alleen, nu eens ten behoeve van anderen, dan weder voor eigen rekening en <hi rend="i">risico</hi>, reizende. Zoo had hij onder den Hertog van Angoulème den veldtocht in Spanje gemaakt, en, onder de Nederlandsche vlag, bij Palembang gestreden: zoo was hij als koerier met een gezelschap naar
<pb n="226"/>Italiën gereisd, en als kommissionair voor een wijnkantoor naar Noord-Amerika. Hij had later eigen zaken gedaan, nu eens in Duitschland, dan weder in Belgiën, een herberg gehouden, met vrij wisselvallige kans, en zich eindelijk hier te lande nedergezet, waar men hem, om ik weet niet welken dienst, door hem aan de Politie bewezen, en om de vlugheid, waarmede hij meest alle Europeesche en ook enkele talen van buiten Europa sprak, en om andere gaven meer, die men in hem opmerkte, in de betrekking aanstelde, die hij tegenwoordig vervulde. Spoedig gaf hij daarbij blijk van ongemeene schranderheid in 't nasporen en ontdekken van verborgen zaken en handelingen, en tevens van zijn talent, om zich, als een ware Proteus, te voegen naar de menschen, met welke hij zich bevond; wat niet vreemd kon schijnen, als men wist, hoe hij, in zijn wisselvallige loopbaan, met lieden van allen stand en rang, nu eens met vorsten en graven, dan weder met matrozen en soldaten verkeerd had. Daarbij had hij, als de zwaluw van La Fontaine, niet alleen veel gezien, maar ook veel onthouden, wist geestig te vertellen van zijn ontmoetingen, waar of onwaar, was onuitputtelijk in anekdoten, en wist de spraak en de manieren, ook van lieden, die hij maar eenmaal ontmoet had, op begoochelende wijze na te bootsen. Ook maakte hij geen onaardig gedicht, en had zelfs in den aanvang zijner nieuwe loopbaan een paar <hi rend="i">vaudevilles</hi> vertaald. Misschien verbeeldde hij zich, toen hij zulks deed, dat een zekere mate van letterkundige en bijzonder van dramatische verdiensten een vereischte was in een ambtenaar bij de Politie: een meening, die door talrijke voorbeelden gerechtvaardigd werd. Alexis van Ray, B. A. Fallee, Holtrop, Chandon, Jac. Grevelink, en, <hi rend="i">fulgens inter minora sidera</hi><note n="1)" place="foot">‘Uitschitterende tusschen de mindere sterren.’</note> Samuel Iperuszoon Wiselius, om er geen meer te
<pb n="227"/>noemen, hadden zich als auteurs onderscheiden. Dat tijdperk was echter nu voorbij, en Pedaal, nooit gewoon de gunst te bejagen of de banier te volgen van wie hem niet langer helpen kon, had aan de Muze den zak gegeven, en zich vergenoegd met nu en dan onder de roos een luimig gedichtje voor te dragen of een paar koepletten uit de oude doos te neuriën, en op die wijze bij de lieden door te gaan voor iemand, die zeer goed als schrijver een naam zou kunnen maken, indien hij zijn kostbaren tijd aan zulke beuzelarijen verkoos te geven. Over 't geheel was hij bij zijn superieuren als een hoogst verdienstelijk, ja als een onmisbaar ambtenaar bekend, bij wien men daarom eenige kleine pekelzonden door de vingeren mocht zien.</p>
<p>Die pekelzonden waren echter somtijds van dien aard, dat zij, in onze dagen, en nu daarop strenger toezicht gehouden wordt, zijn onmiddellijk ontslag ten gevolge zouden gehad hebben. Gewis zou dit hem ook zelfs toen niet ontgaan zijn, indien maar een tiende deel ware bekend geweest van de praktijken, welke hij zich veroorloofde. Nimmer, ook in de vorige bedrijven en beroepen, die hij bij de hand had gehad, was hij bijzonder naauwgezet geweest bij de keus der middelen, door hem aangewend om zich te bevoordeelen, en hij was op dat punt niet veranderd sedert zijn inspekteurschap; - maar hij wist zijn handelingen met voorzichtigheid te besturen. Er is wel eens beweerd, dat de eigenaar van een buitengoed met broeierij en moestuin niet beter gediend wordt dan door een tuinman die hem besteelt; mids namelijk gezegde tuinman aan zijn hebzucht genoegzaam oordeel paart; immers dan weet hij te zorgen, zijn diefstallen te bedekken, door de tafel zijns meesters altijd van een rijken overvloed moesgroenten en ooft te voorzien. Pedaal handelde als die wijze tuinman. Hij zorgde, dat de ambtenaar, die boven hem stond, altijd in ruime mate mededeelingen ontving van ontdekte geheimen; doch
<pb n="228"/>er bleven er altijd over, die hij voor zich alleen hield: en die geheimen, wij behoeven zulks naauwlijks te zeggen, waren altijd van zoodanigen aard, dat hij er zijn profijt meê kon doen. En dit laatste verzuimde hij dan ook niet. Was hij de schrik der boozen, wanneer die boozen rasphuisboeven, zakkerolders of ander gespuis waren, van wie niets te halen viel, hij was daar-en-tegen altijd geneigd, de schelmerijen te bedekken, gepleegd door iemand van fatsoenlijke familie, vooral wanneer zijn stilzwijgen betaald werd. Gaarne bracht hij de ongerechtigheden van een gierigen woekeraar of zwendelaar aan den dag; alleen dan, wanneer de woekeraar of zwendelaar <hi rend="i">niet</hi> gierig was, althans jegens hem niet, verzweeg hij wat hij van hem wist. Had een jongeling een jonge deerne verleid en naderhand last van haar, of was er een kind geboren, zonder dat tusschen de ouders zekere vereischte ceremonie op 't stadhuis voorafgegaan was, was zelfs zoodanig kind verdonkerd, hij wist de zaak openbaar te maken of te smoren; al na dat het de eer gold van menschen uit de mindere klasse, of van deftige lieden, die tot redding dier eer zich eenige opoffering wilden getroosten. Doch ook met lieden, op wie gewoonlijk dat woord van deftig niet wordt toegepast, met tappers, bordeelhouders en dergelijken, die aan vaste reglementen gebonden zijn of onder 't onmiddellijk toezicht der Politie staan, versmaadde hij 't niet, zijn voordeel te doen. Dat hij iets betaalde van 't geen hij in een herberg verteerde sprak wel van zelf; doch hij nam ook bovendien nog wel eens een geschenk aan van waard of waardin, die hem te vriend wilde houden, en was dan, maar ook dan alleen, vriendelijk genoeg om de oogen te sluiten voor overtredingen - somwijlen ook voor gruwelen.</p>
<p>Zoo was in handel en wandel de man, die nu tegen-over Mw. Van Zirik gezeten was. Wat zijn uiterlijk betreft, wij hebben reeds gezegd dat het gunstig was. Ofschoon reeds
<pb n="229"/>op vijftigjarigen leeftijd, had hij nog een jeugdig voorkomen, fraai zwart haar zonder een enkel verzilverd draadje er tusschen in, fijn besneden trekken, die hem een aristokratisch <hi rend="i">air</hi> gaven: maar wat vooral melding verdient, waren zijn lippen en zijn oogen. De lippen hield hij gewoonlijk naar binnen, half tusschen de tanden getrokken, en de oogen half gesloten: even als of hij niet spreken, niet zien, maar alleen nadenken wilde. Sprak hij, dan nog was hij gewoon den mond maar even - om 't zoo uit te drukken - op een kiertje te zetten, en dan kwam de stem door die smalle opening, wel zeer zacht, maar toch zeer duidelijk en beslissend voor den dag. Evenzoo werd degeen, die hem over een teedere of gewichtige zaak te onderhouden had, al zeer spoedig gewaar, hoe van tusschen die half gesloten oogleden een doorborende blik op hem rustte, een blik, wel in staat dengene, dien hij gold, een onaangename, ja verontrustende gewaarwording te doen ondervinden. Spalkte nu en dan Pedaal die oogleden op, dan ging iemand een huivering door de leden, zoo gestreng, koud en verstijvend was de uitdrukking, waarmede die oogen hem alsdan aanstaarden. En dit deden zij niet alleen als hij over zaken sprak. Zelfs aan den disch, bij vrolijke bijeenkomsten, als hij er de ziel van geweest was, en het gezelschap een geheelen avond met zijn vertellingen vermaakt had, kon hij plotslings rondblikken op een wijze, die de gasten angstig voor zich heen deed zien, en zich afvragen, of iemand onder de aanwezigen iets misdaan of miszegd en daardoor de aandacht der Politie tot zich getrokken had.</p>
<p>Wat verder de kleeding van den Heer Pedaal betrof, hij droeg, staande zijn bezoek bij Mw. Van Zirik, een donkerbruine <hi rend="i">paletôt</hi>, een lichtgrijs vest, met zwart geboord en dat tot den strot was dichtgeknoopt, een hooge zwarte stropdas, waar de twee heldere witte punten van zijn boordje slechts even uitkeken, een pantalon van dezelfde
<pb n="230"/>stoffaadje als het vest, en schoenen met gele slobkousen. De linkerhand, bedekt met een bruin lederen handschoen, omklemde, behalve den rechtschen handschoen, een ronde snuifdoos met een medaljon.</p>
<p>- ‘Mevrouw!’ begon Pedaal: ‘je hebt hier aan huis een jong meisje, dat omstreeks zes weken geleden met de diligence van Utrecht gekomen is, niet waar?’</p>
<p>- ‘Nicolette Zevenster!’ riep Mevrouw uit, verrast en verblijd, dat haar voorgevoel zoo goed uitkwam.</p>
<p>- ‘Juist Mevrouw!’ hernam Pedaal, den wijsvinger aan den mond brengende als om tegen een te luid spreken te waarschuwen, ‘nu! ik moet u raden, dat meisje hoe eer hoe liever uit uw dienst te ontslaan.’</p>
<p>Hier zweeg hij een oogenblik, als om aan Mevrouw den noodigen tijd te gunnen om terug te komen van de ontroering, die de gegeven raad bij haar, naar zijn onderstelling, verwekken moest. Tot zijn bevreemding ontwaarde hij, dat de indruk, dien zij ontving, verre van onaangenaam te zijn, eer een gewaarwording van blijdschap genoemd kon worden. Wel is waar, het tintelen van haar oogen op het oogenblik, dat zij woorden hoorde spreken, zoo volkomen in harmonie met haar heimlijken wensch, had niet langer geduurd dan dat van de vlam, die een afgeschoten vuurroer geeft, en zij had terstond elk uiterlijk vertoon van tevredenheid bedwongen; doch voor een schranderen opmerker als Pedaal kwam alle veinzerij op dat punt te laat.</p>
<p>- ‘Zoo!’ zeide hij tot zich zelven: ‘zij neemt het anders op, dan ik vermoeden kon. Daar schuilt iets achter: ik zal te weten komen wat.’</p>
<p>Mw. Van Zirik had intusschen begrepen, dat het niet genoeg was, al kwam de raad, dien de inspecteur gaf, met haar wensch overeen, en dat die raad, om gevolgd te worden, met redenen omkleed diende te zijn, en zoo vroeg zij, hoewel met eenige weifeling in haar stem:</p>
<pb n="231"/>
<p>- ‘En waarom moet ik haar wegzenden? Wat heeft zij misdaan?’</p>
<p>- ‘Ik zal 't u zeggen, Mevrouw! Eergisteren is dat meisje uit geweest; weet Mevrouw waarheen?’</p>
<p>- ‘Zoover ik weet is zij nergens geweest, dan, 's morgens in 't Bosch en tegen twaalf uren naar 't Keizershof, om een bekende te zien.’</p>
<p>- ‘Zij was ruim één uur op de Groenmarkt, Mevrouw! Vandaar is zij uit eigen beweging op een vrouw toegeloopen, met wie zij bekend scheen, en zij heeft die vrouw naar de woning van deze vergezeld: zij is daar een groot half uur verbleven, en toen weder teruggekomen, altijd met diezelfde vrouw, die niet dan aan 't Halstraatje afscheid van haar genomen heeft.’</p>
<p>- ‘En die vrouw?....’ vroeg Emilie.</p>
<p>- ‘Houdt een slecht huis, Mevrouw!’ antwoordde hij.</p>
<p>Wederom tintelden haar oogen en er lag zegepraal in haar blik.</p>
<p>- ‘Voorwaar!’ dacht Pedaal: ‘een vrome moeder, aan wie ik kwam vertellen, dat haar ongeloovige zoon in de kerk was gezien, zou niet anders kijken dan deze, nu zij hoort, dat haar <hi rend="i">bonne</hi> een bordeel frequenteert.’</p>
<p>- ‘Ik heb gedacht,’ ging hij voort, na een oogenblik zwijgens, ‘dat het mijn plicht was, zulk een feit, hoe droevig ook,’ - hier zette Mevrouw op eens wat men <hi rend="i">un visage de circonstance</hi> noemt - ‘niet voor zulke respektabele lieden als mijn Heer en Mw. Van Zirik verborgen te houden.’</p>
<p>Ware het de meid van de groenvrouw uit het Achterom geweest, die hij met Mad. Mont-Athos had zien wandelen, hij had er geen woord van gesproken.</p>
<p>- ‘Ik ben u duizendmaal verplicht, mijn Heer,’ zeî Emilie, en liet onmiddellijk, met een beslissende stem, daarop volgen: ‘wel zeker! dat schepsel moet mijn deur uit, en hoe eer hoe beter.’</p>
<pb n="232"/>
<p>- ‘Ja Mevrouw! Juist wat ik zeî. Intusschen, 't had kunnen zijn, dat het arme kind, zonder het te weten, in een valstrik gelokt ware.’</p>
<p>- ‘Mijn Heer!’ hernam Emilie: ‘'t is genoeg, dat zij publiek met zulk een wezen op straat is gezien....en dan, je zegt immers zelf, dat zij, Nicolette, dat andere mensch 't eerst heeft aangesproken.’</p>
<p>- ‘Juist, Mevrouw! - Maar schijn is nog geen zekerheid: en ik heb zekerheid zoeken te verkrijgen.’</p>
<p>- ‘En wat heeft die opgeleverd?’ vroeg zij, met haastige drift.</p>
<p>- ‘Mevrouw weet misschien, dat wij een register houden van....die dames.’</p>
<p>- ‘Neen mijn Heer!’ antwoordde zij, het hoofd half afwendende en den neus optrekkende, om die soort van walging uit te drukken, welke een brave en onberispelijke vrouw gevoelt, wanneer over zulke zedelooze vrouwen gesproken wordt.</p>
<p>- ‘Ik wil 't gelooven, Mevrouw! - Nu! ik zag uw <hi rend="i">bonne</hi>, geärmd met Madame Mont-Athos, de Groenmarkt verlaten.’</p>
<p>Nieuwe trek van walging op 't aangezicht van Mevrouw.</p>
<p>- ‘Ik dacht, dat meisje ken ik niet, en ik moet eens zien, waar zij blijft. Ik liet haar volgen; men berichtte mij, dat zij bij die vrouw was ingegaan. Dat kon wezen om een bloot bezoek af te leggen, in alle eer en deugd: - anders, moet zij op 't register komen....Ik verzoek vergeving, Mevrouw! zoo ik in dergelijke bijzonderheden treed.’</p>
<p>- ‘Neen mijn Heer! Hoe onaangenaam het zij, ik dien alles te weten,’ haastte Emilie zich te zeggen, die reeds bang werd, dat hij iets verzwijgen zou.</p>
<p>- ‘Ik moest dus hoogte nemen, ging zelf, en sprak afzonderlijk met die vrouw. Op mijn opzettelijke vragen vernam ik van haar, dat het jonge meisje, vooreerst, haar
<pb n="233"/>reeds van vroeger kende, ten andere, dat zij vrijwillig bij haar gekomen was, ten derde, dat zij ten uwent woonde. Ik gaf toen last, dat die Nicolette òf binnen 't uur aan 't bureau komen, òf onmiddellijk het huis verlaten zou. Dit laatste geschiedde.’</p>
<p>- ‘En <hi rend="i">u</hi> heeft niets gehoord, of...of misschien...?’ vroeg Mevrouw, zonder den volzin ten einde te brengen.</p>
<p>- ‘Niets meer, dan ik u zeg. En nu, Mevrouw, de Hemel beware mij, dat ik het meisje zou willen bezwaren. Bewijs van eigentlijke schuld bestaat er niet tegen haar, en, zoo 't wegens de opspraak beter is, dat zij hier niet blijve, de mogelijkheid bestaat, dat zij geheel onwetend gedwaald heeft.’</p>
<p>- ‘Neen mijn Heer! die mogelijkheid kan, zoo als ik het beschouw, niet bestaan. Zij is schuldig, daar is geen twijfel aan. Dat zij koket was wist ik, en ik zou haar toch niet gehouden hebben; maar zulke zaken als door u verhaald worden!....Zij moet geen uur langer in mijn huis blijven.’</p>
<p>- ‘Heeft Mevrouw bepaalde bewijzen, waaruit die koketterie blijkbaar is?’ vroeg de inspecteur, een snuifje nemende en sterker toekijkende dan ooit.</p>
<p>- ‘Hm! mijn Heer is van de Politie, en moet <hi rend="i">ik</hi> hem dan vertellen, hoe zij eergisteren met den ouden Heer van Tilbury stond te praten, toen monsieur Rostan...toen de goeverneur van mijn zoon er op afkwam en er nog een woordenwisseling tusschen die beide heeren heeft plaats gehad?’</p>
<p>- ‘Ik ken die historie,’ zeide Pedaal: ‘Mevrouw zou dus denken, dat zij gekoketteerd had met dien ouden Baron.’</p>
<p>- ‘Ja mijn Heer, herhaaldelijk.’</p>
<p>- ‘En ook met....den goeverneur van uw zoon?’ Hier spalkte hij zijn oogen een weinig meer open.</p>
<p>- ‘Ja zeker!....maar....’ en zij kon 't niet verhin-<pb n="234"/>deren, dat zij een kleur kreeg: 't was of die blik magnetisch op haar rustte.</p>
<p>- 't Is niets, Mevrouw!’ zeî hij: ‘een inspecteur is gesloten als een biechtvader of een geneesheer; en ik durf er bijvoegen, dat het in hem nog grooter verdienste is; want een biechtvader en een geneesheer verzwijgen alleen de geheimen, die hun als zoodanig worden toevertrouwd, en ik doe het somwijlen ook die, welke mij verklapt worden.’</p>
<p>Een angstige rilling doorliep het lichaam van Mw. Van Zirik: zij sloeg de oogen neder, poogde toen goede <hi rend="i">contenance</hi> te maken, en Pedaal stoutmoedig in 't aangezicht te staren; doch ten tweeden male ontmoette zij dien starren blik: zij liet het hoofd weder zakken, en kromp ineen als een kind, dat op snoepen betrapt wordt.</p>
<p>- ‘Ja Mevrouw!’ hernam hij, de oogen weder half sluitende, en een buiging met het bovenlijf makende, vergezeld van een vriendelijken glimlach, die als tot geruststelling dienen moest; doch Emilie was niet gerust: zij had straks dien man daar over haar wel willen kussen tot belooning voor het bericht, dat hij bracht, en nu was zij bang voor hem; want zij gevoelde zich in zijn vermogen; zij, de rijke en elegante vrouw, in 't vermogen van een Politiebeämbte!</p>
<p>- ‘Mevrouw wenschte alzoo,’ hernam Pedaal, na een kort stilzwijgen, ‘dat meisje de deur uit te hebben.’</p>
<p>- ‘Ja mijn Heer!’ antwoordde zij, met een zenuwachtige drift.</p>
<p>- ‘En natuurlijk zonder opspraak of burengeruchten, niet waar?’</p>
<p>- ‘Natuurlijk; maar...met uw verlof, waarom vraagt <hi rend="i">u</hi> mij dat? - Ik heb haar immers alleen te zeggen, dat zij heen moet, om redenen die zij zelve wel begrijpen zal, en dan....en dan....’</p>
<pb n="235"/>
<p>- ‘Ja Mevrouw! dan zal zij die redenen willen weten, en misschien niet willen heengaan, en dan zal het eene woord het andere uithalen en dan....vergeef mij - als twee vrouwen - de stand doet er niets toe - aan het twisten raken, dan wordt er meer gezegd, dan tot beider eer wel dienstig is....en uit zulk een twist zou juist het burengerucht kunnen ontstaan, dat vermeden moet worden.’</p>
<p>- ‘Wat dan gedaan?’ vroeg Emilie moedeloos.</p>
<p>- ‘Zou Mevrouw ook willen wachten tot mijn Heer weêr t'huis was? Een man is eigentlijk degene, die de politie in zijn huis moet waarnemen?’</p>
<p>- ‘En nog twee nachten met dat schepsel onder één dak blijven! - Liever stierf ik. Hoe mijn Heer! 't is van u zelven dat de raad uitging, om haar onmiddellijk weg te zenden, en nu wil <hi rend="i">u</hi> dat ik haar nog twee dagen houde.’</p>
<p>- ‘Mevrouw,’ antwoordde Pedaal, ‘toen ik dien raad gaf, wist ik niet, wat mij door u verteld is, dat die goeverneur haar het hof maakte....Zie, die man zou misschien tusschen beiden kunnen komen en partij voor haar trekken, en dat zou de opschudding slechts vermeerderen.’</p>
<p>De woorden van Pedaal vielen in 't gemoed van Mw. Van Zirik als druppels olie in een vlam. Had zij eens gesidderd van angst, nu deed zij 't weêr van toorn en jaloezie. Hoe! Rostan zou tusschen beiden kunnen komen, haar misschien afvallen om voor de eer van dat meisje te strijden. 't Is waar, zij zou hem zoowel als haar het zwijgen kunnen opleggen; want daartoe behoefde zij alleen de reden te noemen, waarom zij Nicolette heenzond; maar wie weet? misschien was hij het juist, die Mad. Mont-Athos als koppelaarster bezigde en dan vertelde zij hem niets dan wat hij wist. Al die denkbeelden vlogen haar wild door 't hoofd, en het duurde een poos, eer zij het woord weêr opvatte en aan den inspecteur vroeg:</p>
<pb n="236"/>
<p>- ‘Maar welken raad kan mijn Heer mij dan geven? Tot nog toe heb ik alleen bezwaren gehoord.’</p>
<p>- ‘Mevrouw, die raad kan heel eenvoudig zijn: 't is, datje u zelve er buiten houdt, dat meisje niet meer ziet, en aan een ander de zorg overdraagt om haar weg te krijgen.’</p>
<p>- ‘Aan een ander! - O! ik hoop, dat ik u begrijp: als ik het aan u vroeg, mij dien dienst te bewijzen.’</p>
<p>- ‘De kommissie is zeer vereerend, Mevrouw, maar alles behalve vermakelijk. Met een gewone dienstmeid behoeft men geen komplimenten te maken; maar dit meisje - haar konnexie met die vrouw daargelaten - is fatsoenlijk in haar vormen en manieren, en dient ja, met fermeteit, maar toch beleefd behandeld te worden.’</p>
<p>- ‘Beleefd! - dat wezen!’ riep Emilie met verontwaardiging uit.</p>
<p>- ‘Mevrouw! het is mijn plicht, beleefd te zijn jegens een iegelijk - en <hi rend="i">mij</hi> heeft dat meisje geen kwaad gedaan. - Onze kommissaris is niet gemakkelijk: - wijkt men 't minst van de voorgeschreven gedragslijn af, dan is 't dadelijk boete of tijdelijke suspensie; - en mijn salaris is op zijn best kruiersloon.’</p>
<p>Dit begon duidelijker te zijn, en Emilie begreep hem.</p>
<p>- ‘Wel mijn Heer! 't spreekt van zelf, dat ik van u geen dienst zou vragen, zonder dien te beloonen.’</p>
<p>Pedaal boog zich, en, als dat punt nu voor besproken houdende, ging hij voort:</p>
<p>- ‘'t Is wel Mevrouw! ik zal dat dus beredderen; - en - waar zal ik dat meisje heenbrengen?’</p>
<p>- ‘Wel!...bij dat vrouwmensch, waar zij behoort.’</p>
<p>Er lag zulk een bittere haat in den toon van Mw. Van Zirik, toen zij deze woorden zeide, dat Pedaal, die anders in zijn leven genoeg uitingen van booze hartstochten gehoord had, zich zelven bekende, dat deze de kroon spande.</p>
<pb n="237"/>
<p>- ‘Zou u dat aangenaam zijn?’ vroeg hij: ‘een lief, mooi, misschien onschuldig jong meisje bloot te stellen aan een leven, als dat daar geleid wordt?’</p>
<p>Deze aandoenlijke voorstelling was schijnbaar berekend om het vrouwelijk gevoel tot medelijden te wekken, en zou dit ook misschien gedaan hebben, indien Pedaal er geen lofspraak op Nicolettes uiterlijk had ingemengd. Zijn woorden strekten dus alleen om haar drift verder gaande te maken: - en dit was wat hij bedoelde.</p>
<p>- ‘Mijn Heer,’ berstte zij in heftige verontwaardiging los: ‘alles zal mij aangenaam zijn, wat dat onschuldige meisje kan verachtelijk maken in ieders oogen, meer nog dan zij is. Ja, breng haar in dat huis, en zóó, dat zij er niet uitkome...zoodat ik aan ieder, wie mij later met belangstelling naar haar vraagt, kan toefluisteren: - dat fijne bakkesje zit in een bordeel!’</p>
<p>- ‘Bravo!’ dacht Pedaal bij zich zelven; maar overluid zeide hij: ‘ik moet Mevrouw doen opmerken, dat zij in dat <hi rend="i">établissement</hi> niet kan opgenomen worden dan met haar vrijen wil, en dat ik, in spijt van dat afgelegde bezoek, nog sterk twijfel, of zij genegen zou zijn, een kostgangster op die plaats te worden.</p>
<p>- ‘Des te beter!’ riep Emilie uit, met het gevoel eener verfijnde wraakzucht, die een verhoogd genot vond in het denkbeeld, dat Nicolette tegen wil en dank aan ontucht overgeleverd zou worden. - Zij merkte echter, dat zij zich versproken had en hield bot op.</p>
<p>- ‘Geneer u niet, Mevrouw!’ zeî Pedaal: ‘ik zie toch al genoeg hoe de vork in den steel zit. Dat meisje is Mevrouw in den weg en Mevrouw haat haar met al de kracht van een medeminnares. Dat is <hi rend="i">Hermione</hi> tegen <hi rend="i">Andromaque</hi>, <hi rend="i">Médée</hi> tegen <hi rend="i">Créuse</hi>, <hi rend="i">Roxane</hi> tegen <hi rend="i">Athalide</hi>.’ - hij sprak de namen op zijn Fransch uit - ‘dat is een oude tragedie, die altijd nieuw blijft.’</p>
<pb n="238"/>
<p>- ‘Mijn Heer!’ riep zij, op den toon van iemand, die een waarheid hoort, welke hij niet loochenen kan, maar zich toch niet wil laten zeggen.</p>
<p>- ‘Heb ik ongelijk, Mevrouw?’ vroeg hij, haar wederom met zijn blik vasthoudende, gelijk men een dog vasthoudt, die uit den band wil springen.</p>
    <p>- ‘Om 't even,’ zeide zij: ‘en waarom zou ik dan ook veinzen? Kort en goed, bezorg dat meisje...op die plaats, waar je mij van gesproken hebt - en reken op mijn dankbaarheid.’</p>
<p>- ‘Dankbaarheid!’ herhaalde Pedaal langzaam: ‘Mevrouw! ik zal ook openhartig zijn: geef mij <hi rend="i">carte blanche</hi> en je zult tevreden wezen; - maar ik waag veel, en meer, dan een bloote belofte mij kan vergoeden.’</p>
<p>- ‘Ha!’ riep Emilie, verheugd, dat zij nu weder, als lastgevende en betalende partij, haar verloren evenwicht in zekere mate herwon: ‘bepaal zelf uw loon!’</p>
<p>- ‘Mevrouw!’ hernam hij: ‘ik ben niet van degenen, die zich laten omkoopen. Ik heb in mijn vrije uren nu en dan aan Apollo en de Muzen geöfferd...’</p>
<p>- ‘Hoe komt dat hier te pas?’ vroeg bij zich zelve Mw. Van Zirik. Pedaal ging voort:</p>
<p>- ‘Lieden van smaak hebben mij aangespoord, het vervaardigde in een bundel uit te geven. <hi rend="i">Ik</hi> heb daar wel ooren na.’</p>
<p>- ‘Maar wat doet...’ vroeg halfluid Emilie.</p>
<p>- ‘Ongelukkig ben ik niet als dichter bekend; en nu vind ik geen uitgever, die 't drukken wil, anders dan voor mijne rekening.’</p>
<p>- ‘Zoo!’ zeî Mevrouw, die iets meer op de hoogte begon te komen: ‘en...’</p>
<p>- ‘En dat is een grap van een zak guldens,’ vervolgde hij.</p>
<p>- ‘En dus...’</p>
<p>- ‘Door mij die som te leenen, zou Mevrouw mij in
<pb n="239"/>staat stellen mijn roem als schrijver te vestigen: misschien daarin een aangenaam bestaan te vinden. Ik zou het mij tot een genoegen en groote eer rekenen, Mevrouw een exemplaar op satijn papier, goud op snede, te mogen aanbieden.’</p>
<p>- ‘Ik zal u het geld ter hand stellen,’ zeide Emilie, opstaande.</p>
<p>- ‘En dan,’ zeide hij: ‘zal ik van u het geld moeten ontvangen, dat aan dat meisje toekomt voor haar loon. Hoeveel ontving zij in 't jaar?’</p>
<p>- ‘Ik zal u ƒ 25 geven; dat zal wel genoeg zijn.’</p>
<p>- ‘Zuinig genoeg: - en dan zal de stilzwijgendheid dier vrouw misschien gekocht moeten worden.’</p>
<p>Emilie begon te vinden, dat het wel eenigszins neêrkwam op die afzetterij van een indringer, waar zij eerst bang voor geweest was: - doch zij was eenmaal in 't zog en moest mede: - ‘en hoeveel zal dat wel zijn?’ vroeg zij.</p>
<p>- ‘Och! met ƒ 1000 voor alles en alles te zamen zal ik ver komen.’</p>
<p>- ‘Wacht mij hier,’ zeî Emilie.</p>
<p>- ‘Mevrouw!’ zeide hij, insgelijks opstaande: ‘ik heb den tijd.’</p>
<p>Zij haastte zich naar haar kamer en opende haar bureau. Zij had juist geld van haar man gekregen om eenige winkelschulden te betalen. Die zouden nu achterstaan: - zij nam een bankbriefje uit de lade en ging weder naar beneden, toen zij voor zich Nicolette zag met de kinderen, alle vier gekleed om de gewone wandeling te gaan doen.</p>
<p>- ‘Ga nog niet uit,’ zeide zij: ‘er is iemand beneden om u te spreken.’</p>
<p>En, Nicolette eenigszins verwonderd latende staan, draafde zij de trap af.</p>
<p>In 't portaal kwam Filip haar tegen, en vroeg heel verbaasd:</p>
<pb n="240"/>
<p>- ‘Mevrouw! waar moet ik het <hi rend="i">déjeuner</hi> klaarzetten? - Ik heb de deur van de eetkamer gesloten gevonden.’</p>
<p>- ‘Wacht tot ik bel. - Ik zal 't u zoo zeggen.’ En, hem voorbijgaande, kwam zij weder bij Pedaal.</p>
<p>- ‘Hier is het gevraagde,’ zeide zij.</p>
<p>- ‘En hier is de schuldbekentenis,’ zeide hij; terwijl hij het bankbiljet bij zich stak en haar een strook papier overhandigde, waarop hij geschreven had:</p>
<p>‘Ontvangen van de WelEd. Mevrouw Van Zirik een som van <hi rend="i">Zeshonderd gulden</hi>, Ned. Ct., om die te restituëeren uit de eerste opbrengst van het werkje, getiteld: <hi rend="i">Mijn Eerstelingen</hi>, <hi rend="i">door F.P.</hi>’</p>
<p>- ‘En zal ik u nu dat kreatuur hier zenden?’ vroeg zij.</p>
<p>- ‘Ja Mevrouw! en als Mevrouw dan gelieft te zorgen, dat, terwijl zij hier is, haar koffer en al wat haar toebehoort gepakt worde en in de vigilante gebracht, die de knecht bestellen zal. Ik zal het meisje hier verwachten.’</p>
<p>Op deze wijze was de overeenkomst tusschen dit waardige tweetal gesloten, waarbij het de uitlevering gold en het vernietigen van de toekomst van een jong meisje. Er is een handel, erger dan die in negerslaven, en waar de Kamers en de filantropen niets aan kunnen doen.</p></div>
<div type="chapter">
<pb n="241"/>
<head rend="h3">Vijfde hoofdstuk.</head>
<head rend="h4"><hi rend="i">Het onweder barst los</hi>.</head>
<p>Nicolette stond nog altijd met de kinderen in de bovengang te wachten, toen Karoline, die door Mevrouw was geroepen, en met deze eenige woorden gewisseld had, haar de boodschap brengen kwam, dat zij in de zijkamer werd verlangd, waar iemand was om haar te spreken: zij, Karoline, zou vandaag met de kinderen uitgaan.</p>
<p>Wel sloegen deze laatsten aan 't morren tegen deze schikking; doch Nicolette paaide hen met de belofte van, als zij nu zoet met Karoline medegingen, hun een mooi nieuw historietje te vertellen als zij t'huis kwamen; waarna zij zich naar beneden begaf, vrij nieuwsgierig, wie toch de bezoeker wezen kon. Zekere hoop vervulde haar, of het ook een van de Hardesteinsche vrienden wezen mocht, en zij was niet weinig te-leur-gesteld, toen zij, de deur openende, een geheel onbekend gelaat voor zich zag. Het voorgevoel van een slechte tijding overviel haar, en met een bezorgden blik zag zij den man aan, die tegen-over haar stond, en bleef afwachten, wat die haar kon hebben mede te deelen. Haar ongerustheid verminderde niet, toen die heer, na met een lichten hoofdknik even gegroet en haar met een beweging der hand te hebben uitgenoodigd op een stoel te gaan zitten, die midden in de kamer stond, naar de deur ging
<pb n="242"/>en den sleutel in 't slot omdraaide en bij zich stak, waarna hij terugkeerde en tegen-over haar plaats nam.</p>
<p>Dat begin was alles behalve opwekkend, en het jonge meisje, dat zich, als gezegd is, bovendien niet wel gevoelde, werd ongerust en bang. De leer van Van Alphen, dat men dit laatste slechts wezen mag ‘als men voorheeft kwaad te doen’ is zeer mooi; doch er zijn uitzonderingen, en wie bekende gevaren met een kalm en onbevreesd gemoed zal tegengaan, zal met schrik en huivering worden aangedaan voor een gevaar, dat onbekend, ja misschien denkbeeldig is.</p>
<p>- ‘Uw naam is Nicolette Zevenster?’ vroeg Pedaal, haar op zijn gewone wijze van onder zijn neêrgelaten oogleden opnemende.</p>
<p>- ‘Ja mijn Heer,’ antwoordde zij: ‘en mijn Heer is...?’</p>
<p>- ‘Ik ben iemand, aan wie Mw. Van Zirik het heeft opgedragen, u een tijding mede te deelen, die u niet aangenaam wezen zal.’</p>
<p>- ‘Wat is er dan?’ vroeg zij, meer en meer ontsteld, en zich op eens voorstellende, dat die Heer zeker gekomen was om haar te vertellen, dat de ongesteldheid van Dominee Bol van ernstiger aard geworden, dat hij misschien al dood was.</p>
<p>- ‘Er is,’ antwoordde hij, ‘dat Mw. Van Zirik uwe diensten niet langer behoeft.’</p>
<p>- ‘O!’ zeide zij, en zij sprak dat, ‘O!’ uit op een toon, dat men er bijna uit zou hebben kunnen verstaan: ‘is het anders niet?’ immers de eerste gewaarwording, welke de woorden van Pedaal bij haar deden ontstaan, was die van genoegen, dat haar vrees zonder grond bleek te zijn; - doch hierop volgde onmiddellijk een gevoel van bevreemding. Wat was de reden van ongenoegen, die Mevrouw tegen haar had? en waarom moest zij de boodschap van een onbekende en op zoo plechtige wijze vernemen?</p>
<pb n="243"/>
<p>- ‘Ik weet niet,’ hernam zij, na een korte pauze, ‘waardoor ik de gunst van Mevrouw kan verbeurd hebben, en nog veel minder, waarom mij zulks door een derde moet worden aangekondigd.’</p>
<p>Er was waardigheid in haar toon en houding, toen zij dit sprak, en Pedaal, die de menschen had leeren kennen, en echte van valsche munt wist te onderscheiden, was bovendien reeds tot de slotsom gekomen, dat hij een eerlijk meisje voor zich had, en dat het bezoek bij Mad. Mont-Athos alleen aan onwetendheid en onvoorzichtigheid moest worden toegeschreven. Die overtuiging van Nicolettes onschuld maakte echter volstrekt geen verandering in de gedragslijn, welke hij zich had voorgeschreven, en, op denzelfden kouden toon, waarop hij tot nu toe gesproken had, vervolgde hij, zonder alsnog te antwoorden op de vraag, die hem gedaan was:</p>
<p>- ‘Ik heb mijn boodschap nog maar ten deele verricht. Mw. Van Zirik verlangt, dat je haar woning onmiddellijk verlaat.’</p>
<p>- ‘Onmiddellijk!’ herhaalde Nicolette, terwijl zij zich het bloed van verontwaardiging naar 't hoofd voelde stijgen: ‘men zet mij dus de deur uit, als ik u wel versta.’</p>
<p>- ‘Je hebt het gezegd,’ antwoordde Pedaal.</p>
<p>- ‘Maar dat is iets onbegrijpelijks en onmogelijks,’ zeî Nicolette: ‘en ik ga ook zeker niet vanhier, eer ik Mevrouw gesproken, en ten minste vernomen heb, wat haar grond geeft, mij op dusdanige wijze te behandelen.’</p>
<p>Onder 't spreken was zij opgerezen en wilde naar de deur gaan.</p>
<p>- ‘Vermoei u niet,’ zeî Pedaal: ‘de deur is gesloten. En,’ vervolgde hij, terwijl Nicolette als besluiteloos midden in het vertrek bleef staan, ‘het is juist omdat Mevrouw u niet verkiest te spreken, dat zij mij heeft opgedragen, u het noodige te doen weten.’</p>
<pb n="244"/>
<p>- ‘Maar ik neem van u zulke boodschappen niet aan,’ zeî Nicolette, met bitterheid: ‘ik ken u niet en kan ook niets gelooven van wat ge mij zegt.’</p>
<p>- ‘Ik zal u mijn kredentialen toonen,’ hernam Pedaal, en stelde haar zijn kaartje ter hand.</p>
<p>- ‘Politie!’ riep Nicolette, het laatste woord dat zij gelezen had overluid herhalende: ‘men meent de Politie er bij te moeten halen om mij te doen vertrekken! Word ik dan van diefstal beschuldigd? Ik zeg u, ik wil en zal Mw. Van Zirik spreken: zij moet mij rekenschap geven van zulk een behandeling.’</p>
<p>Noch Bol, noch Eylar, noch Bettemie, noch zelfs Maurits, zou op dit oogenblik de zachtzinnige Nicolette hebben herkend. Niet, dat zij niet bekoorlijk was als altijd; maar het lam was in een leeuwin verkeerd; de lieve vriendelijke uitdrukking van het gelaat had plaats gemaakt voor de uitdrukking der heftigste, en wij mogen er bijvoegen, der billijkste gramschap: haar oogen schenen glinsterende vonken te schieten: de blaauwe adertjes, die het fijne vel bij de hoofdslapen doorkronkelden, waren gezwollen of zij barsten zouden, en de omgekrulde onderlip sprak van felle verontwaardiging over den geleden hoon, en van diepe verachting voor haar, van wie zij dien lijden moest.</p>
<p>Pedaal bewonderde haar; doch zijn hart bleef even verstokt.</p>
<p>- ‘Wees bedaard!’ zeide hij: ‘al die drift zal u toch niets baten. Niemand beschuldigt u van diefstal of van eenige andere wetsovertreding. Met de motieven van Mw. Van Zirik heb ik niets te maken. Zij wil u vanhier hebben, zonder opschudding of opspraak, en, juist omdat zij voorzag, dat je boos zoudt wezen, heeft zij mijn assistentie ingeroepen. Ik ben gehouden, haar in dezen ten dienste te staan, en u goed- of kwaadschiks vanhier te doen vertrekken.’</p>
<pb n="245"/>
<p>De koele en kalme toon van den inspekteur werkte in zekere mate gunstig op Nicolette. Zij verkreeg er de overtuiging door, dat aan het geval niets te veranderen viel, en dat zij zich voor 't oogenblik naar de omstandigheden schikken moest, behoudens het afwachten eener nadere gelegenheid om rekenschap te vorderen van het gedrag, dat men tegen-over haar hield. Eene zaak echter drukte haar zwaar op 't hart: ‘moet ik dan heengaan,’ vroeg zij, ‘zonder eens aan die lieve kinderen vaarwel te zeggen?’</p>
<p>Pedaal haalde de schouders op. ‘'t Zijn juist dergelijke tooneelen, die vermeden moeten worden,’ merkte hij aan.</p>
<p>-‘'t Is hard,’ hernam zij, na een poos peinzend voor zich te hebben gezien: - ‘maar zoo 't niet anders kan, wel! - laat mij dan mijn koffer gaan pakken.’</p>
<p>- ‘Wees daarover niet bekommerd,’ zeî Pedaal: ‘die koffer wordt gepakt, en, mocht er nog iets vergeten worden, dat zal u eerlijk worden nagezonden.’</p>
<p>- ‘Maar ik word behandeld als een slavin,’ zeî Nicolette, met den voet tegen den grond stampende.</p>
<p>- ‘Niet volkomen,’ hernam Pedaal: ‘want aan een slavin wordt geen loon uitbetaald en ik ben gelast, u vijf-en-twintig gulden te geven voor hetgeen u te goed komt.’</p>
<p>- ‘Ik zal van Mw. Van Zirik geen cent aannemen,’ zeî Nicolette.</p>
<p>- ‘Bedenk u wel,’ hernam Pedaal.</p>
<p>- ‘Niets, geen cent,’ herhaalde zij: ‘'t zou een goedkeuring inhouden van haar handelwijze jegens mij.’</p>
<p>- ‘Zoo als je wilt,’ zeî Pedaal, niet kwalijk in zijn schik, dat hij het geld op die wijze voor zich zelven behouden kon: ‘en zoo blijft er dan nog maar een punt te beslissen, namelijk, waar ik u brengen zal.’</p>
<p>- ‘Ja,’ zeî Nicolette, peinzende: ‘waar zal ik heen?’</p>
<p>En hier schoot het haar in den zin, dat zij voor 't oogenblik nergens te recht kon. Naar Hardestein, dat ging niet:
<pb n="246"/>vooral nu Bol ongesteld was: Donia was juist vertrokken: en geen van haar overige bekenden kon zij zoo onverhoeds op 't lijf vallen.</p>
<p>- ‘Ik was natuurlijk op iets dergelijks niet voorbereid,’ zeide zij, ‘en, ofschoon ik vrienden genoeg heb, zoo dien ik hun toch vooraf belet te vragen, of althans hen te waarschuwen van mijn komst.’</p>
<p>- ‘Hebje dan hier ook een kennis, bij wie je zoolang blijven kunt?’ vroeg Pedaal: ‘in een logement zulje zeker liever niet willen gaan,’ voegde hij er met inzicht bij.</p>
<p>- ‘Neen,’ antwoordde Nicolette, in haar onnoozelheid het vaarwater vermijdende, dat zonder gevaar was, om goedmoedig de fuik in te zwemmen, welke hij voor haar openhield: ‘niet in een logement: - maar waar dan? ik ken hier eigentlijk niemand in den Haag.’</p>
<p>- ‘Niemand?’ vroeg Pedaal.</p>
<p>- ‘Alleen, ja, een Mevrouw, daar ik meê gereisd heb van Utrecht hier naar toe; - maar 't mag op zijn best kennen heeten, een majoorsweduwe...Zij heeft kostgangsters, vertelde zij mij.’</p>
<p>- ‘Nu!’ zeî Pedaal: ‘indien je daar gebracht wilt wezen?...’</p>
<p>- ‘Ja maar, ik weet niet, hoe de straat heet.’</p>
<p>- ‘O! dat is minder!’ zeide Pedaal: ‘als je mij haar naam maar weet te zeggen.’</p>
<p>- ‘Zij heet Mont-Athos,’ zeide Nicolette.</p>
<p>- ‘Ik ken haar,’ zeide Pedaal: ‘jawel, zoo als je zegt, daar logeeren meer dames. Zoo verlangje dus, dat ik u bij haar brenge?’</p>
<p>- ‘Ja,’ antwoordde Nicolette, ‘ik weet niemand anders.’</p>
<p>- ‘'t Is goed,’ hernam Pedaal: ‘mijn last luidt wel, om u vanhier te doen verhuizen, maar ook tevens om verder, in alles, alleen naar uw begeerte te handelen, en de
<pb n="247"/>keuze van uw verblijf geheel aan u zelve over te laten: - en daar hoor ik meteen de vigilante aankomen. Als uw bagaadje nu gepakt is, dan kunnen wij terstond vertrekken. Het treft goed, datje juist gereed waart om uit wandelen te gaan.’</p>
<p>- ‘Ik ben tot uw dienst,’ zeide Nicolette, haar handschoenen aantrekkende, wat alleen nog aan haar <hi rend="i">toilet</hi> haperde.</p>
<p>Weldra hoorde men geloop en geschoffel door huis, als van dingen die versjouwd worden, en kort daarop zag Pedaal, die uit het venster gluurde, dat de koffer en de hoededoos van Nicolette werden opgeladen. - Mw. Van Zirik, om dit in 't voorbijgaan te zeggen, had zich de moeite van het inpakken zelve getroost: vooreerst, omdat zij Karoline met de kinderen had uitgezonden en geene van de andere dienstboden voor dat werk geschikt achtte: ten andere, omdat zij nieuwsgierig was, of zij bij die verrichting ook het een of ander vinden zou, dat haar stof tot nieuwe ergernis geven kon. Wat het inpakken betrof, dat ging spoedig genoeg in zijn werk, dewijl Nicolette haar meeste kleederen en al datgene waar zij waarde aan hechtte, toch in haar koffer borg - niet wegsloot, want de sleutel stak op 't slot: welk laatste niet het geval was met de kassette, die de brieven enz. bevatte. Mw. Van Zirik had wel lust, doch geen moed of tijd om het slot met geweld te openen, en zij moest alzoo bij haar onderzoek de hoop opgeven, verborgen zaken te ontdekken. Een voorwerp echter vond zij, dat los in den koffer lag en dat zij bij zich stak: wij zullen zoo aanstonds zien wat het was.</p>
<p>- ‘En nu,’ zeide Pedaal, ‘ben ik tot uw orders.’ Dit zeggende, ontsloot hij de deur weder en bood Nicolette den arm aan.</p>
<p>- ‘Vergeef mij,’ zeide hij, toen hij zag, dat zij aarzelde: ‘ik volbreng de taak, die mij is voorgeschreven.’</p>
<pb n="248"/>
<p>Dit was natuurlijk een logen; de waarheid was, dat hij vreesde, dat Nicolette hem in 't portaal ontloopen mocht om Mevrouw te zoeken. Zij onderwierp zich, en liet zich door hem naar beneden geleiden.</p>
<p>Hier vonden zij al de dienstboden vergaderd. En niets was natuurlijker; want niet alleen was het zonderlinge nieuws, dat er iemand van de Politie met Mevrouw een langdurig onderhoud had gehad, dat, ten gevolge daarvan, Nicolette bij hen ontboden was, en dat Mevrouw zelve de bagaadje van deze had ingepakt, als een loopend vuurtje van de keuken naar stal en zolder geloopen, maar ook waren deze reis de koetsier en Dries, die niet bij de hand waren, toen, bij Nicolettes komst, de koffer naar boven gedragen moest worden, dadelijk prezent om dien af te dragen, in de hoop van alzoo niets te missen van het tooneel, dat nu plaats had. Zoo stond de geheele dienstbare stoet, toen Nicolette, aan den arm van Pedaal, tusschen hen doorging, haar met verbaasde en wantrouwige blikken aan te staren. Alleen de goedhartige werkmeid trad op haar toe, reikte haar den sleutel van haar koffer over, en vroeg met een treurige stem: ‘gaat de Juffrouw heen?’</p>
<p>- ‘Ja mijn goede Naatje!’ antwoordde Nicolette, haar de hand gevende: ‘vaarwel! en veel dank voor al de vriendelijkheid, die ik van u genoten heb.’</p>
<p>- ‘Wel! wel! wat zullen die bloeien van kinderen bedroefd zijn,’ riep Naatje.</p>
<p>- ‘Open het portier!’ zeide Pedaal op een gebiedenden toon tegen Filip, die met zijn gewone onbeschaamdheid Nicolette stond aan te staren, en hij zag daarbij Filip aan met een blik, die dezen zich haasten deed, aan het bevel te voldoen.</p>
<p>Pedaal hielp Nicolette in 't rijtuig; had zij opgekeken, zij zou Mw. Van Zirik hebben kunnen zien, die, uit het vensterraam van haar kamer liggende, haar naoogde.</p>
<pb n="249"/>
<p>- ‘En nu,’ zeide Pedaal tegen de dienstboden, die hij oordeelde dat niet behoefden te weten, waar hij voornemens was heen te rijden, ‘kun jijlui wel naar binnen gaan: ik heb geen verdere hulp noodig.’</p>
<p>Men gehoorzaamde: Pedaal fluisterde den voerman iets in 't oor, sprong toen in de vigilante, en trok het portier achter zich dicht, waarop het rijtuig wegreed.</p>
<p>In den achtermiddag van den volgenden dag bracht Hendt, de bestelder van Hardestein, drie brieven op de pastorie, en verzuimde niet, zich bij Juffrouw Leentje, die ze aannam, naar de gezondheid van Dominee te <hi rend="i">invermeeren</hi>. Het naricht luidde weinig gunstig. Dominee lag in zware koortsen, ijlde gedurig en moest, volgens 't voorschrift van Le Mat, zeer kalm gehouden worden.</p>
<p>Toen Hendt weg was, zag Juffw. Leentje de opschriften der brieven na: een daarvan luidde aan Bol en was van een hand, die zij wel niet herkende, maar toch zich herinnerde, meer gezien te hebben: het was de brief, dien Donia twee avonden te voren geschreven had; doch die eerst den volgenden morgen op de post was gedaan. Zij leide dien op de tafel in Dominees studeervertrek neder, om daar te blijven, tot hij in staat zou zijn, dien te lezen.</p>
<p>De tweede was voor haar zelve, en van Bettemie, die verzocht, dat iemand haar berichten zou, hoe Dominee het toch maakte. ‘Jawel!’ dacht Leentje, ‘dat schrijven zij mij allemaal, als of ik nu tijd had om brieven te dichten.’</p>
<p>De derde brief was ook aan haar adres, en droeg, even als de eerste, het postmerk 's Gravenhage; - doch het schrift was haar ten eenenmale onbekend. Eenigszins verwonderd en nieuwsgierig brak zij den brief open. Er viel een kaartje uit, dat zij opnam en las. Het luidde:
<q rend="bq"><hi rend="b">Mad. MONT-ATHOS</hi>.
<lb/>.....straat n<hi rend="sup">o</hi>...'s Gravenhage.</q></p>
<pb n="250"/>
<p>- ‘Wat moet dat beteekenen?’ vroeg zij zich af. Toen keek zij naar de naamteekening: ‘Emilie van Zirik, geb. Klimmerblad.’ ‘Zeker moet er iets met Nicolette gebeurd zijn.’ Zij las hetgeen volgt:
<q rend="bq">‘Mejuffrouw!
<lb/>
<lb/>‘UEd. zal verwonderd zijn, een brief van mij te krijgen. Ik zou aan mijn Heer uw broeder hebben willen schrijven; maar dat durf ik zoo niet: en ofschoon ik de eer niet heb u te kennen, gaat hetgeen ik te zeggen heb beter van vrouw tot vrouw. Ik moet u dan zeggen, dat Dominee en de Graaf van Eylar zich schrikkelijk moeten bedrogen hebben ten opzichte van dat juffertje, dat zij mij gezonden hebben!....’</q></p>
<p>- ‘Wat? Nicolette! Wat kan dat wezen?’ vroeg Leentje, hardop sprekende. Zij las voort:
<q rend="bq">‘'t Is niet, dat ik te klagen had over haar onderwijs of over haar wijze om met de kinderen om te gaan. Maar zij was gruwelijk koket, en praatte op de wandeling altijd met heeren....’</q></p>
<p>- ‘Nicolette! Wel! wel! dat valt mij tegen,’ viel Juffw. Leentje zich zelve in de rede, terwijl zij bedenkelijk het hoofd schudde. Zij las verder:
<q rend="bq">‘Doch dat was nog 't minste; maar 't blijkt nu van achteren, dat zij kennis had met een vrouw uit een slecht huis....’</q></p>
<p>- ‘Wat?’</p>
<q rend="bq">‘....uit een slecht huis, en dat zij daar nu en dan kwam....’</q>
<p>- ‘Nicolette! Onmogelijk, zou 'k haast zeggen.’</p>
<pb n="251"/>
<q rend="bq">‘....kwam, en de Hemel weet, wie zij daar dan ontmoette. Ik zou het niet geloofd hebben....’</q>
<p>- ‘En ik geloof het nog niet.’</p>
<q rend="bq">‘....indien het mij niet door iemand van de Politie bevestigd geworden....’</q>
<p>- ‘Wel lieve deugd!’</p>
<q rend="bq">‘....en indien niet, toen ik haar door die persoon in 't verhoor liet nemen, zij zelve verklaard had, daar, in dat huis, haar intrek te willen nemen. Zij is daar met pak en zak heengetrokken, en, zoo als mij die persoon zoo even bericht heeft, met open armen ontvangen. Ik sluit hier, tot nader bewijs, de adreskaart bij in van dat wijf, die ik onder haar boêltje gevonden heb.
<lb/>Ik weet niet, in hoeverre zij nog de onbeschaamdheid zal hebben, haar gedrag te vergoelijken. Maar ik achtte het mijn plicht te zijn, u te waarschuwen. Het doet mij leed voor Dominee en die andere heeren, dat zij aan zulk een schepsel nog zooveel zorg en geld besteed hebben. Maar zeker zal haar moeder niet veel beter geweest zijn, en zit de slechtheid bij haar in 't bloed. Mijn Heer Van Zirik is naar Amsterdam en zal ook verwonderd opkijken als hij weêr t'huis komt en zoo iets van zijn pleegkind hoort. - Met verzoek van mijn <hi rend="i">respects</hi> aan Dominee, schoon onbekend, noem ik mij hoogachtend, lieve Juffrouw enz.’</q>
<p>Juffrouw Leentje was te veel onthutst geweest over de eerste helft van den brief om gedurende het lezen van het laatste gedeelte eenige aanmerkingen meer te maken. Toen zij aan 't slot gekomen was, deed zij wat Bilderdijk van een andere bedaagde juffrouw vertelde:</p>
<pb n="252"/>
<lg type="poem">
<l>Sibylle vouwt de handen samen</l>
<l rend="; 1tab">En scheidt ze weêr;</l>
<l>‘Daar is,’ dus sprak ze, ‘noch betamen,</l>
<l rend="; 1tab">Noch godsvrucht meer.’</l></lg>
<p>Zij las het schrikkelijk nieuws nog eens over, en nog eens, en ook die adreskaart, met dien naam van ‘een wijf uit een spul,’ zoo als zij 't uitdrukte. Zij las, las, tot zij den brief van buiten kende, en wederom vouwde zij de handen samen en kneep haar roode vingers blaauw, en zat als wezenloos voor zich te kijken. 't Stond er, en de adreskaart bewees het ook, en toch was het bijna ongelooflijk. - Niet, dat Juffw. Leentje juist zoo geneigd was, het beste van haar naaste te denken; - maar indien er iemand was geweest, van wie zij zoo iets niet had kunnen denken, dan was het Nicolette. Wel was het meisje een weinig koket: ja koket was zij, zij had Snel wel wat aangehaald en zij was met den Jonker ook wel wat vrij geweest; maar dat zij zich geheel zou vergooien! dat had zij van haar niet verwacht. - En wat nu te doen? - Wat zou Dominee zeggen, als die 't hoorde! - och! wie wist, of de man 't wel ooit vernemen zou! - en, zoo hij van deze ziekte niet herstellen moest, dan was 't beter, dat hij zoo iets niet te weten kwam, wat zijn laatste levensuren verbitteren en een nagel aan zijn doodkist zijn zou. - En, al werd hij, door Gods hulp, weêr beter, dan zou 't hem toch niet verteld mogen worden, zoolang hij niet geheel weêr van zessen klaar was. Hij hield zooveel van dat kind: 't zou hem opnieuw doen instorten. - Maar wat dan te doen? - Dat nu mijn Heer van Eylar ook van huis was...dat niemand haar raden kon! 't was dan een erg geval!</p>
<p>Daar ging op eens een licht voor haar op. Mijn Heer Van Zirik was niet t'huis, toen zijn vrouw den brief schreef. Als hij terugkwam, en 't geval hoorde, zou hij wel waarschijnlijk de zaak nog nader onderzoeken en dan ook mis-<pb n="253"/>schien wel nader schrijven...in allen gevalle ging Nicolette hem evenveel aan als Bol of Eylar. - 't Beste zou zijn intusschen - let wel op het eindbesluit, waar Juffw. Leentje toe kwam! - den inhoud van den brief geheim te houden, en er niemand iets van te vertellen, zelfs niet aan <hi rend="i">Madame mère</hi>, noch aan de Dames Prawley, noch aan Jeannette Fix, noch aan Antje, noch aan wie ook...althans in de eerste dagen niet.</p>
<p>'t Is jammer van deze laatste <hi rend="i">clausul</hi>, die wij, als waarheidlievend historieschrijver, niet verzwijgen mochten. Bestond die niet, wij zouden met volle kracht hebben durven beweren, dat al de overwinningen, door Alexander, Cesar of Napoleon behaald, te zamen niet opwogen tegen die, welke Juffw. Leentje behaald had.</p>
<p>Zij vond zich echter te-leur-gesteld: er kwam geen tweede brief over de zaak. - Van Zirik, bij zijn t'huiskomst het gebeurde vernomen hebbende, volgens de inkleeding, die Mevrouw er aan verkoos te geven, liep naar het bureau van politie en sprak met Pedaal. Hetgeen hij van dezen hoorde deed hem de schouders ophalen, en tot de slotsom komen, dat het best was, niet meer aan de zaak te denken.</p></div>
<div type="chapter">
<pb n="254"/>
<head rend="h2">Dertiende boek.</head>
<head rend="h3">Eerste hoofdstuk.</head>
<head rend="h4"><hi rend="i">Een kontract van koop en verkoop</hi>, <hi rend="i">waar</hi> '<hi rend="i">t wetboek niet van spreekt</hi>.</head>
<p>Nicolette had bij 't in 't rijtuig stappen haar <hi rend="i">voile</hi> neêrgeslagen en zich laten wegvoeren, zonder een woord met haar geleider te wisselen. 't Scheen haar alles een droom. Zij kneep zich in den arm om te voelen of zij wel waakte. Waar zij gebracht werd wist zij zelve naauwlijks meer: 't was haar in zekere mate onverschillig. Zij keerde niet tot het besef der wezenlijkheid terug, dan toen de vigilante stilhield, de stem van Pedaal haar deed opschrikken met de woorden: ‘wij zijn er,’ en zij de groene deur en de koperen plaat daarnevens herkende, die zij den vorigen dag opgemerkt had.</p>
<p>De deur ging open, nog eer er werd aangebeld: en Pedaal, het portier geöpend hebbende en op de stoep gesprongen zijnde, bood Nicolette de hand om uit te stijgen en leidde haar de woning binnen. Mad. Mont-Athos, deze reis in een wit <hi rend="i">négligé</hi>, gelijk zij het zelve, of een nachtjak, zoo als anderen 't heetten, kwam haar in de gang te gemoet, en zag niet weinig verblijd op, toen zij Nicolette herkende, maar tevens niet weinig verwonderd, dat het Pedaal was
<pb n="255"/>die haar binnenleidde. 't Was dan ook inderdaad hier de herdersjongen, die 't beste lam uit de kudde, die hij te bewaken had, in 't hol der wolvin bracht.</p>
<p>- ‘<hi rend="i">Madame</hi>,’ zeide de inspecteur: ‘deze Juffrouw wenschte te weten of je een kamer tot haar beschikking hebt.’</p>
<p>- ‘Wel drie, als je wilt,’ antwoordde Mad. Mont-Athos, tegen Nicolette sprekende: ‘wel! dat is een blijde verrassing. Welkom! duizendmaal welkom.’</p>
<p>- ‘'t Zal misschien maar voor ééne nacht zijn,’ zeî Nicolette.</p>
<p>- ‘Ik hoop wel van beter,’ hervatte de majoorsweduwe, met een schuinschen blik op Pedaal: ‘hebje ook bagaadje? Ik zal dat wel bezorgen. Kom toch binnen, kindlief! - Blijf hier niet in den tocht staan.’</p>
<p>- ‘Ik wilde, zoo 't u schikte, wel terstond naar mijn kamer,’ zeî Nicolette: ‘ik ben moê, zeer moê.’</p>
<p>- ‘Heel goed! - Bet! help den koetsier 't goed afladen. Waar is Trui? roep haar om je te helpen, als je 't niet alleen afkunt: - ga binnen mijn Heer Pedaal. - Wacht! ik zal je den weg naar je kamer wijzen, mijn kind! - En meteen ging zij, gevolgd van Nicolette, een smal wenteltrapje op, dat halverwege de gang begon en geleidde naar een portaal, waar zij de deur opende eener kamer, recht tegen-over de trap gelegen. ‘Hier,’ zeide zij, den arm om Nicolettes rug slaande en haar om zoo te zeggen binnenduwende, ‘hier zulje logeeren als een prinses.’</p>
<p>Nicolette zou, ware zij anders gestemd geweest, misschien gevonden hebben, dat het logies er voor dat van een prinses al vrij vreemd uitzag; doch zij maakte geen aanmerkingen, en knikte met het hoofd, als om te kennen te geven, dat zij met alles tevreden was.</p>
<p>- ‘Je ziet, mijn kind, ik had er een voorgevoel van, dat je een <hi rend="i">pensionnaire</hi> van mij worden zoudt,’ zeide de matrone: ‘ik zeî net van morgen aan Trui de schoonmaak-<pb n="256"/>ster: Trui! zeg ik, je moet van morgen de gele kamer doen: daar krijg ik van middag zeker een <hi rend="i">logée</hi>: - en zie, net een half uur geleden was zij kant en klaar. Nu! je kunt je beroemen het neusje van den zalm te hebben, de beste kamer van 't huis.’</p>
<p>Inmiddels hadden de dienstmaagd, die er vrij vuil en smerig uitzag, met een andere vrouw, die waarschijnlijk de schoonmaakster wezen moest, te zamen de bagaadje van Nicolette de trap opgehaald en binnengebracht.</p>
<p>- ‘Zet het hier, Trui!’ zeide de vrouw des huizes, op een hoek van 't vertrek wijzende.</p>
<p>- ‘Goed Juffrouw,’ zeî Trui, en keek in 't voorbijgaan Nicolette even in 't gelaat. 't Was, of zij daar iets bekends in zocht: althans toen zij, terstond daarop, weder met de meid de kamer verliet, keek zij Nicolette nog eens aan, en schudde toen in 't heengaan het hoofd.</p>
<p>- ‘En nu, wat zal je noodig hebben?’ vroeg de majoorsche.</p>
<p>- ‘O! voor 't oogenblik niets.’</p>
<p>- ‘Wat sherry?’</p>
<p>- ‘Neen,...als ik u verzoeken mag, wat inkt.’</p>
<p>- ‘Ik zal 't bezorgen; - maar neem mij niet kwalijk - ik moet even naar beneden om mijn Heer Pedaal uit te laten.’</p>
<p>- ‘O volstrekt niet,’ zeî Nicolette, die naar niets meer verlangde, dan naar de eenzaamheid. - Zij had, tot dien tijd, in een staat van spanning verkeerd, die haar belet had toe te geven aan eenige weekhartigheid: het gevoel eener gekrenkte eigenwaarde had bij haar het meesterschap gevoerd over de smart; maar nu was er geen aanleiding meer om eenige fierheid aan den dag te leggen: nu kwam het besef van mishandeld, en in een toestand gebracht te zijn, waarin zij zich alleen, hulpeloos en van ieder verlaten vond, in al zijn kracht voor den dag, en naauwlijks
<pb n="257"/>was Mad. Mont-Athos vertrokken, of Nicolette zakte op een leunstoel neêr, barstte uit in bittere tranen en snikte hoorbaar.</p>
<p>Intusschen had zich de majoorsche naar het zijkamertje begeven, waar Pedaal haar stond te wachten.</p>
<p>- ‘Wel mijn Heer Pedaal!’ zeide zij: ‘dat had ik niet verwacht, na 't geen je mij eergisteren zeidet, dat je vandaag zelf de man zoudt wezen, die dat meisje bij mij terugbracht. - Deksels!’ voegde zij er, als tot haar zelve sprekende, bij: ‘wat zal die ouwe Tilbury blij zijn,’ en zij liet haar tong tegen het verhemelte klappen.</p>
<p>- ‘Je schijnt er dus op gesteld, haar te houden,’ zeî Pedaal.</p>
<p>- Wel wis en drie! - Ja, nu zij eens op mijn bovenkamertje is, zal 't een kerel wezen, die haar weêr uit mijn kluiven krijgt.’ Hier kromde zij, om kracht bij te zetten aan deze verklaring, haar vingers tot een grijpenden klaauw te zamen.</p>
<p>- ‘Hm! - zoo,’ - hernam Pedaal: ‘behalve toch als <hi rend="i">ik</hi> haar weêr meênam.’</p>
<p>- ‘Mijn Heer schertst zeker!’ zeide zij, een weinig onthutst: ‘wat! haar eerst brengen en dan weêr meênemen? wel dat is erger, dan dat je een glas pons voor den neus gehouden en dan weêr weggehaald werd.’</p>
<p>- ‘Zeer waar! maar ik scherts volstrekt niet: - hoor eens Mama Canaille! ik verzoek u, wel op mijn woorden te letten. Dat meisje is vrijwillig hier gekomen, dat is waar.’</p>
<p>- ‘Welnu! dan is er immers geen reden, waarom zij weêr vertrekken zou.’</p>
<p>- ‘Die is er terstond,’ zeide hij, ‘wanneer ik haar slechts bekend maak, bij wie zij zich eigentlijk bevindt.’</p>
<p>- ‘Hoe! wat meent mijn Heer?’</p>
<p>- ‘Hoor eens, Mamaatje! laten wij elkander geen knol-<pb n="258"/>len voor citroenen verkoopen: dat meisje kent je niet anders, dan dat zij je op den wagen van Utrecht ontmoet heeft. Zij is hier gekomen in een oogenblik van verlegenheid: zij is je huis binnengetreden als een respektabel huis.’</p>
<p>- ‘En is mijn huis dan niet respektabel?’ viel de majoorsche in, op een toon van iemand, die in zijn eer gekrenkt wordt: ‘ik woû wel weten, of er een <hi rend="i">établissement</hi> in de stad is, zoo respektabel als het mijne...’</p>
<p>- ‘Nu ja,’ zeî Pedaal: ‘je troost je met den troost, dien de Dominee aan den bocheljoen gaf, toen deze, met het oog op zijn bult, hem vroeg, hoe hij had kunnen preêken, dat alle ding welgeschapen was, en toen hij hem antwoordde, dat hij ook welgeschapen was...voor een bocheljoen.’</p>
<p>- ‘De eerste heeren van de stad en van het land frequenteeren mijn huis.’</p>
<p>- ‘Ja - maar niet precies de eerste dames,’ antwoordde Pedaal.</p>
<p>- ‘Hm!’ zeî de weduwe: ‘ik zou je daaromtrent misschien historietjes kunnen vertellen, die...’</p>
<p>- ‘Genoeg! - wij dwalen van den text: Ik wil alleen zeggen, dat, indien ik naar boven ga en aan dat meisje mededeel, welke soort van kostgangsters je er op nahoudt, zij mij onmiddellijk verzoekt, haar weêr weg te brengen.’</p>
<p>- ‘Maar dat zulje haar toch niet zeggen, mijn goeie mijn Heer Pedaaltje-lief! dat weet ik beter.’</p>
<p>- ‘Hm! - dat weet ik nog niet. - Toen ik voor het huis van Mw. Van Zirik aan den voerman last gaf, ons hier te brengen, verkeerde ik nog in den waan, dat zij wist, welk bedrijf hier uitgeöefend werd: eerst onderweg bleek mij, dat zij daarvan onwetend was.’</p>
<p>Mad. Mont-Athos had een sterk vermoeden, dat Pedaal haar een grove leugen vertelde; doch dat was haar in zoo-<pb n="259"/>verre om 't even, dewijl zij toch begreep, waar hij eigentlijk heen wilde, en dat hij, alvorens haar te vergunnen, Nicolette tot een winstgevende koopwaar te bemachtigen, er eerst zelf meê spekuleeren woû. Het zou dus maar aankomen op het bepalen der som, waarvoor zijn stilzwijgendheid en medehulp te koop was.</p>
<p>- ‘Wel!’ zeide zij, die zich evengoed op het veinzen verstond als Pedaal, en nu op eens van taktiek begreep te moeten veranderen, ‘indien dit zoo is, dan is zij vrij om te gaan. Ik hou niemand tegen zijn zin: behalve natuurlijk, die eens gekocht zijn.’</p>
<p>- ‘Niet? Ik dacht, je waart zoo op haar gesteld?’</p>
<p>- ‘Och! neen: - ik vind haar zoo buitengewoon mooi ook niet.’</p>
<p>- ‘Nu! maar de ouwe Tilbury wel, en hem zal het toch wel wat waard zijn, haar hier te vinden.’</p>
<p>- ‘Laat de ouwe Tilbury voor mijn part rondhoepelen.’</p>
<p>- ‘Hm! zoo? - Nu, maar dan is 't vreemd, dat je iemand, die je niet mooi vindt, en daar je geen boodschap aan hadt, eergisteren bij je gelokt hebt. Als mijn Heer de kommissaris het hoort, kon je dat nog wel eens opbreken, Mama Canaille!’</p>
<p>- ‘En als mijn Heer de kommissaris hoort, dat ik haar weêr heb laten gaan en dat zij door u is teruggebracht?’</p>
<p>Hier zweeg zij bot stil, want een koude, dreigende oogopslag van Pedaal wees haar, dat zij te ver gegaan was.</p>
<p>- ‘Madame Mont-Athos!’ zeide hij, met zijn scherpe, snijdende stem, ‘zal binnen 't half uur aan 't Bureau komen, met de persoon van Nicolette Zevenster, welke ik heden morgen, op verzoek van Mw. Van Zirik heb doen verkassen en op haar eigen verzoek hier heb gebracht, waar zij ook is opgenomen en thans gehuisvest, ten einde gemelde persoon op het register teekene.’</p>
<p>- ‘Binnen 't half uur! - Mijn Heer weet zelf wel,
<pb n="260"/>dat zulks niet kan. Ik zal dat meisje moeten voorbereiden, bepraten...je moet mij een paar dagen gunnen.’</p>
<p>- ‘Je wilt haar dus houden? - Ja of neen? Mijn tijd is kostbaar.’</p>
<p>- ‘Nu dan, ja.’</p>
<p>- ‘Je weet, mijn Heer de kommissaris is naauwlettend op zulke zaken.’</p>
<p>- ‘Ja, maar mijn Heer de inspekteur weet wel een huismiddeltje, om te maken dat zijn <hi rend="i">chef</hi> er niets van gewaarwordt.’</p>
<p>- ‘Kort en goed: - wat is het u waard?’</p>
<p>- ‘Vijf-en-twintig pop<note n="1)" place="foot">‘Guldens.’</note>,’ antwoordde zij.</p>
<p>- ‘Vijf-en-twintig slagen met de roeden, die je al lang zoudt gehad hebben, als je een vijftig jaar vroeger geleefd hadt.’</p>
<p>- ‘Nu dan - veertig.’</p>
<p>- ‘Veertig raderen<note n="2)" place="foot">‘Rijksdaalders.’</note> zouden nog niet genoeg zijn; - het geldt hier een pleegkind van voorname lieden, die rekenschap van het gebeurde zullen vragen: - en het is niet genoeg, door de vingeren te zien, men moet ook kunnen gewapend wezen tegen elke achterdocht.’</p>
<p>- ‘Nu dan! - wat moet het kosten?’</p>
<p>- ‘Honderd-vijftig pop! - en geen cent minder: - dan zal <hi rend="i">ik</hi> zorgen, dat voor kleine onregelmatigheden het oog gesloten blijve - en dat niemand u bemoeilijke.’</p>
<p>- ‘Je bent vandaag schrikkelijk duur, mijn Heer Pedaal!’ zeî de majoorsche, terwijl zij haar bufet opensloot en er een trommel uithaalde, uit welken zij een portefeuille voor den dag bracht, waaruit zij wederom de vereischte som aan bankbiljetten kreeg, die zij aan Pedaal voortelde.</p>
<p>- ‘Alle waar is naar zijn geld,’ zeî Pedaal, op onverschillige wijze den bloedprijs aannemende en bij zich ste-<pb n="261"/>kende. - ‘Nu Mamaatje! vaarwel! - en handel voorzichtig met dat meisje.’</p>
<p>En met deze woorden stapte Pedaal de deur uit, bijzonder voldaan over zich zelven.</p>
<p>- ‘Ziezoo,’ dacht hij: ‘ik kan nu ten minste niet, als wijlen Keizer Titus, zeggen, dat ik mijn ochtend verloren heb. Ik moet altijd lachen, als ik de heeren hoor klagen, dat de schoone sekse hun zooveel geld kost: mij in-tegendeel is zij een goede melkkoe, en dan kom ik nog evenver als die heeren.’</p>
<p>- ‘En nu,’ peinsde hij vervolgens: ‘als de historie onzen baas ter oore komt en hij vraagt mij, waarom dit meisje nog niet is komen teekenen? - Bah! dan zal ik zeggen, dat zij ziek is, en haar kamer niet verlaat.’</p>
<p>Men zal zien, hoe de omstandigheden Pedaal in de hand werkten, door de voorgenomen leugen weldra tot waarheid te maken.</p></div>
<div type="chapter">
<pb n="262"/>
<head rend="h3">Tweede hoofdstuk.</head>
<head rend="h4"><hi rend="i">Het vogeltje in de knip</hi>.</head>
<p>Toen Mad. Mont-Athos weder boven kwam om naar haar nieuwe logeergast te kijken, vond zij die nog steeds op haar stoel achterover liggende en aan de heftigste smart ten prooi.</p>
<p>- ‘Wel! wel! heb ik het meer zoo beleefd?’ vroeg zij: ‘is dat nu verstandig, je gladde koontjes vuil te maken en je een rooien neus en rooie oogen te huilen. Denkje, dat zoo iets een meisje flatteert? - Mijn man de majoor placht altijd te zeggen: “dat mag in de romans zoo zijn, dat tranen een vrouw nog schooner maken: in de wezentlijke wereld heb ik het nooit ontmoet.” Zieje, dat zeî mijn man, en die had veel gezien. Ei wat! je bent veel te jong en te aardig om zoo bedroefd te zijn. Neem een glas sherry en spoel je de muizenissen uit het hoofd.’</p>
<p>Nicolette zag haar aan, met dien verwezen blik, die zooveel te kennen geeft als: ‘ik begrijp niets van wat je mij daar vertelt, en ik verlang er ook niets van te begrijpen.’</p>
<p>- ‘Ik had u om wat inkt gevraagd,’ zeide zij.</p>
<p>- ‘Wel! - ik geloof, dat hier nog wel wat in zal wezen,’ zeî de majoorsche, een herdertje van Saxisch porcelein, dat boven op een soort van kommode stond, krijgende,
<pb n="263"/>en het den muts aflichtende: - ‘neen! niets! - och! er wordt hier niet veel geschreven: “Waar dient ook al dat geschrijf toe?” placht mijn man de Majoor te zeggen.’</p>
<p>- ‘Mevrouw zal mij dan verplichten, wat te laten halen.’</p>
<p>- ‘Wel zeker, mijn kind! - Ik zal de meid dadelijk sturen; - maar nu moet ik je zeggen...wij eten hier te twee uren: schikt u dat?’</p>
<p>- ‘Ik kan toch op mijn kamer wel wat eten krijgen, niet waar?’ vroeg Nicolette, geheel ontsteld op het denkbeeld van met een gezelschap vreemde menschen te eten.</p>
<p>- ‘Wel zeker! dat spreekt van zelf: - ik zal u eten zenden. - Nu! is er nog iets? Je zult misschien liever alleen zijn.’</p>
<p>Nicolette gaf een toestemmenden knik, en verheugde zich, van de tegenwoordigheid harer hospita ontslagen te zijn. Zij veegde haar tranen af en ging aan 't overleggen, wat haar te doen stond. - Een slotperiode voegen aan den brief, dien zij aan Bol geschreven had?...daar bedacht zij op eens, dat zij dien brief in de lade van de tafel op de leerkamer verborgen had en dat die wel waarschijnlijk niet mede onder haar goed was ingepakt. - Deze gedachte hinderde haar, vooreerst, omdat zij nu den brief moest overschrijven, waartoe zij zich weinig opgewekt gevoelde, ten andere, omdat het opstel al licht in verkeerde handen komen kon. In dit laatste troostte zij zich echter; er stond in dat opstel niets, dat zij zich had te schamen, en het was haar vrij onverschillig, hoe iemand, die haar behandeld had als Mw. Van Zirik, over haar dacht: - doch van den brief kwam zij op haar andere zaken van waarde te denken en inzonderheid om het geld: zij haastte zich, haar koffer te openen en vond gelukkig haar kistje terug, wat haar geruststelde op een punt: de rest zou zich later wel vinden. - Zij haalde nu papier voor den dag, in afwachting
<pb n="264"/>van de inkt, die nog maar niet kwam. Toen werd zij ongeduldig en zag rond, of er ook iets in de kamer was als een schellekoord of tafelbel. Bij die gelegenheid nam zij de lokaliteit naauwlettender op. De kamer, waarvan de deur, als gezegd is, over de trap uitkwam, was behangen met een citroengeel papier, waarop hetzelfde groote <hi rend="i">bouquet</hi> van hardgroene bladeren en vuurroode bloemen zich in diagonale lijnen tot in 't oneindige vermenigvuldigden. Tegen-over het venster, dat met witte, vrij vuile Fransche gordijntjes voorzien was, stond het ledikant, waarvan het gordijn, van vaal, verkleurd sits, over een in den muur bevestigden speer met vergulde punt geslagen was. Naast dat ledikant was in den muur een hangkast, met een kapstok om hoeden en japonnen aan te hangen. Het verdere meubilair bestond uit een tafel, waarover een kleed, dat eens blaauw en oranje geweest, maar nu versleten was, gespreid lag, en waarop een <hi rend="i">toilet</hi>spiegel stond: voorts een kommode, als mahoniehout geschilderd, boven welke een pleisterbeeld van Sokrates prijkte (die zeker al heel vreemd moest neêrzien op de Aspaziaas, welke hier gewoonlijk huisden), geflankeerd van een paar defekte beschilderde porceleinen theekoppen, en twee dito cigaren- en zwavelstokkenhouders en een kwispedoor: - zeker een vreemdsoortig meubel in een kosthuis voor <hi rend="i">dames:</hi> drie stoelen, met trijpen zitting en overtreksels van smerig geworden katoen, en, tegen-over de kommode, een reusachtige, op gelijke wijze overtrokken kanapee. Verder, in den hoek bij 't ledikant, een rond waschtafeltje, op drie pooten, waarvan een in de lucht stond. De wanden waren vercierd met onderscheidene tafereelen en portretten, bij de keuze waarvan degeen, die ze daar gehangen had, alleen scheen overwogen te hebben, hoe hij 't best naar de leer der kontrasten zou te werk gaan. Een Maria Magdalena naar Guido Reni - zwarte kunst - die, als middelstuk, in een zwarte lijst boven de
kommode
<pb n="265"/>prijkte, had aan de eene zijde een gekleurd prentje in een rood lijstje gevat, waarschijnlijk uit een oud <hi rend="i">Journal des modes</hi> gescheurd en een <hi rend="i">muscadin</hi> voorstellende uit het laatst der vorige eeuw: - aan de andere zijde, in een verguld lijstje, een prent met een bloemruiker en waarop het nummer 8 aan den bovenkant vermoeden deed, dat zij deel had uitgemaakt van een verzameling voorbeelden om na te teekenen. Boven den kanapee hing de welbekende gekleurde plaat van Poniatowski's omkomen, tusschen de ongekleurde portretten van Jan Nieuwenhuyzen, den stichter der Maatschappij tot Nut van 't algemeen, en dat van de hemel weet welke Hessische of Saxische prinses: voorts nog, langs den wand, een prent van Abrahams offerande, een dito van den verloren zoon, een van Genoveva met de hinde, en een van de Ramp van Leyden. 't Spreekt van zelf, dat de geheele verzameling, met lijsten en al, op een verkooping geen vijftig cents zou hebben opgebracht, dat de glazen, voor zoover die nog bestonden, òf een stuk misten, òf gebarsten waren, òf zoo verweerd, dat de prent zich naauwlijks meer onderscheiden liet.</p>
<p>Het beste in het geheele lokaal was het kiddermeistertapijt, dat vonkelnieuw was, doch daardoor te meer schreeuwde tegen de rest.</p>
<p>Alles, behalve misschien dat tapijt, scheen, in weêrwil dat de kamer pas heette te zijn schoongemaakt, doortrokken met een benaauwden walm van muskus, patchouli, tabaksrook, wijn, rum, natte parapluien en andere dampige zaken, die Nicolette onaangenaam aandeed, zoodat zij, nadat haar vruchteloos onderzoek naar een middel om zich te doen hooren was afgeloopen, een groot verlangen begon te gevoelen naar versche lucht, en het raam beproefde open te schuiven. Dit ging niet gemakkelijk in zijn werk; vooreerst, omdat een van de twee handvatsels ontbrak, ten andere, omdat het houtwerk gezwollen was: en, toen de zaak,
<pb n="266"/>na herhaalde vruchtelooze pogingen, eindelijk gelukt was, en Nicolette het hoofd wilde buiten steken, liep zij gevaar in de klem te raken, dewijl het venster even snel weder neêrviel als het was omhoog gegaan: de tegenwichten ontbraken of waren gebroken. Ongetwijfeld had men, omdat er buiten niets bijzonders te kijken viel, aan het venster niet veel onkosten willen doen; immers, wie er voorstond had geen ander uitzicht dan, beneden op een kleine binnenplaats, rechts en aan de overzijde op de blinde muren van het achterhuis, links op een lager muurtje, dat van boven met opstaand latwerk tegen 't overklimmen beveiligd was.</p>
<p>Zoo miste Nicolette niet alleen twee dingen, waar zij behoefte aan had, t.w. lucht en inkt, maar ook het middel om zich te doen hooren en er om te vragen. Zij kon, wel is waar, aan de deur gaan staan roepen of naar beneden loopen om iemand te zoeken; doch het eerste had zij bij Mevrouw Zilverman geleerd, dat heel onfatsoenlijk was, en om het tweede te wagen, daartoe was zij te beschroomd. Er zat alzoo niets anders op, dan geduld te oefenen. Zij nam haar werkmandje, dat zij uit haar koffer gekregen had, en zette zich aan 't breien. Doch naauwlijks had zij een paar toeren afgebreid of zij begon zich ongerust te maken, dat, zoo zij niet spoedig schreef, haar brief misschien dien dag niet meer zou kunnen vertrekken. 't Speet haar nu, dat zij maar niet dadelijk naar den wagen gegaan was, die op den spoortrein korrespondeerde naar Amsterdam. Zij had daar nog drie pleegvaders, Van Zevenaer, Hoogenberg en Bleek: een hunner zou haar wel met goeden raad geholpen hebben: en zij overlegde bij zich zelve, of zij niet nog op reis zou gaan. Het lokaal, waar zij zich bevond, begon haar gruwelijk tegen te staan: en die tegenzin ontsproot niet bloot uit den onaangenamen indruk, dien het voorkomen der kamer en de verdorven atmosfeer, die men
<pb n="267"/>er inademde, op haar maakten. Bij Ruffel rook het ook niet naar <hi rend="i">eau de cologne</hi>, en op de leerkamer bij Mw. Zilverman, zoowel als op de kinderkamer bij Mw. Van Zirik, kon het ook heumig genoeg zijn; maar hier begon langzamerhand dat geheime instinkt bij haar te spreken, dat der onschuld eigen is, en haar waarschuwt, wanneer zij zich in de nabijheid der ongerechtigheid bevindt. Zij begreep wel, dat in een kosthuis geen meubelen te verwachten waren als bij Mw. Van Zirik; op de pastorie waren die ook niet fraai; doch daar was alles eenvoudig en rein; hier was het, gelijk de Engelschen 't noemen, <hi rend="i">shabby genteel</hi>, opgeschikt en onzindelijk: en dan, die majoorsweduwe, hoe vriendelijk en voorkomend ook, beviel haar toch eigentlijk niet: 't mensch had bij die voorkomendheid iets gemeenzaams, iets vrijpostigs, vooral wanneer zij ‘mijn kind,’ of ‘kindlief’ zeî, dat Nicolette onuitstaanbaar vond. Kortom, alles wel beschouwd, zij wenschte maar hoe eerder hoe beter hier vandaan te zijn: en dewijl dit niet gelukken zou, zoolang zij stil op haar stoel bleef zitten, nam zij een moedig besluit, ging aan den rand van de trap staan en riep, eerst een keer of wat met een gesmoorde stem, en, toen dat niet hielp, wat luider: ‘meisje! meisje!’</p>
<p>Zoo het ‘meisje’ al niet hoorde, of, hoorende, niet verscheen, toch waren er anderen, wie 't geluid ter oore kwam. - Van het portaal, waar zij stond, liep een lange gang naar 't achterhuis, op welke gang onderscheidene deuren uitkwamen. Eene dier deuren ging open en toen een andere, en toen een derde, en uit elke deur kwamen een of meer gepapiljotte hoofden voor den dag en half ontbloote schouders, en Nicolette zag blinkende oogen, die op haar gevestigd waren, en blinkende tanden, in monden, die vrolijk lachten en zich met haar verlegenheid schenen te vermaken: en zij trad met angst in haar kamer terug en deed de deur weêr achter zich dicht: zij vond die <hi rend="i">pension</hi>-<pb n="268"/><hi rend="i">naires</hi> van Mad. Mont-Athos niets beleefd. - Maar hoe zonderling, dat zij allen nog zoo jong waren, en juist allen bezig aan haar <hi rend="i">toilet!</hi></p>
<p>Zij zette zich weêr aan 't breien: 't ging hoe langer hoe minder vlot: daarbij kwelde haar de hoofdpijn hoe langer hoe meer, en gevoelde zij zich weder even onlustig als dien morgen, toen zij opstond, en als den avond te voren. En dat raam, dat niet open woû blijven! Eindelijk bedacht zij er een middel op: zij nam al de boeken, die zij bijeen kon halen, uit haar koffer, wikkelde die, om ze zoomin mogelijk te beschadigen, in graauw papier, spande toen haar krachten nogmaals in om het raam open te zetten, en schoof, eer het nederviel, het paket er onder. Zoo kwam er ten minste eenige lucht binnen, al was het dan ook niet veel, en al was die lucht niet zuiver, maar vermengd met walmen, die opstegen uit een keuken beneden, waar met een Duitsche kachel gestookt werd.</p>
<p>Zij ging wat op den kanapee liggen, met het hoofd op haar zakdoek, en, 't zij dat de benaauwdheid op haar werkte of de vermoeienis, zij raakte in slaap, of liever, in dien dommel, waarbij men niet wakker meer is, allerlei akelige droomen heeft en toch alles onderscheidt wat men om zich heen ziet. - Hoe lang zij in die houding gelegen had wist zij niet, toen er op eens aan de deur getikt werd. Eer zij nog opgesprongen was en ‘binnen!’ geroepen had, ging de deur open, en een manshoofd, niet ongelijk aan die voor de kapperswinkels prijken, met prachtige kastanjebruine krullen en dito <hi rend="i">Henri-quatre</hi> voorzien, keek naar binnen.</p>
<p>- ‘Moete Mademoiselle niet kekap worden?’ vroeg hij.</p>
<p>- ‘Neen,’ antwoordde Nicolette, verschrikt, en toch moetende glimlachen om het zonderlinge figuur: ‘ik dank u.’</p>
<p>- ‘Die demoisel daar akter zij 'eb kezeit, ik zou ier anklop: 'ier was een demoisel.’</p>
<pb n="269"/>
<p>- ‘'t Is zeer vriendelijk; maar ik heb u niet noodig.’</p>
<p>- ‘Nu dan! <hi rend="i">ce sera donc pour demain</hi>, u tok niet kan buiten de kap'. - Tot mork'.’</p>
<p>De kapper wilde juist zijn hoofd terugtrekken, toen Nicolette op eens bedacht, dat de man haar toch van dienst kon wezen, en hem nariep.</p>
<p>- ‘Monsieur!’</p>
<p>- ‘Mademoiselle!’ naar binnen springende.</p>
<p>- ‘Hebje ook <hi rend="i">eau de lavende</hi> bij u?’</p>
<p>- ‘Wel zeker,’ antwoordde hij, een lederen kistje, dat hij in de hand had, op tafel zettende: ‘<hi rend="i">eau de lavende ambrée</hi>, <hi rend="i">eau de lavende musquée</hi>, <hi rend="i">eau de lavende à mille fleurs</hi>,’ en al sprekende pakte hij zijn voorraad uit.</p>
<p>- ‘Neen! ik meen zuivere <hi rend="i">eau de lavende</hi>,’ zeî Nicolette, verdrietig: ‘ik heb hoofdpijn en zou gaarne iets ruiken dat frisch was.’</p>
<p>- ‘Die Demoiselle altijd prefereer deze soorten,’ zeide hij.</p>
<p>- ‘Maar ik niet,’ zeide zij.</p>
<p>- ‘Nu! ik ze u meebrenk mork' van de beste, 'oor.’</p>
<p>- ‘Och! dat behoeft niet,’ zeide zij: ‘vooreerst zou mij dat nu niet helpen, en ten andere weet ik niet, of ik morgen nog hier wezen zal.’</p>
<p>- ‘Watte? De Mademoiselle 'ier kom fan daak en niet meer 'ier wees mork': - c'est <hi rend="i">totalement</hi> onmooklijk.’</p>
<p>- ‘Onmogelijk! waarom?’ vroeg Nicolette.</p>
<p>- ‘<hi rend="i">Mais</hi>...omdat soo een saak nooit foorfal: - de Madame je niet late kaan: - eens 'ier, blijf 'ier, soo lank de Madame verkies...dat de Demoisel wete fooraf.’</p>
<p>- ‘Nu ja, dat zullen wij zien,’ zeî Nicolette, het gezegde van den kapper voor scherts opnemende.</p>
<p>- ‘Maar de Mademoiselle sal tok wel noodik 'ep <hi rend="i">vinaigre anglais:</hi> de Mademoiselle ziet 'eele bleek: als de Mademoiselle eens wil uitsoek onder mijn <hi rend="i">cosmétiques</hi>’ - en hij pakte wederom eenige potjes en fleschjes uit.</p>
<pb n="270"/>
<p>- ‘Dankje!’ zeî Nicolette, die volstrekt niet wist wat <hi rend="i">vinaigre anglais</hi> was of waar het voor gebruikt werd, noch wat al die lapzalverij te beduiden had: ‘ik gebruik nooit van zulk goed.’</p>
<p>- ‘Niete?’ riep de kapper uit, geheel verbaasd: ‘<hi rend="i">eh bien!</hi> dat is koet so lang asse dure; maar sal wel anders word. - De Madame daar wel order op stel! - Ook keen pommade nootik foor de lip? - Of een waterje om te ferdrijf die flak in 't aankesik? - Of een flakon 'aarolie? Of...’</p>
<p>- ‘Voor 't oogenblik niets, mijn vriend! ik ben niet al te wel, en nu spijt het mij van den tijd, die ik u ontroofd heb.’</p>
<p>- ‘O isse niets! isse niets! - Ik mork' wel wat 'an u slijt: ik 'ier tok alle dak kom...en dikwijl 's avonds weêr, als die demoiselle kaan na de opera.’</p>
<p>- ‘'t Is wel! - Indien ik hier blijf, beloof ik u, dat ik van u koopen zal; maar zoo je mij nu een dienst wilt doen, vraag dan, of Madame eens boven wil komen, als zij t'huis is, of anders de meid.’</p>
<p>- ‘O! zij zoo aanstonse kom. Zoo taatlijk tijd om te eet...maar tok uw bootskap doen. <hi rend="i">A demain</hi>, Mademoiselle, tot mork'!’</p>
<p>En, zijn lederen kistjen weder dichtpakkende, wipte onze maat de deur weder uit.</p>
<p>Of hij zijn bootschap deed of niet bleef Nicolette onbekend: zeker is 't, dat het nog een goed kwartier duurde, eer de deur, en deze reis zonder dat er getikt werd, weder openging, en de dienstbode binnenkwam, op den eenen arm een paar servetten dragende en in den anderen een tafelbak, met het noodige gereedschap. Zwijgend zette zij den bak neder, dekte de tafel aan de eene zijde, schikte de borden en wat verder noodig was in orde, en vertrok toen weder zonder een woord te spreken, en zonder dat Nicolette, die straks nog zoo begeerig was naar hare komst,
<pb n="271"/>een enkel woord tot haar richtte. Dit moge vreemd schijnen; het liet zich verklaren uit zekeren afschrik, welken die dienstmeid, met die ongewasschen handen, met die gescheurde, het ongekamde haar hier en daar doorlatende, vuile floddermuts boven een nog vuiler tronie, dat gelapte, met smeervlekken overal bezoedelde kleed, dat walgelijk geheel in één woord, haar inboezemden: een duif moet, dunkt ons, een dergelijk gevoel hebben, als zij een bunsing in haar hok ziet komen. Des-niet-te-min overwon Nicolette haar tegenzin, toen de meid terugkwam en een paar bedekte schotels binnenbracht en haar vroeg of zij iets begeerde te drinken.</p>
<p>- ‘Je zult mij verplichten, met mij wat versch water te brengen,’ antwoordde Nicolette: ‘en dan tevens wat inkt, waar ik al een uur of wat geleden naar gevraagd heb.’</p>
<p>- ‘Hm! inkt!’ - herhaalde de meid: ‘wouje schrijven?’</p>
<p>- ‘Vermoedelijk ja,’ antwoordde Nicolette.</p>
<p>- ‘Ik weet niet, of er inkt in huis is,’ zeide de slons: ‘hier wordt nooit geschreven.’</p>
<p>- ‘Hoe! is er niet eene van de dames, die hier logeeren, die nu en dan schrijft?’ vroeg Nicolette, verbaasd.</p>
<p>De dienstmeid haalde de schouders op, als wilde zij zeggen: ‘waar zijn uw gedachten?’</p>
<p>- ‘Nu!’ zeî Nicolette: ‘wat anderen doen gaat mij niet aan: hier is een kwartje, daar kunje mij wel wat inkt voor bezorgen, niet waar?’</p>
<p>- ‘'k Zal zien,’ zeî de meid, zonder dat er een plooi op haar gezicht vertrok.</p>
<p>- ‘En dan brengje mij water?’</p>
<p>- ‘Wil je niet liever bier?’ vroeg de meid: ‘'t water is hier niet te best.’</p>
<p>- ‘Ik dank u’ - antwoordde Nicolette: ‘en kunje dan
<pb n="272"/>ook meteen een talhout boven brengen of iets anders, om dat raam open te houden?’</p>
<p>De meid keek naar het raam, vervolgens weêr naar Nicolette en ging toen, zonder ja of neen te zeggen, weêr heen. - Spoediger echter dan verwacht was kwam zij terug met een ledige cigarekist, die zij de plaats van de boeken deed innemen, en met een karaf water. Werkelijk had zij van dit laatste niet te veel gezegd; want toen Nicolette beproefde er van te drinken, deed de walgelijke lucht alleen haar terugdeinzen.</p>
<p>Maar ook het eten stond haar tegen: - was het de sterke boter, waarmede de slaboonen waren klaargemaakt, of het klinkklare vet, waar het vleesch in zwom, of de haarspeld, die tusschen de aardappelen lag? - eene enkele dier zaken zou reeds genoeg zijn geweest, om iemand, die reeds weinig eetlust gevoelde, dat weinige nog te ontnemen. Zij verwijderde zich spoedig van de tafel en ging weder op den kanapee zitten, met het stellige besluit, die <hi rend="i">pension</hi> van Mad. Mont-Athos zoo spoedig mogelijk te verlaten.</p>
<p>Zij lag niet gemakkelijk: zij nam een kussen uit het ledikant, zij leide dat op den kanapee onder haar hoofd en poogde weêr te slapen.</p>
<p>Zij had ongeveer een kwartieruurs gelegen, toen zij gedruis van deuren, gesnap, gelach en geloop hoorde. Zij veronderstelde, dat de dames, van welke de kapper gesproken had, uitgingen, en werkelijk hoorde zij weldra gefladder en geruisch van zijden japounen, dat haar deur voorbijging, en een stem die sprak: ‘hier is de nieuwe in kwartier,’ waarop een andere antwoordde: ‘zoolang als 't duurt,’ en een luidruchtig gelach volgde...welk een en ander Nicolette geen grooten dunk van de opvoeding en manieren dier jonge dames gaf.</p>
<p>Niet lang nadat deze de trap afgehold, en het ophouden
<pb n="273"/>van alle gerucht deed veronderstellen, dat zij 't huis uit waren, kwam de meid de tafel afnemen en bracht nu eindelijk de lang verwachte inkt: - wat Nicolette vroeger zeer welkom geweest zou zijn, maar nu, dewijl zij toch hoe langer hoe meer versterkt was in haar plan om te vertrekken, in zekere mate onverschillig was geworden. Zij herhaalde dan ook het verzoek, dat zij reeds vroeger gedaan had, om Mad. Mont-Athos te spreken: - en dat de meid de boodschap deed bleek daaruit, dat weinige minuten later de deur weder openging en de majoorsche zich, nu in volle <hi rend="i">toilet</hi>, vertoonde. Zoo als zij daar, 't breede lichaam vercierd en omzwierd met wijd afhangende mouwen, fladderende <hi rend="i">écharpe</hi>, breede linten van hoed en hals wapperende, met kettingen en broches beladen, de deur, die zij met haar omvang geheel vervulde, binnenzwom, moest zij ieder doen denken aan een volgetuigd oorlogschip, dat zonder een doek te minderen, den naauwen havenmond binnenzeilt.</p>
<p>- ‘Wel kindlief,’ vroeg zij, zich terstond met een nobelen zwier op den kanapee werpende, dien zij met haar breede lichaam schier vervulde: ‘wat is er aan de hand?’</p>
<p>- ‘Mevrouw!’ vroeg Nicolette: ‘hoe laat gaat de wagen, die met den laatsten trein op Amsterdam korrespondeert?’</p>
<p>- ‘Te zes of zeven uren, geloof ik,’ antwoordde de majoorsche: ‘hadje daar een boodschap voor?’</p>
<p>- ‘Neen,’ antwoordde Nicolette: ‘ik wilde er zelve meê wegreizen.’</p>
<p>- ‘Wegreizen!’ herhaalde de berg-Athos met een blik vol verontwaardiging en verbazing: ‘nu vraag ik je! Wel mensch! je bent pas gekomen.’</p>
<p>- ‘Je zult het mij niet ten kwade duiden, Mevrouw!’ vervolgde Nicolette: ‘ik was het van morgen nog met mij zelve niet eens, waar ik heenwilde, en daarom ben ik
<pb n="274"/>maar voorloopig hier gekomen. - Nu echter heb ik rijpelijk er over nagedacht, en ik geloof, dat het verstandiger is, indien ik van avond maar naar Amsterdam vertrek. Ik zal u natuurlijk gaarne de kamer betalen, als of ik er 24 uur gelogeerd had.’</p>
<p>Mad. Mont-Athos begreep, dat het nog geen tijd was om het masker af te werpen, en antwoordde met haar zachte stem:</p>
<p>- ‘Maar kindlief! waar denk je aan? 't is elf uren, half twaalf, eer je te Amsterdam aankomt. Dan staje daar als meisje alleen in 't holle van de nacht aan 't station: niemand om je af te halen: dan moetje zelve een vigilante zoeken en dan waarheen? Hebje famielje wonen te Amsterdam?’</p>
<p>- ‘Ik heb er althans bekenden,’ antwoordde Nicolette.</p>
<p>- ‘'t Kan zijn; maar, als ze je niet wachten, durfje daar dan zoo bij nacht en ontijd aan te komen? - Zou 't niet beter wezen, als je morgen bij den dag ging. Wijlen de majoor placht te zeggen: “een muisje, dat 's avonds alleen gaat, dat vreet de kat,” en tusschen <hi rend="i">muisje</hi> en <hi rend="i">meisje</hi> is om zoo te zeggen geen verschil.’</p>
<p>Nicolette kon de juistheid niet ontkennen van hetgeen door de vrouw des huizes werd aangevoerd; en toch was het haar, of zij liever overal, des noods op de straat van Amsterdam, zou vernachten, dan in het huis, waar zij zich bevond: maar dit was nu iets, dat zij moeilijk aan haar hospita vertellen kon. Niets is lastiger, dan wanneer men, ter verdediging zijner handelwijs, schoonschijnende redenen moet zoeken, omdat men met de wezentlijke niet voor den dag durft komen.</p>
<p>- ‘O Mevrouw!’ zeide zij: ‘ik ben te Amsterdam als kind geweest en ken er genoeg den weg. Dat zou voor mij geen bezwaar maken.’</p>
<p>- ‘Oho!’ hernam de vrouw des huizes, haar met een
<pb n="275"/>spotachtigen blik aanziende: ‘benje zoo goed bekend in Amsterdam? Nu! ik wil 't gelooven, dat je haast maakt: <hi rend="i">hij</hi> wacht zeker al met ongeduld, dat je komt.’</p>
<p>- ‘Wie <hi rend="i">hij?</hi>’ vroeg Nicolette, en zag op naar de majoorsche, die geen ander antwoord gaf dan door de lippen stijf te zamen te drukken, de hoeken van den mond zoover mogelijk van elkander te verwijderen, den neus op te trekken, en met half dichtgeknepen oogen Nicolette toe te knikken: welke ongepaste scherts, of wat het wezen mocht, de wrevelachtige stemming van Nicolette niet verbeterde.</p>
<p>- ‘Ik begrijp u niet,’ zeî het jonge meisje, op een toon van gekrenkt eergevoel, ‘en ik verlang u ook niet te begrijpen.’</p>
<p>- ‘Nu!’ riep de andere, haar gezicht weêr in een minzamer plooi brengende, ‘ik hoop, dat ik geen kwaad zeg. Er zou toch niets vreemds in zijn, dat zulk een mooi lief meisje een beminde te Amsterdam had, zoo goed als ergens anders. En dan spreekt het toch wel van zelf, dat hij naar u uitziet als een ooievaar naar een aaltje. Wel, wij weten er hier, die niet minder op den uitkijk zouden zitten, en er wat voor over zouden hebben, om een uurtje met u te keuvelen.’</p>
<p>- ‘Mevrouw!’ zeî Nicolette, wie de wending, welke 't gesprek nam, niet weinig begon te hinderen: ‘schertsen is goed op zijn tijd; maar dit is een soort van scherts, die mij niet aanstaat, en ik herhaal u, ik wenschte, dat je een vigilante bestellen liet, en mij zeide wat ik schuldig ben.’</p>
<p>- ‘'t Is net zoo als je wilt,’ hernam de vrouw des huizes: ‘maar ik zegje vooruit, dat ik er mijn handen van wasch in onschuld. - Hoor kind! zal ik je wat zeggen? je zenuwen zijn geschokt, je wordt om en om rood en bleek: je hebt niets gegeten van hetgeen ik je gezonden heb: je bent nu gejaagd en driftig, en je zoudt heelemaal ziek wor-<pb n="276"/>den, indien je nu heenging. Rust eerst bedaard wat uit; dan zulje morgen weêr frisch zijn, en dan kunje gaan zoo vroeg als je wilt.’</p>
<p>Wederom kon zich Nicolette niet ontveinzen, dat de vrouw waarheid sprak; want hoe langer hoe meer kwelde haar een koortsig gevoel: het was haar, of een dozijn hamertjes op haar hersenen de maat sloegen en of er aan ieder van haar voeten vijftig pond gewichts hing: haar aangezicht en handen gloeiden: haar keel was droog: zij voelde pijn door al haar ledematen, en, wat moeite zij ook deed om zich tegen de onaangename gewaarwordingen te verzetten, die haar bestormden, zij begon te wanhopen, daarin te slagen: ja het was haar, als of de laatste woorden van Mad. Mont-Athos het vermogen hadden gehad eener tooverspreuk, die de kwalen deed oprijzen, naarmate zij die noemde.</p>
<p>- ‘Ik geloof inderdaad, dat je gelijk hebt,’ zeî Nicolette, na een oogenblik stilte, met een weifelende stem: ‘ik voel mij wat ongesteld, en ik zal beproeven een uurtje te slapen; misschien is het straks wel over, en dan zal ik zien, wat ik verder doe.’</p>
<p>- ‘Wel zeker! doe dat, mijn kind!’ zeî de majoorsche, op den paaienden toon, dien men tegen een kind bezigt: ‘doe dat, en het zal je goed doen. - En is er nu ook iets, dat je noodig hebt of dat je verlangen zoudt?’</p>
<p>- ‘Ja,’ stamelde Nicolette: ‘dat water hier is niet drinkbaar: indien je mij een kruik seltzerwater met een citroen woudt doen geven, dan zou ik u zeer verplicht zijn.’</p>
<p>- ‘Wel zeker mijn kind!’ antwoordde Madame Mont-Athos: ‘citroenen en mineraal water zijn hier altijd bij de hand: in een minuut zulje alles hebben wat je begeert. Ontrust je maar over niets, je hebt maar over mij te disponeeren: 't is hier: mondje wat lust je? hartje wat begeer je?’</p>
<pb n="277"/>
<p>En, na met haar breede hand een paar keeren Nicolette beschermend op den schouder geklopt te hebben, zwom de vrouw des huizes de kamer weder uit. Nog was zij de trap niet af, toen Nicolette zich reeds boven op haar bed geworpen had, nu stellig overtuigd van hetgeen zij zich vergeefs had zoeken te ontveinzen, dat zij namelijk door de koorts was aangetast.</p>
<p>Mad. Mont-Athos was deze reis zoo goed als haar woord, en spoedig teruggekeerd met het gevraagde, waaruit zij zelve nu voor de kranke een verfrisschende limonade bereidde en zich in alle opzichten vol zorgen en belangstelling toonde, wat het meisje, van nature zoo weinig geneigd het ergste van haar naaste te denken, weder eenigszins gunstiger gedachten aangaande haar deed opvatten. Zelfs volgde zij den raad der matrone om zich te ontkleeden en onder de dekens te kruipen, wat dan ook het weldadige gevolg had, dat zij zich, wel niet lustiger, maar toch meer op haar gemak gevoelde. Zij deelde dit aan haar verzorgster mede, die zich nu meer gerustgesteld verklaarde, en, na nogmaals haar dienst te hebben aangeboden, het vertrek weder verliet. Nicolette haalde zich nu het laken geheel over 't hoofd, borg het gelaat in haar hoofdkussen, en wachtte af, in hoeverre het haar al of niet gebeuren zou, den slaap te vatten.</p></div>
<div type="chapter">
<pb n="278"/>
<head rend="h3">Derde hoofdstuk.</head>
<head rend="h4"><hi rend="i">Het vogeltje pikt vergeefs tegen de traliën</hi>.</head>
<p>Toen Mad. Mont-Athos tegen het vallen van den avond Nicolette wederom bezocht, vond zij haar met verheffing van koorts, en onrustiger dan toen zij haar verlaten had. Wel had de kranke nu en dan eenige minuten gesluimerd; doch telkens was zij uit die sluimering met een benaauwder gevoel ontwaakt, en van verkwikking door den slaap was geen sprake geweest: aan opstaan kon wel niet gedacht worden: er deden zich al meer en meer zorgverwekkende verschijnselen voor, en, toen de matrone vroeg in den volgenden morgen haar bezoek herhaalde, ontdekte zij, en nu met wezentlijke ongerustheid, dat haar logeergast in een ijlende koorts lag. Zij liet hierop zonder verwijl den geneesheer ontbieden, die 't hoofd schudde, het noodige voorschreef, en de meest mogelijke rust gebood, tevens verklarende, dat hij nog nadere verschijnselen zou moeten afwachten, alvorens over den aard van de ziekte genoegzaam te kunnen oordeelen. Den volgenden dag echter was hij reeds gereed daaromtrent uitspraak te doen, en wel, dat hij hier met een hevige zenuwziekte te maken had. Wel hoopte hij, dat bij een meisje, 't welk, naar 't hem toescheen, sterk van gestel en niet kwaadsappig was, de natuur krachtiger werken zou dan alle geneesmiddelen; doch de toestand der lijderes bleef immer hachelijk.</p>
<pb n="279"/>
<p>Het ligt geenszins in ons plan, den loop van Nicolettes ziekte in al haar bijzonderheden te beschrijven. Genoeg zij het, hier te melden, dat zij, gedurende acht dagen, bijna zonder tusschenpoozen door heftige koortsen aangetast, in een staat verkeerde, waarin zij òf te verward, òf te zwak van hoofd was om zich eenige rekenschap te kunnen geven van de plaats, waar zij zich bevond, van de personen, die haar omringden, of van hetgeen met haar was voorgevallen. Haar kamer, hoezeer op een binnenplaats uitziende, en dus verwijderd van alle straatgerucht, was echter verre van rustig te zijn; en vooral bij avond drongen herhaaldelijk geluiden van geheel onderscheiden aard haar in 't oor. Nu eens waren die niet onaangenaam, maar in-tegendeel liefelijk en weldadig in hun werking. 't Was, als of harp- of klavecimbeltonen, somtijds vergezelschapt door welluidend gezang, zich van uit het achterhuis deden hooren. De afstand, of liever de dubbele scheidswanden dempten het geluid, verzachtende al wat anders of niet volkomen zuiver of te hard geklonken zou hebben, en dan was het Nicolette, of engelenmelodieën haar uit den hemel tegenruischten. Maar te dikwerf was hetgeen zij hoorde van geheel tegenovergestelden aard: woest geklots en gedraaf langs trap en gangen, gebons tegen de wanden, zelfs nu en dan tegen de deur van haar vertrek, twist- en scheldwoorden, geschreeuw, gegil, krachtig uitgegalmde vloeken, wilde dronkemansliederen uit schorre kelen, of raauwe kreten, die niets menschelijks hadden, door 't portaal gegalmd, kwamen haar beängstigen, en voor haar ontstelde verbeelding was het dan, of helsche geesten haar omringden, die dat rumoer verwekten of die wanklanken voortbrachten. Ja enkele malen was het haar, of die geesten een lichaam verkregen en zich in de meest gehate gestalten voor haar vertoonden. In hoe verre die gestalten werkelijk vleesch en been bezaten of alleen door het verhitte brein der lijderesse in 't leven waren
<pb n="280"/>geroepen, willen wij niet beslissen: zeker is het, dat, behalve de schoonmaakster, aan welke de taak van ziekenoppasster was opgedragen, en die dagelijks op gezette tijden het drankje ingeven, het glas water met suiker vullen of de kussens opschudden kwam, Mad. Mont-Athos, die, min geregeld, maar toch dagelijks eens naar de zieke kwam hooren, en den geneesheer, Nicolette somtijds nog andere figuren door haar vertrek bewegen zag. Schoone en bevallige sylfenvormen, nu eens op 't zwierigst uitgedost, dan weder in 't eenvoudigste <hi rend="i">négligé</hi> of minder nog dan dat, zweefden met nieuwsgierige blikken om haar heen: - eens was het, als zag zij, nevens de gedaante van de vrouw des huizes, zich die van Pedaal verheffen, en als hoorde zij hen met elkander fluisteren: eens zelfs - de gehate figuur van Tilbury, met onbescheiden blikken op haar starende. Dan kneep zij de oogen dicht; dan duizelde het in haar brein, dan verhief zich de koorts, en wist zij niet meer, of zij door een droom misleid was geweest dan of zij werkelijk die afschuwwekkende voorwerpen had aanschouwd.</p>
<p>Eindelijk, nadat de noodlottige termijn van negen dagen verstreken was, verklaarde de geneesheer Nicolette buiten gevaar. Had het nu een rijke en vermogende patiënte, of slechts een zoodanige gegolden, die al den tijd had om op haar gemak te herstellen, dan had hij gewis nog gedurende een paar weken rust en onthouding aanbevolen; maar vooreerst was Mad. Mont-Athos bij hem geäbonneerd tegen een vaste som in 't jaar, waarvoor hij al haar gewone <hi rend="i">pensionnaires</hi> bediende, zoodat hij er altijd belang bij had, ze zoo spoedig mogelijk weder op de been te helpen, en, ten andere, in den waan verkeerende, dat Nicolette tot die gewone <hi rend="i">pensionnaires</hi> behoorde, mocht hij, in 't belang van de vrouw des huizes, de herstellende niet, als men 't noemt, lang aan de praat houden. Hij schreef dus, spoediger dan hij het in andere gevallen gedaan zou hebben, krachtige
<pb n="281"/><hi rend="i">bouillons</hi> en versterkende dranken voor, en deze, geholpen door jeugd en een sterk gestel, hadden dan ook ten gevolge, dat Nicolette met rasse schreden in beterschap toenam, en zij, na verloop van weinige dagen, weder opstaan en de kamer op en neêr kon gaan. Ja zelfs zeî de geneesheer, dat het haar goed zou doen, eens uit rijden te gaan, zoodra de luchtgesteldheid, thans guur en regenachtig, wederom wat zachter geworden was. Nu gebeurde het, dat, toen hij voor de tweede maal, ten aanhoore van Mad. Mont-Athos, die altijd bij zijn bezoeken tegenwoordig was, deze opbeurende verklaring aflegde, Nicolette hem vroeg, of hij er dan zwarigheid in zien zou, dat zij, goed ingepakt, met de diligence en spoortrein, of des noods met rijtuig, naar Amsterdam vertrok.</p>
<p>- ‘Hm!’ antwoordde hij, eenige bevreemding toonende over een vraag, die hem vrij zonderling voorkwam: ‘indien je goed genoeg bij kas waart om rijtuig te bekostigen, en zorgdet buiten tocht en ongemak te blijven, dan zou ik er zooveel gevaar niet in zien: - en toch misschien, als je nog wat geduld hebt...er kan in twee drie dagen veel gebeuren.’</p>
<p>- ‘Nu!’ hernam Nicolette: ‘ik geloof ook, dat het misschien wijzer is, mijn vertrek nog een paar dagen uit te stellen; maar toch zou ik gaarne den dag vooraf bepaald hebben, dan kon ik mijn vrienden op mijn aankomst voorbereiden.’</p>
<p>- ‘Nu,’ zeide de geneesheer, ‘wij hebben vandaag Zondag: - tegen Donderdag: dan denk ik wel, dat je genoegzaam klaar zult zijn - ik althans heb geen plan om mijn bezoeken te hervatten: zoo het noodig mocht zijn, ben ik natuurlijk altijd weêr tot je dienst.’</p>
<p>- ‘Ja maar, Dokter,’ hervatte Nicolette, ‘ik zou dan toch graag uw rekening hebben; want ik wil den Haag niet met schulden verlaten.’</p>
<pb n="282"/>
<p>- ‘Hoe meen je dat?’ vroeg de geneesheer, en wendde zich met een verwonderd gezicht naar de vrouw des huizes, als wachtte hij van deze de oplossing van het raadsel af.</p>
<p>- ‘Gekheid! - de juffrouw weet de gewoonten van het huis niet,’ zeî Mad. Mont-Athos, haar ongerustheid, dat de vraag aanleiding mocht geven tot nadere ophelderingen, onder een gemaakten lach verbergende.</p>
<p>De arts, die nog jong was, en nog geen praktijk had, zoo uitgebreid, of een extra-voordeel moest hem welkom zijn, scheen maar half voldaan met de verklaring, en Nicolette was 't in 't geheel niet.</p>
<p>- ‘Ik weet niet,’ zeide zij: ‘van welke gewoonte Mevrouw spreekt; maar ik meen, dat, als ik een dokter heb gehad, ik het ook ben, die zijn diensten vergelden moet.’</p>
<p>- ‘De dokter bedient het huis bij abonnement,’ zeî Mad. Mont-Athos: ‘maar wilje hem een <hi rend="i">douceur</hi> bovendien geven, dat staat je natuurlijk vrij.’</p>
<p>- ‘Wel zeker!’ zeî Nicolette: ‘en ik wil er ook niet lang meê wachten.’ En meteen rees zij op van den kanapee, waar zij op gezeten was, en wilde naar den hoek gaan, waar zich haar koffer bevond, om daar eenig geld uit te krijgen.</p>
<p>- ‘Mijn Hemel!’ zeî Mad. Mont-Athos, haar terughoudende: ‘dat heeft immers zoo'n haast niet. - Wat zulje je nu gaan vermoeien, mijn kind? de dokter komt immers nog wel eens naar je kijken.’</p>
<p>- ‘O zeker!’ zeide de dokter, die zeer weinig over de tusschenkomst der matrone gesticht was, maar wel niet anders doen kon, dan zich groot houden, en meteen nam hij zijn afscheid.</p>
<p>- ‘Hij zou je wel willen plunderen,’ zeî Mad. Mont-Athos, toen hij weg was. ‘Ik heb hem al ruim betaald, den eersten dag dat hij hier gekomen is; want hij zeî: “onbekend maakt onbemind, en ik behandel geen patiënten,
<pb n="283"/>die ik niet ken, zonder eerst te weten, wie mij mijn moeite vergoedt.”’</p>
<p>- ‘Goed!’ zeî Nicolette: ‘maar hoe kon hij dan van te voren weten, hoe lang mijn ziekte duren zou? - Nu! om 't even: ik zal dat dan met u afrekenen; maar de man heeft mij spoedig klaargekregen, en hij verdient wel een extra-belooning.’</p>
<p>Hiermede liep het gesprek af. Zoodra bevond zich Nicolette niet alleen, of zij zette zich aan 't schrijven aan Bol, en dit nam haar een geruimen tijd weg; want zij had niet weinig bijzonderheden te vermelden; vervolgens dichtte zij een brief aan Van Zevenaer, ten einde hem te verzoeken een logies voor haar te Amsterdam te bestellen tegen den volgenden Donderdag. Toen het er echter op aankwam, haar brieven van een dagteekening te voorzien, was zij plotslings met de zaak verlegen: immers, gelijk dit pleegt te gebeuren als men ziek geweest is en eenigen tijd noch dagbladen noch brieven ontvangen heeft, zij was geheel met de tijdrekening in de war; wel kon zij vaststellen, dat het reeds September zijn moest; maar zij was eenige dagen, hoevele wist zij niet, buiten westen geweest, en zoo kon 't misschien reeds October zijn. Haar horologie stond stil en zij hoorde klok noch klepel, zoodat zij ook geen gevolgtrekking kon opmaken uit de kenteekenen, die 't op- of ondergaan der zon aan de hand doet. Bovendien, als reeds gezegd is, 't was regenachtig weêr, en de kamer ontving geen licht dan uit de hoogte, zoodat er dikwijls duisternis heerschte, als 't elders nog dag was. Nicolette vond het toch te dwaas, brieven weg te zenden, die niet gedagteekend waren, en zij besloot dus, aan de eerste de beste persoon, die zij sprak, de vraag te doen, den hoeveelsten der maand men had. Bij voortdurend gemis van een tafelbel was er geen ander middel om iemand te spreken te krijgen, dan om aan de trap te roepen of geduld
<pb n="284"/>te hebben tot er iemand bij haar kwam. Dit laatste was echter ongewis, en zoo opende zij haar deur, in de hoop, dat er misschien iemand voorbij zou komen. Werkelijk hoorde zij, na eenige minuten geloerd te hebben, een luchtigen voetstap en zag zij een jong meisje de gang afkomen, dat zij terstond herkende voor degene, die de scheur in haar japon gedicht had, en die door Mad. Mont-Athos Mademoiselle Rosalie genoemd was.</p>
<p>- ‘O! Mejuffrouw!’ zeî Nicolette, haar in 't Fransch toesprekende: ‘gij zoudt mij een grooten dienst kunnen doen.’</p>
<p>- ‘Een dienst? - Met genoegen,’ zeide de andere, terstond zonder omslag de kamer inhuppelende: - ‘wel, <hi rend="i">ma belle</hi>. Hoe is 't! is er weêr een jurk te herstellen?’</p>
<p>- ‘Neen!’ antwoordde Nicolette, lachende: ‘'t is maar om te weten, welken dag wij hebben?’</p>
<p>- ‘Als of ik <hi rend="i">dat</hi> wist,’ zeide de andere, lachende: ‘maar <hi rend="i">à propos</hi>: gij zijt ziek geweest; hoe staat het er meê? zijt gij nu weêr heelemaal in orde?’</p>
<p>- ‘Volkomen, ik dank u,'’ antwoordde Nicolette.</p>
<p>- ‘Wij zijn mooi angstig geweest in 't begin: men had ons bang gemaakt, dat gij de roodvonk of de cholera hadt, ik weet zelve niet wat. <hi rend="i">La Mont-Athos</hi> zat ook wat in de brand. 't Zou een mooie naam aan haar huis gegeven hebben! - Nu! <hi rend="i">Mama Canaille</hi> mocht wel eens zoo iets hebben voor haar pekelzonden. - Maar <hi rend="i">enfin!</hi> wij zijn spoedig weêr gerustgesteld, en zoo zijn wij nu en dan eens naar u komen kijken; maar gij waart buiten westen, en ik had niet gedacht, dat ik u al zoo spoedig weêr kant en klaar zou zien.’</p>
<p>Al sprekende had zij zich op den kanapee nedergeworpen, en liet den blik in 't ronde gaan. Zij had nu geen <hi rend="i">peignoir</hi> aan, als de vorige reize, maar was in prachtige zijde uitgedost, en keurig gekapt; terwijl, gelijk Nicolette, niet zonder verbazing, meende op te merken, haar hals en
<pb n="285"/>armen te blank, haar wangen en lippen te rood waren, dan dat hier niet te denken viel aan de kunstmiddelen, die de kapper bezorgde. Wat daarvan wezen mocht, 't <hi rend="i">ensemble</hi> was bevallig, doch meer bestemd om op een afstand of bij kunstlicht, dan wel om van nabij en bij een bleek daglicht gezien te worden.</p>
<p>- ‘Voorwaar, mijn kind!’ vervolgde Rosalie, 't eene been over 't ander leggende, de beide armen langs den rug van den kanapee uitstrekkende en het hoofd achteroverwerpende: ‘gij spreekt goed Fransch, al hebt gij nu juist den Parijschen tongval niet. Waar zijt gij vandaan? Niet uit Belgiën, dat kan ik wel hooren: ook niet uit Zwitserland.’</p>
<p>- ‘Ik ben een Hollandsche,’ antwoordde Nicolette.</p>
<p>- ‘Voorwaar! dan zijt gij op een goede school geweest: - nu, ik ook in mijn tijd, en mijn ouders hadden ook niet gedroomd, dat...nu! dat 's tot daar aan toe: - wat ik maar zeggen wilde is, dat gij beschaafder Fransch spreekt dan die zoetelaarster, aan wie men 't altoos hooren kan, dat zij haar meesten tijd bij den legertros gesleten heeft.’</p>
<p>- ‘Een zoetelaarster? - wie bedoelt gij?’</p>
<p>- ‘Wie? - wel <hi rend="i">Mama Canaille</hi>, Madame, hier aan huis. Wie zou ik anders bedoelen? Zij heeft zoolang het tonnetje met <hi rend="i">schnaps</hi> gedragen, dat zij eindelijk zelve in een ton veranderd is.’</p>
<p>- ‘Ik dacht, dat zij een majoors-weduwe was,’ zeî Nicolette.</p>
<p>- ‘Dat zij de waschvrouw van een <hi rend="i">sergeant-Majoor</hi> geweest is, ja, dat wil ik gelooven; - meer stellig niet!’</p>
<p>- ‘En dat portret beneden?’</p>
<p>- ‘Wel! dat heeft zij, al vóór mijn tijd, zoo als mij verteld is, op een stalletje gekocht en een beetje laten opknappen: - andere huwelijken dan in 't <hi rend="i">dertiende</hi>, zoo als wij te Parijs zeggen, heeft zij wel nooit gesloten. - Maar dat 's haar zaak: gij vroegt, den hoeveelsten wij hadden: wat
<pb n="286"/>duivel kan 't u of iemand hier schelen, welke dag het is?’</p>
<p>- ‘Ik wilde een brief dagteekenen,’ antwoordde Nicolette, die een weinig beschroomd was tegen-over de vrijpostige onbekende.</p>
<p>- ‘Een brief!’ herhaalde Rosalie lachende, en een dubbele rij fraaie witte tanden wijzende: ‘maar men schrijft hier immers niet.’</p>
<p>- ‘En waarom niet?’</p>
<p>- ‘Wel! daarom niet: - ja, sommigen, omdat zij niet schrijven kunnen, dat 's ééne reden: anderen, als ik b.v., omdat zij zich schamen over de taal, die zij schrijven, en over de hanepooten, die zij krabbelen: - en dan, in de voornaamste plaats, omdat de brief toch niet zou bezorgd worden.’</p>
<p>- ‘Niet? - En dat waarom niet?’ vroeg Nicolette onthutst.</p>
<p>- ‘Alweêr daarom. - Denkje, dat <hi rend="i">Mama Canaille</hi>, onze welbeminde en zeer gevreesde herderin, 't zou dulden, dat haar schapen korrespondentie hielden met de wereld daarbuiten. Neen kind! ik heb te Brussel een tijd lang in...nu ja, 't is hier toch genoeg bekend...in 't verbeterhuis gezeten, daar mocht een brief de deur uit, als eerst mijn Heer de officier hem gelezen had; - maar hier? de groetenis!’</p>
<p>Nicolette begon te vreezen, of 't Mejuffrouw Rosalie temet in 't hoofd scheelde: 't mensch kwam haar toch reeds in alle opzichten zoo raar voor.</p>
<p>- ‘Maar wij zijn hier toch in geen verbeterhuis,’ zeide zij, met een mislukte poging om te glimlachen.</p>
<p>- ‘In een verbeterhuis,’ herhaalde de andere, terwijl zij schaterde van 't lachen: ‘neen waarachtig niet! - de pastoor komt hier nooit,...althans niet in zijn pontifikaal, en de dames patronessen draaien 't hoofd om, als zij voorbijgaan. Zoo er ergens een huis is, waar men nie-<pb n="287"/>mand dient dan sinjeur den Duivel, dan is het hier; - wie hem wil leeren kennen, en vooral zijn mama, die moet maar hier komen.’</p>
<p>Nicolette werd bang: wel had zij, als kind, ruwe woorden, maar nooit woorden als deze gehoord - en dat nog wel uit den mond van een welgekleed meisje van hare jaren. 't Moest dat arme schepsel in 't hoofd schorten, dat was klaar.</p>
<p>- ‘Ja,’ vervolgde Rosalie, nu als tot zich zelve sprekende: ‘zoo er iemand is, waardig zijn moeder te heeten, dan is het deze. 't Zegt niets, uur op uur als een lastdier verhuurd te worden: 't zegt niets, de omhelzing te moeten gedoogen van wie ons tegenzin en walging inboezemt: 't zegt niets, liefde te moeten veinzen, waar afschuw ons vervult: 't zegt niets, mond en oogen te doen glimlachen, waar 't hart van weedom terugkrimpt: 't zegt niets, veracht en verstooten te zijn door de wereld daarbuiten: 't zegt niets, het geld der schande, door <hi rend="i">ons</hi> verdiend, aan <hi rend="i">haar</hi> te moeten opbrengen, dat alles wisten wij, konnen wij althans weten, toen wij ons kontrakt met haar maakten, toen wij ons, lijf en ziel, aan haar verpandden; - maar dat zij ons, wier lot al rampzalig genoeg is, ons, de tijdelijke slavinnen van wie ons beurtlings koopt, nog bovendien als haar slavinnen behandelt, en ons haar juk van ijzer met elken dag gruwzamer gevoelen doet, dat zij lacht met onze smarten en vermaak schept in onze vernedering, dat haar vervloekte goudzucht van geen deernis, van geen sparen weet, dat zij ons niet gunt, wat den minsten negerslaaf wel gegund wordt, een uurtje van rust en verpoozing na den arbeid, dat zij er niet om geeft, dat wij krank, en afgetobt, en onmachtig zijn, zoodra haar grijpende klaauwen slechts kans vinden, eenige guldens meer naar zich toe te halen, dat, als de afgebeulde natuur zich eindelijk weêrbarstig toont en weigerachtig is aan 't onmo-<pb n="288"/>gelijke te voldoen, zij terstond met bedreiging, met slagen, met politie, met gevangenis, met onthouding van spijs en drank, met al de kwellingen, door tirannen uitgedacht, gereed is, dat de hel, waarin wij leven, ons, door haar toedoen, erger en verschrikkelijker wordt dan de hel hier namaals zijn kan, dat zij mij nog eenmaal er toe zal brengen, een einde te maken aan een leven vol ellende en gruwzaamheden, zie! dat kon ik <hi rend="i">niet</hi>
vooruit zien, dat vervult mij de ziel van haat en wraaklust...o! ware ik maar dood!’</p>
<p>Sprakeloos en 't hart van ontzetting vervuld had Nicolette deze rede aangehoord, en daarbij met ijzing de verandering opgemerkt, die 't gelaat der ongelukkige onder 't spreken had aangenomen. Op het straks zoo lieflijk, schijnbaar zoo opgeruimd gelaat, hadden zich diepe rimpels gegroefd; de lach was geweken van den nu scheefgetrokken mond en door een wanstaltig gegrijns vervangen: de tandjes knersten op elkander: de onderlip was met schuim bedekt: het fijne neusje was opgetrokken, de neusgaten, gezwollen en wijd uiteenstaande, schenen vlammen te blazen: de uitdrukking van levenslust, die een oogenblik te voren uit de oogen flikkerde, had plaats gemaakt voor een uitdrukking van woede en wanhoop en haat; en, zelfs door de laag blanketsel, scheen de vale doodsverw heen, die zich over de wangen had verspreid, en zag men de loodkleurige aderen aan de hoofdslapen zwellen, of zij barsten zouden. - In den aanvang had Nicolette van de heftige uitdrukkingen van Rosalie niets begrepen en die aan waanzin toegeschreven; doch naarmate zij verder luisterde begon zij langzamerhand van die gedachte terug te komen, en, al verstond zij, de onschuldige en in 't kwade gelukkig onwetende, maar half wat er gesproken werd, toch had zij op haar kostschool wel zooveel van de wereld gehoord, om eenigszins te kunnen gissen, welk beroep dat meisje daar tegen-<pb n="289"/>over haar dreef, en tevens - hier was het als of haar hart werd toegeschroefd - in welke soort van kosthuis zij zich bevond. En, hoe schrikkelijk het verblijf in dat kosthuis wezen moest, dat leerde zij uit hetgeen haar verder met zulke ijzingwekkende woorden werd afgeschilderd. Vergeefs, of zij zich nog poogde diets te maken, dat hetgeen zij hoorde alleen de taal eener krankzinnige was: tallooze bijzonderheden, die haar, én op de diligence, én bij haar eerste bezoek ten huize van Mad. Mont-Athos, én sedert haar verblijf aldaar, zonderling en duister waren voorgekomen, werden nu plotslings opgehelderd en
vulden aan wat nog aan de woorden van Rosalie ontbreken mocht. En toch, zoo geneigd is de mensch, zich nog altijd aan een schijn van hoop vast te klampen, dat zij, al meende zij het antwoord te kunnen voorzien, toch niet kon nalaten aan Rosalie, toen deze eindelijk zweeg, de vraag te doen: ‘maar waar ben ik dan hier?’</p>
<p>Wederom had er een plotslinge omkeering plaats op het beweegbare gelaat van Rosalie; doch niet zoodanig eene als meer geruststellend was: wel verdwenen de rimpels en de bleekheid, wel de uitdrukking van toorn en haat: wel lachten weder oog en mond; maar het was een lach van bittere spotternij, en heesch en boosaardig klonk het uit haar mond:</p>
<p>- ‘Waar gij zijt? - Nu! dat zoudt gij niet weten? - De kleinste knaap van de straat zal u vertellen, wat het huis van Mad. Mont-Athos is. Ha! ha! 't is of een van die gouden torren van 't Noord-ende hoog en droog op 't paleis zat en dan nog vroeg waar hij was?’</p>
<p>- ‘Maar ik begrijp er niets van,’ zeî Nicolette, terwijl zij opstond en met een onbeschrijfelijk gevoel van angst om zich heen zag: ‘ik dacht hier in een <hi rend="i">hôtel-garni</hi> te zijn, in een gewoon kosthuis van fatsoenlijke dames.’</p>
<p>Wederom herklonk het bitter hoongelach van Rosalie:
<pb n="290"/>‘fatsoenlijke dames! wel zeker! - <hi rend="i">canailles</hi> allemaal zoo als gij zijt, of, zoo gij 't nog niet zijt, dan spoedig worden zult. - Hm! Mejuffrouw wil voor onnoozel doorgaan en zou, toen zij hier aanbelde, niet geweten hebben waar zij toen kwam! - 't Is waar, gij ziet er nog uit, om bij wie u overal elders ontmoette voor een eerlijk meisje te kunnen doorgaan. - Maar eerlijke meisjes komen niet bij <hi rend="i">Mama Canaille</hi>: eerlijke meisjes halen den neus op voor dit huis, en wenden 't gelaat van ons af, de nuffen die zij zijn! - Of, zoo 't al gebeurde, dat er iets eerlijks hier binnenkwam, hou u maar voor verzekerd, dat het er niet uitkomt dan bedorven. - Nu, kijk maar zoo verwezen niet, het is nu toch eenmaal te laat. Al waart gij Suzanna kuischer gedachtenisse in eigen persoon, gij zijt in 't schuitje en moet medevaren.’</p>
<p>- ‘Maar dat kan niet,’ zeî Nicolette, wie elk woord als een dolk door 't hart priemde: ‘ik wil vanhier: wij zijn in een vrij land...die vrouw heeft geen recht, mij hier langer te houden...ik ga heen...terstond!’ En zij liep reeds naar de kast om hoed en doek te halen.</p>
<p>- ‘Goede reis! kindlief!’ zeî Rosalie, op een sarrenden toon: ‘gij gaat zeker naar Amsterdam om kermis te houden? ik ben daar verleden jaar geweest. - Hemelsche goedheid! heb ik mij toen vermaakt!’ - En zij strekte zich zoo lang zij was op den kanapee uit.</p>
<p>Doodsbleek wankelde Nicolette terug; zij had in de hangkast gezocht: hoed, doek, mantille, alles was verdwenen.</p>
<p>- ‘Mijn goed is mij ontstolen!’ riep zij, terwijl zij haar knieën voelde knikken en zich aan den rug van haar stoel vasthield.</p>
<p>- ‘Ontstolen!’ herhaalde Rosalie: ‘foei! gij zijt hier bij geen dieven: 't is maar bewaard, kindlief! en zoo zal het met uw schoenen en laarsjes ook wel 't geval zijn.
<pb n="291"/><hi rend="i">Mama Canaille</hi> weet haar voorzorgen te nemen. - Eens in de knip, dan helpt het niet meer, of de lijster met den bek tegen de traliën pikt.’</p>
<p>- ‘O!’ hernam Nicolette: ‘geen macht op aarde zal mij hier houden: - ik zal vanhier, al moest ik blootshoofds en op mijn muilen de straat op. Ik zal om hulp roepen...ik zal!...o mijn God! wat ben ik ongelukkig!’ - en zij zakte weder op haar stoel; want haar trillende beenen weigerden haar allen dienst.’</p>
<p>- ‘Wees toch bedaard, kind!’ zeî Rosalie, de schouders ophalende: ‘gij zijt pas ziek geweest en zoudt het weêr worden. Ik heb het straks al gezegd: 't is hier de gevangenis, en niemand mag die verlaten voor zijn tijd.’</p>
<p>- ‘Heb medelijden met mij,’ zeî Nicolette, schreiende en de handen vouwende: ‘gij, die u zelve zoo beklaagt over die vrouw, gij zult haar bondgenoot niet willen zijn in de booze voornemens, die zij tegen mij smeedt. Zeg mij, leer mij, hoe ik haar ontkomen kan?’</p>
<p>- ‘Ja! - kon ik haar een poets spelen,’ zeide, als tot zich zelve pratende, Rosalie, wier echt Fransche levendigheid snel van 't een op 't andere sprong: ‘dat zou mij vermaken! - Ha! ha! - een spaak in 't wiel te steken! die nieuwe spekulatie te doen mislukken! dat ware goud waard!’ - en zij wreef de handen van genot.</p>
<p>- ‘O ja!’ hervatte Nicolette, een weinig bemoedigd door de hoop op Rosalies bijstand: ‘laat die spekulatie mislukken: gij zijt eens zoo vriendelijk geweest, mij aan mijn kleed te helpen, toen 't gescheurd was; bewijs mij nu een oneindig grooter dienst en help mij, dat mijn eer geen scheur bekome. Ik ben zelve niet rijk; maar ik heb vermogende vrienden en voogden: zij zullen u beloonen - ruim beloonen: red mij slechts.’</p>
<p>- ‘Maar 't is heel eenvoudig onmogelijk,’ viel Rosalie in, op een toon, die Nicolette geheel weêr ter neder sloeg:
<pb n="292"/>‘of denkt gij, dat, zoo ik iemand uit dit huis kon helpen, ik niet beginnen zou met mij zelve? Bah! - De deur uit te komen, dat ware niets. Wij rijden op onze beurt uit en wij gaan naar de opera; doch denkt gij, dat, indien eene van ons aan den koetsier zeî: “hou stil, ik wil er uit,” of aan de <hi rend="i">ouvreuse</hi> verzocht, ons de achterdeur te openen, zij er gehoor aan zouden geven? - Denkt gij, dat, als ik, terwijl ons <hi rend="i">équipage</hi> stilstond bij de muziek in 't Bosch, het portier opende en aan de loop ging, er niet dadelijk een diender klaar zou staan, met een gezicht als de poort van 't spinhuis, om mij weêr naar 't rijtuig terug te brengen? - Zij zeggen, de slavernij van de zwarten is afgeschaft: ik wil 't gelooven; maar wij blanke meisjes blijven slavinnen, en, zoolang men ons niet vrijgekocht heeft, sleepen wij onze ketens meê waar wij gaan.’</p>
<p>Nicolette rilde van wat zij hoorde: hoe! het kon dan waar zijn, dat, in een beschaafde, welgeördende maatschappij, meisjes, die, eenmaal gevallen, zich aan haar leven van schande wilden onttrekken, hierin verhinderd, ja zelfs, door een macht, die in den staat voor de veiligheid en 't recht te waken heeft, gedwongen konnen worden tot de holen der ontucht terug te keeren. Dat was zoo iets ongehoords, zoo iets aandruisend tegen alle begrippen van zedelijkheid en recht, dat zij het naauwlijks gelooven kon, en aan een misverstand bij de ongelukkige, die daar over haar zat, moest denken. - Maar, wat daarvan wezen mocht, dezelfde regelen, die misschien voor een zoodanige als Rosalie bestonden, konnen toch, meende zij, niet geldende zijn voor haar, Nicolette.</p>
<p>- ‘Ik weet niet,’ zeide zij, na een oogenblik zwijgens, ‘of het inderdaad zoo met u zou gaan als gij zegt; maar gij spreekt van vrijkoopen: en hoe zou dat ten opzichte van mij te pas komen, die nooit verkocht ben geweest?’</p>
<pb n="293"/>
<p>- ‘Ik weet het niet,’ antwoordde Rosalie, nogmaals de schouders ophalende: ‘vraag het aan <hi rend="i">Mama Canaille;</hi> die zal 't u misschien kunnen zeggen.’</p>
<p>- ‘Ja,’ zeî Nicolette: ‘ik zal 't haar gaan vragen: ik ben nog zwak, dat 's waar; maar de radeloosheid zal mij krachten geven: ik ben geen slavin en wil het niet zijn.’</p>
<p>'t Was inderdaad of die vaste wil haar op eenmaal sterkte gaf en met een vrij vasten stap begaf zij zich naar de deur; - doch toen zij die opende stond op eens de vrouw, die zij zoeken ging, voor haar. Bij die onverwachte verschijning deinsde Nicolette terug en sprong Rosalie met beängst gelaat op de been.</p>
<p>Een blik, rechts en links geworpen, was genoeg om Mad. Mont-Athos op de hoogte te brengen, en met een gelaat dat zwol van toorn, vroeg zij aan Rosalie:</p>
<p>- ‘Wat doet gij hier?’</p>
<p>- ‘Die juffrouw had mij binnengeroepen.’</p>
<p>- ‘En gij weet, dat ik u verboden had, hier te komen. Wat zijt gij hier komen vertellen?’</p>
<p>Haat en vrees leverden elkander op Rosalies gelaat een strijd, die vreeslijk te aanschouwen was. Deze reis zegevierde een oogenblik de haat, en met een zijdelingschen blik van woede antwoordde zij:</p>
<p>- ‘Ik heb haar verteld, dat het hier een hel is, waarbij die andere een paradijs moet wezen.’</p>
<p>De vrouw des huizes scheen niet gestemd iets dergelijks te hooren. Zij lichtte de breede hand op en liet die zoo onzacht om de ooren van Rosalie nederkomen, dat de slag door 't geheele huis kon gehoord worden, en toen de arme meid huilende wegkromp en naar de deur kroop, kreeg zij nog, met een ‘scheer je weg!’ een fikschen trap achterna, die haar 't portaal deed opstuiven. De vrouwelijke dwingeland smeet de deur achter de vluchtende dicht en wendde
<pb n="294"/>zich toen naar Nicolette, die, bleek van angst, naar de andere zijde der tafel was weggestoven en daar bevende stond te verbeiden wat er volgen zou.</p>
<p>- ‘Die kreng is niet wel bij 't hoofd,’ zeide de vrouw des huizes, als voelde zij behoefte, zich te verontschuldigen: ‘en zij moet met den zweep geregeerd worden. - Hoe is 't? je bent toch niet bang, dat je ook klappen zult krijgen? - Ga toch zitten, kind, en wees gerust.’</p>
<p>Bij deze toespraak had Mad. Mont-Athos het scherpe stemgeluid, dat zij tegen-over Rosalie gebruikt had, weder in het zachte doen overgaan, en dat schonk aan Nicolette, die in 't eerste oogenblik sprakeloos van schrik geweest was, eenigen moed.</p>
<p>- ‘Mevrouw!’ zeide zij ‘ik geloof inderdaad, dat die juffrouw, die zoo even wegging...’</p>
<p>- ‘Die ik wegschopte,’ viel de ander in.</p>
<p>- ‘Dat die juffrouw,’ vervolgde Nicolette, zonder op die rektifikatie acht te geven, ‘niet wel bij 't hoofd is. Zij scheen althans in den waan te verkeeren, dat ik hier gevangen was, en dat Mevrouw mij niet zou laten gaan. - En nu bestaan er redenen, waarom een langer verblijf hier mij onmogelijk is en mijn tegenwoordigheid elders dringend vereischt wordt. Mevrouw zou mij dus zeer verplichten, met mij mijn hoed en wat verder uit gindsche kast is weggenomen, terug te doen geven, een vigilante voor mij te laten bestellen en mij te zeggen, wat ik schuldig ben.’</p>
<p>De matrone had zich vierkant nedergezet op de plaats, die door Rosalie was ontruimd, en met een kalmen glimlach naar de woorden van Nicolette geluisterd. Toen deze geëindigd had met spreken, zeide zij zeer bedaard:</p>
<p>- ‘Die juffrouw heeft volkomen de waarheid gesproken. Je bent vooreerst nog niet in een staat, dat ik je zou kunnen of willen veroorloven hier vandaan te gaan.’</p>
<p>- ‘Veroorloof mij, Mevrouw!’ zeî Nicolette, op vasten
<pb n="295"/>toon, ‘dat punt zelve te beöordeelen. Wij leven, geloof ik, in een vrij land, en ik sta er op, om te vertrekken.’</p>
<p>Mad. Mont-Athos zette groote oogen op en zag Nicolette sterk in 't gelaat; doch zij ontmoette een blik, die voor den haren in onverschrokkenheid niet zwichtte. De stellige begeerte om dat huis te verlaten had bij het jonge meisje boven alle vrees de overhand verkregen, en het besef, dat zij in haar recht was, had haar een moed en een vastberadenheid gegeven, waar zij zelve later verbaasd over was. ‘Het is niet anders, Mevrouw!’ hernam zij: ‘ik wil vanhier.’</p>
<p>- ‘<hi rend="i">Ma foi!</hi>’ zeide de matrone: ‘ik begin nu zelve te zien, dat je weêr van zessen klaar bent, en dat zal veel genoegen doen aan zeker iemand, dien ik niet noemen wil. - Nu! - 't zij zoo! ik zal een rijtuig doen bestellen: - maar aangezien ik de eer niet heb, uw relaties te kennen, zulje wel zoo goed zijn, onmiddellijk af te dokken wat je me schuldig zijt.’ - Bij deze laatste woorden was het honigzoet der uitspraak in bitterzoet overgegaan.</p>
<p>- ‘Zoodra ik de opgave heb,’ zeî Nicolette.</p>
<p>- ‘Dat is bout gesproken,’ hernam de andere, met een boosaardigen lach: ‘doch wij zullen zien of je dien volhoudt. - Ik zal de rekening gaan opmaken, en dan geld bij de visch, hoor!’ - en, meteen oprijzende, wandelde zij de kamer uit, Nicolette niet weinig in haar schik latende, die er niet op gerekend had, haar oogmerk zoo spoedig te hebben bereikt. Ongelukkig rekende het arme meisje ten deze buiten den waard, of, om juister te spreken, buiten de waardin.</p>
<p>Naauwlijks was zij alleen, of zij haastte zich, beide brieven, al was het dan ongedagteekend, te sluiten, en van adressen te voorzien. Toen opende zij haar koffer, ten einde het noodige geld daaruit te nemen, om de rekening, zoodra die kwam, te voldoen. Zij haalde het kistje voor den dag,
<pb n="296"/>waarvan vroeger gesproken is, en dat haar kleine vermogen bevatte, zij opende, zij doorzocht het; - de brieven en andere papieren, die zij er in geborgen had, waren er in; - de drie bankbriefjes, - die zij, bij haar vertrek van Hardestein, van Eylar ontvangen, en die zij den dag van haar komst nog in de cassette gezien had, waren verdwenen. - Zij onderzocht het slot, dat gaaf en ongeschonden was: er bestond geen twijfel, of men had misbruik gemaakt van den bewusteloozen toestand, waarin zij verkeerd had, om met haar eigen sleuteltjes koffer en <hi rend="i">cassette</hi> open te maken en haar te bestelen. Geheel buiten haar zelve, als men denken kan, over deze ontdekking, en zich nog willende diets maken, dat zij misschien het bankpapier bij vergissing ergens anders gelegd had, haalde zij haar geheelen koffer om: - 't was alles vergeefs! - en 't was, terwijl zij in den radeloozen toestand verkeerde, die 't natuurlijk gevolg was der verkregen overtuiging, dat Mad. Mont-Athos weêr binnenkwam, een blad papier in de hand houdende.</p>
<p>Dezelfde boosaardige lach als zoo straks speelde op de lippen der matrone, toen zij Nicolette voor haar koffer geknield zag, en aan haar geheele voorkomen bemerkte, wat er gaande was.</p>
<p>- ‘Hier,’ zeide zij, ‘het papier op de tafel leggende, hier is de rekening: het bedrag is ƒ 274.35: - als je nu maar met de pitten voor den dag wilt komen.’</p>
<p>- ‘Mevrouw!’ zeî Nicolette, opstaande en haar aanstarende: ‘ik ben bestolen.’</p>
<p>- ‘Bestolen!’ herhaalde het wijf, zich heftig verontwaardigd veinzende: ‘denkje, dat je hier onder dieven bent, juffertje? - bestolen! - weetje wel, dat het laster is, wat je daar zegt? - Tut! tut! wij kennen die praatjes: zonder geld in een fatsoenlijk huis een kamer komen vragen, en, als men er vier weken geweest is, en 't op betalen aankomt, durven zeggen dat men bestolen is! Maar dat
<pb n="297"/>zeg ik je, je zult hier niet uit, voor en aleer je mij ten volle betaald hebt. - Je bent de eerste niet en je zult ook de laatste niet zijn, die de kosten weêr inverdienen moet, die ik voor haar gemaakt heb.’</p>
<p>Gelijk het veelal gaat, was het ook nu gebeurd. Mad. Mont-Athos was al pratende meer en meer opgewonden geraakt, en haar gramschap, in den aanvang slechts voorgewend, was, terwijl zij sprak, tot werkelijke drift overgeslagen: stemgeluid, toon, gelaatstrekken, houding, gebaren, alles was al meer en meer grof, wild, en dreigend geworden: gemeene vloeken en andere uitdrukkingen, waarmede wij onze pen niet bezoedelen willen, wisselden haar woorden af, en herhaaldelijk sloeg zij met de volle vuist op de tafel, zoodat inktkoker en glas, en wat er verder op stond, aan 't dansen raakten.</p>
<p>Wel was Nicolette niet bekend met de gewone theorie, waardoor vrouwen van den stempel als Mad. Mont-Athos de ongelukkigen, die zij bij zich aan huis gelokt hebben, eerst, door het leenen van geld, kleederen en voeding, aan zich weten te verplichten, en ze dan dwingen de gemaakte schuld met persoons-diensten - niet af te lossen; want dat geschiedt nimmer, dewijl dagelijks nieuwe schuld de oude komt vermeerderen, maar, te vergelden: - wel zeg ik, was zij niet op de hoogte van dat stelsel, waarbij het oude <hi rend="i">qui non habet in aere, luat in pelle</hi><note n="1)" place="foot">‘Die geen geld bezit, moet boeten met zijn lichaam.’</note> wordt in toepassing gebracht, doch zij had des-niet-te-min, bij de overtuiging, dat men haar een valstrik gespannen had, een duister besef van het doel, dat er mede beöogd werd. Zij was, dit bleek duidelijk, in de macht van het gruwzame wijf, dat tegen-over haar stond: daaruit moest zij verlost worden: en nu, dacht zij, kwam het er vooral op aan, haar tegenwoordigheid van geest niet te verliezen, zich boven
<pb n="298"/>alle vrees te verheffen, en te beproeven, van hare zijde, door een flinke houding, vrees aan te jagen aan de wederpartij. Wel had zij straks, bij de mishandeling, door Rosalie ondergaan, gebeefd; doch het hachelijke zelf van haar toestand had haar den moed der wanhoop geschonken, en zij had als kind zoo dikwerf het kijven en schelden van haar pleegmoeder en andere buurwijven aangehoord, dat zij aan dergelijk misbaar van de zijde der vrouw des huizes op zich zelf zich minder stoorde.</p>
<p>- ‘Ik weet niet,’ zeide zij, terwijl zij zich recht oprichtte, de armen over elkander sloeg, met elke hand den tegenovergestelden bovenarm omvatte, en in die wakkere houding met opgeheven hoofd de helleveeg aanstaarde, ‘ik weet niet, wie de dief is; maar ik herzeg, dat ik bestolen ben: en wanneer ik gindsche hangkast ledig vind, dan moet ik wel tot de gevolgtrekking komen, dat mijn geld denzelfden weg is opgegaan als mijn hoed en de rest.’</p>
<p>Hier had Nicolette het bij moeten laten: doch bij een twist zijn vrouwen altijd geneigd, meer te zeggen dan precies noodig is, en, vooral wanneer zij vernuft hebben, kunnen zij niet nalaten het te toonen en scherp te zijn, ook al weten zij, dat het alleen kan dienen om de tegenpartij nog woedender te maken. Zij voegde er daarom bij:</p>
<p>- ‘Of ben ik hier misschien, even als zonder geld, ook zonder hoed en doek gekomen?’</p>
<p>De vraag was logisch en afdoende. Mad. Mont-Athos werd er des te meer door verbolgen, en, de rekening op de tafel smijtende, bulderde zij uit: ‘de hoed en mantel zullen wel terugkomen: als ik eerst het geld heb. Ik heb met die praatjes niet noodig, kleuter! Je zult Madame Mont-Athos leeren kennen en je brutalen mond smoren, of ik zal je nog anders trakteeren als ik straks Rosalie getrakteerd heb. - Wat let mij of...’ En zij hief haar breede hand omhoog; doch 't zij dat zij intijds bedacht, dat Nicolette
<pb n="299"/>voor 't oogenblik nog gemenageerd moest worden, 't zij dat de scherpe blik en de onbeweeglijke houding van het jonge meisje een uitwerking op haar deden als die gewoonlijk wilde dieren ondervinden, wanneer zij het oog van den mensch ontmoeten, de opgeheven klaauw zakte weêr neêr, en zonder een woord meer te verspillen, stapte zij de deur uit, sloeg die achter zich dicht, draaide het slot om en stak den sleutel bij zich, terwijl zij bij 't afgaan van de trap in zich zelve bromde:</p>
<p>- ‘'t Wordt hoog tijd, dat wij die nuf tam maken en ten minste zorg dragen, dat zij niet meer van haar eerlijkheid spreken kan.’</p>
<p>Nicolette behoefde zich nu twee dingen niet langer te bewimpelen, te weten, dat zij bestolen, en dat zij gevangen was; doch een en ander begreep zij, dat nog maar een voorbode was van erger dingen, die haar gebeuren konnen. Zij ging zitten en overlegde wat haar te doen stond. Vooreerst, te zorgen, dat niemand, zonder geweld te gebruiken, bij haar binnen kon komen: te dien einde trok zij, hoewel niet zonder inspanning en moeite, den kanapee voor de deur: een versperring, die wel altijd door een indringer was weg te ruimen; doch welk laatste voor 't minste niet geschieden kon zonder haar te waarschuwen, dat er onraad was. Toen schoof zij het raam zoo hoog mogelijk op en zag naar buiten, wat zij nog nimmer met het oog op een ontsnapping gedaan had. Wel is waar, de gelegenheid hiertoe deed zich alles behalve gunstig voor: het raam mocht ongeveer het dubbele van Nicolettes hoogte van de binnenplaats af zijn; doch gesteld, het gelukte haar op de eene of andere wijze zich naar beneden te laten zakken, dan nog was zij niet veel gevorderd; want om op straat te komen moest zij òf het huis door, òf het muurtje, dat de plaats aan de eene zijde afsloot en, als reeds gezegd is, van boven met een raster- of latwerk voorzien was, overklauteren, iets dat voor
<pb n="300"/>een huisbreker van beroep geen bezwaar zou hebben opgeleverd, maar niet volkomen 't werk was van een jonge juffrouw, althans niet zonder hulp van buiten. - Maar toch die hulp kon misschien komen: en dan, er was middel om die in te roepen. Zij zette zich aan tafel en schreef eenige regels aan den Heer Van Zirik, waarbij zij hem te kennen gaf, dat zij, door een samenloop van omstandigheden bij Mad. Mont-Athos aangeland zonder te weten welke soort van huis het was, daar nu gevangengehouden werd en verlost wenschte te worden. Zij vouwde en sloot dien brief en bond dien met de beide andere (welke zij begreep dat wel niemand daar in huis op de post zou brengen) tot een paketje te zamen: toen zag zij rond naar iets, dat gewicht aan dat paketje geven kon, en, zonder veel gewetensbezwaar te maken over den diefstal, dien zij wederkeerig pleegde, nam zij een der kleine ‘schilderijtjes,’ den <hi rend="i">Merveilleux</hi> in 't houten lijstje, hechtte daar met tal van draden het pak brieven aan vast en keilde toen een en ander op goed vertrouwen het raam uit en over het hekwerk heen. Ongelukkig kon zij niet zien waar het bleef: of misschien gelukkig; want nu leefde zij nog in de hoop, dat het, op de openbare straat, aan de voeten van een eerlijken voorbijganger mocht geraakt zijn: en dit was, helaas! het geval niet; want wat zich achter het muurtje bevond was niet de openbare straat, maar een pleintje, dat achter een stal gelegen was, en waar zelden of nooit iemand kwam, dan om er een kruiwagen met mest leêg te gooien: het paket nu was wel niet in den mest nedergekomen, maar boven op een oud ongebruikt varkenshok, en, van de helling afglijdende, in de ruimte tusschen het hok en den muur blijven liggen, waar niemand, dan die eerst het hok opzettelijk beklom, het ontdekken kon.</p>
<p>Nu de eenige maatregelen van veiligheid genomen hebbende, waar zij voorloopig dienst van verwachten kon,
<pb n="301"/>besloot Nicolette af te wachten wat er gebeuren zou, en, daar menschenhulp haar vooreerst ontbrak, smeekte zij, geknield voor haar sponde gelegen, in een vurig gebed, den Heer des hemels om de hulp, die zij zoo dringend behoefde.</p>
<p>De avond was reeds gevallen, toen Nicolette uit haar mijmeringen werd opgewekt door het naderen van een stap en het omdraaien van den sleutel in 't slot: de deur sprong open en Nicolette van haar zitplaats, en een lichtstraal drong naar binnen. Het was de gewone tijd, waarop men haar licht en een kommetje thee kwam brengen, en nu schaamde zij zich half voor de meid, die buiten stond en, de handen vol hebbende, vergeefs beproefde de deur verder open te duwen.</p>
<p>- ‘Benje alleen?’ vroeg Nicolette: ‘wacht, ik zal u helpen:’ en meteen trok zij het meubelstuk, dat den toegang versperde, een eind terug.</p>
<p>De meid schoof binnen, keek vrij zuur, zette het kommetje, waaruit zij de helft gespild had, toen zij op den kanapee stuitte, op de tafel en stak de lamp aan. Nicolette beschouwde haar aandachtiger, dan zij immer te voren gedaan had: 't was of zij haar door en door wilde zien, en te weten komen, of wellicht achter dat ruwe voorkomen een hart schuilde, dat deernis met haar hebben zou; doch zij kon tot geen gunstige uitkomst geraken, en zij liet de meid weder vertrekken, zonder een woord met haar gewisseld te hebben. Toen herstelde zij de versperring, gelijk die geweest was. Het was haar toch een soort van geruststelling, dat men, als nu gebleken was, niet binnen kon komen, zonder dat zij 't merkte, en zij dan nog een tijd lang den indringer kon buiten houden. Zij zette zich aan de tafel, dronk een weinig en bleef intusschen het oog stijf op de deur gevestigd houden. Daar hoorde zij geloop, de trappen op en weêr af; doch het ging voorbij: later hetzelfde herhaald: muziek, zang, nu en dan het gerinkkink
<pb n="302"/>van glazen, die door de gang gedragen werden: in 't kort, allerlei blijken, dat er bezoekers waren. Terwijl zij luisterde, was het haar op eens, of zij lood in 't hoofd had en voelde zij een schier onweêrstaanbare neiging tot slapen. Het vermoeden rees onmiddellijk bij haar op, dat een slaapmiddel haar in de thee was toegediend. Zij stond op, deed eenige schreden door de kamer heen en weder, baadde zich het hoofd in koud water, hervatte haar wandeling, en verzette zich zooveel mogelijk tegen de bedwelmende gewaarwording. Gelukkig was een gedeelte van de thee, als gezegd is, gespild, en had zij de rest niet geheel opgedronken: zoodat het slaapmiddel, gesteld dat de vermenging werkelijk had plaats gehad, zijn volle uitwerking niet had kunnen doen. Langzamerhand week dan ook de dofheid, die zij gevoeld had, voor den krachtigen prikkel der angst over hetgeen haar te wachten stond. Eindelijk, vermoeid van 't op en neder loopen, zette zij zich weder, als te voren de oogen op de deur gevestigd houdende. Maar wie schetst haar schrik, toen zij op eens een gerucht achter zich hoorde? Zij zag om: uit het donker trad een gedaante te voorschijn, en, eer zij van ontsteltenis opstaan of zich roeren kon, zag zij voor zich de gehate persoon van den Baron van Tilbury.</p></div>
<div type="chapter">
<pb n="303"/>
<head rend="h3">Vierde hoofdstuk.</head>
<head rend="h4"><hi rend="i">Het vogeltje tusschen den sperwer en den spreeuw</hi>.</head>
<p>- ‘Ik wist het wel, <hi rend="i">ma charmante!</hi> dat ik eindelijk mijn wensch bereiken zou,’ zeî Tilbury, al grinnikende, en terwijl hij zijn arm om Nicolettes hals poogde te slaan; maar deze, hoezeer een oogenblik door de verrassing als versteend, was spoedig weder bij haar zinnen gekomen en, opspringende, ontdook zij de omhelzing, vlood naar de andere zijde van de tafel, haar stoel met zich trekkende, en, dit verdedigingsmiddel met beide handen vasthoudende, stond zij nu ter afwering van alle gemeenzaamheid gereed.</p>
<p>- ‘Maar wees dan toch zoo dwaas niet, malle meid!’ zeî Tilbury: ‘zieje, in 't Bosch of op de markt, daar ging het goed, de preutsche te spelen; maar hier in huis strijdt zoo iets tegen allen regel en alle reden. Je bent ongesteld geweest, en dat heeft mij gespeten: nu kom ik u gelukwenschen met uw herstel, en dan is 't niet heusch, mij voor mijn beleefdheid een stoel naar 't hoofd te willen gooien: bovendien zou u die drift maar weêr doen instorten. Kom, wees een verstandige meid, zet dat meubelstuk neêr, en drink een glas wijn met mij; dat zal je levensgeesten weêr opwekken. - Hier Mama! waar benje met je wijn?’</p>
<p>- ‘Hier ben ik,’ antwoordde, tot hernieuwden schrik
<pb n="304"/>van Nicolette, de stem van Mad. Mont-Athos uit denzelfden donkeren hoek, als waar Tilbury uit was opgedaagd, en de matrone trad naar voren, met een blaadje, waarop een flesch en twee glazen. Zij wendde den blik even naar de versperring en begon toen luidkeels te lachen.</p>
<p>- ‘Zie! dat hadje niet gedacht, juffertje, dat wij er meer dan een manier op wisten, om hier binnen te komen. Je ziet wel,’ - en hier zette zij eerst het blaadje op tafel en toen den kanapee weder op zijn plaats - ‘dat al die kunsten niets helpen. Ik zou nu, in jou plaats, maar verstandig wezen en geen fratsen meer maken, als mijn Heer zoo beleefd is, je een visite te komen brengen...mijn Heer is een genereus heer, die het goed met je maken zal...Nu! - niet kinderachtig wezen, en als mijn Heer wat noodig heeft, dan roept hij maar...’</p>
<p>- ‘Ik heb het middel hier om mij te doen hooren,’ zeî Tilbury, en den kattekop, die zijn rotting vercierde, in den mond stekende, deed hij een schel gefluit herklinken.</p>
<p>- ‘Je hoort het,’ hernam Mad. Mont-Athos, tegen Nicolette: ‘op 't minste sein ben ik hier, en ik raad u, geen onnoodige sporreling te maken.’ Met deze vermaning verwijderde zij zich langs den weg vanwaar zij gekomen was, en nu zag Nicolette, dat die weg eenvoudig door de hangkast liep, welke laatste door een verborgen achterdeur met een zijgang verbonden was.</p>
<p>- ‘Nu, mijn engel,’ zeî Tilbury, terwijl hij, Nicolette met tintelende oogen aanziende, de glazen inschonk, ‘leg nu die boosheid af, en kom als een goed kind bij mij zitten.’</p>
<p>- ‘Mijn Heer de Baron van Tilbury!’ zeî Nicolette, altijd in dezelfde houding tegen-over hem staande: ‘indien je waarlijk een edelman zijt, als men van u zegt, toon het dan door uw handelwijze, en help mij dit hol verlaten,
<pb n="305"/>waar ik door een ongelukkig toeval ben ingekomen, en waar ik tegen recht en billijkheid gevangen word gehouden.’</p>
<p>- ‘U hier uithelpen!’ riep de andere, met een boozen lach: ‘mijn eigen werk weêr vernielen? - Want wie anders dan ik is 't geweest, die, toen ik ontdekte, dat <hi rend="i">Mama Canaille</hi> u kende, haar geld beloofd heb, indien zij mij een ontmoeting met u bezorgen kon? wie heeft, toen je ziek waart, en zij u naar 't gasthuis zenden woû, haar beduid, u hier te houden en de verplegingskosten betaald? Wie is hier keer op keer geweest, om naar uw toestand te vernemen, en wie heeft zich verheugd over uw herstel? - En nu, in de plaats van een weinig dankbaar te zijn voor al wat ik gedaan heb, staje daar in een dreigende houding, als of ik je doodvijand was, ik, die je adoreer van 't eerste oogenblik dat ik je gezien heb!’ en, als besluit van deze treffende tirade, hief hij, met een bevende stem, het lied uit de Favorite (eenigszins verhanseld) aan:</p>
<lg type="poem">
<l><hi rend="i">Pour tant d'amour ne soyez point ingrate:</hi></l>
<l rend="; 1tab"><hi rend="i">Quand je n'aurai que vous pour mon bonheur</hi>,</l>
<l><hi rend="i">Quand d'être aimé maintenant je me flatte</hi>,</l>
<l rend="; 1tab"><hi rend="i">Ne me chassez jamais de votre coeur</hi>.</l></lg>
<p>- ‘U dankbaar zijn!’ riep Nicolette: ‘u, die met zulke schepsels, als die vrouw daar, heult en uw geld uitgeeft met geen ander doel dan om mij voor altijd ongelukkig te maken. Mijn Heer! is dat de handelwijs van een edelman? ik vraag 't u nog eens! - Ik heb u reeds dikwijls genoeg doen blijken, dat uw vervolging mij lastig was, en het is een man van uw stand en jaren onwaardig, mij des-niette-min te blijven vervolgen met wat je liefde noemt. Indien je eenig gevoel van eer, of, laat ik zeggen, van menschelijkheid in je lijf hadt, dan zouje bewogen zijn met het lot van een wees, die, onschuldig, hulpeloos en verlaten,
<pb n="306"/>het slachtoffer is van de gruwelijkste boosheid, en je zoudt mij helpen, weder uit de klaauwen van die vrouw te geraken. - Och! doe dat, mijn Heer! wees edelmoedig! wees goed voor mij! - breng mij hier uit, en ik zal uw naam nog zegenen: en het zal u op uw ouden dag nog een aangenaam herdenken geven, en hier namaals u meer goed doen, dan het volharden in pogingen, die u toch mislukken zullen; want ik verklaar u eens voor al, gebeure wat er wil, ik zal eer sterven dan dat ik slecht worde. Men zal mij kunnen slaan, mishandelen, opsluiten, doen wat men wil, ik zal sterven, eer dan toe te geven.’</p>
<p>Het was vergeefs, of Nicolette in haar reden beurtelings het medelijden, het gevoel van eer en het godsdienstig gevoel van den Baron had willen opwekken: hij was even doof voor vermaningen als voor smeekingen, en even weinig vatbaar voor plichtbesef als voor schaamte: of liever, hij had niet geluisterd, maar, zoolang Nicolette sprak, zitten loeren als een kat, die 't geschiktste oogenblik verbeidt, dat zij een muis onverhoeds bespringen zal: en juist toen zij zweeg nam hij zijn kans waar, sprong met tijgervlugheid op, en had haar om 't midden gevat, eer zij er op verdacht was of zich van den stoel bedienen kon om hem te weren. Doch hij had deze reis niet veel meer gewonnen dan de vorige, en het behaalde voordeel was van korten duur. Reeds dadelijk kon hij ondervinden, dat een uitgemergelde grijsaard als hij niet opgewassen was tegen een meisje van even twintig jaren, dat, al mocht het door de koorts wat verzwakt zijn, toch nog altijd kracht genoeg behouden had om hem te weêrstaan, vooral nu de angst die kracht vertienvoudigde. Den stoel loslatende, greep zij hem met de eene hand in zijn das en deed met de andere vuistslag op vuistslag op zijn armen nederdalen, totdat zij hem dwong los te laten en, half gewurgd, op den kanapee terug te vallen. Doch de ontvangen les had zijn saters-<pb n="307"/>woede slechts verdubbeld, en zijn rotting opnemende, blies hij uit al zijn macht in het fluitje aan den knop.</p>
<p>- ‘Lafaard!’ riep zij, wederom den stoel oprapende en zich gereed houdende een nieuwen aanval door te staan.</p>
<p>Dit was spoedig genoeg het geval. Door het gefluit gewaarschuwd, stormde, nu door de gewone deur, Mad. Mont-Athos binnen.</p>
<p>- ‘Wat is er aan de hand?’ vroeg zij, met de oogen eener furie.</p>
<p>- ‘De prij is mij te sterk,’ antwoordde Tilbury, al hijgende.</p>
<p>- ‘Wil ze niet goedschiks, dan kwaadschiks,’ zeide de helleveeg: ‘wij weten, hoe men met dat volkje omspringt als 't weêrbarstig is.’ En te gelijk, met opgeheven arm op Nicolette, die zich in een hoek verschanst had, losgaande, begon zij met den stoel te grijpen en haar dien te ontweldigen, waarna zij het arme schaap met haar twee breede handen bij de schouders pakte, die ze kneep als of zij ze tot pulver malen zou, haar aldus belettende eenigen tegenweer te bieden; waarna zij haar naar den kanapee drong. Hier voelde Nicolette de handen van den ouden booswicht weder op haar kleed en de afschuw ontlokte haar een gegil, zoo raauw, dat het door 't geheele huis doorklonk. Snel leî nu de gruwzame megeer haar de eene hand op den mond, greep haar met de andere om de keel en drukte haar zoo op den kanapee neder. Nicolette had nu echter de armen weder vrij gekregen: snel draaide zij zich om, raakte een oogenblik los en hief een tweede, niet minder ijzingwekkend gegil aan. - 't Was echter vergeefs, dat zij hopen kon, zich tegen de overmacht te verdedigen. Zij was onmiddellijk weder onder het bedwang van het reusachtige wijf, en de gruwzame Tilbury beschouwde haar reeds als een wissen prooi, toen zich van uit het portaal een luid rumoer deed hooren, een forsche
<pb n="308"/>trap de deur deed openvliegen en een heer, met een stuk drie of vier jonge meisjes achter hem, zich op den drempel vertoonde.</p>
<p>- ‘Wat wil dat?’ vroeg hij met een schorre stem: ‘wordt hier een varken gekeeld?’</p>
<p>Mad. Mont-Athos had op 't gerucht omgekeken en Nicolette even losgelaten, die, redding ziende opdagen, terstond haar hulpgeschrei weder aanhief.</p>
<p>- ‘Hulp!’ riep zij, ‘wie daar wezen mag! die booswicht wil mij geweld aandoen.’</p>
<p>- ‘Wat! die ouwe?’ vroeg de onbekende, terwijl hij Tilbury van achteren bij zijn rokskraag pakte en naar zich toe trok: - en hij barstte in een luid geschater uit.</p>
<p>Mad. Mont-Athos stond een oogenblik onthutst: zij kende den nieuwgekomene zeer goed: 't was een mild heer, die een half uur te voren naar achteren gegaan was en een paar flesschen champagne besteld had, en zij wilde een gevecht tusschen twee goede klanten van haar voorkomen.</p>
<p>- ‘Wees bedaard,’ zeide zij, ‘mijn Heer Galjart! het is niets: alleen een meisje, dat haar plicht niet verkiest te doen.’</p>
<p>Maar op het hooren van dien naam was Nicolette opgesprongen, met den uitroep:</p>
<p>- ‘Red mij! red mij! ik ben Klaasje, uw Klaasje!’</p>
<p>- ‘Klaasje!’ herhaalde Galjart, die nu hetzelfde meisje, dat hij bij Donia gezien had, en tevens zijn pleegkind, herkende.</p>
<p>- ‘Klaasje!’ herhaalde een echo in 't portaal; doch zonder dat iemand van hen, die binnen waren, het hoorde.</p>
<p>- ‘En wat had jij met Klaasje voor, ouwe schobbert?’ vervolgde hij, Tilbury in de borst pakkende.</p>
<p>- ‘Help!’ kreet Tilbury vol angst: ‘verlost mij van dien beschonken kerel.’</p>
<p>- ‘Beschonken!’ brulde Galjart, wien dit <hi rend="i">epitheton</hi> te
<pb n="309"/>meer hinderde, omdat het werkelijk eenigszins verdiend was: ‘dat magje zelf wezen,’ en meteen den ouden man schuddende als een zak, smeet hij hem door de open deur en dwars door het aldaar staande vrouwvolk heen van zich af. De Baron, op den rand van de trap te land gekomen, deed een slag om en buitelde van al de treden naar beneden, waar hij kermend liggen bleef.</p>
<p>- ‘Moord! moord! Politie!’ riepen de meisjes, verschrikt door elkander stuivende.</p>
<p>- ‘Mijn Heer Galjart! mijn hemel bewaar ons! wat hebje gedaan?’ - riep Mad. Mont-Athos en snelde de kamer uit.</p>
<p>- ‘Brui naar de pomp!’ riep Galjart, de deur achter haar toewerpende: en toen, zich naar Nicolette wendende, vroeg hij, op verbaasden toon: ‘hoe duivel is dat, dat ik jou hier vind?’</p>
<p>- ‘Och! lieve vader Galjart!’ help mij toch hier vandaan,’ smeekte Nicolette, de handen wringende.</p>
<p>Ware Galjart volkomen nuchteren geweest, hij had waarschijnlijk niet geäarzeld, aan het verzoek te voldoen, of zulks althans te beproeven; maar ongelukkig was hij reeds met een halven roes aan 't huis van Mad. Mont-Athos aangeland: hij had er met eenige deernen in de achterkamer zitten champagne drinken, en, al kon hij het nog op de been houden, toch was het hem niet volkomen helder in 't hoofd, en, gelijk dronkaards gewoonlijk zich vasthouden aan een bepaalde opvatting, zoo kwam nu bij hem het denkbeeld op den voorgrond, dat hij juist hier geroepen was, om Nicolette te onderhouden over haar aanwezigheid te dier plaatse. Hij zette zich, zag haar met een verwijtenden blik en een ernstig hoofdschudden in 't gelaat, en begon toen, op een toon die plechtig zou geweest zijn, indien hij minder in tegenspraak ware geweest met het schorre van het geluid en met het gerasp, gegorgel, ge-<pb n="310"/>hik en gekuch, dat zijn reden telkens afbrak, een deftig sermoen:</p>
<p>- ‘Wel Klaasje! Klaasje! is het zoo, dat ik u moest...huch!...dat ik je moest terugvinden! Hebben wij...hrrr!...heb ik, wil ik zeggen, je daarom, in een doos met letters...neen...hrrr!...zonder letters, aangenomen en...als mijn...uch!...als ons eigen kind gevoedsterd en verpleegd en uw kostgeld betaald...ofschoon ik er...er in de laatste...hk!...jaren...veel te kort aan ben...hrr!...geschoten, om je terug te vinden...hk! in een...hk!’</p>
<p>- ‘Maar ik verzeker u...’ zeî Nicolette.</p>
<p>- ‘Hm! stil!’ hernam Galjart, met een plechtige gebaarde: ‘val mij niet...hm!...val mij niet in de rede. - Ik wil maar zeggen...huch!...ik zou er van kunnen schreien...hrrr!...ik en al uw pl...pl...pleegvaders...alle zeven, kon ik dat denken...hk!...toen ik je een maand geleden ontmoette en...hk!...niet...hk!...niet herkende...dat je zoo de Bree-Veertien zoudt zijn opgevaren? - Kon ik dat denken? - Neen! Kon Donia het denken? - neen! - Schreien zal hij, als hij 't hoort: - hk! en de Maleier zal schreien...en Hoogenberg - en Dominee - en Eylar - allen zullen ze schreien! - en Bleek...neen! - die zal niet schreien; maar hij zal...hk!...u een boetpr...predikatie houden, de gemeene hui...huichelaar die hij is, en allen...Van Zi...Zirik ook...’</p>
<p>- ‘Maar ik bid u, laten wij toch niet langer hier...’</p>
<p>- ‘Stil! ik heb nog niet uitgesproken,’ hernam Galjart, op dit oogenblik even stijf op zijn stuk blijvende als de schoolmeester bij La Fontaine tegen-over den knaap, die in 't water lag: ‘ik had gehoord, je waart van Mw. Van Zirik vandaan...ik zou er je nooit gebracht hebben: 't was een alles behalve goede leerschool voor je...maar
<pb n="311"/>toch, dat je...hm!...zoo spoedig...dat je, zeg ik...hrrr!...’</p>
<p>En, het noodig oordeelende zijn drooge keel wat te laven, schonk hij zich zonder omslag een glas vol uit den wijn, die voor Tilbury gekomen was, en zwolg het leêg.’</p>
<p>- ‘Hm! goede <hi rend="i">pommiez</hi> deze: ik moet hem nog eens proeven:’ - en hij ging voort met zich in te schenken en glas achter glas te ledigen.</p>
<p>- ‘En dat je nu zoo spoedig den weg, die ten verderve leidt...hk!...bent opgerend...en dat ik je hier vind...hier...wijn drinkende met dien verloopen...verlieder...liederlijkten Baron...dien Til...Tilbury!...wijn drinken...neen - 't was niet met je konsent zulje zeggen...maar hoe kwam je dan hier? - ordentelijke meisjes komen niet hier...en wie hier komt is bedorven...en zie...dat spijt mij van je...dat spijt mij...daar kan ik van schreien.’</p>
<p>En werkelijk barstte hij uit in tranen: de dronkenschap was nu in de fazis der aandoenlijkheid overgegaan: en, met de ellebogen op de beide knieën gesteund en het aangezicht in de handen bergende, schreide en snikte hij als een kind. - Dit was niet geruststellend voor Nicolette, die met angst voorzag, dat zij, in de stemming, waarin zij zich bevond, weinig bijstand aan hem hebben, weinig bescherming bij hem vinden zou. En toch was hij de eenige, van wien zij redding meende te kunnen wachten: geraakte hij buiten staat haar die te verleenen, dan was haar lot beslist, dan stond haar niets voor oogen dan de dood; want de dood zou haar in elk geval verkieslijk zijn boven de schande.</p>
<p>En toch was zelfzucht op dit oogenblik niet de gewaarwording, die bij haar bovendreef: zij had innig medelijden met den ongelukkige. Was hij het niet, in wiens handen zij als onnoozel wicht was overgegeven, en die haar liefderijk had opgenomen? Was hij niet haar pleegvader, die
<pb n="312"/>jaren lang tot haar verzorging had bijgedragen? Had hij niet, ook nu, zich de reddende engel getoond, die haar van dien afschuwelijken Tilbury had verlost? die door woord en daad getuigde, dat hij haar nog genegen was? wiens verwijten zelve, hoe hard en onverdiend die haar in de ooren klonken, haar toch van zijn innige belangstelling getuigden? - En was het niet om haar, dat die tranen vloten? O! zij schaamde zich bijkans, dat hier tegen-over hem nog een ander gevoel bij haar sprak, dan dat van deelneming met zijn toestand: zij vond zich zelve onbillijk en ondankbaar jegens den man, aan wien zij zooveel verschuldigd was. Zoolang hij hier en bij haar was, kon zij immers gerust zijn: zijn tegenwoordigheid was haar immers een waarborg van veiligheid.</p>
<p>- ‘Ween niet, wees niet bedroefd, lieve vader Galjart!’ riep zij, terwijl zij naast hem nederknielde en met haar zakdoek de tranen van zijn gelaat wischte: ‘ween vooral niet om mij, want ik ben nog altijd uw liefde waardig, ik heb mij niets te verwijten van wat mijn lieve vader gelooft. Wees toch bedaard, lieve vader, het is mij zoo akelig, iemand dien ik liefheb, iemand van uw leeftijd, te zien huilen: je behoeft om Klaasje niet te huilen: God is mijn getuige, Klaasje is nog altijd onschuldig en rein; 't is een samenloop van zaken, die mij hier heeft gebracht zonder dat ik wist waar ik kwam. Wees toch bedaard, en laten wij van deze afschuwelijke plaats gaan.’</p>
<p>Op deze wijze ging zij nog een geruimen tijd voort met haar pogingen, om door vleiende woorden en betuigingen van haar onschuld hem tot bedaren te brengen; maar 't was of zij tot een doove sprak, of althans tot iemand, die door een vast denkbeeld bezeten was. Helaas! het was den armen Galjart niet ten kwade te duiden, dat hij, waar de schijn zoo luide sprak, en zijn brein te veel beneveld was om hem te vergunnen een bedaard onderzoek in te stellen,
<pb n="313"/>aan haar verzekeringen geen geloof sloeg. Zoo menigmalen had hij er dergelijke aangehoord: zoo menigmalen, toen hij nog jong en minder ervaren was, er geloof aan geslagen, om later te ontdekken, hoe bitter men hem bedrogen had. Te meer betreurenswaard was het, dat, nu, een onschuldige het misgelden moest en het geloof niet verkreeg, dat hij vroeger aan onwaardigen geschonken had.</p>
<p>- ‘Ja, ja!’ stotterde hij, met een stem, door snikken afgebroken: ‘ik ken dat...je hoeft er mij niets van te vertellen...jelui bent er allemaal ongelukkig aangekomen...'t is altijd het ouwe historietje...men wist niet...en men dacht niet...en men was niet voornemens...och! och! dat je zóó te land moest komen...o! wat zal Donia zeggen! en Bleek - Bleek zal er in groeien...die heeft het altijd wel gezeid, die schijnheilige huichelaar!’</p>
<p>Hier kregen, als het met beschonken lieden meer gaat, zijn gedachten op eens een anderen loop, en vergat hij een poos den toestand van het meisje, dat nevens hem geknield lag, om den man, aan wien hij het verlies van zijn vermogen weet. De fazis der aandoenlijkheid werd weêr vervangen door die der verontwaardiging, en het schreien door een bitter en akelig lachen.</p>
<p>- ‘Ja!’ riep hij, ‘die Bleek! - En nog wel mijn zwager! - Van je famielje moetje 't hebben: 't Is gelukkig, dat je geen famielje hebt, Klaasje! - die vrome man met zijn uitgestreken gezicht! - te zeggen, dat de firma ontbonden is en ik al mijn geld kwijt ben...en hij...ha ha! een nieuwen gevel aan zijn huis zet en er een buitenplaats op nahoudt! - Hebje er van gehoord Klaasje? Jan Bleek Az. blijft de groote man, de <hi rend="i">solide</hi> man, een pijler van de Beurs, en ik word met den vinger nagewezen, omdat ik niet <hi rend="i">solide</hi> ben. - Maar ik versta ook geen boekhouden. - Jan Bleek Az. verstaat het - en daarom
<pb n="314"/>heeft hij ook een plaats te Zeyst, waar hij 's Zaturdags naar toe gaat, en Zondagsavonds vandaan komt. - Ha! - En voor hem neemt ieder zijn hoed af, terwijl zij, die mij kennen, het hoofd van mij afwenden. Nu! 't is billijk: hij heeft immers geld - en voor geld neemt ieder den hoed af, onverschillig hoe 't verkregen is: - en daarbij is hij vroom: - vroom! ha! ha! ha! - Hoor eens Klaasje, als je zoo iemand tegenkomt, met een uitgestreken gezicht, een altijd even glanzende kachelpijp op de gladgekamde haren, een witte das, een zwarten rok en het voorkomen van een diaken op Zondag, wacht je dan voor dien man - hij zal je een traktaatje in de hand stoppen met de eene, en je zak rollen met de andere hand, gesteld, dat je nog wat in je zak hebt. - 't Is de gevleesde satan, die Bleek! - Een <hi rend="i">pereat</hi> moet je met mij op hem drinken! - Maar wat d..! de flesch is leêg. - Wijn moet er wezen! meer wijn! - Ik moet een <hi rend="i">pereat</hi> drinken op Bleek.’ En meteen opstaande, en met de beide handen op de tafel rustende om zich staande te houden, liet hij zijn blikken daar overheen dwalen.</p>
<p>- ‘Is er geen schel?’ vroeg hij: ‘geen schel! - Wat is dit hier voor een huishouding, dat er...geen schel is?’</p>
<p>Hoe ook Nicolette te voren naar een schel verlangd mocht hebben, nu was zij maar blijde, dat die ontbrak; de vrees, dat Galjart, in den toestand, waarin hij verkeerde, haar hulp noch bescherming zou kunnen verleenen, kwelde haar op zich zelve reeds genoeg, en hoeveel te meer moest haar het denkbeeld doen sidderen, dat hij die gehate vrouw weêr binnen zou roepen, en wat zou dan daarvan het gevolg zijn? òf een twist tusschen die beiden, òf, wat niet minder te duchten was, het inwilligen harerzijds van zijn begeerte naar nog meer wijn. 't Eene was nog gevaarlijker dan 't andere, en hoe 't liep, in beide gevallen liet het zich voorzien, dat Nicolette er het slachtoffer van wezen zou.</p>
<pb n="315"/>
<p>Zij had zich gelijktijdig met Galjart opgericht, en stond nu met gevouwen handen in smeekende houding voor hem.</p>
<p>- ‘Ach, lieve vader Galjart!’ smeekte zij: ‘laat dat mensch niet hier komen, en wees toch bedaard. Wie zal mij hier uithelpen, indien Vadertjelief het niet doet? Ga toch weêr zitten, en laat ons bedaard over de zaak spreken.’</p>
<p>- ‘Ja, goed!’ antwoordde hij, op een toon, die alles behalve geruststellend was: ‘wij zullen er over spreken...als ik eerst wat te drinken heb: - ik heb dorst...grooten dorst...en er is geen schel...waar is dat vervl...wijf! <hi rend="i">Mama Canaille!</hi>’ riep hij, met een schor geluid, en terwijl hij de tafel losliet en naar de deur zwaaide: ‘<hi rend="i">Mama Ca...naille!</hi> - Moeder van satan! wijn!’</p>
<p>Nicolette was hem nagesneld en poogde hem de hand voor den mond te houden, wat echter weinig zou gebaat hebben; doch een andere macht, sterker dan de hare, de staat zelf, waarin hij verkeerde, bracht hem tot zwijgen. Zoolang hij nog op den kanapee was gezeten en daarna een steunpunt aan de tafel had gehad, had zijn fyzieke kracht hem niet geheel verlaten; doch naauwlijks had hij beproefd te loopen, of het bleek, dat de gedronken <hi rend="i">pommiez</hi>, en daarbij wellicht de aandoening, welke hem de ontmoeting met Nicolette veroorzaakt had, hem den nekslag had gegeven. Hij werd topzwaar, de beenen weigerden hun dienst en, eer het arme meisje er op verdacht was of een poging kon aanwenden om het te voorkomen, plofte hij op den vloer en bleef er als een roerloos blok uitgestrekt liggen.</p>
<p>- ‘O mijn God! wat nu weêr?’ kermde zij, de handen angstig wringende.</p>
<p>'t Was natuurlijk vruchteloos, dat zij beproefde hem op te helpen; er was geen beweging in het lichaam te krijgen: het hoofd was op de borst gezonken en de oogen waren gesloten.</p>
<p>Nicolette vergat een wijl haar eigen toestand, om alleen
<pb n="316"/>aan dien van den ongelukkigen beschonkene te denken. Zij kreeg de kussens van haar bed en leî die onder het hoofd van Galjart: zij doopte haar handdoek in water en wreef er zijn hoofdslapen meê: zij maakte zijn das en halsboord los om hem lucht te geven: zij deed alles in 't kort wat zij uitdenken kon om hem verlichting te verschaffen. Welke bekommering echter zijn wezenlooze toestand haar inboezemde, zij zou vermoedelijk nog grooter angst gevoed hebben, indien zij nooit te voren een beschonkene had gezien. Doch als kind had zij, in de buurt waar zij woonde, meermalen de gelegenheid gehad, lieden in gelijken toestand op straat of op een stoep te zien liggen, die dan den volgenden dag, als zij hun roes hadden uitgeslapen, weêr haar kelder in de Bloemdwarsstraat voorbijkuierden en naar hun karwei gingen, zonder dat hun iets scheen te deren. Zij vleide zich dan ook nu, dat de rust Galjart wel weêr herstellen zou, en werkelijk, na eenigen tijd, kondigde haar zijn luid gesnork aan, dat hij sliep. Wel klonk dat snorken benaauwd en akelig, en zwoegde de borst heftig op en neêr; maar in den staat, waarin de slaper verkeerde, was er wel niet anders te verwachten.</p>
<p>Nu eenigszins van haar bezorgdheid voor Galjart bevrijd, begon die voor haar eigen toestand weder met dubbele kracht bij haar op te rijzen. Wat zou zij doen, indien Mad. Mont-Athos eens wederkeerde, den slapende naar een ander vertrek liet vervoeren, misschien op straat werpen of aan de Politie overgeven - 't schepsel was er niet te goed toe, meende zij - in elk geval den eenigen man verwijderde, van wien zij redding wachten kon, wiens tegenwoordigheid alleen, zelfs in den toestand waarin hij nu verkeerde, haar eenige gerustheid schonk? Hoe zou zij, in geval zij den bijstand van Galjart miste, aan dit huis ontkomen? hoe, in geval zich geen middel tot verlossing voordeed, op den duur haar worsteling voortzetten met de
<pb n="317"/>vrouw, in wier macht zij zich bevond, en die voor geen gewelddadigheden terugdeinsde om haar afschuwelijk doel te bereiken? - Intusschen, hoe raad- en reddeloos haar toestand scheen, zij besefte toch, dat klagen en jammeren en handenwringen haar niet baten zou, dat een middel om te ontkomen moest opgespoord worden, en dat dit alleen kon plaats hebben door 't in 't werk stellen van bedaard overleg: ja zelfs, al kreeg zij, na het berekenen van alle kansen, de overtuiging, dat ontvluchting onmogelijk was, dan nog was er kalmte noodig om te besluiten wat zij doen zou ter verdediging van haar eer. - Immers zij mocht al bij zich zelve het gevoel hebben, dat zij den dood zou verkiezen boven de schande, en niet terugdeinzen voor de schrikkelijke gedachte aan een zelfmoord, een zelfmoord is en blijft toch altijd een misdaad, die alleen verontschuldigd kan worden als zij gepleegd wordt om het bedrijven van een erger kwaad te ontgaan, en waartoe men alzoo zijn toevlucht niet nemen mag, dan wanneer men tot het uiterste gedreven is: - en nu deed zich de vraag op, of juist, als dat uiterste gekomen was, de zelfmoord wel bij eenige mogelijkheid zou uitvoerbaar zijn. De speler bij Regnard mocht al zeggen, dat hij daartoe overvloed van middelen bij de hand had,
<q rend="bq"><hi rend="i">La rivière</hi>, <hi rend="i">le feu</hi>, <hi rend="i">le poison et le fer</hi>;</q>
<lb/>
<lb/>rivier, vergif noch vuur was hier te vinden, en dolken of andere doodende werktuigen hebben alleen de tooneelheldinnen bij zich. Uit het raam te springen zou haar wel belet worden, en dan nog de kans opleveren dat zij enkel een arm of been brak, zonder aan de macht der vrouw van den huize te ontsnappen. Was er niet een wapen te vinden, dat zij tegen anderen, of des noods tegen zich zelve keeren kon? - Zij moest zoeken...zij opende haar koffer, haalde werkmandjes en doozen voor den dag, nam
<pb n="318"/>beurtelings scharen, een pennemesje, een priempje - helaas! voorwerpen, waar men, ja, een wond meê kon toebrengen, maar niet wel iets degelijks meê kon uitrichten.</p>
<p>Terwijl zij al verder zocht en haar goed omhaalde, daar voelden haar vingers iets hards, dat zij greep en onwillekeurig naar zich toehaalde. 't Was iets, dat in eene van haar japonnen zat, en wel in dezelfde, die zij had aangehad op den noodlottigen dag, toen zij voor 't eerst een voet in dit huis gezet had: de japon, waar Rosalie die scheur aan verholpen had: - op eens wist zij wat het was: - 't was het rolletje, dat zij van Donia gekregen en bij zich gestoken had. Bij haar terugkomst ten huize van Mw. Van Zirik had zij die japon onmiddellijk uitgetrokken om haar middagtoilet te maken en ook, om te zien, of de scheur wel goed gedicht was en die dan bij gelegenheid op haar gemak te herstellen. De ontroering, door het gebeurde op de Groenmarkt bij haar te-weeg-gebracht, had haar, op het oogenblik, dat zij de japon over een stoel wierp, geheel doen vergeten, dat daar nog iets inzat, dat weggesloten diende te worden. Mw. Van Zirik had het gewaad met de rest in den koffer geworpen zonder het te betasten, en het bleek nu, dat Mad. Mont-Athos dit laatste ook niet gedaan had.</p>
<p>Nicolette haalde onmiddellijk het rolletje voor den dag en stak het bij zich. Een drenkeling klemt zich aan een drijvende stroowisch: doch hier was meer dan een stroowisch: hier was klinkende spetie, en die kon misschien redding verschaffen. In elk geval, de wijze waarop dit goud, juist ten gevolge van een verzuim van Nicolette, uit de klaauwen van Mad. Mont-Athos gered was, had iets providentiëels: 't gaf een eerste flikkering van hoop in Nicolettes hart: het scheen haar een waarborg toe, dat de Vader daarboven zijn kind niet geheel verlaten had.</p></div>
<div type="chapter">
<pb n="319"/>
<head rend="h3">Vijfde hoofdstuk.</head>
<head rend="h4"><hi rend="i">Het vogeltje ontsnapt zijn kooi</hi>.</head>
<p>Terwijl Nicolette nog naast haar koffer zat, nu eens overleggende, wat zij met haar schat zou doen, en of er ook kans zou zijn, de meid om te koopen, dat die haar de deur uithielp, en dan eens weder het hoofd wendende naar Galjart om te luisteren of hij nog sliep, hoorde zij op eens, achter zich, getik tegen een beschot, en een stem, die met een naauwlijks hoorbaar geluid: ‘Klaassie! juffrouw Klaassie!’ riep.</p>
<p>Haastig wendde Nicolette het hoofd om naar de zijde, waar het geluid vandaan kwam. 't Was van uit de kast, en zij meende de stem van de schoonmaakster te herkennen. Maar hoe kende die haar bij den naam van Klaasje, die nog door niemand in dit huis, dan even te voren door Galjart, was uitgesproken. Op eens! daar was 't, of Nicolette de schellen van de oogen vielen: reeds meermalen was het haar voorgekomen, als had zij die stem van de schoonmaakster meer gehoord; al kon zij zich niet herinneren, waar of onder welke omstandigheden; maar nu die stem haar naam noemde, nu werd haar plotslings duidelijk wie haar riep, nu was alle twijfel zekerheid geworden, nu snelde zij haastig naar de kast, ontsloot de aldaar aanwezige buitendeur, en zeide: ‘kom binnen Trui!’</p>
<pb n="320"/>
<p>Waarschijnlijk zal de lezer, of hij moet niet alleen, wat wij natuurlijk van hem veronderstellen, heel vlug van bevatting zijn, maar ook een zeer sterk geheugen bezitten, niet zoo maar dadelijk kunnen raden, welke Trui daar aan de deur stond, noch zich herinneren, of die reeds vroeger in ons verhaal is voorgekomen. Wij zullen hem dan ook maar terstond uit den droom helpen. 't Staat hem wellicht nog voor, dat Mietje Lammertsz, op het tijdstip, toen Van Zevenaer de vondeling bij haar bracht, twee kinderen in leven had, een meisje van acht jaar, en een jongetje van eenige maanden. In het Derde Boek verhaalden wij, hoe het zoontje jong gestorven en de dochter vroeg uit dienen was gegaan. Het was die dochter, die, even als haar grootmoeder, Trui heette, welke Nicolette thans, tot haar niet geringe verbazing en vreugd, na een tijdsverloop van bijna veertien jaren, waarin zij haar niet gezien en naauwlijks iets van haar vernomen had, hier, onder zulke vreemde omstandigheden terugvond. Hoe het gekomen was, dat Truitje Lammertsz bij Mad. Mont-Athos over den vloer was en dat Nicolette haar niet vroeger herkend had, zal opgehelderd worden door het gesprek, dat nu tusschen haar beiden gevoerd werd.</p>
<p>- ‘Ben je 't waarlijk, Truitje?’ vroeg Nicolette, zoodra de schoonmaakster, na de deur behoorlijk achter zich gesloten te hebben, haar binnen de kamer gevolgd was: ‘ik had je tot nu toe niet herkend.’</p>
<p>Truitje had kunnen vinden, dat Nicolette, al lag het niet in haar bedoeling, haar alles behalve een vleiend kompliment maakte. Zij nam dit echter niet euvel op; want zij ontveinsde 't zich volstrekt niet, dat de betrekkelijk weinige jaren, die er verloopen waren sedert dat zij het huis van haar moeder verliet, haar, toen nog een meisje met een frisch gelaat en een net figuurtje, in een leelijke, uitgezakte, vervallen vrouw herschapen hadden.</p>
<pb n="321"/>
<p>- ‘Ja, ik wil 't wel gelooven,’ zeide zij, na een zijdelingschen blik op Galjart geslagen en zich verzekerd te hebben, dat deze buiten staat was, haar te beluisteren: ‘want zieje, acht kinderen gehad, en dan aan de pokken gelegen - en niks anders als armoê en tegenspoed, dat maakt een mensch oud voor zijn tijd, Juffrouw!’</p>
<p>- ‘Je waart getrouwd, niet waar?’ zeî Nicolette: ‘ik heb daar iets van gehoord.’</p>
<p>- ‘Och ja! als men alles van te voren wist,’ zeî Trui, met een huilerige stem: ‘als de meissies dienen, al hebben zij 't nog zoo goed, dan denken zij maar om getrouwd te zijn, als of zij er dan heelemaal uit waren, en och heden! dan komt de ellende eerst aan en de naweeën. In 't begin ging het redelijk, omdat mijn man nog-al zijn brood had: hij werkte hier aan de fabriek...maar toen kwam er kind op kind, en ziekte op ziekte, totdat ze eindelijk allemaal aan de pokken leien, en hij er aan heenging, en mij met acht bloeien achterliet. - Ach hemeltje! ik weet nog niet, hoe ik er door gekomen ben, - wat kan een arme weduwvrouw met schoonmaken verdienen? Je begrijpt, dat is ook niet veel.’</p>
<p>- ‘Hebje nog andere huizen dan dit?’ vroeg Nicolette.</p>
<p>- ‘Och! dat is niet veel,’ antwoordde Trui: ‘en ik hou mij maar liefst aan de madam hier; want die betaalt goed, en dan valt er nog al 'reis iets te verdienen 'an 'n boodschap voor een van de meissies, of van de heeren, die hier kommen. - Maar dat jij hier beland bent, Klaassie, kijk, dat spijt me toch, dat had ik niet van je gedacht. Ik twijfelde er al 'an, toen ik je 't eerst zag, of je Klaassie niet was; maar ik ontgaf het mij; want ik dacht: Klaassie leit school, en daar zullen die groote luî, die voor d'r zorgen, wel op passen, dat die 't goed heit; maar toen meneer Galjart je straks bij je naam noemde, toen merkte ik toch, dat ik goed gezien had. Nou, nou! jij ook al hier, en zoo jong nog!’</p>
<pb n="322"/>
<p>- ‘Ook ben ik hier niet dan bij vergissing,’ zeî Nicolette: ‘en zonder te weten wat dit voor een huis was. Indien je straks geluisterd hebt, dan zulje wel gehoord hebben, hoe ik mij verzette tegen die vrouw...Ik ben hier door een schandelijk bedrog heengevoerd, en nu - Ik smeek u met gevouwen handen, help mij om hier uit te komen.’</p>
<p>- ‘Ik!’ zeî Trui, met een gesmoorde stem en een angstig gelaat: ‘lieve help! dan was ik mijn bestaan kwijt! - En ik durf ook niet langer hier blijven. - Madam heit me hier gestuurd omdat ze weten woû, of meneer Galjart wat bedaard was, en ik zou niet langer...’</p>
<p>- ‘Och Truitje! Truitje-lief!’ viel Nicolette in: ‘verlaat mij niet, ontzeg mij je hulp niet, help mij uit dit huis: ik zal je al mijn leven dankbaar zijn. Je wilt mijn ongeluk toch niet, mijn verderf, het verderf van Klaasje, van het zusje, dat je als klein kind gekend hebt, waar je meê gespeeld hebt, waar je toen zooveel van hield. Je wilt toch mijn dood niet; want ik zal sterven, zeker zal ik sterven, liever dan toe te geven, sterven, als ik hier nog een dag langer blijven moet. Je hebt toch zelve kinderen, zouje die niet zoeken te verlossen, indien ze hier, tegen haar wil, in dit wolvenest gebracht waren? En niemand zal het weten, dat jij het geweest bent, die mij geholpen heeft, en als je er schaê bij lijden moet, die zal je wel vergoed worden. Mijn Heer van Eylar zal er dankbaar voor wezen, dat je zijn Klaasje verlost hebt, en er je wel voor beloonen - en ik heb zelve nog wat...zij hebben mij hier wel bestolen; maar ik heb toch nog wat! en graag wil ik het je ruim betalen, als je mij hier maar vandaan helpt...Och Trui! verlaat mij niet, bedenk een middel om je arme Klaasje te redden. Onze Lieve Heer zal er je voor zegenen, voor wat je aan mij doet.’</p>
<p>Nicolette was, reeds voor den aanvang dezer toespraak, Truitje om den hals gevlogen en had zich zoo stevig om
<pb n="323"/>haar vastgeklemd, dat de goede vrouw even weinig kans zou gezien hebben, uit haar omhelzing los te raken als een eik om zich te ontslaan van het klimop, dat hem houdt omvat. De lieve oogen van het beängste meisje, zoo smeekend op haar pleegzuster gevestigd, de tranen, die langs haar wangen stroomden, de kussen, waarmede zij klem poogde bij te zetten aan haar woorden, de herinneringen, door die woorden opgewekt, alles te zamen strekte om het hart van Truitje, dat toch reeds gunstig gestemd was voor haar vroeger speelpopje, voor het zusje, dat zij als kind op den arm had gedragen en dat zij nu in zulk een hachelijken toestand terugvond, al meer en meer te vermurwen. Wij moeten er zelfs tot haar eer bijvoegen, dat de toezegging van vergoeding en belooning, door Nicolette gedaan, weinig of geen invloed had op haar besluit om een poging tot Nicolettes redding te wagen. En zeker, de gewone wereldwijsheid zou haar veeleer hebben ingefluisterd, dat een vogel in de hand beter is dan tien die vliegen, en dat het dwaasheid ware, de zekere voordeelen, die de klandizie van Mad. Mont-Athos aanbracht, prijs te geven ter wille eener kans op vergoeding, door een afwezige, van wien het onzeker was, of hij de belofte, uit zijn naam gedaan, zou willen gestand doen. - Want dat Nicolette nog iets van belang gered zou hebbeu uit de schraapzuchtige klaauwen der vrouwelijke hyena, kwam haar ongelooflijk voor.</p>
<p>- ‘Nu ja,’ zeide zij: ‘ik zal zien - maar laat mij nu los - ik zal mijn best doen - huil maar niet - wees bedaard - ik zal zien - laat mij toch gaan - ik moet er op prakkezeeren, of het mogelijk is - hou je nou toch bedaard: - ik kom weêrom, als ik kan.’</p>
<p>- ‘Och! zulje, Truitje-lief! Och! op mijn bloote knieën zal ik je danken, en nooit zal ik het je kunnen vergelden, als je mij uit dit moordenaarshol brengt. - Och! komje toch vast en zeker terug?’</p>
<pb n="324"/>
<p>- ‘Ja, ja!’ antwoordde Trui, en, gebruik makende van het oogenblik, dat Nicolette haar even losliet om dankbaar de handen te vouwen, snelde zij de kamer uit en begaf zich naar beneden om verslag te doen aan de vrouw des huizes.</p>
<p>Tot beter verstand van hetgeen volgen zal, dienen wij met een paar woorden te zeggen, wat er beneden was voorgevallen in den tijd, die er verloopen was, nadat Galjart den ouden Baron zoo onzacht de trappen had afgeworpen. Al is Tilbury juist de man niet om bij onze lezers een groote belangstelling op te wekken, zoo zullen zij misschien toch nieuwsgierig zijn om te weten of hij in den val al dan niet nek en beenen gebroken heeft.</p>
<p>Ziedaar wat Mad. Mont-Athos ook wel wilde weten, toen de oude zondaar bebloed en wezenloos in de armen der ontstelde nymfen in de zijkamer gesjouwd en op den kanapee was nedergelegd, onder het misbaar, dat gewoonlijk bij zulke gelegenheden plaats vindt. 't Was een gejammer en getreur, tranen met tuiten, handenwringen, geschreeuw om een dokter en chirurgijn, om politie, al wat men maar bedenken kan. Niet, dat zij innerlijk zoo bewogen waren met het lot van Tilbury, of zelfs eenig medelijden gevoelden met dien ouden gek, dien zij meest allen verachting, sommigen zelfs haat, toedroegen; maar vrouwen zijn over 't geheel aandoenlijk, en een slag van vrouwen, als hier bijeen was, is inzonderheid vatbaar om, bij stantjes, als hetgeen had plaats gehad, zijn zenuwgestel op onrustbarende wijze geschokt te gevoelen. Eene der dames viel stijf van haar zelve, en dat loffelijke voorbeeld wekte straks een andere op, om het na te doen, natuurlijk met overdrijving, zoo als bij alle kopieën plaats heeft; want die sloeg met armen en beenen, en gilde als een bezetene. Een gewoon sterveling zou den kop kwijtgeraakt zijn bij een tooneel van verwarring als dit; doch Mad. Mont-Athos had
<pb n="325"/>in haar tegenwoordig en in haar voormalig leven te veel bijgewoond, om voor een klein geruchtje vervaard te zijn. Als marketentster en waschvrouw had zij dikwijls een dozijn dragonders overschreeuwd en voor haar bedreigingen doen beven, en zou zij dan niet in staat zijn, orde te houden onder haar slavinnen?</p>
<p>Geen Napoleon, op het beslissend oogenblik, dat hij zijn leger door den onverhoedschen aanval eens machtigen vijands aangegrepen, en op het punt ziet om in verwarring te geraken, geen aanvoerder van zeeroovers, die de muiters aan zijn boord te bedwingen heeft, geen afslager op een vendutie, waar 't wemelt van dooreen schreeuwende en joelende smousen, geen dieretemmer in een hok met weêrbarstige leeuwen, kan meer tegenwoordigheid van geest toonen, met koeler beleid spreken en handelen, en aan 't donderende woord sneller en gevatter de daad paren, dan hier onze vrouwelijke plaats-kommandant te midden van haar garnizoen deed, bij het houden der navolgende toespraak, liefelijk afgewisseld met de noodige oorvijgen en stompen in den rug.</p>
<p>- ‘Stilte allen!’ bulderde zij: ‘wat beduidt dat lawaai? - Wie spreekt daar van Politie? Wil jij je mond wel houën (flap!). Denkje, dat ik hier de Politie haar neus in wil laten steken en twee goeie klanten verliezen? - <hi rend="i">Allo!</hi> uit den weg, jij daar (flap!). En wat deksel beginnen mij die meiden daar nou? Denken die zich interessant te maken? - Hier jullie met je beien (pan! pan!) sjouwt mij die Heloïse 'reis naar achteren, die daar zoo'n spektakel maakt. - Laat Bet 'r een emmer water over d'r bakkes gooien, aan die anstellerige nuf, die ze is, dan zal ze die kuren wel afleeren. Toe! gaauw wat, als ik je kommandeer (pan! pan!). - Wil jij daar wel zoo niet grienen (flap!). En die daar, die mij ook al als een blok op den grond leit! Uit den weg jij!’</p>
<pb n="326"/>
<p>Hier schopte zij de juffrouw, die 't eerst flaauw gevallen was, op zijde, en aldus den storm gestild en zich wat ruimte gemaakt hebbende, trad zij naar den Baron toe, om zich aangaande diens toestand te vergewissen. Dat de man niet dood was, bleek uit de pijnlijke zuchten en klaagtoonen, die hij slaakte: dat de val echter goed was aangekomen, uit zijn onmacht om meer dan een flaauw geluid te geven, en uit het bloed, dat in dikke druppels van onder zijn pruik over zijn voorhoofd nederstroomde en zijn wangen nog rooder verfde dan gewoonlijk. Mad. Mont-Athos nam de pruik van 't hoofd en nu ontdekte zich een wond bij de hoofdslaap.</p>
<p>- ‘Licht eens bij Trui!’ zeide zij, en haal mij dan wat azijn en water, een van jelui allen. - Hebje je erg bezeerd, mijn Heer de Baron? - Waar voel je pijn?’</p>
<p>- ‘Oei! ai!’ antwoordde Tilbury, en wees op zijn knie.’</p>
<p>- ‘Zou het toch niet noodig zijn, dat er een surezijn gehaald wier?’ vroeg Trui, terwijl zij met den blaker bijlichtte.</p>
<p>- ‘Ja, 't zal noodig zijn,’ besliste Madam: ‘neen, jij niet! - laat Bet er heengaan: 't is beter, dat jij hier blijft om mij te helpen.’</p>
<p>Zoo werd Bet, de meid, naar den heelmeester gezonden, en de jonge dames naar haar kamer; terwijl de vrouw des huizes inmiddels de bekwaamheid in 't verplegen van gewonden, die zij in 't leger had opgedaan, bewees, door het leggen van een kompres en voorloopig verband op den kalen schedel des Barons, dien zij vervolgens, met behulp van Trui, van zijn bovenkleederen ontdeed, ten einde te onderzoeken, welk verder letsel hij hebben mocht. Dat deze operatie niet geschieden kon zonder blijkbaar den lijder nieuwe pijn te veroorzaken, bleek uit het steunen, dat hij deed, en de scheeve gezichten die hij trok.</p>
<pb n="327"/>
<p>- ‘Ziezoo!’ zeî Madame, nadat zij een deken voor den dag gehaald en er Tilbury mede had toegedekt, ‘nu is er voorloopig niets meer aan te doen: loop jij nu eens naar boven, Trui, en luister, hoe 't met dien dronken Galjart staat en of dat malle schepsel, dat zooveel spuls maakt, wat bedaard is.’</p>
<p>De reden, waarom Mad. Mont-Athos deze boodschap aan Trui opdroeg en niet zelve naar boven ging, was, omdat zij den <hi rend="i">portefeuille</hi> en de <hi rend="i">porte-monnaie</hi> van Tilbury uit zijn zakken wilde nemen - niet om er iets uit te ontvreemden of zelfs niet om ze na te zien: wij willen haar niet zwarter maken dan zij is, en dezelfde vrouw, die zich niet ontzien had, Nicolette te bestelen, zou zich wel gewacht hebben, zich - anders dan langs den gewonen weg - iets toe te eigenen dat aan een van haar klanten toekwam, en op die wijze den goeden naam van haar huis in de waagschaal te stellen; - neen, zij wilde alleen de gezegde voorwerpen in veiligheid brengen en ze daartoe in haar <hi rend="i">secrétaire</hi> bergen - en daar behoefden geen vreemde oogen in te gluren.</p>
<p>- ‘Zoo benje daar eindelijk weêrom?’ vroeg zij, toen Trui van haar zending terugkwam: ‘ik dacht al, of je boven in slaap gevallen was.’</p>
<p>- ‘Ja, Madam!’ antwoordde Trui: ‘dat kwam, dat ik zoolang aan de deur heb moeten luisteren: ik wist niet hoe ik 't had. 't Was zoo doodstil op de kamer, dat ik al dacht, of ze allebeî dood waren; maar eindelijk heb ik hooren snurken - en eerst toen ik daar zeker van was, was ik gerust en ben heengegaan.’</p>
<p>- ‘Snurkten zij allebeî?’ vroeg Mad. Mont-Athos, met een lach van boosaardige vreugde.</p>
<p>- ‘Ja, ik geloof allebeî,’ antwoordde Trui, dat leugentje zeer geöorloofd achtende om de matrone gerust te stellen.</p>
<p>- ‘Kapitaal!’ riep deze, terwijl zij haar breede handen
<pb n="328"/>op elkander sloeg dat het klapte. Laten ze voor mijn part snurken tot morgenochtend toe. Zij zal nu in allen gevalle een heer bij zich gehad hebben, om 't even wien, en dat is genoeg.’</p>
<p>Het duurde nu niet lang, of Bet kwam met den heelmeester terug, die den lijder betastte en bevoelde. De uitkomst van het onderzoek was, dat de Baron wel verscheidene kneuzingen en builen had, doch dat er niets gebroken en geen edel deel - gesteld dat er iets edels buiten zijn naam aan den man te vinden ware - beschadigd was. Wat de hoofdwond betreft, die was wel diep, maar niet gevaarlijk, bijaldien er geen koorts bij kwam. De Baron was echter een man van jaren, en het was dus niet te zeggen, welke gevolgen de schrik en de ontsteltenis hebben konnen. Intusschen zag de man van de kunst er geen bezwaar in, hem naar zijn woning over te brengen, en beloofde spoedig terug te komen met een vigilante en een zijner handlangers om zulks ten uitvoer te brengen.</p>
<p>Terwijl dit een en ander gebeurde, en nog lang naderhand, zat Nicolette in gespannen verwachting, tusschen hoop en vrees geslingerd, op de terugkomst van Trui te wachten. Men kan beseffen, dat de minuten haar uren, en elk uur een eeuwigheid scheen. Bij ieder stap, die zij langs haar kamer hoorde gaan - en er gingen nog al stappen, want in weêrwil van het gebeurde stond de <hi rend="i">affaire</hi> niet stil, - luisterde zij, of 't ook die van Truitje zijn kon, en telkens vond zij zich te-leur-gesteld. Reeds begon de angst haar te vermeesteren, dat de belofte van haar pleegzuster niet welgemeend was, en alleen gestrekt had, om van haar ontslagen te raken, of althans, dat Trui meer beloofd had, dan zij kans zag na te komen. Eindelijk, toen zij alle hoop schier had opgegeven en schreiende naast haar bed zat, daar ging de deur in de kast weder open, en de lang gewenschte Trui kwam binnen.</p>
<pb n="329"/>
<p>- ‘O Goddank!’ riep Nicolette: - ‘en nu, zeg mij spoedig, zieje kans, mij vanhier te helpen?’</p>
<p>- ‘Misschien,’ antwoordde Trui: ‘als je nog een beetje geduld hebt...maar 't zal zwaar gaan.’</p>
<p>- ‘Maar dat begrijp ik niet,’ zeî Nicolette, een weinig ongeduldig. ‘Hoe is het toch mogelijk, dat het in een vrij land geöorloofd is, de lieden tegen hun zin gevangen te houden?’</p>
<p>- ‘Ja, wat zal ik zeggen?’ zeî Trui: ‘de juffrouwen hier hebben 'erlui vrijigheid aan Madam verkocht of verpand, en als ze dorsten wegloopen, óf de Politie ze gaauw weêrom zou brengen!’</p>
<p>- ‘Maar ik dacht, dat de Politie er was om de menschen te helpen tegen dengene, die ze kwaad woû doen.’</p>
<p>- ‘De menschen zoo als ik en mijns gelijken, ja,’ zeî Trui, met zekeren trots: ‘maar die geteekend hebben op 't register worden niet geteld onder de menschen.’</p>
<p>- ‘Maar <hi rend="i">ik</hi> heb niets geteekend,’ zeî Nicolette.</p>
<p>- ‘Niet? o! dat verandert,’ zeî Trui, ‘en dan heeft Madam ook geen recht om je te houën...als alleen voor wat je haar schuldig bent voor logies en de kost, en den dokter en zoo.’</p>
<p>- ‘Maar daar zullen mijn vrienden wel voor zorgen, dat zij aan mij niet te kort komt - en in allen gevalle heeft zij zich reeds van mijn geld betaald. - Maar zeg nu, in 's Hemels naam, hoe kom ik hier uit?’</p>
<p>- ‘Hoor,’ zeî Trui: ‘wat ik geprakkezeerd heb. Zoo meteen komt de zurezijn weêrom met een vigelant, om den Baron te halen: - eer hij weg is, zal 't wel één uur wezen, en dan gaat Madam naar bed, en ik naar mijn huis. Somtijds blijf ik nog wel een beetje langer, als er veel glazen te spoelen, en ander gerei is schoon te maken; en dan laat Bet mij uit. - Nu is 't maar de kunst om je met mij de deur uit te krijgen, zonder dat Bet het
<pb n="330"/>merkt...maar daar zal ik wel wat op vinden. - Houje dus maar klaar, tot ik je kom waarschuwen.’</p>
<p>- ‘Maar die arme mijn Heer Galjart,’ zeî Nicolette: ‘zal die dan hier alleen blijven?’</p>
<p>- ‘O dat 's niets,’ hernam Trui: ‘laat die maar slapen: die is dat wel gewend. 't Is de eerste keer niet, dat ik hem hier 's avonds met een nat zeil heb zien komen en zich zoo dronken drinken dat hij niet staan kon, en dat hij bleef liggen snurken tot den volgenden middag. - <hi rend="i">Die</hi> is hier als kind in huis. - Nu, zoo als gezeid is: - pak ondertusschen maar alles bij je, wat je meê kunt nemen. - Maar mensch! - daar bedenk ik wat. - Hoe zulje over straat gaan zonder hoed of doek?’</p>
<p>- ‘Weetje niet, waar ze de mijne gestopt hebben?’ vroeg Nicolette.</p>
<p>- ‘Och! die zijn zeker al lang aan den jood verkocht,’ antwoordde Trui: ‘niemand mag hier in huis andere kleêren dragen dan die Madam ze geeft: - 't is wonder, dat ze je japonnen ook niet verkocht heit; - maar misschien waren die nog nieuw genoeg, en dan spaarde 't haar de kosten er nieuwe te maken.’</p>
<p>- ‘Wees gerust,’ hernam Nicolette, bij wie het gewicht van 't oogenblik het denkvermogen scherpte: ‘ik zal zorgen, als je komt, dat ik klaar ben om over straat te gaan, zonder dat het iemand in 't oog valt. - Maar, als die vrouw intusschen eens hier kwam.’</p>
<p>- ‘Wees daar niet bang voor,’ zeî Trui: ‘die denkt niet anders of je ligt rustig en wel te bed. - Nou, zoo als gezeid is - houje klaar tot ik je halen kom.’</p>
<p>Nicolette haastte zich, zoodra Trui vertrokken was, aan den gegeven wenk te voldoen en van den tijd gebruik te maken. Haar <hi rend="i">cassette</hi> was te zwaar, dan dat zij die had kunnen meênemen, doch zij nam er de brieven uit van Bol en van haar vriendinnen, die zij te heilig achtte om door
<pb n="331"/>iemand in dit huis gelezen te worden, en met eenige, haar dierbare kleinigheden, in haar werkmandje verborg. Vervolgens zocht zij een stel van het noodigste lijfgoed bijeen en knoopte het in een doek: een paar schoenen had zij nog onder 't bed gevonden; maar zij moest een middel uitdenken om in 't gemis van hoed en doek te voorzien. Weldra had zij er een: zij haalde uit haar koffer een japon van donkere zijde voor den dag, vouwde die, met de mouwen naar binnen, in 't fatsoen van een driehoek ineen, en stak die goed met spelden vast om ze in dien vorm te houden: dien aldus geïmprovizeerden halsdoek sloeg zij om en stak dien van voren met een <hi rend="i">broche</hi> vast: toen nam zij een nieuw zwart zijden boezelaar, dat insgelijks genade in de oogen der matrone gevonden had, vouwde dat in 't lang, sloeg het zich om het hoofd en bond het met een koord om den hals, zoodat het, althans bij donker en voor wie 't niet naauwkeurig bekeek, volkomen de gedaante had van een kaper. Zeker zou bij dag Nicolette in dit <hi rend="i">toilet</hi> een vreemde vertooning gemaakt hebben: van boven een bagijntje, lager een burgerjuffrouw, en beneden in de zijde. Doch hier viel geen keus, en zij zou, hoopte zij, niet op den keper bekeken worden, toen zij, de lamp van tafel genomen hebbende, zich in den spiegel bekeek.</p>
<p>- ‘Zou 't zoo gaan?’ vroeg zij zich zelve af.</p>
<p>- ‘Verd...mooi!’ bromde een stem achter haar.</p>
<p>Nicolette had van schrik de lamp bijna uit haar handen laten vallen. Zij herstelde zich echter spoedig, en bestrafte zich zelve over haar dwazen schrik. De stem, die zij gehoord had, was die van Galjart, die in den slaap sprak.</p>
<p>Nicolette was nu een weinig bevreesd, of hij ook altemet wakker zou worden, in welk geval hij misschien, 't zij uit dezen of genen gril, 't zij alleen door opschudding te verwekken, haar plan tot ontvluchting verhinderen zou. Wel sliep hij nog als te voren; maar die slaap des dronk-<pb n="332"/>aards, inderdaad zoo zwaar en diep, gaat gepaard met zulk een benaauwde ademhaling, zulke bange geluiden, zulke onrustige bewegingen, dat wie er getuige van is zich bijna niet kan voorstellen, hoe die verkwikking kan aanbrengen, en zich onwillekeurig verbeeldt, dat daarop een snel ontwaken volgen moet. Nicolette hield langen tijd op den ongelukkige een blik vol innig medelijden gevestigd: de man, die daar sliep, was de eerste geweest, die, toen zij als kind door de haren uitgeworpen was, zich over haar ontfermd, en had jaren lang zich harer aangetrokken: en zou zij zich aan geen gruwzame ondankbaarheid schuldig maken, indien zij hem, in den staat, waarin hij zich bevond, alleen, aan zich zelven overliet? was het haar plicht niet, aan zijn zijde te blijven, bij hem te waken, hem, als hij wellicht hulp of lafenis behoefde, die te verschaffen, hem bij te staan, te verzorgen, op te beuren? En toch! - zou door het betrachten van dien plicht haar redding uit dit hol des verderfs niet onmogelijk worden? en was zelfbehoud niet hooger plicht, waarvoor alle andere beschouwingen moesten wijken?</p>
<p>Terwijl deze gemoedsbezwaren in haar brein en in haar hart met elkander strijd voerden, en zij met klimmende angst om licht bad voor haar geest, ten einde zoodanig besluit te nemen, dat zij zich later niets verwijten zou, daar hoorde zij weder een stap, die de trap opkwam, en, daarna, een zware hand, die op de deur bonsde, en een stem, die van buiten riep: ‘<hi rend="i">dormez bien</hi>, <hi rend="i">mes chéris</hi>.’ Het was Mad. Mont-Athos, die zich naar bed begaf, en in 't voorbijgaan dezen groet deed hooren.</p>
<p>Dat tikken, die stem, die nachtgroet, hadden Nicolettes hart van schrik ineen doen krimpen, en toch oefenden zij een heilzame werking uit; want zij waren als het zwaard, dat den Gordiaanschen knoop doorhakte: zij deden alle verdere overwegingen bij haar zwijgen: zij vestigden haar be-<pb n="333"/>sluit: ‘alles liever, dan langer op een plaats te vertoeven, waar die vrouw macht voert, waar die afschuwelijke stem gebiedt.’ En dan de woorden zelve! welk een gruwelijke onderstelling lag daar niet in opgesloten!</p>
<p>Neen, neen, die woorden waren een waarschuwing, die de Hemel haar toezond door den mond eener duivelin: zij moest vanhier, en dat zonder verwijl. - Maar toch, daar kreeg zij een ingeving: als zij ging, dan moest het niet zijn, zonder voor 't minst aan Galjart vaarwelgezegd te hebben.</p>
<p>Haastig sprong zij op, opende nogmaals haar schrijfkistje, haalde een blad papier voor den dag, en schreef, met een hand, die koortsig beefde, de navolgende regels:
<q rend="bq">‘Lieve vader Galjart!
<lb/>
<lb/>‘Ik kan, ik wil niet langer in dit gruwzame huis blijven, waar ik door de list van booze menschen ben gebracht. Ik moet dus trachten vanhier te komen. Als gij dit briefje leest, ben ik ver weg of dood; want de dood zal mij verkieslijker zijn dan de schande. Vaarwel dus, lieve Vader! Zoo waar er een God is, nog altijd rein en kuisch, en nog altijd de liefde en achting van haar pleegvaders waardig is
<lb/>
<lb/>Uw pleegdochter
<lb/>Klaasje.’</q></p>
<p>Zij vouwde den brief dicht, schreef er het adres op, stak hem in den borstzak van Galjart, en drukte dezen een afscheidskus op 't voorhoofd.</p>
<p>De beslissende stonde moest nu weldra komen. 't Was klaar, dit begreep zij zelve, dat eerst zoolang moest gewacht worden, tot men berekenen kon, dat de vrouw des huizes rustig te bed lag...dat zulk een vrouw rustig te bed liggen kon, ziedaar wat Nicolette een raadsel scheen; -<pb n="334"/>en toch, het is alweêr een wijze beschikking, dat de boozen evengoed en dikwijls beter slapen dan de goeden: zij kunnen gedurende dien tijd geen kwaad uitvoeren of bedenken.</p>
<p>De tijd ging nu, wel langzaam, maar toch zeker voort...en eindelijk...eindelijk...daar meende Nicolette weder een flaauw gerucht te vernemen van iemand, die naar boven kwam - ja! - Trui was zoo goed als haar woord geweest: de deur in de kast ging open, en op haar kousen trad zij binnen. Zij sprak niet; maar gaf met een knik van welgevallen haar goedkeuren te kennen over Nicolettes vermomming; terwijl deze, na haar medehelpster met een knik van dankbaarheid verwelkomd te hebben, nogmaals den deken, die Galjart bedekte, goed over hem heen streek, het kussen onder zijn hoofd wat opschudde, hem nog eenmaal vaarwelkuste, en zich toen bereid toonde, haar geleidster te volgen. Deze wees haar echter op haar schoenen, en haastig trok Nicolette die uit, en nam ze in de rechterhand, terwijl zij onder den linkerarm haar mandje droeg en onder den rechterarm haar pakje vastklemde. Trui, niet louter uit gedienstigheid, maar oordeelende, dat Nicolette eene harer handen vrij moest hebben, haastte zich, haar het pak en de schoenen te ontnemen, haar bij de hand, die vrij was, te vatten, en zoo door de kast op het portaal te trekken.</p>
<p>Hier bespeurde Nicolette terstond, hoe nuttig de genomen voorzorg was geweest; want het was stikdonker op 't portaal, en Trui moest haar weg op den tast vinden. Zoo naderden zij den trap, en, geen voet dan met de uiterste voorzichtigheid nederzettende, daalde het meisje, door Trui geleid, naar beneden. Hier maakte de duisternis plaats voor de schemering, veroorzaakt door den weêrschijn van het licht, dat achter in de keuken brandde, uit welke zich het geluid van 't omspoelen van glazen liet hooren. Trui stelde
<pb n="335"/>nu met overhaasting aan Nicolette het pak, dat zij droeg, ter hand, duwde haar naar voren, en beduidde haar met een wenk, dat zij zich in de zijkamer moest verbergen en er het geschikte oogenblik afwachten, terwijl Trui zelve naar achteren ging.</p>
<p>De deur der zijkamer stond open, en alzoo kon Nicolette, zonder gerucht te maken, haar schuilplaats bereiken. Pas was zij echter daar, of ontsteltenis overviel haar, toen zij bedacht, dat Truitje haar schoenen meê had, en deze 't geheim aan Bet verraden konnen. De angst scherpte haar gehoor bij 't luisteren naar het gesprek, dat nu achter plaats had, en waarvan haar, bij de stilte, die in huis heerschte, geen woord ontging.</p>
<p>- ‘Wel! hebje 'm gevonden?’ vroeg Bet.</p>
<p>- ‘De lampetkan?’ antwoordde Trui: ‘wel neen ik: - terwijl ik al daar boven, waar 't zoo donker was als de pikke, om me heen langs den grond zocht, daar bedacht ik in eens, dat ik hem op de kamer van Zeraldien heb gebracht. - Waar 'n mensch z'n zinnen al kenne blijven! Nou, Bet, nou zal 't mijn tijd worden. Kan ik je anders nog 'an iets helpen?’</p>
<p>- ‘Neen, 't hoeft niet; maar wat heije daar onder je boezelaar?’</p>
<p>- ‘Dat? dat benne 'n paar ouwe schoenen, die ik van Lewize heb gekregen. Nou! dan zal ik m'n schoêr maar omslaan. Nacht, Bet! Ik zal de deur wel toetrekken, hoor!’</p>
<p>- ‘Neen, neen, ouwer gewoonte! ik zal je uitlaten; 'k mot toch reis zien, wat voor weêr het is, en de deur op 't nachtslot doen.’</p>
<p>'t Was of er een hamer bonsde in 't hart van Nicolette. Daar stond zij nu, vlak in de nabijheid der voordeur, en nu zou de gedienstigheid, of wel de te groote zorg van de dienstmeid, haar misschien het vluchten langs dien weg
<pb n="336"/>onmogelijk maken. Reeds voelde zij berouw, dat zij niet maar, terwijl Trui nog achter was, terstond van de gelegenheid gebruik gemaakt had om de deur te openen en er uit te loopen. Doch zij had niet lang tijd om na te denken wat al of niet had kunnen gebeuren. Daar naderden de beide vrouwen al en school zij achter de deur der zijkamer weg.</p>
<p>- ‘Kijk! daar staat warentig de zijkamer nog open,’ zeî Bet, en leî de hand reeds op de kruk van de deur om die te sluiten, tot hernieuwde angst van Nicolette.</p>
<p>- ‘Neen!’ zeî Trui: ‘Madam heit gezeid, de deur moest openblijven, om de azijnlucht er wat te laten uittrekken. En inderdaad Nicolette vond nu ook, dat het sterk naar azijn rook. Men weet, dat die voor het verband van Tilbury gediend had.</p>
<p>- ‘Wel! die zal van nacht toch niemand hinderen,’ merkte Bet aan: ‘en morgen vroeg kan ik immers de kamer openzetten: dan lucht het genoeg.’</p>
<p>- ‘Nou! jij mot weten wat je doet, Bet! - maar Madam heit het mijn zoo verordeneerd. - Nou! ge nacht Bet!’</p>
<p>En meteen trok zij de voordeur open. Nicolette begon nu te gelooven, dat alle kans tot vluchten voor haar verloren was. - Zij had echter niet gerekend op het vindingrijk vernuft van haar pleegzuster.</p>
<p>- ‘Drommels Bet!’ zeî Trui, in de open deur staande, ‘waar loopt de kat daar meê weg?’</p>
<p>- ‘De kat?’ herhaalde Bet.</p>
<p>- ‘Ja, de kat: of is 't de kat niet, die daar de trap oploopt, met iets in 'r bek?’</p>
<p>- ‘Ik zal reis gaan kijken,’ zeî Bet.</p>
<p>En terwijl Bet, de kruk van de deur der zijkamer loslatende, naar achteren gegaan was en, met het hoofd door de trapdeur, ‘Poes! poes!’ riep, daar snelde Nicolette,
<pb n="337"/>die het sein begrepen had, de zijkamer, en achter de schoonmaakster om, de voordeur uit.</p>
<p>- ‘Ik zie of hoor 'm niet,’ zeî Bet, terugkomende.</p>
<p>- ‘Niet? - nou dan zal ik mij vergist hebben. Nou, genacht Bet!’</p>
<p>- ‘Genacht Trui!’ zeî Bet, en sloot de deur dicht, zonder Nicolette te bemerken, die terstond een huis of drie ver was geloopen.</p>
<p>Het vogeltje was zijn kooi ontsnapt en kon weêr in de open lucht zich bewegen.</p>
</div>
<div type="chapter">
<pb n="338"/>
<head rend="h3">Zesde hoofdstuk.</head>
<head rend="h4"><hi rend="i">Waar zal het vogeltje nu heenvliegen?</hi></head>
<p>Nicolette stond nu op straat en vrij; en zij zou wel op haar knieën hebben willen vallen, om God voor haar verlossing te danken; - doch zij achtte, en te recht, zich nog niet veilig, zoolang zij in de buurt van dat huis bleef, en evenzoo beschouwde Trui de zaak.</p>
<p>- ‘Wacht!’ zeî de schoonmaakster, nadat zij aan Nicolette haar schoenen had teruggegeven, welke deze haastig aantrok: ‘geef mij een arm, en loop aan den huizenkant, dan valje minder in 't oog.’</p>
<p>Voor 't in 't oog vallen was juist geen groote vrees: de nacht was donker: er viel een fijne motregen, en de zeer enkele lieden, die onze wandelaarsters op haar weg ontmoeteden, keken, voor zooverre zij <hi rend="i">parapluies</hi> droegen, daar niet onder vandaan, of namen, voor zooverre zij niet behoorden tot de bevoorrechten, die een <hi rend="i">parapluie</hi> rijk zijn, geen notitie van die vrouw met haar schoudermantel om 't lijf en die andere met haar regenkleed over 't hoofd. -</p>
<p>Intusschen was het misschien goed, dat Nicolette onderweg eenige angst voor een kwade ontmoeting bleef voeden; want dit hield haar in spanning: en die spanning hield wederom haar kracht op, en stelde haar in staat om, zonder voor 't oogenblik te gevoelen, hoe haar ongesteldheid
<pb n="339"/>haar verzwakt had, met gelijken tred den vrij langen afstand af te leggen, die het huis, dat zij verlaten had, scheidde van het nederig woonverblijf van Trui. Toch was zij recht blijde, toen zij dat eindelijk bereikten.</p>
<p>Het woonverblijf was in een plok kleine huisjes, die, aan een uithoek der stad gebouwd, geheel door armoedige huisgezinnen werden bewoond - en het bestond uit een enkel vertrek, dat tot eet-, huis- en slaapkamer en keuken diende, en een vlierinkje. Trui ontsloot de deur, liet Nicolette de kamer binnen, en ontstak een blikken lamp, die op tafel stond. Al wat bij het flaauwe schijnsel dier lamp te bespeuren was, getuigde van armoede. Twee stoelen op het roode vloersteen, een haard, maar waar geen enkel kriezeltje asch getuigde, dat er dien dag vuur op gebrand had, een paar kopjes zonder oor op den schoorsteenmantel, een blikken koffieketeltje, en een aarden melkpot, maakten, met de straks genoemde tafel en lamp, zoo wat het geheele meubilair uit. In een hoek vertoonde zich iets, dat Nicolette eerst voor een hoop prullen aanzag; doch dat zij, toen een zonderling veelstemmig geluid daaruit oprees en haar opmerkzaamheid wekte, begreep, een slaapplaats te moeten verbeelden. En werkelijk lag daar, onder hetgeen zij bij een meer aandachtige beschouwing voor een oud paardedek, een brok tapijt en eenige onbruikbare kleedingstukken herkend zou hebben, een vijftal kinderen op stroo te snurken. Dit waren de oudste spruiten van Trui: de drie jongsten sliepen in de bedstede daarnevens.</p>
<p>Het hart kromp Nicolette ineen bij het bespeuren van zooveel armoede - en toch herinnerde zij zich, als kind, meer dergelijke tooneelen te hebben bijgewoond.</p>
<p>Nu was zij vrij en veilig; maar toch was haar toestand nog alles behalve benijdenswaard, zoo als zij daar neêrzat, koud, van den regen doortrokken, zwak en doodvermoeid, op een plaats waar geen enkele geriefelijkheid aanwezig
<pb n="340"/>was, waar zij waarschijnlijk geen gelegenheid zou vinden, noch om te slapen, noch om zich innerlijk of uiterlijk te verwarmen; - en bij dat alles zonder vooralsnog te kunnen antwoorden op de moeilijke vraag: ‘wat nu?’ een vraag, die haar en haar geleidster te gelijk van de lippen vloeide, doch uitgesproken werd op verschillenden toon. Immers bij Nicolette lieten die woorden zich omschrijven als meende zij er mede: ‘hoe kom ik nu vanhier naar Amsterdam?’ - in den mond van Trui hadden zij de beteekenis van: ‘wat zouje voor 't oogenblik verlangen? en kan ik je ook ergens meê dienen?’ - Zij liet er dan ook onmiddellijk op volgen:</p>
<p>- ‘Ja! 't spijt mij, dat ik je niet beter kan ontvangen: 't is hier wel wat bekrompen, je zult wel moê zijn, ziel! ik woû dat ik nou maar wat voor je had. Wacht - ik heb, geloof ik, nog een klein beetje brandewijn in een fleschje’ - en meteen stond zij op om dat te zoeken.</p>
<p>- ‘Neen, vriendelijk dank,’ zeî Nicolette: ‘ik zie nu in, hoe ik alleen om mij zelve gedacht heb, en niet om den last, dien ik je veroorzaken zou. - Ja ik ben moê, en toch...ik zou nu, geloof ik, niets kunnen gebruiken, en ook niet rusten met het denkbeeld, dat ik je misschien in ongelegenheid breng. - Wat zullen je kinderen zeggen, als zij wakker worden, en je buren, als ze mij morgenochtend eens zagen? - Was 't niet beter, als ik maar weêr heenging...in een fatsoenlijk logement...of neen...niet in een logement!’ (hier dacht Nicolette er aan, hoe zij eens misleid was geworden) ‘in...bij...ach! ik weet niet waar ik zou kunnen gaan!’ - en bij 't besef van haar verlatenheid barstte zij in tranen uit.</p>
<p>- ‘Nu, huil maar niet, Klaasje!’ zeî Trui: ‘alles zal zich immers wel schikken. 't Is 't slimste, dat je nou geen hoed of doek hebt - en al wouje er nou nog zoo veul voor geven, ik zou op dit uur geen kans zien, een winkel
<pb n="341"/>te vinden, waar ze me opendoen. - En toch - a's ze je morgenochtend hier zien, dat's ook al bedenkelijk. Wacht! - daar schiet mij te binnen - kijk! hoe kon ik toch zoo dom wezen, dat ik daar niet eer op dacht?’ - En meteen stond ze op, nam haar stoel, ging daarmede naar de bedstede, klom er op - op den stoel namelijk - voelde op een dwarsplank, die hoog boven in de bedstede zat, en kwam van haar ontdekkingstocht terug met een strooien hoed.</p>
<p>- ‘Dat's een hoed,’ zeî zij, terwijl zij er met haar boezelaar de stof van afsloeg, ‘die heb ik van 'n mevrouw gekregen, waar ik uit schoonmaken was: heel nieuwerwetsch is ie wel niet, en 't lint is wel 'n beetje verkleurd, maar voor 't oogenblik zouje er meê geholpen wezen.’ - As we nou nog maar 'n doek of 'n mantielje hadden.’</p>
<p>- ‘Wel, mij dunkt, die hoed is nog best,’ zeî Nicolette, nadat zij haar kaproen afgezet, het hoedje gepast had: en alsnu de blaauwe <hi rend="i">voile</hi>, die zij zich herinnerde, dat in haar pakje zat, voor den dag gekregen hebbende, bond zij dien om den bol heen, wat den rand, die een weinig beschadigd was, bedekte, en aan 't geheel iets vrolijkers bijzette: - ‘maar bedenk nu eens - zou 't niet mogelijk zijn een rijtuig te krijgen? ik kan toch, zoo als ik ben, niet over straat gaan of mij in een diligence of spoortrein vertoonen. Indien ik een rijtuig nam tot Leyden b.v., daar kent mij niemand, ik zou mij daar het noodige kunnen aanschaffen om verder te komen.’</p>
<p>- ‘Waarachtig!’ zeî Trui: ‘dat's een goed denkbeeld, dat je daar hebt: ja, dat zou kunnen gaan. Bij de voerluî kan men altijd te recht. A's je dan maar zoolang hier blijft, dan zal ik zien of ik een rijtuig voor je krijgen kan. - Probeer jij ondertusschen, of je niet wat slapen kunt.’</p>
<p>Zoo gezegd, zoo gedaan. De goede vrouw, aan Nicolette ten minste een betrekkelijk <hi rend="i">comfort</hi> willende verschaffen, zette, nevens den stoel, waar deze op zat, haar eigen, den eenigen
<pb n="342"/>nog beschikbaren stoel, en verliet het huis, Nicolette alleenlatende; - want het slapende achttal kon naauwlijks een gezelschap genoemd worden. Dus eenzaam in dat treurig verblijf, koud, verlaten, met een onzekere toekomst voor zich, moest het arme meisje zich alles behalve op haar gemak gevoelen: gelukkig was de vermoeidheid naar lichaam en geest te groot, dan dat zij haar toestand geregeld overdenken kon, en niet lang had zij, met de beenen uitgestrekt op den voor haar geplaatsten stoel, en 't hoofd in den arm, op de tafel gelegen, of de slaap deed haar het besef van haar toestand verliezen en schonk haar, zij het geen kalme en liefelijke, dan toch een betrekkelijk weldadige rust.</p>
<p>Hoe lang die rust duurde zou zij moeilijk hebben kunnen bepalen: dikwijls was die afgebroken geworden, nu eens, als een benaauwde droom haar met een schrik ontwaken deed, dan weder, door het een of ander gerucht, dat een der kinderen maakte; telken reize echter viel zij onmiddellijk weêr in slaap. Zoo duurde het, totdat de goede vrouw terugkwam en haar wakkerschudde.</p>
<p>- ‘Hij wacht ons al bij de brug met het rijtuig,’ zeide zij.</p>
<p>- ‘Inderdaad!’ riep Nicolette, opspringende.</p>
<p>- ‘Ja: 't is niet zonder moeite geweest, dat ik er een gekregen heb. Ik ben er bij drie geweest, en eerst bij den derde ben ik klaargekomen; - maar hij woû het niet minder dan twaalf gulden doen.’</p>
<p>- ‘Ja, dat is <hi rend="i">ook</hi> waar,’ zeî Nicolette, en meteen het rolletje in haar zak openbrekende, nam zij drie van de gouden tientjes, die het bevatte, en stopte die in de hand van Trui.</p>
<p>- ‘Ik hoop het hier niet bij te laten,’ zeide zij: ‘voor 't oogenblik duizendmaal dank.’</p>
<p>- ‘Wel! ik mot dankje zeggen, Klaas...Juffrouw!’ zeî Trui, die in lang zulk een geldswaarde niet in handen had gehad.</p>
<p>- ‘Zeg maar altijd Klaasje,’ zeî Nicolette: ‘dat wil ik voor u altijd blijven.’</p>
<pb n="343"/>
<p>En nu trokken beiden de deur uit, en de straat weder op; terwijl Trui aan Nicolette het fabeltje vertelde, dat zij den huurkoetsier had wijsgemaakt. Er was iemand van heur Juffrouws familie te Leyden gestorven, had zij gezegd, en daar moest haar Juffrouw nu onmiddellijk naar toe; maar omdat de moeder van de Juffrouw schrikken zou, als er 's nachts een rijtuig voor de deur kwam, moest het niet aan huis rijden, maar zou de Juffrouw er aan de brug inkomen.</p>
<p>Of nu de huurkoetsier, of de voerman, iets van dien roman geloofde, is een zaak, die wij niet te onderzoeken hebben: en het was hun dan ook vrij onverschillig, mids de een maar zijn vracht en de ander een goede fooi verdiende.</p>
<p>En werkelijk, aan de brug stond het rijtuig, ‘dag <hi rend="i">Júffrouw!</hi> goeje reis,’ riep Trui, die de fabel, aan den koetsier verteld, wilde blijven spelen, en daarom den nadruk legde op de eerste syllabe. <hi rend="i">Juffroúw</hi> toch is de titel, waarmede men in 't algemeen elke ongehuwde aanspreekt; <hi rend="i">júffrouw</hi> zegt men alleen tegen haar, bij wie men dient - en meteen opende zij het portier en sloeg de trede neêr.</p>
<p>- ‘Dag Trui!’ zeî Nicolette, terwijl zij den eenen voet op de trede zette; maar eer de andere volgde vergat zij haar rol, keerde zich om, viel de schoonmaakster om den hals en kuste haar hartelijk.</p>
<p>Toen rukte zij zich los, en klom in de vigilante: Trui maakte het portier weêr dicht, de voerman leî den zweep over de paarden, en het rijtuig stelde zich in beweging.</p>
<p>Nicolette wrong zich in een hoek van 't rijtuig, en zoover van 't portier mogelijk, opdat toch het licht der lantarens niet op haar vallen en haar aan dezen of genen voorbijganger verraden zou; zoolang zij over de straatsteenen van den Haag reed, achtte zij zich maar half veilig. Zelfs verliet zij die houding niet, toen de paarden de Dreef op en het Bosch ingereden waren. Eerst toen het rijtuig den
<pb n="344"/>hoek van den Koekamp omsloeg en zij aan de overzijde in de verte diezelfde prachtige kaai, maar nu door tallooze lantarens verlicht, terugzag, die zij op den avond van haar komst had begroet, toen bukte zij zich voorover naar 't glas en wierp een laatsten langen blik naar die stad, waar, van het oogenblik dat zij er was afgestapt, haar schier niets dan miskenning en leed was wedervaren.</p>
<p>- ‘Vaarwel den Haag!’ zeide zij: ‘stad, die alle jonge meisjes verlangen te bezoeken, en zich afschilderen als een paradijs vol genot! Mij zijt gij een kerker geweest, en ik dank God, dat ik er uit verlost ben.’</p>
<p>En, zich in de vigilante op de knieën werpende, wendde zij haar hart tot God met een lang en innig dankgebed voor haar bevrijding.</p>
<p>Voor 't overige was de verwisseling van toestand, ofschoon telkens ten goede, nog verre van tot het volmaakte geleid te hebben. Dun gekleed, zonder warmen doek of mantel, op dat vroege uur, voordat de dag aanbreekt en wanneer de lucht ook zelfs in den heetsten zomer zoo scherp en kil is, hielp het Nicolette niet of zij de raampjes al dicht had, en zich de handen wreef en met de voeten trappelde: - de nachtkoû drong door alles heen - en bijzonderen voortgang maakte het rijtuig niet. De voerman begreep zeker, dat hij, ten gevalle van een jonge juffrouw alleen, zijn paarden zoo niet behoefde te vermoeien. Aan de tolhuizen duurde het ook telkens een geruimen tijd, eer de gaarder wakkergeschreeuwd was. Bij den eersten tol was zelfs Nicolette een poos erg in verlegenheid, toen de man aan 't portier kwam om het tolgeld af te vorderen. Zij had niet dan goud bij zich, dat zij niet voor den dag wilde halen, en de voerman had geen geld: - gelukkig, dat de gaarder hem kende en, even als die aan de volgende tollen, zich liet tevreden stellen met de toezegging van bij het weêrom komen te betalen.’</p>
<pb n="345"/>
<p>Aan den laatsten tol stilhoudende, deed de voerman de natuurlijke vraag:</p>
<p>- ‘Waar mot de Juffrouw te Laien wezen?’</p>
<p>Dat was waar ook. Waar moest zij wezen? Leyden was wel de stad, waar zij - wij willen nog niet zeggen geboren, dan toch zeker - als geboren ingeschreven was, maar zij was er met dat al zoo onbekend als te Negapatnam: zij schrikte op het denkbeeld van bij vreemden, misschien weêr verkeerd, te land te komen - en toch - er zat niet anders op. Immers, al begon een vale streep in het oosten het naderen van den dageraad te verkondigen; toch was het nog geen uur om winkels te bezoeken en zich van 't noodige te voorzien. Zij besefte dus, dat het noodzakelijk was, in een herberg te gaan - en dan daarbij gevoelde zij, dat het evenzeer noodzakelijk voor haar was, eenige rust te nemen, die zij moeilijk elders vinden zou: - zij antwoordde dus op de gedane vraag: ‘breng mij maar naar 't logement.’</p>
<p>- ‘Naar welk logement, Juffrouw?’ vroeg de voerman weêr.</p>
<p>- ‘Och! - waar het stil en rustig is, bij...’</p>
<p>- ‘Bij moeder Schlette, heel goed,’ zeî gelukkig de koetsier.</p>
<p>- ‘Ja juist, bij moeder Schlette,’ herhaalde Nicolette, die zich terstond herinnerde, dat zij dien naam meermalen had hooren noemen door Bol en door Eylar, die beiden, gelijk trouwens alle studenten, steeds met opgetogenheid van de aangename uren spraken, die zij aldaar hadden gesleten, van de goedhartige zorg van de vrouw des huizes, en van de wakkerheid van Door.</p>
<p>Helaas! Ook zij is niet meer, die brave, vlugge, gedienstige Door Schlette, wier schitterende bruine oogen overal te gelijk waarden, om te onderzoeken of er iets benoodigd was, of ontbrak, of weggenomen, of verruild moest worden, en iemands wenschen raadde, eer zij nog waren uit-<pb n="346"/>gesproken. Door, die alle studenten liefhadden en eerbiedigden als een oudere zuster, aan wie zij hun plannen, hun liefdegeheimen, het onderwerp hunner dissertatie, hun twisten, de brieven, die zij van huis kregen, den overlast, dien zij van hun beeren hadden, en hun uitkomsten voor de toekomst, mededeelden: die met belangstelling naar hun verhalen luisterde, en nimmer hun vertrouwen schond: die verstandig wist te praten en raad te geven, en wist te zwijgen als het graf. Vrede zij haar assche: - geen eeuw brengt haar gelijke in de akademiestad - zoo ergens - terug.</p>
<p>Terwijl nu de voerman verder reed, had Nicolette den tijd, de fabel te bedenken, die zij vertellen zou, om aan de kasteleines het vreemde te verklaren van haar komst op zulk een ongewoon uur en met zulk een sobere uitrusting. Het haar ingeboren gevoel van oprechtheid drong haar echter, daarbij zoomin mogelijk van de waarheid af te wijken: wat dan ook wel het verstandigste was. Ook deed zij nog iets, wat evenzeer verstandig was, zij telde namelijk de tientjes, die zij van Donia gekregen had. Die waren, met degene die zij aan Trui gegeven had, vijf-en-twintig in getal, en daarmede zou zij, naar zij meende, zich voorloopig wel redden.</p>
<p>Het was juist toen de dag aanbrak, dat de vigilante voor de deur van het logement stilhield. Vrij spoedig werd er opengedaan: een dienstmaagd verscheen, en antwoordde op de haar gedane vraag, of er nachtverblijf was, toestemmend; waarop Nicolette, na voor de huur van 't rijtuig en voor fooi, twee tientjes aan haar voerman te hebben gegeven, omdat zij geen zilvergeld had - 't is soms schade, te rijk te zijn - en hij niet terug kon geven, en ook, naar hij beweerde, weêr terstond terug moest, naar binnen stapte, zich door de meid, die wel wat vreemd keek, maar nog te slaperig was om veel op te merken, veelmin om vragen te doen, haar slaapvertrek liet aanwijzen, verzocht
<pb n="347"/>tegen acht ure geroepen te worden, zich, zoodra zij alleen was, uitkleedde, en nu eindelijk, na zooveel vermoeienis en koude, een verkwikkende en verwarmende rust genoot.</p>
<p>Den volgenden morgen zat zij in haar kamertje met smaak te ontbijten, toen de dochter van den huize zich bij haar vervoegde, om te hooren of zij haar in iets van dienst kon zijn.</p>
<p>Nicolette behoefde nu, tot haar vreugd, niets te vertellen; want haar was geen onbescheiden vraag gedaan, en gewis had haar voorkomen, zoo eenvoudig, zoo zedig en innemend, belet, dat er eenig ongunstig vermoeden aangaande haar kon ontstaan. Zij nam dus gretig de gelegenheid waar, en verzocht eenige adressen van winkels, waar zij zich verschaffen kon wat zij behoefde. De vriendelijke juffrouw bood zich terstond aan om haar geleidster te zijn: en zoodra was het ontbijt niet afgeloopen, of zij waren te zamen op weg naar een bazaar, waar alles te krijgen zou zijn. En inderdaad, Nicolette kocht een hoed, een écharpe, een mantel, eenige andere <hi rend="i">toilet</hi>-artikelen, en een fatsoenlijken reiszak om een en ander in te bewaren. Toen zij aan de herberg terugkeerde was haar schat natuurlijk wel heel wat verminderd; doch zij kon weêr <hi rend="i">presentabel</hi> voor den dag komen.</p>
<p>Zij gevoelde nu, zonderling genoeg, als men de zware ziekte in aanmerking neemt, waar zij pas van opgerezen was, en de hevige gemoedsbewegingen, die terstond daarna haar gefolterd hadden, volstrekt niets van haar zwakheid meer, en in-tegendeel zich sterk genoeg om de reis naar Amsterdam hoe eer hoe beter te aanvaarden, nadat zij zich het adres van een stil en fatsoenlijk logement in de hoofdstad had laten geven, alsmede de noodige inlichtingen, hoe men het maken moest met het nemen van een briefje voor den spoortrein, met welken zij nog nooit gereden had, en die haar dus als iets zeer vreemds en schrikbarends voor-<pb n="348"/>kwam, trok zij met een wegwijzer naar 't station en zat wat later in de tweede klasse van den beurstrein, natuurlijk met eenige jeugdige kapelaans, die op haar binnentreden zich bevlijtigd hadden te kijken...in hun brevier. Ongeveer twee uur later had zij haar voorloopigen intrek genomen in een dier ouderwetsche en rustige logementen, die men aantreft in de Warmoesstraat, en schreef zij een briefje, waarin zij aan Mr. W. Hoogenberg, advokaat, kennis gaf van haar komst te Amsterdam, en hem verzocht haar een uur te bepalen, op hetwelk zij hem zou kunnen spreken.</p>
<p>Het antwoord, dat nog dienzelfden avond kwam, en door Nicolette met zulk een levendig verlangen was te gemoet gezien, was voor het arme meisje verpletterend. Het luidde als volgt:
    <q rend="bq">‘Mr. W. Hoogenberg kan Mejuffrouw Zevenster niet afwachten en verzoekt voortaan van brieven en boodschappen van harentwege verschoond te blijven.’</q></p>
<p>Toen Mie Ruffel, op den volgenden namiddag, in dezelfde kelder, waar wij haar eens ontmoet hebben, onder haar kommetje koffie zat, met haar kat nevens haar, die zich op een klontje vergastte, stoof er op eenmaal een welgekleede juffrouw binnen, die haar in de armen viel met den uitroep:</p>
<p>- ‘Moeder! hier is Klaasje weêrom, die nergens uitkomst meer weet, en bij u hulp en troost komt zoeken.’</p>
<p>&nbsp;</p>
<p><hi rend="sc">einde van het derde deel</hi>.</p></div>
    <div type="chapter">
<pb n="t.o. 2"/>
    <head rend="h2">[Vierde deel]</head>
<p>
<figure>
<p><xptr to="lenn006klaa01_01ill04.gif"/></p></figure></p>
<div type="section">
<pb n="3"/>
<head rend="h2">Veertiende Boek.</head>
<head rend="h3">Eerste hoofdstuk.</head>
<head rend="h4"><hi rend="i">Wie zich Nicolette aantrekt</hi>.</head>
<p>Toen Nicolette, gelijk wij aan het slot van het vorige Boek vertelden, zich in de armen van haar pleegmoeder wierp, had zij niet opgemerkt, dat zich, behalve Ruffel, die op zijn oude plaats zat schoenen te lappen, zonder anders kennis te nemen van hetgeen er om hem voorviel, dan dat hij zijn bepekte duim en voorvinger even aan den rand van zijn hoed gebracht had, nog iemand in de kelder bevond, die, met meer belangstelling dan de schoenlapper, de hevige ontroering opmerkte, waaraan het jonge meisje ten prooi was. Eerst toen Mietje Ruffel de omhelzing en den uitroep van Nicolette beäntwoord had met een ‘Heere bewaar me! ben jij 't Klaassie? wat is er 'an de hand?’ - werd ‘Klaassie,’ bij 't oplichten van haar hoofd, Juffrouw Hermans gewaar, die haar met een blik vol deelneming beschouwde. Dat Nicolette haar niet terstond toen zij binnenkwam gezien had, was zeer natuurlijk. Aan weêrszijde der voordeur was een raam: Juffw. Hermans had, misschien om den tocht van de deur te ontwijken, zich in den hoek achter het eene raam teruggetrokken, en kon dus Nico-<pb n="4"/>lette niet in 't oog vallen, toen deze, van de straat komende, op Mietje, die vlak over de voordeur zat, toesnelde.</p>
<p>- ‘Ik vraag verschooning,’ zeî Nicolette, met een verlegen groet, ‘ik zag u niet, Juffrouw Hermans.’</p>
<p>- ‘Ik zal niet onbescheiden zijn, lieve Juffrouw,’ zeî Juffw. Hermans: ‘je hebt zeker met je moeder te spreken. Anders...indien ik je van eenigen dienst kan zijn?’</p>
<p>Er lag iets in den toon, waarop dit gezegd werd, en niet minder in den vriendelijken blik, waarmede de woorden vergezeld gingen, dat Nicolette in 't hart drong en haar tot vertrouwelijkheid neigde. - Daarbij fluisterde een geheime stem haar in 't oor, dat zij in Juffw. Hermans een waardiger vertrouwde en een betere raadgeefster zou vinden dan in Mietje Ruffel.</p>
<p>- ‘De Juffrouw is wel vriendelijk,’ zeide zij: ‘ja, zeer gaarne zal ik ook haar raad innemen; - maar verschoon mij...ik ben hier zoo komen invallen; misschien stoorde ik hier uw onderhoud met moeder.’</p>
<p>- ‘Och! onze zaken waren afgeloopen,’ zeî Juffw. Hermans: ‘ik was, ouder gewoonte, weêr de hulp komen inroepen van Baas Ruffel.’</p>
<p>En nu herinnerde zich Nicolette, dat, reeds vroeger, als er een paar geborduurde pantoffels of eenig ander werk was, die Juffw. Hermans kant en klaar aan een winkel, ook wel onmiddellijk aan de persoon zelve die ze behoefde, te leveren had, zij dan door Ruffel het leder daarvoor snijden en aanzetten liet.</p>
<p>- ‘Maar nou begrijp ik om al de weereld niet, Klaassie,’ hernam Mie, ‘hoe je zoo uit de lucht bent kommen vallen, en wat je nou eigentlijk bij mijn komt zoeken. Ik dacht, je was nou geburgen. - Ze zeien, je was nou zooveul als gouvernante bij 'n Mevrouw in den Haag. Benje daar niet meer?’</p>
<p>- ‘Neen,’ antwoordde Nicolette, met een zucht: ‘ik
<pb n="5"/>heb den Haag verlaten, en ik heb niemand, <hi rend="i">niemand</hi> meer, die zich mijner aantrekt.’</p>
<p>- ‘Niemand!’ herhaalde Mie, verbaasd opziende: ‘wel nou, daar begrijp ik niks van: - en de Heeren dan, die zorg voor je droegen?’</p>
<p>Nicolette zweeg, en schudde weemoedig het hoofd.</p>
<p>- ‘Wel Heere bewaar me!’ riep Mie: ‘dat ziet er nou geleerd uit. Laten die je in de steek? - Nou, ze zellen misschien denken, ze hebben nou genoeg 'an je gespendeerd. Nou! - dan motje maar zien hoe je uit je eigen voortkomt. En wat zegje van m'n kat?’ liet zij er op volgen, 't zij, om aan Nicolette te herinneren, dat deze verzuimd had, op de hoofdpersoon in huis behoorlijk acht te slaan, 't zij, dat, weinig trek gevoelende of kans ziende om Nicolette met raad of daad bij te staan, zij aan het gesprek een andere richting wenschte te geven: ‘ziet het lieve beest er niet kostelijk uit?’</p>
<p>- ‘Ja, kostelijk!’ antwoordde Nicolette, begrijpende, dat zij de gunst van haar pleegmoeder verbeurde indien zij haar lieveling niet prees: ‘en hoe maakt Vader het?’</p>
<p>- ‘Ja, die is ouwer gewoonte altijd wat rimmetiek,’ antwoordde Mie: ‘maar vindje niet, dat ie 'r seperber uitziet? - ofschoon heel erg mot het toch ook niet wezen; want hij kan nog heel goed alle Zundagen tweemaal naar de kerk loopen: - en watten mooien staart heit ie, niet waar? - wattie er noodig heit, weet ik niet; want hij is zoo doof a's een pot: - nou! hij krijgt van middag ook weêr een aaltje van mij, o daar issie zoo dol op! - wat za'k je zeggen? hij wordt oud en duf.’</p>
<p>De lezer wordt vriendelijk verzocht, zelf op te maken, welke van de volzinnen, door Mietje gesproken, de kat, en welke haar man en hoofd golden.</p>
<p>- ‘En waar lozeerje nou?’ vroeg zij vervolgens aan Nicolette.</p>
<pb n="6"/>
<p>- ‘Ik heb van nacht in den Erfprins gelogeerd,’ antwoordde deze: ‘maar ik zal daar op den duur niet kunnen blijven. Ik moet een middel vinden om goedkoop te wonen en zoo veel te verdienen, dat ik zelfs goedkoop wonen <hi rend="i">kan</hi>.’</p>
<p>- ‘Ziet het er zoo met je uit?’ vroeg Vrouw Ruffel, terwijl zij uit haar houten doosje een snuifje nam en vrij zuur keek: ‘nou dan zel er ook niet veul voor mijn 'an je te verdienen vallen. Ik had altijd nog al hoop gehad, dat je mijn op m'n ouwen dag zoudt goedmaken wat ik 'an je te kosten geleid heb toen je 'n kind was.’</p>
<p>Wat Vrouw Ruffel eigentlijk onder dat <hi rend="i">te koste leggen</hi> verstond, zou zij waarschijnlijk moeite gehad hebben, duidelijk te omschrijven.</p>
<p>- ‘Helaas! dat had ik gaarne gedaan,’ zeî Nicolette: ‘maar voor 't oogenblik ben ik het, die hulp...althans raad van u behoef.’</p>
<p>- ‘En ik dacht, je was nou koek en ei met den rijkdom,’ hernam Mie: ‘heit de Juffrouw hier me niet verteld, dat ze je laatst nog had gezien met Juffrouw Van Doertoghe, en dat je daar as met je gelijke meê omging? Waarom gaan je daar niet naar toe? Ze woont op de bocht van de Heeregracht.’</p>
<p>Wederom schudde Nicolette het hoofd.</p>
<p>- ‘Ja, als je 't van mijn mot hebben,’ vervolgde Mie, ‘zelje ook niet ver komen. Maar wat weerga! een jonge meid, die 'r goed uitziet als jij, die hoeft waratjes niet verlegen te zijn, hoe ze d'r komt. Je mot maar zien, dat je in kennis komt met den een of anderen rijken meneer...en dan rikkemendeer <hi rend="i">ik</hi> me, om je boodschappen te doen. - Wat is 't? Grienje nou? Benje mal, meid? Kijk, de poes schrikt er waaratjes van. Nou! wees maar tevreden, katengeltje! Ik zalje 'n balletje geven. Hier, m'n poesje!’</p>
<p>Zwijgend, ofschoon niet zonder belangstelling, had Juffw.
<pb n="7"/>Hermans het gesprek tot nog toe aangehoord. Maar zij had er zich niet in willen mengen, eer zij eenigszins op de hoogte was gekomen van Nicolettes toestand, en bekend met den aard van de hulp, die hier benoodigd was. Toen zij echter hoorde, welke raad door Vrouw Ruffel aan Nicolette gegeven werd, en den pijnlijken indruk bespeurde, dien hij op het arme meisje maakte, kon zij zich niet bij de rol van toehoorderes blijven bepalen; zelfs dwong haar de verontwaardiging, die zij gevoelde, onmiddellijk tusschen beiden te komen. Niet echter om tegen Mie een zedepreêk te houden, die waarschijnlijk evenzeer zou mislukt zijn als degene, die Bol zich vroeger eens tegen deze veroorloofd had; zij wist bij ervaring te goed, hoe, bij zulk slag van lieden, als waar Vrouw Ruffel onder behoorde, bij geheel gemis van godsdienstig gevoel, zelfs ook het gewoon zedelijk gevoel is verstompt en zich door geen redeneering, hoe welsprekend ook, laat opwekken; maar zij wilde het arme meisje niet langer blootstellen aan het hooren van een taal, als die hier gevoerd werd. Zij vergenoegde zich dus, de wenkbraauwen te fronsen en het hoofd te schudden, om op die wijze aan Vrouw Ruffel haar afkeuring te kennen te geven, en toen, Nicolette bij de hand nemende, zeide zij tegen deze:</p>
<p>- ‘<hi rend="i">Wel</hi>, ik geloof, dat wij Vrouw Ruffel niet langer moeten ophouden. Wilje met mij naar mijn kamer gaan; dan zullen wij de zaak te zamen eens bepraten.’</p>
<p>- ‘O heel gaarne!’ antwoordde Nicolette, met het innige besef, dat zij zich tot niemand beter om raad kon wenden dan juist tot een vrouw als deze, die zelve door eigen inspanning het dagelijksch brood had moeten winnen, en die bovendien zoo iets over zich had, dat achting en vertrouwen wekte: ‘ik zal er de Juffrouw eeuwig dankbaar voor zijn, indien zij mij goeden raad wil geven.’</p>
<p>- ‘Wel ja, dat 's, dunkt mijn, ook maar het beste,
<pb n="8"/>dat jelui samen overleit, wat er te doen valt,’ zeî Mie, die met alles vrede had, mids het haar maar geen omslag of kosten veroorzaakte: en na een vrij korten afscheidsgroet over en weêr verlieten Juffw. Hermans en Nicolette den winkel, om zich naar de woning van eerstgemelde te begeven. Want Juffw. Hermans woonde niet meer op het bovenkamertje, waar Nicolette haar vroeger gekend had: zij had - wij zullen later zien ten gevolge van welke omstandigheden - een appartement betrokken in een huis op de Leliegracht, en daarheen was het, dat zij het jonge meisje geleidde.</p>
<p>- ‘Wel, Juffrouw!’ zeî Nicolette, toen zij hier nu beiden aan 't raam gezeten waren, en zij eerst het vertrek eens vluchtig rond- en toen naar buiten gekeken had: ‘je woont hier vrij wat vrolijker dan je ginter deedt.’ En inderdaad, het blijkbaar nog nieuw geel behangsel met groene moesjes, het evenzeer nog nieuwe vloertapijt, de knappe tafel en stoelen, de valgordijnen zonder lap of scheur, het goed in de verf staande houtwerk, het gestukadoorde <hi rend="i">platfond</hi>, het eenvoudige, maar met zorg gewreven kabinet in den hoek, het citroenhouten boekenrekje, dat aan groene en witte ineen-gedraaide koorden aan den wand hing, het spiegeltje in zwarte lijst voor den gestukadoorden schoorsteen, de kleine bronzen pendule, door twee vaasjes met levende bloemen geflankeerd, en eenige kopjes, zoo netjes daar tusschen gerangschikt op het zwarte schoorsteenmanteltje, alles, in een woord, zag er even frisch en zindelijk en vrolijk uit, en getuigde, zoo niet van weelde of overvloed, dan toch van zekere mate van welvaart en <hi rend="i">comfort</hi>: - en van uit het raam had men niet alleen het uitzicht op de levendige overzijde, maar ook een goed eind ver op de Keizersgracht.</p>
<p>- ‘Niet waar?’ zeî Juffw. Hermans, met een vriendelijken glimlach: ‘<hi rend="i">wel!</hi> ik heb in alle opzichten stof tot
<pb n="9"/>dankzegging; doch dat zal ik u alles wel eens later vertellen: eerst gehandeld over hetgeen meer haast heeft, en dat <hi rend="i">u</hi> betreft. Ik wil mij niet aan uw vertrouwen opdringen; maar misschien zal 't noodig zijn, dat ik, om u raad te kunnen geven, vooraf eenigszins op de hoogte gesteld word van uw pozitie.</p>
<p>Nicolette had de kamer, de overzijde en de Keizersgracht vergeten, om alleen de vrouw aan te zien, die zoo minzaam tot haar sprak, en wier stem haar zoo liefelijk in de ooren klonk. Er waren vele jaren verloopen sedert den tijd, toen zij meermalen bij haar kwam: en al had zij steeds een aangename herinnering van haar gehouden, toch had zij een gevoel, als of zij haar voor 't eerst zag. Nimmer toch te voren had zij haar zoo van aangezicht tot aangezicht, nimmer met die belangstelling aanschouwd als op dit oogenblik: de Juffw. Hermans van nu scheen haar een ander, veel voortreffelijker wezen, dan degene, die zij vroeger gekend, ja dan degene, die zij nog zoo lang niet geleden op den weg bij Hardestein ontmoet had. En dit was zeer verklaarbaar: als kind had Nicolette in haar buurvrouw alleen een bleeke, magere, arme juffrouw gezien, die wel wat fatsoenlijker leek dan Vrouw Ruffel, maar het vrij wat minder goed had: - tijdens de ontmoeting bij Hardestein was Juffw. Hermans vermoeid, ontstemd, geschrikt en lijdende: nu daar-en-tegen lag over haar gelaat een blos van gezondheid en tevredenheid en een uitdrukking van kalmte verspreid, die het hadden verjeugdigd en verhelderd. En daarbij voelde zich Nicolette zoo aangetrokken, zoo verkwikt, door den zachten glans dier hemelsblaauwe oogen, die zoo vriendelijk op haar rustten. Nu trof het haar, wat zij als kind niet bemerkt had, dat Juffw. Hermans in haar jeugd al heel mooi moest geweest zijn, dewijl zij nu nog zulk een schoone vrouw was - of neen, die uitdrukking is niet de juiste - er nog zoo lief,
<pb n="10"/>zoo behaaglijk uitzag. En hier was het niet louter vooringenomenheid, die Nicolette tot dit oordeel behoefde te leiden. Ieder, die de weduwe zag, was van 't zelfde gevoelen, en onder de vrouwen van veertig jaar, door Balzac beschreven, zou er moeilijk eene te vinden zijn geweest, die met een bevalliger uiterlijk prijkte. Het hoofdhaar, dat van onder een net <hi rend="i">tulle</hi> mutsje te voorschijn kwam, en rechts en links in twee zedige krullen langs het blanke voorhoofd nederviel, had nog volkomen zijn lichtbruine kleur behouden: de dunne wenkbraauwen, iets donkerder van kleur, waren als met een penceel getrokken: de wimpers stonden boogsgewijze opgehaald, als wilden zij beter gelegenheid verschaffen om die lieve helderblaauwe oogen te beschouwen: het gelaat was wel wat al te smal ovaal, doch dit gaf er iets jeugdigs aan, en, nu er die zachte roode gloed, dien het oosten voor zonsopgang vertoont, door 't vel heenschemerde en er de vroegere bleekheid van kleurde, nu maakte zulks haar uitzien ook nog een jaar of wat jonger. De mond was welgevormd en liet nog een rij fijne witte tandjes doorschitteren, die niets van hun blankheid verloren hadden, en waarvan niet een in 't gelid ontbrak. De neus, smal, recht en statig, gaf, zonder dat bevallig gelaat te ontcieren, er echter, als het in zijn alledaagschen plooi was, iets deftigs, iets meer ouwelijks aan. Werd Juffw. Hermans ergens smartelijk over aangedaan, dan was het, als of die neus spitser en nog smaller werd; doch zoodra ondervond zij geen aandoening van blijdschap of genoegen, ja zelfs, zoodra was zij niet, als nu, van een gevoel van welwillendheid bezield, of de neusvleugels zetteden zich uit, 't was of de strenge lijn van het neusbeen weeker en molliger werd, en de neus, zoowel als de overige gelaatstrekken, iets recht guls en behaaglijks kreeg.</p>
<p>Wat den hals betrof, die stond rond en flink op den romp: de schouders en armen waren welgevormd: de handen blank
<pb n="11"/>en frisch, de vereelte vingertoppen echter getuigende van gestadige werkzaamheid met naald en pen. Van onder de lange donkerkleurige japon stak de punt van een klein, welgevormd voetje voor den dag, en wanneer zij liep, dan was het met een zwier, die, ver van gemaaktheid, haar scheen aangeboren. Maar wat Nicolette niet minder trof dan haar gelaat en houding was haar zoo uiterst welluidende stem, en haar tongval, zoo geheel verwijderd van dat plat Amsterdamsche, waarover het jonge meisje, toen zij op de school van Mevr. Zilverman kwam, zoo dikwijls door haar kameraadjes uitgelachen en door haar onderwijzeres berispt was, 't welk zij zoo veel moeite had gehad om af te leeren, en dat haar dan ook sedert dien tijd zoo verbazend hinderde. 't Was haar duidelijk, dat Juffw. Hermans, die zoo lang te Amsterdam in de Jordaan gewoond had, en toch geen Jordaansch sprak, òf niet te Amsterdam geboren moest zijn, òf in een hooger sfeer was opgevoed, dan waarin zij in de laatste jaren verkeerd had. Wel scheen de eerste oplossing de waarschijnlijkste: immers er was, in de wijze, waarop Juffw. Hermans het Nederduitsch uitsprak, iets, dat eenigszins uitheemsch, en, gelijk Nicolette spoedig, vooral aan een herhaald gebruik maken van het stopwoord <hi rend="i">wel</hi> (de <hi rend="i">w</hi> naar <hi rend="i">oe</hi> zwemende) bemerkte, bepaaldelijk Engelsch klonk, zonder er minder bevallig om te zijn.</p>
<p>Na deze uitweiding, die echter noodzakelijk was om den lezer meer van nabij bekend te maken met Nicolettes nieuwe beschermster, keeren wij tot ons verhaal terug.</p>
<p>Wij weten, dat Nicolette reeds vanouds sympathie voor Juffw. Hermans gevoeld had, en dit gevoel was nu te levendiger bij haar opgewekt geworden door de blijken van welwillendheid, welke de laatstgemelde haar wederkeerig betoonde: zij gevoelde behoefte om haar hart bij iemand uit te storten, en, te gelijk, het gepaste, ja noodzakelijke, om de vrouw, die haar raadgeefster en helpster wilde we-<pb n="12"/>zen, ook volledig met haar omstandigheden bekend te maken: en nu haar vertrouwen om zoo te zeggen bepaald werd uitgelokt, scheen niets natuurlijker, dan dat zij het onmiddellijk schonk: - en toch, op het punt van te spreken hield zij zich plotslings in, schrikte en verbleekte bij de herinnering van 't geen zij zou hebben te vermelden. Was niet het bloote feit, dat zij, weken achtereen, dat gruwzame huis in den Haag bewoond had, op zich zelf te ijsselijk, dan dat zij het bekennen dorst? - en zou dat feit niet genoegzaam zijn, om Juffw. Hermans, ook al bleef deze overtuigd, dat Nicolette rein en onbezoedeld uit dien modderpoel was te recht gekomen, te doen huiveren, haar aan te bevelen of zelfs verderen omgang met haar te hebben?</p>
<p>Haar ontroering, haar weiflen, ontging niet aan Juffw. Hermans, die echter, onbewust van de oorzaak, waaruit die ontstonden, reeds half begon te schromen, dat Nicolette zich dezen of genen verkeerden stap te verwijten had, en dat zij zich schaamde, daarmede voor den dag te komen. Die gedachte bedroefde haar, en zij zag Nicolette aan, met een niet verwijtenden, maar treurigen blik. Die blik ontging het meisje niet: het raadde er de bedoeling van, en weêr begon het te schreien.</p>
<p>- ‘Zalig zijn zij die weenen; want zij zullen vertroost worden,’ zeide de weduwe, op een plechtigen toon: ‘zoo misschien de tegenspoed, die u thans schijnt te vervolgen, geheel of ten deele is te wijten aan eigen schuld en het openbaren daarvan u te zwaar valt, <hi rend="i">wel!</hi> het smart mij dan, de wonde weêr opengereten te hebben door hetgeen u als een ongepaste bemoeizucht zou kunnen voorkomen. Ik heb geen recht, rekenschap van u te vorderen, veelmin u tranen te doen storten; - maar toch, zoo zij uit de rechte bron opwellen, dan zullen zij welkom zijn aan Hem, die in staat is ze te drogen: aan den grooten Medicijnmeester, die alle kwalen des harten geneest.’ - Dit zeg-<pb n="13"/>gende stak zij de hand over tafel aan Nicolette toe, als wilde zij door die gebaarde te kennen geven, dat zij even bereid was, aan de boetvaardige zondares, als aan de deugdzame onschuld, raad en hulp te bieden.</p>
<p>- ‘Ik dank u, lieve Juffrouw!’ zeide Nicolette: ‘maar zoo ik aarzelde te spreken, is 't niet, dat ik eenige zware schuld te bekennen of te boeten heb; - maar ik ben er helaas erger aan toe dan menigeen, die zich wat te verwijten heeft; want de schijn is tegen mij, en zij, die mij liefhadden en beschermden, zien mij met den nek aan.’</p>
<p>Juffw. Hermans zag haar aandachtig aan. Het voorkomen van Nicolette ademde zoo veel oprechtheid en onschuld - en toch, de weduwe wist bij ervaring, hoe listig vaak zich ook de meest bedorven vrouw achter den mom van onschuld verbergt, en hoe gemeenzaam dan in den mond eener zoodanige die klacht is over het onrechtvaardig oordeel eener door schijn of laster misleide wereld. Maar lieten verliefde vrijers of andere lichtgeloovigen zich door zulke praatjes bij den neus of om den tuin leiden, dit ging zoo gemakkelijk niet met iemand, die, als Juffw. Hermans, door geen partijdigheid verblind was en door ondervinding eenige menschenkennis had opgedaan. Leende zij, aan hetgeen haar op die wijze verteld werd, een welwillend, het was tevens een opmerkzaam oor, en dan wist zij spoedig, uit het mangelen van een schakel aan 't verhaal, uit het te veel kleuren van deze, of het te luchtig heenloopen over gene der aangevoerde bijzonderheden, uit het bijbrengen van onwaarschijnlijke of tegenstrijdige zaken, uit onnutte herhalingen, maar vooral uit het geheele voorkomen der verhaalster zelve, haar gevolgtrekkingen op te maken, en dan had, hetzij iets gejaagds, iets wisselends, iets heesch', in de stem, hetzij iets verlegens of onoprechts in den blik, hetzij het knippen of schier onmerkbaar trillen der oogleden, hetzij de wijze, waarop nu
<pb n="14"/>en dan een der lippen tusschen de tanden geklemd, of de tong daarover heen bewogen werd, hetzij zekere rusteloosheid in de vingeren of een krampachtig trillen van den voet, haar menigmaal tot een teeken gestrekt, dat haar waarschuwde, op haar hoede te zijn: - zoo weet de zeeman, uit de kleur van 't water, uit de beweging der golven, uit hun schuim, uit de planten, die er op drijven, uit tallooze omstandigheden, die 't oog des onervarenen niet of vruchteloos zouden hebben getroffen, de klippen of banken te onderkennen, die de oppervlakte van het water verborgen houdt.</p>
<p>- ‘Meisjelief,’ zeide zij: ‘ik weet zoo goed als iemand, dat de wereld in haar oordeelvellingen doorgaans strenger is, dan de Kristelijke liefde kan goedkeuren; ik weet evenzeer, aan welke gevaren en verzoekingen een onervaren meisje is blootgesteld, en hoe licht zij vallen kan; en ik zal op geen gevallene den steen werpen: - <hi rend="i">wel!</hi> ik herhaal, je bent geheel vrij, mij al of niet je vertrouwen te schenken; maar doe je 't eenmaal, dan verlang ik 't ook geheel: dan verlang ik waarheid, louter waarheid te hooren, zoowel wat in uw nadeel als wat in uw voordeel is. Je zult zelve begrijpen, dat, door mij te misleiden, je oorzaak zoudt kunnen wezen, dat ik, om uwentwille, anderen op mijne beurt misleidde: - en ziedaar waar aan je mij, geloof ik, toch niet zoudt willen blootstellen.’</p>
<p>- ‘Juffrouw!’ zeî Nicolette, ‘ik beken, dat ik geäarzeld heb: en je zult later zelve oordeelen of die aarzeling natuurlijk was. Maar hoe meer ik u hoor en uw vriendelijk gezicht zie, hoe meer ik geneigd ben, vertrouwen in u te stellen. Ik zal u al mijn wedervaren vertellen, zonder eenige achterhoudendheid, en gelijk ik het aan een moeder mededeelen zou, ja misschien met nog meer vrijmoedigheid, omdat er dingen bij zijn, die een moeder te diep zouden grieven. - En om u nu mijn openhartigheid
<pb n="15"/>te bewijzen, en dat ik u niets verbergen wil, zoo zal ik maar met het ergste beginnen: - als de Juffrouw dat gehoord heeft, zal zij misschien doen zoo als anderen gedaan hebben, naar geen verdere verklaring willen luisteren:’ hier snikte zij even en zeide toen, halfluid, maar duidelijk, en met nadruk op de woorden: ‘ik kom uit een publiek huis.’</p>
<p>Het was nu de beurt van Juffrouw Hermans om te schrikken en te verbleeken. - Neen! zoo iets had zij niet verwacht: haar geheele lichaam trok zich van ontsteltenis samen, en als sprakeloos staarde zij Nicolette aan.</p>
<p>- ‘Ik zie het al,’ zeî deze, oprijzende: ‘je wilt, je kunt mij niet helpen - en het baat mij niet, of ik al onschuldig ben. Ik dank u voor uw vriendelijke voornemens jegens mij; - doch ik had hier niet moeten binnenkomen:...ik ben voortaan gebannen uit elke plaats, waar lieden wonen, die den eerbied voor zich zelve wenschen te bewaren.’</p>
<p>En werkelijk had Juffw. Hermans een oogenblik er berouw over gevoeld, een mededeeling, als die haar gedaan was, te hebben uitgelokt, en was de vraag onwillekeurig bij haar opgerezen, hoe zij op de fatsoenlijkste wijze weêr van haar bezoekster zou ontslagen raken. Doch ook niet langer dan een oogenblik had die min gunstige stemming jegens Nicolette geduurd; er was iets in den toon, in de geheele houding van 't jonge meisje geweest, dat overtuigend tot het hart der weduwe sprak: een onwederstaanbaar gevoel van sympathie dreef haar aan, aan de ongelukkige de haar toegezegde bescherming niet te weigeren, en, zich haar kortstondige aarzeling schamende, riep zij uit:</p>
<p>- ‘Neen, dat niet! - Ik beken, ik ontstelde van 't geen je daar zeidet; maar ik zou mij zelve al zeer weinig gelijk blijven, zoo ik daarom niet nakwam wat ik u beloofd heb. <hi rend="i">Wel!</hi> ik zou dan handelen als een dokter, die uit een
<pb n="16"/>huis wegliep, waar de kinderziekte heerschte, omdat hij zich verbeeldde, dat 't op zijn best waterpokjes waren, waar hij voor gehaald was. - Neen, ga weêr zitten, arm kind! en geef mij die verklaring, waar anderen, zoo als je zegt, niet naar hooren willen. Ik wil wél luisteren, en, hoe beklagenswaardiger je toestand is, hoe meer aanspraak je hebt op raad en bijstand. - Ga zitten, en zeg mij alles.’</p>
<p>Nicolette ging zitten en gaf nu een getrouw verslag van haar wedervaren, sedert zij door Eylar op den wagen gebracht was en Utrecht verlaten had. Zij vermeldde elke omstandigheid, die door haar als gewichtig werd aangemerkt, of als noodig ter opheldering van 't geen volgen moest: alzoo, én haar ontmoeting met Mad. Mont-Athos op de diligence, èn de vervolging van Tilbury, èn de onmeêdoogende wijze, waarop zij bij Mw. Van Zirik de deur was uitgezet, èn al hetgeen zij had doorgestaan in het drakenhol waar men haar gebracht had, èn haar ontkoming, èn haar hoop, te Amsterdam bij haar pleegvaders bescherming en troost te vinden, èn haar bittere te-leur-stelling, nu het briefje van Hoogenberg haar bewees, dat zij van dien kant niets te hopen had, en het haar bovendien allen moed ontnam om zich tot haar overige pleegvaders, veelmin tot eene van haar andere kennissen te wenden, nadat waarschijnlijk het gerucht van haar verblijf in dat huis reeds overal was doorgedrongen en alle deuren gelijk alle harten voor haar sloot.</p>
<p>Met gespannen aandacht had de wed. Hermans naar het verhaal van Nicolette geluisterd: herhaaldelijk had een weemoedige traan, die zich in haar oogen vertoonde, of een huiverend terugtrekken der schouderen de aandoening getoond, die zij gevoelde, en zij kon niet nalaten, toen het jonge meisje aan het einde gekomen was, zachtjes de woorden van Othello na te mompelen:
<q rend="bq">‘'<hi rend="i">t Was pitiful</hi>, '<hi rend="i">t was wondrous pitiful</hi>.’</q></p>
<pb n="17"/>
<p>- ‘<hi rend="i">It was indeed</hi>,’ zeî Nicolette, bitter schreiende.</p>
<p>Er was bij de weduwe geen twijfel, of Nicolette had haar in alles de waarheid verteld. Toch achtte zij zich verplicht, zich te wapenen tegen het gevoel, dat bij haar zoo luide voor het jonge meisje sprak, en haar allicht vatbaar moest maken, om zich te laten misleiden. 't Was daarom, dat zij een nader onderzoek plicht achtte, met hetzelfde doel als de rechter, die een getuige ondervraagt; doch, op een toon van hartelijkheid, die zelden door den rechter wordt aangeslagen, en met een scherpzinnigheid en <hi rend="i">tact</hi>, als maar weinige rechters bezitten, ondervroeg zij Nicolette nog nader omtrent sommige punten, die haar òf vreemd òf niet duidelijk genoeg voorkwamen. De ophelderingen, die zij ontving, waren telkens bevredigend, en de nadere bijzonderheden, die de toevallig overgebleven gapingen in het verhaal aanvulden of het min verklaarbare toelichtten, sloten zoo juist met de rest te zamen, dat zelfs de hardnekkigste scepticus hier aan geen bedrog had kunnen denken. Het eenige wat Nicolette aan Juffw. Hermans niet duidelijk maken <hi rend="i">kon</hi>, om de zeer goede reden, dat het haar zelve onbegrijpelijk voorkwam, was het onredelijk gedrag, door Mw. Van Zirik tegen haar gehouden, en waartoe zij van haren kant toch geen de minste aanleiding gegeven had. Doch Juffw. Hermans had niet noodig, dat haar dit raadsel door Nicolette werd opgelost: hetgeen deze haar van den Franschen goeverneur verteld had, hoe weinig het ook was, had voor de weduwe een licht doen opgaan, en haar te recht doen gissen, dat Nicolette tot offer had moeten strekken aan den minnennijd.</p>
<p>- ‘Arm kind!’ zeide zij, toen zij nu eindelijk niets meer te vragen had: ‘uw toestand is wel treurig...en moeilijk bovendien,’ voegde zij er peinzend bij.</p>
<p>- ‘Helaas!’ zeî Nicolette: ‘ik vrees, dat er voor mij geen uitkomst meer bestaat.’</p>
<pb n="18"/>
<p>- ‘O! zeg dat niet,’ haastte zich de weduwe te antwoorden, die al berouw had over de woorden, welke zij overluid gedacht had: ‘wij moeten den moed niet verliezen: je hebt, meen ik van u gehoord te hebben, nog iets over van het geld, dat de Heer van Donia u gegeven heeft.’</p>
<p>- ‘Ja,’ antwoordde Nicolette: ‘nog ongeveer honderd gulden; - maar ik zal mij bijna geheel moeten voorzien van lijfgoed.’</p>
<p>- ‘Erg genoeg; - maar toch...toen ik voor vijftien jaar hier aankwam, was het met mij nog ongunstiger gesteld, en ik ben er met Gods hulp toch gekomen - en die zal u ook niet ontbreken. <hi rend="i">Wel!</hi> je moet niet in dat logement blijven: dat loopt op, en je hebt het geld wel noodig.’</p>
<p>- ‘Ja Juffrouw! dat is zeer waar; - maar ik moet toch <hi rend="i">ergens</hi> blijven,’ merkte Nicolette aan.</p>
<p>- ‘Juist,’ hernam de weduwe: ‘en daarom wilde ik u voorstellen, provizioneel uw intrek bij mij te nemen, zoo lang tot zich iets beters voor u opdoet. - Ik vraag u natuurlijk als <hi rend="i">logée</hi> bij mij; want om je een kamer te verhuren, zou ik er eerst een moeten hebben, die vrij was: en je zult je moeten getroosten, met mij te slapen: - gelukkig is mijn bedstede nog al ruim.’</p>
<p>- ‘Maar Juffrouw! dat is immers al te veel goedheid,’ zeî Nicolette, geroerd: ‘ik zou u immers tot overlast zijn.’</p>
<p>- ‘Al ware dat eens zoo,’ hernam Juffw. Hermans, ‘dan zou ik mij daaronder schikken; want het zou wel ongelukkig zijn, indien men niet een weinig ongemak woû lijden, om zijn evenmensch een dienst te bewijzen. Maar die overlast zal niet zwaar zijn, en uw gezelschap mij daar-en-tegen hoogst aangenaam, misschien wel heel nuttig. Ik voel tegenwoordig nu en dan behoefte aan een praatje met iemand van mijn <hi rend="i">sekse</hi>, en dan gebeurt het maar zelden, dat ik het voorrecht heb, er eene bij mij te hebben, die een beschaafden toon en opvoeding heeft. Ik heb straks ge-<pb n="19"/>merkt, dat je een zeer goed Engelsch <hi rend="i">accent</hi> hebt: <hi rend="i">wel!</hi> wij zullen te zamen wat Engelsch lezen - en nu en dan eens Engelsch praten ook, als je wilt, - en dan zal ik met andere dingen je hulp ook nog wel eens inroepen misschien.’</p>
<p>- ‘O! Juffrouw, wat heb ik u lief,’ zeî Nicolette, schreiende, terwijl zij opstond, zich half voor de weduwe nederwierp, en haar de handen kuste.</p>
<p>- ‘Neen malle meid! hier,’ zeî Juffw. Hermans, half lachende, half schreiende: en meteen trok zij het meisje naar zich toe en kuste haar hartelijk.</p>
<p>- ‘<hi rend="i">Wel!</hi>’ vervolgde zij, ‘dit is dus afgesproken. En nu voor 't oogenblik stel je eens alle muizenissen en gedachten aan de toekomst uit je hoofd. Je moet eerst een paar dagen rust hebben en in een volkomen bedaarde stemming zijn: - en dan zullen wij ruim den tijd hebben om te overleggen wat ons te doen staat. - Maar <hi rend="i">à-propos</hi>, je hebt zeker je pakje nog in 't hotel?’</p>
<p>- ‘Ja Juffrouw: en ik moet er ook nog afrekenen.’</p>
<p>- ‘Best! dat kunje dan strakjes voor etenstijd doen. - O! je hebt nog ruim tijd: wij eten niet voor na de beurs. - En nu, om eens terug te komen op een onderwerp, waar je over begonnen waart, toen je mijn kamer bewonderde: ik zeî toen, dat ik ruime stof had tot dankbaarheid; maar vindje niet, dat ik het in alle opzichten beter heb hier dan in mijn vorige woning?’</p>
<p>- ‘Alles is verbeterd,’ antwoordde Nicolette: ‘en dat verheugt mij ontzaglijk; - maar wat mij 't meeste genoegen van alles doet, Juffrouw, is, dat uw uitzien zoo verbeterd is: 't is of je tien jaren jonger zijt sedert ik u toen, bij Hardestein, ontmoette: en toch! dat is nog maar zoo kort geleden.’</p>
<p>- ‘Toen was ik moede en mistroostig,’ zeide de weduwe: ‘en het geluk heeft mij sedert dien tijd genezen; - maar, eer ik verder ga, heeft iemand daar op Hardestein u ook verteld, wat ik er was komen doen?’</p>
<pb n="20"/>
<p>- ‘Neen,’ antwoordde Nicolette: ‘ik weet alleen van Bettem...van de Freule Van Doertoghe meen ik, dat je bij haar tante geweest waart, en dat die...u niet vriendelijk ontvangen had. Maar meer scheen de Freule zelve niet te weten.’</p>
<p>- ‘Neen,’ zeî Juffw. Hermans, met een droefgeestigen glimlach: ‘de ontvangst <hi rend="i">was</hi> niet als ik gewenscht had; - doch mijn geheele bezoek was een dwaasheid:...'t was ter wille van mijn zoon - dat is mijn verschooning. Gelukkig, dat de te-leur-stelling, die ik toen ondervond, zoo spoedig vergoed werd.’</p>
<p>- ‘Ik had vroeger nooit geweten, dat je een zoon hadt,’ zeî Nicolette.</p>
<p>- ‘Ach! <hi rend="i">ik</hi> wist het,’ zeide de weduwe: ‘maar ik wist niet, hoe goed, en edel, en gunstig ontwikkeld hij was: ik had hem in zoo vele jaren niet gezien! - Maar dat alles moet u als een raadsel in de ooren klinken, en ik behoor u, die jegens mij zoo openhartig waart, ook wel 't een en 't ander te vertellen van <hi rend="i">mijn</hi> aangelegenheden - je dient, als mijn huisgenoot, toch eenigszins ingewijd te zijn in 't geen mijn pozitie betreft.’</p>
<p>En nu begon zij haar verhaal, dat wel een hoofdstuk op zich zelf verdient.</p></div></div>
<div type="chapter">
<pb n="21"/>
<head rend="h3">Tweede hoofdstuk.</head>
<head rend="h4"><hi rend="i">Verhaal</hi>, <hi rend="i">dat Juffrouw Hermans deed</hi>.</head>
<p>- ‘Ik ben,’ zeide de weduwe, ‘van een Amsterdamsche familie; doch mijn vader bekleedde gedurende eenige jaren een betrekking te Londen, en zoo bracht ik daar een gedeelte van mijn jeugd door. Hij kwam te sterven - mijn moeder had ik reeds vroeger verloren - en zoo vond de familie, die ik hier had, goed, mij nog vooreerst op de kostschool, waar ik mij bevond (ofschoon ik niet meer tot de <hi rend="i">élèves</hi> behoorde) nog een tijd lang als <hi rend="i">boarder</hi> of <hi rend="i">pensionnaire</hi> te laten. In Engeland hebben de meisjes veel meer vrijheid dan elders in Europa, en zoo ging ik veel uit, somtijds met eene of meer vriendinnen, of ook wel alleen. <hi rend="i">Wel!</hi> ik ontmoette in gezelschap een jong mensch, een landgenoot, althans van vaderszijde; - want hij had een Engelsche moeder gehad en logeerde bij de familie van deze: - wij zagen elkander dikwijls - wij kregen elkander lief, en wij zwoeren elkander trouw: - je moet denken, dat ik toen een onberaden ding was van zeventien jaren. - Met dat al, ik schreef naar Amsterdam, aan mijn voogd, en verzocht om toestemming tot het huwelijk met mijn minnaar. <hi rend="i">Wel!</hi> terwijl ik op antwoord wachtende was, kwam mijn waarde Herman mij zeggen, dat zijn vader een andere partij voor hem bestemd had en onverbid-<pb n="22"/>delijk daarop stond. Hij drong mij aan, een huwelijk met hem aan te gaan, wat daar in Engeland plaats heeft zonder al die formaliteiten, die hier vereischt worden. Ik bleef een tijd lang weigerachtig een stap te doen, die mij niet alleen gewaagd scheen, maar ook niet wel te rechtvaardigen; immers mijn verstand zeide mij, dat al wat men in 't geheim en zonder de goedkeuring van ouders of voogden doet, verkeerd en berispelijk is. <hi rend="i">Wel!</hi> daar kwam een brief van mijn voogd aan de <hi rend="i">mistriss</hi> van 't school, met last mij, met het eerste <hi rend="i">packet</hi> het beste, naar Holland te zenden, en 't noodige geld
voor de reis. Was de man zelf gekomen, en had hij verstandig met mij gesproken, of had hij mij zelfs maar geschreven, ik zou voor veel leeds bewaard zijn geweest; want ik had toch al het voorstel, dat mijn minnaar deed, herhaaldelijk afgeslagen, en de woorden van mijn voogd zouden alleen gediend hebben om mij in mijn goede voornemens te sterken. Maar die brief aan de <hi rend="i">school-mistriss</hi> werkte glad verkeerd: ten gevolge van die groote mate van vrijheid, waaraan ik gewoon was geraakt, had ik een gevoel van onafhankelijkheid, van zelfvertrouwen en, om het op zijn zachtst uit te drukken, van eigenzinnigheid gekregen, dat zich verzette tegen een wijze van behandeling, als die mij door mijn voogd werd aangedaan. - Mijn bloed bruischte op bij het denkbeeld, als een kind, ja, erger nog, als een pakje bestelgoed, beschouwd en geexpediëerd te worden. De Voorzienigheid bestierde het zoo, dat, juist terwijl ik in die wrevelige, tegenpruttelende stemming verkeerde, ik weder een ontmoeting met mijn minnaar had. Zijn welsprekendheid had nu een bondgenoot gevonden in mijn tegenzin om naar Holland te gaan: de liefde deed de schaal verder overslaan, en, toen het rijtuig voorkwam, dat mij naar boord zou brengen, was ik reeds met mijn vriend getrouwd en in de <hi rend="i">country</hi>. Mijn man had een betrekking gekregen bij een fabriek, en daar leefden
<pb n="23"/>wij van gedurende een paar jaren, gelukkig in elkanders liefde. Maar toen was het uit met mijn heil, en ontving ik van Hooger Hand de straf voor den onbezonnen stap, dien ik gedaan had. Mijn man kreeg een kwaadaardige koorts en stierf. - Daar bleef ik alleen, weduwe, met een knaapje van een jaar en met het vooruitzicht, weder moeder te worden, en zonder middel van bestaan. - Wat zou ik beginnen? - Mijn schoonvader had de brieven, die hem zijn zoon geschreven had, zonder antwoord gelaten: mijn voogd de mijne evenzeer: en toch - ik moest trachten, den eersten zoo mogelijk te vermurwen in 't belang van mijn kinderen, en van den laatsten afrekening van mijn fortuin te bekomen. Ik beraadde mij met den dorpsleeraar en zijn vrouw, waardige en niet onvermogende lieden. Zij raadden mij, zelve naar Holland te gaan, en namen op zich, inmiddels voor mijn kind te zorgen, 't welk zij oordeelden, dat mij op reis slechts tot last verstrekken zou. Hoe noode 't mij viel, van mijn kind te scheiden, ik nam hun aanbod aan, maakte het weinige, dat ik bezat, te gelde, en kwam naar Holland over. - Mijn voogd ontving mij met verwijten - daar had ik mij op verwacht; maar tevens met een mededeeling, waar ik mij niet op verwacht had en die mij geheel ter neder sloeg, te weten, dat de nalatenschap mijns vaders weinig of niets bedroeg. Zeker was het daarom, dat hij - mijn voogd meen ik - niet zelf naar Londen was gegaan: hij had, met het welberekenend overleg van een echten Amsterdammer, begrepen, geen reis te moeten doen, waarvan hem de kosten niet zouden vergoed worden, dan uit een boedel, die toch al schraal genoeg uitkwam. En toch was deze mededeeling nog niets in vergelijking met een andere, die hij mij deed, namelijk, dat mijn huwelijk hier te lande nietig was, omdat mijn man en ik, beiden Hollanders, verzuimd hadden, de vormen in acht te nemen, die bij de hier bestaande wet
<pb n="24"/>zijn voorgeschreven. Dat denkbeeld was schrikkelijk! een band, dien ik met heilig vertrouwen geldig achtte, die ook in Engeland door een iegelijk als zoodanig beschouwd werd, was hier in de oogen der menschen niet meer dan nietig rag! - hetgeen waarheid was aan de overzijde der zee was hier een leugen! - En mijn kind zou als onecht worden aangemerkt, niet eenmaal zijns vaders naam mogen dragen! - Dat was om krankzinnig te worden. Ware mijn voogd een ander man geweest, ik geloof nog, dat er een middel geweest ware om de zaak in orde te brengen; doch nadat hij met mij afgerekend en mij mijn klein fortuintje ter hand had gesteld, verklaarde hij, niets meer van mij te willen hooren, omdat ik den naam, dien hij droeg, <hi rend="i">gekompromitteerd</hi> had door mijn gedrag: hij voegde er zelfs bij, dat hij uit naam van de geheele familie sprak.’</p>
<p>- ‘Dat was onbarmhartig,’ zeî Nicolette, bewogen: ‘arme Mevrouw! wat moetje geleden hebben.’</p>
<p>Waarom sprak Nicolette de weduwe nu als Mevrouw aan, terwijl zij haar vroeger altijd Juffrouw genoemd had? was het, om haar op een kiesche wijs te toonen, dat zij, wat haar betrof, dat huwlijk wel degelijk wettig vond? Wij gelooven niet, dat het aan een bepaalde bedoeling was toe te schrijven; doch twee zaken waren voor Nicolette zoo goed als uitgemaakt, t.w., dat haar gastvrouw op den naam van weduwe recht had, en dat zij genoeg van fatsoenlijke familie was om Mevrouw genoemd te worden - en zoo had zij haar dan ook dien titel gegeven, als iets dat van zelf sprak.</p>
<p>- ‘Noem mij Juffrouw,’ zeide de weduwe: ‘ik zou mijn klanten kwijtraken als ik mij Mevrouw liet noemen. Ik ken er althans, die 't mij reeds kwalijk nemen, dat ik op een gracht ben gaan wonen. En bovendien, je zoudt mij niet willen blootstellen aan een nieuwen hoon: - hoe licht zou iemand, als hij 't hoorde, dezelfde aanmerking
<pb n="25"/>maken, als indertijd mijn voogd maakte, dat ik niet gerechtigd ben, dien naam te dragen.’</p>
<p>- ‘O foei! die voogd!’ zeî Nicolette.</p>
<p>- ‘God moge hem vergeven hebben, gelijk ik hem vergeven heb,’ zeide de weduwe: ‘hij ruste in vrede; - doch hoor nu verder. Verstooten door mijn naaste bloedverwanten, begaf ik mij naar Leyden, waar zich toen mijn schoonvader bevond, die er een geneesheer was gaan raadplegen, en op hem was nu mijn laatste hoop gevestigd; doch ook deze werd verijdeld. Hij weigerde mij te zien, beweerende, dat ik de oorzaak was van den dood zijns zoons, en zwoer, dat hij mij nimmer als diens gade erkennen zou. - Troosteloos verliet ik zijn woning, en, dewijl nu inmiddels de tijd genaderd was, waarop ik moeder worden zou, ging ik, ergens in de nabijheid van Leyden, bij lieden in de kost, en wachtte daar het tijdstip mijner verlossing af. Ik scheen het daar in den aanvang goed getroffen te hebben: de vrouw des huizes was welwillend en gedienstig, en waar ik om zoo te zeggen s'nachts van droomde, dat gewierd mij over dag. Ik beviel van een meisje: en op het aandringen der vrouw, waar ik van sprak, schreef ik van mijn kraambed nog eenmaal aan mijn schoonvader: - de brief werd de vrouw, die hem zelve was gaan bezorgen, in 't gezicht gesmeten. Zij kwam mij dit vertellen, doch hoe was zij veranderd! Waarschijnlijk had zij op een andere uitkomst gerekend, en gehoopt dat mijn verblijf ten harent haar groote voordeelen bezorgen zou. Nu zij zag, dat zij zich misrekend had, was zij een ander mensch geworden: zij schold nu niet alleen op den ouden buffel, als zij hem noemde, die haar zoo onhebbelijk bejegend had, maar ook op mij, te wier gevalle zij zich aan zulk een behandeling had blootgesteld. Zoo hevig voer zij uit, dat ik - als in mijn toestand niet te verwonderen was - er een toeval van kreeg, en mijn
<pb n="26"/>bewustzijn verloor. Toen ik, na eenige dagen worstelens met den dood, weêr bijkwam, was mijn kind inmiddels overleden en ter aarde besteld.’</p>
<p>- ‘Arme moeder! - Maar die vrouw...’</p>
<p>- ‘O! toen ik langzamerhand herstellende was, had zij op nieuw buien van groote gedienstigheid, en klonk haar stem, die mij op mijn ziekbed zoo vaak, als het gekras van een raaf, door merg en been getrild had, weêr zacht en fluweelig.’</p>
<p>- ‘O! er is geen twijfel aan!’ riep Nicolette: ‘die vrouw is dezelfde als die mij zoo gemarteld heeft....’</p>
<p>- ‘Dat zou gelukkig zijn voor de eer der menschheid,’ zeide de weduwe, ‘want daar zou uit voortvloeien, dat er een slecht mensch minder was dan ik dacht; maar er zijn er, helaas! maar te veel.’</p>
<p>- ‘Neen Juffrouw! dezelfde, o! ik zou er op durven zweren. Toen ik haar op de diligence 't eerst ontmoette, toen was er een man bij, die haar meende te herkennen, en haar vroeg, of zij niet onder Leyden gewoond had, bij die Mevrouw, die bevallen moest en een schoonvader had, die niets van haar weten wilde...ik sloeg er toen weinig acht op, en 't was mij ontgaan...maar nu herinner ik het mij klaar. Zij zeide, dat hij de verkeerde voorhad...maar dat bewijst in dit geval niets - en nu die dubbelde stem...dat komt alles volkomen uit. Had zij niet een haviksneus, blaauwe oogen, en mooie witte tanden, en was zij niet grof en dik?’</p>
<p>- ‘Alles komt uit,’ antwoordde Juffw. Hermans: ‘alles, behalve, dat zij toen nog een vrij goed figuur had, ofschoon, ja, met aanleg om dik te worden. O Klaasjelief! nu is het mij hoe langer hoe meer duidelijk, waarom ik mij van den beginne af geneigd voelde, u van dienst te zijn. Wij zijn beiden ten prooi geweest aan de mishandelingen en beleedigingen derzelfde vrouw. Haar man, of die zij daarvoor
<pb n="27"/>liet doorgaan, was wachtmeester bij de dragonders, en ik zag hem zelden, en zij liet zich toen Juffrouw Swalm noemen. - Zij waschte voor de kompagnie.’</p>
<p>- ‘Juist wat Rosalie mij vertelde,’ zeî Nicolette: ‘alles komt volmaakt overeen. - Maar verlangde je ook niet, lieve Juffrouw! spoedig van haar vandaan te komen?’</p>
<p>- ‘Ik verlangde dit te meer, toen ik de reden bemerkte van de gedienstigheid die zij mij betoonde. Zij wilde mij, even als zij 't later u zocht te doen, den slechten weg ophelpen, mij als een voorwerp van spekulatie doen strekken. Zij liet niet af, mij aan de ooren te malen van haar kapitein, die smoorlijk verliefd op mij heette te zijn en bij wien ik het zoo goed zou hebben. Ik moest nu weg, dat was zeker; maar waarheen? Mijn hart trok mij natuurlijk naar Engeland, naar mijn kind; doch de bedenking rees bij mij op, of ik, bij mijn bekrompen geldmiddelen, niet allicht ten bezware zou komen van hen, die reeds zoo liefderijk mijn kind hadden verpleegd. Ik had aan den waardigen <hi rend="i">clergyman</hi> geschreven; doch, als mij later bleek, de brief was waarschijnlijk door Juffw. Swalm teruggehouden, althans niet te recht gekomen: en ik ontving geen antwoord. Ik besloot dus, naar Amsterdam te gaan, waar ik dan voor 't minst nog familiebetrekkingen had, die zich misschien niet altijd even onbarmhartig zouden betoonen: en ik volvoerde dit besluit, hoezeer niet dan na een heftig tooneel met die vrouw, en met opoffering van hetgeen ik te laat gewaarwerd, dat zij zich van het mijne had toegeeigend. Ik reisde, met het weinigje dat ik uit haar klaauwen gespaard had, naar herwaarts, en nam mijn intrek in hetzelfde logement waar ik vroeger geweest was. Eens echter hier zijnde, gaf ik geen gevolg aan het voornemen, dat mij hier had doen komen, en deed geen nieuwe stappen bij hen, die mij eenmaal hadden afgewezen. 't Was niet alleen een te ver gedreven gevoel van eigenwaarde, dat mij
<pb n="28"/>terughield van hetgeen, wel beschouwd, niet veel anders zou geweest zijn dan een bedelen om onderstand; 't was vooral eerbied voor de nagedachtenis van mijn dierbaren man. Men had de vorige reis hem geen verwijtingen gespaard, en hem beschuldigd, misbruik gemaakt te hebben van mijn onervarenheid, om mij tot een huwelijk te bewegen, dat hij zeer wel wist, geen verbindende kracht te hebben; en ik, die volkomen overtuigd was en nog ben, dat hij evenzeer te goeder trouw was als ik, ik wilde zoo iets geen tweemaal hooren. <hi rend="i">Wel!</hi> ik besloot, zoo 't maar eenigszins kon, mijn onafhankelijkheid te bewaren, en onder Gods hulp door eigen pogingen door de wereld te komen. Ik had het in 't maken van handwerken tot een vrij goede hoogte gebracht: ik nam den raad in van de Juffrouw uit het logement, die mij belangstelling toonde, en zij verklaarde zich bereid om mij van dienst te zijn. Ik wilde goedkoop wonen, en, noem het een gril of wat je wilt, in een buurt, waar ik geen kans zag, ooit ofte immer iemand van mijn familie te ontmoeten: <hi rend="i">wel!</hi> zij liet dat bovenkamertje voor mij huren, waar je mij gekend hebt. Ik zond haar borduurwerken, <hi rend="i">wel!</hi> ze wist ze aan haar logeergasten te verkoopen: - ook had zij bekenden onder de winkeliers, en zoo kreeg ik bestellingen: verder vond ik patronen uit, en die hadden aftrek. - Ik werkte nacht en dag: ik had mijn brood; meer ook niet; maar ik had zoo weinig noodig. - Had ik soms iets over, ik spaarde het; niet voor mij, maar voor mijn zoon. - ach! hoe verlangde ik, dat kind terug te zien! en hoe hard viel mij telkens het denkbeeld, dat dit verlangen nog zoo lang onbevredigd mocht blijven. Mijn gevoel verweet mij somwijlen, dat ik hem in Engeland had achtergelaten; en toch, de gezonde rede zeide mij, dat het beter voor hem was, ginds, bij brave lieden, het goed te hebben, dan hier bij mij armoede te lijden: en dan beschuldigde ik mij weêr van egoïsme, dat ik naar hem
verlangde.’</p>
<pb n="29"/>
<p>- ‘O! ik begrijp, hoe je geleden moet hebben, lieve Juffrouw!’ zeî Nicolette.</p>
<p>- ‘Wel! - ik had natuurlijk, zoodra ik hier te Amsterdam kwam, opnieuw geschreven, en deze reis antwoord gehad. Met gulhartigheid bood Mr. Summers mij gastvrijheid aan; doch ik wilde geen genadebrood eten: 't was al genoeg, dat mijn kind dit deed. Zoo ging nu maand na maand, en jaar na jaar, eentoonig, daarom misschien te sneller, voorbij: eindelijk, na twaalf jaren, en nadat men u van Vrouw Ruffel vandaan had gehaald, brak het heugelijke tijdstip aan, waarop ik mijn zoon terugzag. De goede Mr. Summers kwam zelf over om hem mij te vertoonen. O God! hoe dankbaar en gelukkig was ik! ik kan u mijn gewaarwordingen, toen ik hem omhelsde, niet beschrijven - zelfs niet begrijpelijk maken: - alleen een moeder kan zoo iets gevoelen.’</p>
<p>- ‘Ach lieve Juffrouw, dat weet ik niet,’ zeî Nicolette, tot schreiens bewogen: ‘maar mij dunkt, ik voel het tot in 't binnenste van mijn hart.’</p>
<p>- ‘O!’ vervolgde de weduwe, ‘hij was zoo groot en schoon geworden, en had zoo goed gebruik gemaakt van de lessen, die hij had ontvangen. En wat mij nog het meest van alles aandeed, hij was zoo lief tegen zijn moeder. Wat zou natuurlijker geschenen hebben, dan dat hij mij als een vreemde had behandeld? Maar Mister en Mistriss Summers hadden hem dagelijks van mij gesproken, en wij waren al een geruimen tijd in korrespondentie geweest, hij en ik. O! die vreugd des wederziens! En toch, voor hem ware 't misschien beter geweest, indien hij hier toen niet gekomen was.’</p>
<p>- ‘Heden! En waarom niet?’</p>
<p>- ‘Wel! ware hij in Engeland, onder de leiding van Mr. Summers gebleven, hij had, door diens hulp en voorspraak, al spoedig een voordeelige, misschien een schitte-<pb n="30"/>rende <hi rend="i">carrière</hi> kunnen maken; - maar toen hij hier eenmaal was, raakten wij zoo aan elkaêr gewend, dat hij met alle geweld bij mij wilde blijven en ik te droevig tegen het scheiden opzag. Zelfs was door Mr. Summers, hoezeer volkomen genegen, den knaap te houden, de meening geüit, dat mijn Albert, als Hollander, zich hier later zou behooren te vestigen, en althans beginnen moest, de taal van zijn land te leeren. Nu zou ik de middelen niet gehad hebben, om hem een beschaafde opvoeding te geven; doch Mr. Summers toonde zich weder bereid mij hierin bij te staan, en de man had zulk een kiesche wijze van weldadig te zijn, dat ik van hem aannam wat ik van anderen niet zou hebben durven of willen doen. Zoo werd Albert op een kostschool gedaan, en ik zag hem voortaan alle Zondagen. - Wij raakten al meer en meer aan elkander gehecht, ik beleefde aan hem louter vreugde: en ik was gelukkig. Toen hij vijftien jaar was, had ik reeds het genoegen, dat hij op een kantoor geplaatst werd, wel nog zonder loon, maar toch, 't was een voet in den stijgbeugel: het volgende jaar verdiende hij al wat: - en zoo ging het al beter en beter, tot voor eenige maanden, toen de firma, waar hij bij werkzaam was, ontbonden werd, en hij plotsling buiten bestaan was. - En wat er bij kwam, dit viel juist voor op een tijdstip, dat ik, die anders gezond was geweest, een zware krankte had gehad en ternaauwernood hersteld was. Nu begreep ik, in 't belang van mijn zoon, te moeten doen, wat ik niet had willen doen zoolang 't mij zelve aanging, en een poging te moeten aanwenden om mijn famielje te zijner gunste te bewegen. Vandaar mijn reis naar Hardestein.’</p>
<p>- ‘Hoe!’ riep Nicolette verbaasd uit: ‘is Mevrouw Van Doertoghe?...</p>
<p>- ‘Zij is mijn nicht,’ zeide de weduwe: ‘en wijlen haar man was mijn voogd, daar ik u van gesproken heb. - Ik
<pb n="31"/>zou van deze omstandigheid niet gewaagd hebben, ware 't niet, dat wij elkander daar op den weg ontmoet hadden, en je dus toch allengs de waarheid vermoeden zoudt. - Mijn zoon was tegen dien tocht: - hij had beter gezien dan ik. Doch men had mij Mw. Van Doertoghe afgeschilderd als een zoo weldadige vrouw: men had mij zoo veel verteld van de armen, die zij ondersteunde, en ik dacht: misschien is zij niet bekend geweest met de wijze, waarop wijlen haar man mij behandeld heeft, en zal zij liefderijker over mij denken. - Het schijnt, dat ik mij hieromtrent bedrogen heb: althans - zij liet mij afwijzen, en wilde mij niet te woord staan. Ik was nog blijde, dat ik mijn zoon buiten het hek had gelaten: - hij is doodgoed; maar hij kan niet dulden, dat men mij onheusch behandelt...en hij zou misschien aanleiding gegeven hebben tot onaangenaamheden.’</p>
<p>- ‘Wel! dat valt mij tegen, dat van de oude Mevrouw te hooren,’ zeî Nicolette: ‘'t is waar, ik heb wel gemerkt, dat zij hoog was; maar voor zoo onmeêdoogend had ik haar niet aangezien. - Hoe jammer, dat je niet liever u tot Bettemie hebt gewend: die zou u niet verstooten hebben, - dat weet ik zeker.’</p>
<p>- ‘Je vergeet,’ zeide de weduwe, terwijl zij poogde te glimlachen, ‘dat ik voor mijn zoon kwam solliciteeren, en zulks niet wel bij een jonge juffrouw kon gaan doen. Doch, scherts ter zijde,’ vervolgde zij, met een treurig hoofdschudden, ‘ik heb reeds leergeld genoeg betaald, en het aan mijn zoon plechtig moeten beloven, geen stap van dien aard bij iemand meer te doen. - <hi rend="i">Wel!</hi> wij gingen ongetroost weêr naar huis, het geld beklagende, dat wij voor de reis uitgegeven hadden. Maar ziet! pas waren wij weêr hier, of daar kwam uitkomst: - mijn Heer Bleek, een zeer geächt man...’</p>
<p>- ‘Bleek!’ herhaalde Nicolette.</p>
<pb n="32"/>
<p>- ‘Ja, kenje hem?’ vroeg Mw. Hermans.</p>
<p>- ‘Ja, neen...is 't dezelfde, die in wijnen gedaan heeft, met den Heer Galjart?’</p>
<p>- ‘Juist! - hij heeft, hoor ik, zeer veel schade aan die zaak geleden, door de slofheid van zijn <hi rend="i">compagnon</hi>.’</p>
<p>- ‘Zonderling!’ zeî Nicolette, peinzende; want dat strookte niet met hetgeen Galjart haar verteld had: - doch zij hervatte zich: ‘och, lieve Juffrouw!’ zeide zij: ‘ik mag geen kwaad van een van beiden hooren; want zij waren onder degenen, die mij als kind aangenomen en verzorgd hebben.’</p>
<p>- ‘Inderdaad!’ riep de weduwe: ‘nu dat is toevallig: - doch, om tot de zaak terug te keeren, mijn zoon was dan vroeger bij die firma Bleek en Galjart op 't kantoor geweest. <hi rend="i">Wel!</hi> de Heer Bleek had, nadat hij van zijn <hi rend="i">compagnon</hi> af was, een andere en vrij wat uitgebreider zaak begonnen, dan die wijnnegotie, en had iemand noodig, die vooral de Engelsche korrespondentie voeren kon. En daar nu mijn zoon uit den aard der zaak het Engelsch als zijn moedertaal spreekt en schrijft en, behalve dat, zijn patroon uitmuntend voldaan had, is hij weêr door hem aangenomen, en zelfs met een verhoogd salaris. En dat is nog niet alles: hij heeft bij de Schoolkommissie zijn examen afgelegd als Engelsche meester, en in de uren, die hij vrij heeft van zijn kantoor, geeft hij les aan twee of drie jonge lieden: dat ook nog een stuivertje opbrengt. Men zegt wel: ‘een ongeluk komt nooit alleen;’ maar ik heb reden te gelooven, dat dit met het geluk ook het geval is. Immers, omstreeks terzelver tijd, zie! daar werd mij een <hi rend="i">enveloppe</hi> t'huis gezonden met een bankbriefje er in van ƒ 500: en daarbij een papiertje met deze woorden, van een onbekende hand: ‘afdoening eener oude schuld met de renten.’</p>
<p>- ‘O!’ zeî Nicolette: ‘had Mw. Van Doertoghe?...’</p>
<p>- ‘Dat was mijn eerste gedachte,’ zeide de weduwe:
<pb n="33"/>‘en ik beken, dat zij mij hinderde. De armoede heeft haar trots, en om een aalmoes te ontvangen van iemand, die mij als een bedelares de deur had laten uitzetten, ziedaar wat ik niet van mij zou hebben kunnen verkrijgen. Intusschen, ik had geen zekerheid, en wij raadpleegden lang, mijn zoon en ik, om te weten wat ons te doen stond. Hij wilde niet, dat ik mij aan een nieuwe onbeleefdheid van de zijde mijner rijke nicht zou blootstellen, en oordeelde daarom gepaster, dat hij haar schrijven zou. Dit deed hij: in zeer beleefde termen meldde hij haar, dat het bezoek, door mij op Doornwijck gebracht, niet ten doel had gehad het vragen van eenigen onderstand in geld, dat wij nog in staat waren te leven, en dus de gift, die wij onderstelden dat van haar kwam, en waarvoor wij onze erkentelijkheid betuigden, wenschten terug te bezorgen in zoodanige handen als zij ons zou aanwijzen. Het antwoord liet zich een week wachten, en toen schreef ons de boekhouder van Mw. Van Doertoghe, dat zij het geld niet gezonden had en van onzen brief niets begreep.’</p>
<p>- ‘O foei! hoe onheusch,’ zeî Nicolette.</p>
<p>- ‘<hi rend="i">Wel!</hi>’ zeî Juff. Hermans, ‘ik begrijp, dat zij met de zaak verlegen is geweest en liever niet zelve heeft willen bekennen, dat men haar verkeerdelijk een edelmoedigheid toedichtte, waar zij zich niet aan schuldig had gemaakt. - En over 't geheel, al heb ik geen reden om haar lof te zingen, zoo wil ik haar niet te hard vallen: zij is, geloof ik, een streng deugdzame vrouw; maar die juist daarom het kwaad bij anderen niet verschoonen kan, en, bij de vooroordeelen van haar <hi rend="i">caste</hi>, die zij van kinds af heeft ingezogen, moet zij nog zoo veel te strenger zijn jegens de zoodanigen, die, tot dezelfde <hi rend="i">caste</hi> behoorende, door hun handeling, gelijk zij 't van mij onderstelt, een vlek geworpen hebben op de eer van hun naam. En wie weet, hoe de laster, of liever, de kwaadsprekendheid, de zucht tot bab-<pb n="34"/>belen en vergrooten, die zoo velen eigen is, niet aan 't werk is geweest, om haar mijn onbezonnenheid in een nog ongunstiger daglicht voor te stellen, dan ik verdiende, en er nog heel wat bij te verdichten. <hi rend="i">Wel!</hi> indien ik u het verhaal van mijn lotgevallen gedaan heb, 't is niet geweest om u alleen te doen weten, wie de persoon is, die u bij zich vraagt, maar ook vooral om de gelijkvormigheid, die zij hebben met de uwe. Even als mij zelve voor twintig jaren, zie ik u thans miskend en verstooten door hen, die uw natuurlijke beschermers moesten zijn, en veroordeeld om zelve te denken en te handelen. En mijn voorbeeld kan u bewijzen, dat, al is de toekomst nog zoo donker, men niet moet wanhopen, er met Gods hulp te komen. Je zult misschien zeggen, ik ben het niet, die het zoo ver gebracht heb, dat ik uit die achterbuurt hier naar deze gracht heb kunnen verhuizen, en zulke nette meubeltjes koopen; het is aan mijn zoon, dat ik dat schuldig ben; - maar wie weet! voor u zal de Voorzienigheid weder op een andere wijze een gunstige uitkomst verschaffen, en, zoo als de Heer
gezegd heeft: “zijt niet bekommerd om den dag van morgen: elke dag heeft genoeg van zijn eigen kwaad.”’</p>
<p>- ‘O Juffrouw Hermans!’ riep Nicolette: ‘hoezeer wenschte ik de <hi rend="i">énergie</hi> te hebben, die u onderscheidt.’</p>
<p>- ‘<hi rend="i">Wel!</hi> ik geloof, je hebt bewijzen gegeven, dat die bij u ook niet ontbreekt. - En nu zal het tijd wezen, dat je je boeltje gaat halen om te verhuizen...maar wat is dat?...<hi rend="i">Wel!</hi> ik geloof waarlijk...’</p>
<p>Hier ging de deur open, en de jonge Hermans trad binnen.</p></div>
<div type="chapter">
<pb n="35"/>
<head rend="h3">Derde hoofdstuk.</head>
<head rend="h4"><hi rend="i">Albert Hermans</hi>.</head>
<p>De jonkman was met overhaasting de kamer binnengetreden; maar hij bleef plotsling aan de deur staan.</p>
<p>- ‘<hi rend="i">Pardon!</hi>’ zeide hij, ‘ik wist niet, dat je bezoek hadt.’</p>
<p>- ‘Wees niet bang,’ zeide zijn moeder: ‘'t is een oude kennis van mij, en waar je ook kennis meê zult dienen te maken, - Juffrouw Zevenster: - Mijn zoon Albert’ vervolgde zij, hem aan Nicolette voorstellende.</p>
<p>Albert zag Nicolette aan en kleurde tot over de ooren toe. Nicolette bemerkte dat, en zij kleurde van den weêromstuit. Mw. Hermans bemerkte 't ook, en begreep er niets van; maar ook zij kleurde; want dat kleuren der beide anderen ontrustte haar. Zij wist, dat haar zoon zedig in handel en wandel, rein van daden en gedachten was, maar toch niet zoo bloohartig, om op 't gezicht van een jong meisje te kleuren als of hij zelf een jong meisje was. Daar stak wat achter; maar wat kon dat wezen? - Nu! zij zou het weten uit te vorschen.</p>
<p>- ‘Ik geloof,’ zeî Albert, bij wien spoedig alle verlegenheid, zoo hij er al eenige gevoeld had, voorbij was: ‘ik geloof, dat ik het genoegen heb gehad, de Juffrouw meer te zien.’</p>
<pb n="36"/>
<p>- ‘Het zou ten mintste in mij al heel leelijk staan, indien ik het vergeten had,’ zeî Nicolette: ‘en ik weet niet, of ik mijn Heer wel eens naar behooren bedankt heb voor den grooten dienst, dien hij ons toen bewezen heeft, aan de Freule en aan mij. Mag ik mij dan nu van mijn schuld kwijten?’</p>
<p>- ‘Wel!’ zeî Albert lachende, terwijl hij de hand drukte, die zij hem toestak: ‘ik wist waarlijk niet, dat ik nog ergens een uitstaande pretentie had. Nu! Ik ben wel dubbel beloond voor wat mijn gelukkig gesternte mij toevallig verrichten deed. En komt de Juffrouw mijn moeder eens opzoeken? Wel, dat is braaf! want die heeft wel eens een toespraak noodig, zoo met een zoon, die den heelen dag uit is, en haar alleen laat. Hoe gaat het, Moeder?’ hier omhelsde hij haar hartelijk: ‘je ziet er goed uit vandaag, Moeder. Ik geloof waarachtig, dat het 't bezoek van Juffrouw Zevenster is, dat je heeft opgefleurd.’</p>
<p>- ‘Neen,’ dacht Nicolette: ‘'t is het bewustzijn, dat zij jegens mij zoo edel en liefderijk gehandeld heeft,’ en met aandoening sloeg zij de liefkozingen gade tusschen die moeder en zoon, en waaruit de teederheid, die zij elkander toedroegen, zoo duidelijk sprak. Men behoefde niet te vragen, of die zoon zijn moeder liefhad, en of die moeder trotsch was op haar zoon. En zelfs iemand, die hem enkel naar 't uiterlijke beöordeelde, moest vinden, dat zij gelijk had. Hij was rijzig van gestalte, slank gebouwd, zonder den gebogen rug of de linksheid te bezitten, die niet zelden bij jonge lieden, die wat lang, of uit hun kracht gegroeid zijn, wordt waargenomen. Dat hij vlug en handig in zijn bewegingen was, daarvan was Nicolette te Hardestein getuige geweest, en zij zag nu, dat losheid en zwier hem eigen waren. Om verder zijn persoon te beschrijven, zouden wij bijna moeten herhalen wat wij van zijn moeder vertelden; zoo sterk was de gelijkenis tusschen hen beiden.
<pb n="37"/>Diezelfde fijnheid van trekken, diezelfde zachte uitdrukking in de oogen, diezelfde blankheid van vel. Ja, indien Nicolette had moeten opbiechten, hoe zij over zijn voorkomen dacht, dan zou zij gezegd hebben, dat zij hem voor een man misschien te mooi vond. Nu, hij geleek dan ook niets op Maurits, en Nicolette had nog geen gelegenheid gehad, hem te zien, als zijn gelaat eens een andere uitdrukking had, dan die kinderliefde er nu aan schonk. In gewone tijden, op 't kantoor b.v., stond dat gelaat doorgaans in een bedaarden, ernstigen plooi, en dan gaf die rechtlijnige neus, hoekiger van omtrek dan die zijner moeder, iets gestrengs aan zijn wezen, dat niet alleen aan een man, maar zelfs aan een man van gezetten leeftijd deed denken. Had hij reden tot misnoegen, of werd zijn drift gaande gemaakt, dan wist hij zijn oogen, die anders zoo welwillend keken, zoo wijd op te spalken en er een zoo straffe uitdrukking aan te geven, dat men moed moest hebben om er den blik van door te staan. Zij schoten geen vlammen, zij rolden niet wild door 't hoofd, zoo als bij anderen, als zij boos en gramstorig zijn, soms het geval is: neen - zij bleven kalm; maar die kalmte had iets verpletterends.</p>
<p>- ‘Je bent vroeg van 't kantoor,’ zeî op eens Juffw. Hermans, met een trek van onrust op 't gelaat: ‘er is toch niets gebeurd?’</p>
<p>- ‘Neen,’ antwoordde Albert, glimlachende: ‘Bleek en Comp. betaalt nog.’</p>
<p>- ‘Dat is geen antwoord,’ hernam zijn moeder, ‘je hebt iets: zeg, dat je iets hebt.’</p>
<p>- ‘Nu, Juffrouw!’ zeî Nicolette, die begreep, dat de bescheidenheid haar voorschreef, moeder en zoon, die wellicht geheimen hadden, alleen te laten: ‘ik geloof, dat het ruim tijd voor mij is, te vertrekken.’</p>
<p>- ‘Ik zal niet zoo verwaand wezen om te gelooven, dat ik Juffrouw Zevenster verdrijf,’ zeî Albert.</p>
<pb n="38"/>
<p>- ‘Volstrekt niet,’ antwoordde Nicolette: ‘ik was toch juist op 't punt van heen te gaan; en wat meer is, ik kom weêrom. Goeden dag Juffrouw! <hi rend="i">sans adieu</hi>.’</p>
<p>- ‘Tot straks,’ zeî Juffw. Hermans.</p>
<p>En, na een vriendelijke buiging voor Albert gemaakt te hebben, verliet Nicolette het vertrek.</p>
<p>- ‘Tot straks?’ herhaalde Albert: ‘komt Juffrouw Zevenster terug?’</p>
<p>- ‘Zij heeft voor 't oogenblik geen t'huiskomen,’ zeî Juffw. Hermans, en ik heb haar aangeboden, zoolang haar intrek hier te nemen. 't Is een lief meisje, en zij zal mij een aangenaam gezelschap, en u, hoop ik, niet tot last zijn.’</p>
<p>- ‘Mij? volstrekt niet, en het verheugt mij recht, dat je iemand bij je krijgt, die je bevalt, en waar je wat hulp van kunt hebben. Maar...’</p>
<p>- ‘Wat, maar?’</p>
<p>- ‘Niets.’</p>
<p>- ‘Albert, je verbergt mij iets. Wat is er?’</p>
<p>- ‘Waarlijk niets, Moederlief! ik ben alweêr vergeten, wat ik zeggen wilde.’</p>
<p>- ‘Betreft het Juffrouw Zevenster?’ vroeg de bezorgde vrouw: ‘keur je 't af, dat zij hier komt? Je kreegt straks een kleur, toen je haar zaagt.’</p>
<p>- ‘Ik?’</p>
<p>- ‘Ja, en nu weêr opnieuw. - Je bent toch niet zoo subiet doodelijk van haar geworden?’ vroeg de weduwe, half lachend: ‘dan zou 't mij berouwen, haar hier gevraagd te hebben.’</p>
<p>- ‘Doodelijk! van een meisje, dat ik voor den tweeden keer van mijn leven zie?’ zeî Albert, terwijl hij wederom glimlachte en de schouders ophaalde.</p>
<p>Zijn moeder schudde weemoedig het hoofd; want zij zag, dat die glimlach niet van harte ging.</p>
<pb n="39"/>
<p>- ‘'t Is waar,’ zeide zij, ‘ik heb eigentlijk een onbezonnenheid gedaan; ik had het meisje niet moeten te logeeren vragen, zonder vooraf er met u over gesproken te hebben; - <hi rend="i">wel!</hi> 't is ook uwe schuld, je doet mij heelemaal vergeten, dat ik bij u in huis woon, en niet jij bij mij.’</p>
<p>- ‘Maar moeder! wat is dat nu voor gekke praat?’ vroeg Albert: ‘is niet altijd al het uwe het mijne, en het mijne het uwe geweest? - Ik betuig u, dat je, wat Juffrouw Zevenster betreft, volkomen gerust kunt wezen: ik heb geen het minste plan om op haar verliefd te worden...of je moest het misschien verlangen?’</p>
<p>- ‘'t Is een mooie rol, die je mij laat spelen; denkje, dat ik haar in zulk een geval hier bij mij zou gevraagd hebben?’</p>
<p>De weduwe zeide dit op denzelfden schertsenden toon, dien haar zoon had aangeslagen, en toch was zij niet tot schertsen geneigd; want een geheime stem fluisterde haar in, dat hij zich met een grap van 't onderwerp zocht af te maken. En nu was zij te verstandig, dan dat zij gevaar woû loopen, door overmaat van bezorgdheid, of liever door die te veel aan den dag te leggen, haar zoon te verveelen of in verlegenheid te brengen. Zij had de brieven van Mevrouw van Sévigné gelezen en, erkennende, dat zeker nimmer een moeder zoo veel teederheid voor een dochter heeft aan den dag gelegd als die vrouw, was het haar tevens niet ontgaan, dat die teederheid voor Mevrouw van Grignan, op den duur, deze laatste wat te zwaar op de hand was geworden, ja, de enkele reizen, dat de beide vrouwen bij elkander waren, telkens aanleiding had gegeven tot alles behalve aangename tooneelen. Zij stapte dus van het onderwerp af, om terug te keeren tot de vraag, die zij 't eerst, toen Nicolette er nog was, gedaan had, en die wel evenzeer haar bron had in zekere bezorgdheid, maar toch te natuurlijk was om hinderlijk te zijn. Merkte zij
<pb n="40"/>echter, dat Albert ook die niet wenschte te beäntwoorden, dan zou zij niet verder aandringen.</p>
<p>- ‘Je hebt mij nog niet verteld,’ zeide zij, ‘waarom je zoo vroeg van 't kantoor bent gekomen: of mag ik dat niet weten? dan vraag ik er niet naar.’</p>
<p>- ‘Wel zeker magje 't weten,’ antwoordde Albert: ‘en er is ook niets geheimzinnigs in gelegen. De Patroon had mij opgedragen, een paar vertrouwde kommissiën voor hem te doen; de eene bij zijn advokaat, de andere bij een oud heer, daar hij zaken meê heeft. Dewijl ik op beide plaatsen spoediger geholpen ben geweest, dan gewoonlijk het geval is, en ik nu juist hier in de buurt was, ben ik ook vroeger t'huis dan anders. Had men mij lang laten wachten, het geval ware juist anders om geweest - en je hadt mij misschien niet eens gezien voor de Beurs.’</p>
<p>- ‘Nu, dat doet mij recht veel genoegen,’ zeî Juffw. Hermans, ‘dat mijn Heer Bleek u zoo schijnt te vertrouwen.’</p>
<p>Albert beet even op zijn lip; en ook dat ontging zijn moeder niet.</p>
<p>- ‘'t Is toch maar gelukkig,’ zeide zij, eigentlijk maar om wat te zeggen, en uit vrees, dat het hokken van 't gesprek haar verlegenheid zou toonen, ‘dat je bij zulk een respectabel man bent te recht gekomen als de Heer Bleek.’</p>
<p>- ‘<hi rend="i">Very respectable indeed</hi>,’ zeî Albert.</p>
<p>- ‘Het is toch maar gelukkig, dat hij van dien wilden <hi rend="i">compagnon</hi> af is,’ vervolgde zij.</p>
<p>- ‘Ik heb van den Heer Galjart nooit anders dan vriendelijke woorden gehad,’ zeî Albert.</p>
<p>- ‘Ja, maar hij was toch een slecht voorbeeld voor de bedienden van 't kantoor,’ hernam de weduwe: ‘vooral voor de jongeren.’</p>
<p>- ‘Wie zich aan een ander spiegelt, spiegelt zich zacht,’ merkte Albert aan.</p>
<p>- ‘Zeer waar; maar niet iedereen heeft kracht van geest
<pb n="41"/>en doorzicht genoeg om dat te doen, en over 't algemeen volgt men meer de slechte voorbeelden na, dan de goede.’</p>
<p>- ‘Juist! net zoo als Dominee Rulleveld Dominee Glansdorp navolgt en Roes van de <hi rend="i">Variétés</hi> Stummel van 't Leydsche Plein.’</p>
<p>Wederom begreep Juffw. Hermans, dat haar zoon het gesprek zocht af te leiden. Anders toch had hij, die zich gewoonlijk zoo logisch uitdrukte, geen gelijkenis bijgebracht, die onjuist, en daarom blijkbaar gezocht was. Immers, zoowel Dominee Glansdorp als de tooneelspeler Stummel hadden verdiensten, ieder in zijn vak, en mochten dus zeer goed tot voorbeelden voor anderen strekken. 't Is waar, dat de eerstgemelde een weinig brouwde en iets slepends in zijn toon had, terwijl Stummel eenigszins met het hoofd zijwaarts gebogen liep en somtijds den klemtoon verkeerd zette, en ongelukkig waren het juist alleen die gebreken, welke hun beide navolgers hadden overgenomen, en nog daarbij, als 't gewoonlijk gaat, overdreven: Rulleveld door te spreken of hij zijn mond vol brij had en te teemen of er nooit een eind aan komen zou, Roes door bepaald krom te staan en bij voorkeur altijd den nadruk van het zakelijke deel eens woords op de toonlooze lettergrepen over te plaatsen. En nu was er geen sprake geweest van het opvolgen van (voor 't overige) verdienstelijke lieden in hun verkeerde hebbelijkheden, maar alleen in 't algemeen van een nadeeligen invloed, welken het voorbeeld van iemand, die zich slecht gedraagt, op de hem ondergeschikten hebben kan. - Hoezeer Juffw. Hermans ook nu wederom voorzichtiger oordeelde, van een onderwerp af te stappen, dat haar zoon liever niet scheen te willen behandelen, kon zij toch niet nalaten, hem te doen gevoelen, dat zijn poging, om er van af te dwalen, haar niet ontging.</p>
<p>- ‘Zou men niet denken,’ zeide zij, ‘dat je alle avonden in de komedie zat, dat je dat zoo precies weet, waarin
<pb n="42"/>die eene kommediant dien anderen naäapt...en dan Dominee Rulleveld! foei!...maar ik dacht juist, dat je nog al met hem ophadt; benje niet verleden Zondag heel naar de Amstelkerk geloopen om hem te hooren?’</p>
<p>- ‘Och,’ antwoordde Albert: ‘dat was meer om een gezonde beweging te nemen....en toen heeft het mij juist getroffen, dat hij zoo zeurde als een lekke zandschuit. Maar nu, lieve Moeder, hebje ook nog boodschappen, die ik voor je doen kan, eer ik naar de Beurs ga?’</p>
<p>- ‘Ja,’ antwoordde zijn moeder: ‘ik geloof, dat ons bier mooi aan 't minderen is, en nu wij een gast meer aan tafel hebben, zal 't noodig zijn te zorgen, dat wij niet te kort komen. Indien 't u dus niet te veel uit den weg is, wees dan zoo goed eens aan 't bestelhuis aan te gaan, en te verzoeken, dat men ons morgen een versch vaatje t' huis zendt. 't Is je immers niet te veel moeite?’</p>
<p>- ‘O! in 't minst niet,’ antwoordde Albert: ‘ofschoon ik denk, dat, zoo je nog voor ons beiden genoeg hebt, je zoo veel haast niet zult behoeven te maken ter wille van je <hi rend="i">logée:</hi> die zal in Gelderland wel aan 't water-<hi rend="i">régime</hi> gewend zijn geraakt.’</p>
<p>- ‘Ja, en dat is ongelukkig juist, wat ik haar niet zal kunnen verschaffen,’ zeî de weduwe: ‘althans, niet gelijk zij 't gewoon is geweest.’</p>
<p>- ‘<hi rend="i">Bah!</hi>’ zeî Albert: ‘zij is nog jong en zal zich, hoop ik, weten te schikken naar den trant van degenen, met wie zij verkeert. - En nu, Moederlief! indien je niets meer voor me hebt, tot straks.’ - Meteen drukte hij haar een kus op den wang, en toen, met meer haast dan hij gewoonlijk betoonde, en als wilde hij verdere vragen voorkomen, snelde hij de deur uit.</p>
<p>- ‘Er is iets, dat hem hindert,’ zeî Juffw. Hermans, bij zich zelve: ‘maar wat? Heeft hij ongenoegen op 't kantoor gehad? Of is hij ontevreden, dat ik dit meisje hier ge-<pb n="43"/>vraagd heb? - Maar neen, dat laatste kan het niet zijn...hij was zeer minzaam tegen haar...en dan, dat kleuren, toen hij haar zag...zijn ontwijkend antwoorden...ik wil toch niet hopen, dat hij op haar verliefd is geraakt. - 't Is waar, hij heeft haar niet meer dan eens te voren gezien, en dat nog wel maar zeer in 't voorbijgaan; doch er gebeuren zulke dingen. - Zijn vader en ik, wij voelden ook bij onze eerste ontmoeting ons tot elkander getrokken...en zeker, 't zou te minder vreemd zijn, omdat zij er allerliefst uitziet. - 't Zou waarlijk ongelukkig zijn, indien 't zoo ware; beiden nog zoo jong, en zonder vermogen. Zou dit nu weêr een nieuwe straf zijn voor de onbezonnenheid, waaraan ik mij eens heb schuldig gemaakt, dat ik mijn zoon er een dergelijke liet begaan? - Neen, hij zou zeker verstandiger zijn, dan ik geweest ben, maar al zegevierde zijn hoofd over zijn hart, de strijd zelf zou reeds erg genoeg zijn, en hem misschien ongelukkig maken. - Niet, of zij zou misschien een zeer goede vrouw voor hem zijn; - ik geloof, dat zij een lief karakter heeft, en zij schijnt niet van talenten misdeeld: maar niets in de wereld! en dan die gruwzame historie in den Haag! - Zou hij immer gelukkig kunnen zijn met een vrouw, op wie zelfs alleen maar een vermoeden kleven kon?...Ik geloof, dat ik verkeerd heb gedaan, haar bij mij te vragen...heel verkeerd - en ieder die 't hoort, zal mij veroordeelen. Ik hoor ze, dunkt mij, al mompelen: “is Juffrouw Hermans gek? zoo'n mooi meisje bij zich te nemen, als ze een zoon in huis heeft? - Heeft zij nooit gelezen, dat men geen vuur bij stroo brengt?” En als de avonturen, die dat meisje gehad heeft, ruchtbaar worden, en de lieden mij heel liefderijk komen waarschuwen, en vragen, of ik wel weet, wie ik bij mij
te logeeren heb? - En zal ik dan mijn overtuiging, dat het meisje onschuldig is, aan iemand kunnen mededeelen? Zal men bij mij geen inzichten onderstellen, die...Zal Albert zelf,
<pb n="44"/>gesteld eens, dat hij geheel niet verliefd is op dat meisje, mij niet op een mooien dag komen verwijten, dat ik iemand in huis genomen heb, die, schuldig of niet, in 't oog der wereld toch eenmaal onder de verworpenen gerekend moest worden? - En wat zal ik dan antwoorden? - Helaas! niet anders, dan dat ik, zonder genoegzaam na te denken, de opwelling ben gevolgd van mijn hart, en dat ik haar juist daarom bij mij heb genomen, omdat zij nergens anders een toevluchtsoord had. - En kon ik wel anders doen dan ik gedaan heb? Moest ik haar niet bewaren voor het verderf, waaraan zij anders ware blootgesteld? Is het niet bijna wiskunstig zeker, dat zij, al ware zij de onschuld zelve, en al had zij beginselen als een rots, toch onfeilbaar in den poel van verleiding en jammer had moeten wegzinken, indien niemand haar een hulpvaardige hand bood?’</p>
<p>Op deze wijze bleef de goede vrouw de oplossing zoeken van de moeilijke vraag, wat in de gegeven omstandigheden bij haar zwaarder had moeten wegen, het gevoel, 't welk de een kristelijke liefde - de ander misschien in dit geval goedhartige zwakheid zou noemen, of de raad der wereldwijsheid; doch waar sommigen den naam van gezonde rede aan geven konnen. O! 't valt zoo licht zich zelven te misleiden, en de mensch heeft dikwijls zoo veel moeite, om de ware roersels zijner eigen handelingen te onderscheiden. Hoe menige aalmoes wordt niet verleend uit gewoonte, uit ijdelheid, uit gebrek aan genoegzame geestkracht om te weigeren, uit zucht om van 't gemaal af te wezen, uit honderd andere redenen, waar het hart niets mede te maken heeft? - en hoe menige wordt daar-en-tegen geweigerd, uit grilligheid, omdat men in een kwade luim is, omdat de verzoeker een slecht oogenblik koos of geen handschoenen aanhad? - Arme Juffrouw Hermans! - Zoo vele jaren had zij nu getobt, om haar brood op een eerlijke wijze te verdienen, en zij was daarin geslaagd, omdat zij altijd, aan
<pb n="45"/>een onberispelijk gedrag, goed overleg en een verstandige wijze van handelen gepaard had. Daardoor had zij zich het vertrouwen en de achting weten te verwerven, die zij, in haar moeilijke stelling als vrouw alleen, zoozeer behoefde: - en zou zij die nu verspeeld hebben door een onvoorzichtige daad? - En voor haar zelve niet alleen, maar ook, wat erger was, voor haar zoon?</p>
<p>Men denke niet, dat zij, terwijl al die verschillende gedachten en overleggingen haar door 't brein dwarrelden en kookten en tegen en door elkander botsten, en tevens nu en dan haar 't hart als tusschen een schroef genepen werd, zij voortdurend met de handen over elkaêr gezeten had. Vooreerst, de handen over elkaêr was een houding, die zij niet kende en waar zij 't ook niet ver meê gebracht zou hebben: zij had, van 't oogenblik af, dat zij t'huis was gekomen, het groote vuurscherm onder handen genomen, 't welk Mejuffrouw Spieghel, van de Heeregracht, aan haar vader op diens verjaardag als eigen werk moest aanbieden, en zij had den Newfoundland, die er op voorkwam, op den staart na, afgeborduurd: en ten anderen, wat het ‘zitten’ betreft, zij was, kort na Alberts vertrek, opgestaan om de noodige zorg te dragen voor den maaltijd. Immers, al had zij, sedert haar verhuizen naar de Leliegracht, een loopmeisje aangenomen om de noodige boodschappen te verrichten en eenige kleine diensten te bewijzen, en al kwam er des Zaturdags morgens een schoonmaakster, een vaste meid hield zij er niet op na, en zoowel het opmaken en afhalen der bedden en het schoonhouden der kamers, als het bereiden van het maal, kwam op haar alleen neêr, wat haar wel vrij wat van haar kostbaren tijd wegnam, maar toch in zooverre een weldadige werking deed, dat het haar een dagelijksche beweging bezorgde, wel misschien niet de aangenaamste, maar toch altijd nuttig voor iemand, die anders al licht haar leven geheel zittend zou hebben
<pb n="46"/>doorgebracht. - Zij was dus nu, als wij zeiden, naar het keukentje gegaan, dat achter op de binnenplaats uitzag, en dat, met haar slaapkamertje, de kamer van haar zoon, die een verdieping hooger was, en een vlieringje, waar de turf bewaard en 't goed te drogen gehangen werd, het gedeelte in huis uitmaakte, waarover zij beschikte. Nu had het peinzen en tobben haar niet belet, met een aandachtig oog haar pannetjes na te gaan en, omgekeerd, hadden de werkzaamheden van de keuken haar niet verhinderd, haar gedachten den vrijen loop te laten. Zoo was het peinzende en kokende, dat Nicolette haar vond, toen zij, van haar tocht naar de Warmoesstraat, met een jongen, die haar mantelzak droeg, terugkwam. Zij had dien tocht zonder oponthoud of tegenspoed volbracht, en het geluk van zich eindelijk eens weder gerust en veilig bij iemand, die haar liefde toonde, onder dak te bevinden, straalde zoo levendig en schitterend uit haar oogen, dat het hart der weduwe er door verwarmd werd, en bij haar alle donkere en mistige gedachten door dien gloed verhelderd werden of wegdampten. En toen Nicolette zich van hoed en mantielje ontdaan, en een wit schortje voorgespeld had, en haar in haar werkzaamheden bijstond, en bewijs gaf, niet alleen van haar dienstvaardigheid, maar tevens, dat ook zij niet geheel onervaren was in de geheimenissen der kookkunst; en toen later Albert van de Beurs t'huis kwam, en het eten werd opgedischt, en hij, op denzelfden vrolijken trant als naar gewoonte, praatte en schertste en anekdoten vertelde, die Nicolette deden lachen, zoo als zij sedert haar verblijf te Hardestein niet gedaan had, toen vergat de weduwe haar gemoedsbezwaren en bekommeringen geheel en gevoelde niets meer dan de blijdschap en den zegen, dien haar het gezelschap van een beminnenden zoon en van een dankbare beschermeling deden smaken.</p></div>
<div type="chapter">
<pb n="47"/>
<head rend="h3">Vierde hoofdstuk.</head>
<head rend="h4"><hi rend="i">Brief van den Predikant Gerlof Bol</hi>, <hi rend="i">te Hardestein</hi>, <hi rend="i">aan Louis Napoleon Peter Grave van Eylar</hi>, <hi rend="i">te Wiesbaden</hi>.</head>
<p>Hardestein, den 6<hi rend="sup">den</hi> October 184.</p>
<p>&nbsp;</p>
<p><hi rend="i">Vir Amicissime!</hi></p>
<p>&nbsp;</p>
<p>Van den rand des grafs teruggeroepen tot het leven, tot mijn werkkring, tot mijn vrienden, tot mijn dierbare gemeente, hoop ik op aanstaanden Zondag weder op te treden, ten einde mij opnieuw plechtig aan die allen te verbinden en God in 't openbaar dank te zeggen voor het goede, dat Hij in Zijn genade aan mij verricht heeft. Mijn ziel moest alleen vervuld zijn van dankbare vreugde over de weldaad, die mij is geschied - en waarom is zij zoo treurig en verslagen? en waarom staan mijn oogen dof en droevig? en waarom heb ik geen lust in den arbeid, en ligt de schets der leerrede, waarin ik mij zelven en anderen moet opwekken om ons in den Heer te verheugen, daar voor mij, zonder dat ik moed gevoel, haar bij de hand te nemen om haar uit te werken? - 't Is, omdat mijn geheele wezen rouw draagt over het droevige lot der bloem, die gij en ik met zooveel liefde hadden zien opwassen,
<pb n="48"/>die zoo liefelijk en geurig bloeide, die tot een cieraad strekte in den tuin der schepping, die een lust was aller oogen, en die thans, met geknakten stengel, van de rupsen doorknaagd, van de spinnen bezoedeld, verflenst in het slijk ligt.</p>
<p>Thales wilde niet trouwen, om zich het verdriet te besparen van over zijn kinderen te weenen. Misschien had de wijze man gelijk. Hoe schrikkelijk moet de smart zijn van ouderen, wier hart bloedt om het wangedrag van een eigen kind, als het mijne zich zoo diep voelt aangedaan door hetgeen geschied is met haar, die mij in den bloede niet bestond, met onze Nicolette!</p>
<p>Misschien is hetgeen ik u te verhalen heb u reeds bij geruchte bekend; misschien is het ten halve, misschien vermeerderd en verergerd tot u gekomen, misschien meer naar waarheid dan ik het geven kan; want wij weten het, de faam is
<q rend="bq"><hi rend="i">Tam ficti pravique tenax quam nuncia veri</hi><note n="1)" place="foot">‘Zoowel het logenachtige en slechte als het ware vermeldende.’</note>.</q></p>
<p>Misschien ook heeft Van Zirik, gelijk anderen, ook u op de hoogte gebracht. Wat daarvan zij
<q rend="bq"><hi rend="i">Quamquam animus meminisse horret</hi>, <hi rend="i">luctuque refugit</hi><note n="2)" place="foot">‘Hoewel mijn ziel lijdt bij de herinnering en terugschrikt van rouw.’</note>,</q> en hoe gaarne ik voor u, gelijk voor al de wereld, wilde verborgen houden wat mij ter oore is gekomen, het is mijn plicht, u niets te verzwijgen van wat mij bekend is; want gij hebt hetzelfde recht als ik, om alles te weten, en ik zal uw raad, uw hulp behoeven.</p>
<p>Gij zult u herinneren, dat ik u, in een vroeger brief, kort nadat gij met Mevrouw van Eylar naar de baden waart gereisd, u den indruk mededeelde, dien een schrijven van Nicolette op mij gemaakt had. De toon jegens mij, jegens ons allen, was hartelijk als naar gewoonte; maar er lag over het geheel iets gedwongens, iets minder
<pb n="49"/>natuurlijks. Ik zou dit hebben kunnen toeschrijven aan den schok, dien de onbezonnen <hi rend="i">coup - sit venia verbo</hi><note n="1)" place="foot">‘Met verlof gezegd.’</note> van uw broeder Maurits haar gegeven had<note n="2)" place="foot">‘Het bezoek van Maurits aan Nicolette was door het gesnap der dienstbode uitgelekt, en Bol had indertijd gepast geöordeeld, ten einde Nicolette van blaam te zuiveren, de geheele toedracht der zaak aan Eylar mede te deelen.</note>, doch het magere der <hi rend="i">détails</hi>, die zij ons omtrent haar verblijf bij Van Zirik, de voorzichtigheid, om het zoo te noemen, waarmede zij zich over het echtpaar, en, in 't algemeen, over haar pozitie uitliet, deden mij vermoeden, dat zij het maar matig naar haar zin had. Dit speet mij; doch ik had nog een flaauwe hoop, dat het groote onderscheid, 't welk er tusschen de leefwijze, die zij hier geleid had, en die, waar zij nu aan wennen moest, de hoofdoorzaak was van de stemming, waarin zij den brief geschreven had, en dat de tijd en de gewoonte haar zouden leeren, zich in haar lot te voegen. Ik wachtte dus op nadere tijding, toen mij de ziekte overviel, die mij weken aan 't bed gekluisterd heeft gehouden. In al dien tijd vernam ik niets van Nicolette. Gedurende het eerste tijdperk van mijn ziekte waren meestal mijn gedachten aan 't dolen, en was ik in mijn heldere oogenblikken te zwak om naar iets te vragen. Doch toen langzamerhand mijn toestand verbeterde, was, zoo dikwerf ik aan mijn zuster vroeg, of zij ook een brief van Nicolette had, het antwoord ontkennend, en spoedig begon ik op te merken, dat bij die gelegenheden mijn zuster zich op de lip beet, een anderen weg op keek, aan haar boezelaar frommelde of andere blijken van verlegenheid gaf. Dat ontrustte mij; want anders is zij niet gewoon, een smoorkolk van haar hart te maken. Er moest wat achter schuilen, en ten laatste gaf ik haar te kennen, dat ik dit zeer wel begreep.</p>
<pb n="50"/>
<p>‘Is het kind ziek, of dood,’ zeide ik, ‘zoo kom er rond voor uit; de ergste tijding zal mij minder kwaad doen dan de onzekerheid, waarin ik verkeer.’ En inderdaad, die onzekerheid kwelde mij; want ik had Nicolette innig lief gekregen. - ‘Stil! stil!’ zeî Leentje: ‘ik mag er nog niet over spreken: Le Mat heeft gezeid, je moet alle heftige aandoeningen vermijden.’ - ‘Wilje dan, dat ik dol word?’ vroeg ik: ‘dat er iets is, weet ik zeker: de aandoening heb ik toch al beet: beken het dus maar: - zij is dood.’ - ‘God gave het!’ riep zij: ‘dat zou beter voor haar geweest zijn, dan te wezen wat zij nu is,’ - en meteen overhandigde zij mij een brief, dien zij, al voor weken, van Mw. Van Zirik ontvangen en tot dien tijd voor mij verborgen had gehouden. Ik schrijf hem hier voor u over.</p>
<p>[Volgt de brief, dien onze lezers kennen.]</p>
<p>Ik zou u niet kunnen beschrijven, wat ik bij het lezen van dien brief gevoelde. Ik wist niet, of ik waakte of droomde; ik las hem nogmaals over om mij te overtuigen dat ik niet verkeerd gelezen had: - maar dat overlezen ging moeilijk; want mijn oogen vulden zich met tranen. Gij weet, Louis, dat ik niet ben, wat men, eigentlijk gezegd, weekhartig noemt; en dat behoort iemand, die mijn vak uitoefent, en geroepen is zoo veel te zien en te hooren, dat, zedelijk of stoffelijk, treurig, ellendig en bejammerenswaardig is, ook niet te zijn; - maar nu toch schreide ik als een kind. ‘Zieje,’ zeî mijn zuster: ‘ik dacht het wel: ik had je dien brief nog niet moeten vertoonen: dit maakt je nu weêr heelemaal van je streek. Kom! wees bedaard en toon dat je een man bent. De lichtekooi is per slot niet waard, dat je een traan voor haar laat.’</p>
<p>‘Zou je 't mij kwalijk genomen hebben?’ vroeg ik, ‘indien ik geschreid had om haar dood? en hebje zelve niet te recht beweerd, dat het bericht, in dezen brief bevat, veel erger is, dan dat van haar dood zou geweest zijn?’</p>
<pb n="51"/>
<p>En toch, met die letteren van Mw. Van Zirik voor mij, ik kon nog aan de zaak geen geloof hechten. <hi rend="i">Nemo repente fit turpissimus</hi><note n="1)" place="foot">‘Niemand vervalt zoo maar op eens in 't allerslechtste.’</note> en het kwam mij onbegrijpelijk, nog meer, het kwam mij onmogelijk voor, dat een meisje, dat zulke goede beginselen had, en zich zoo eenvoudig natuurlijk voordeed, zoo op eens zoo diep verdorven zijn zou. Ik wil mij niet voor een diepen menschenkenner laten doorgaan; maar ik ben niet zedig genoeg om mij onder degenen te rangschikken, die zich zoo heel gemakkelijk een rad voor de oogen laten draaien, en het zou toch al heel sterk zijn, dat, bijaldien Nicolette een slechten aanleg had, noch ik, noch mijn zuster, die niet tot de meest argelooze lieden behoort, ooit, gedurende al den tijd dat het meisje bij ons is geweest, iets of 't minste in haar hadden opgemerkt, dat stof tot achterdocht verwekken kon. En dan uw schoonmoeder, en Mw. Van Doertoghe, en Bettemie, en al de dames hier, waren zij niet ieder evenzeer met haar ingenomen? - Voorwaar! zeide ik tot mij zelven, zij moet of den vader van den logen in de kunst van huichelen hebben overtroffen, of zij moet onschuldig zijn. - En wat mij in het geloof aan haar onschuld versterkte was een brief, die mede gedurende mijn ongesteldheid gekomen was, en waarin Donia, die in den Haag geweest was en die Nicolette, juist op den dag voordat zij het huis van Van Zirik verliet, gezien en gesproken had, mij zeer omstandig den gunstigen indruk schetste, dien zij op hem gemaakt had, en tevens zeer bepaald als zijn gevoelen te kennen gaf, dat zij niet lang onder het dak van Mw. V.Z. moest verblijven. Daarbij herinnerde ik mij, dat uw oordeel over de laatstgenoemde ook niet zoo bijzonder vleiend was geweest; kortom, ik begon de waarheid van haar mededeeling aan Leentje te wantrouwen, en ik dikteerde aan mijn zuster eenige regels aan Van Zirik, waarin ik nadere op-<pb n="52"/>heldering
verzocht van het mij onbegrijpelijk bericht. Zijn antwoord kwam; - helaas! het was wel geschikt om bij mij allen redelijken grond tot twijfel te doen wegzinken. - Hij ook had eerst niet geloofd; hij had bij de Politie geïnformeerd - en het feit bevestigd gevonden: - Nicolette kende dat wijf, bij wie zij haar intrek nam: - en zij is er vrijwillig, op haar eigen verzoek, heengebracht.</p>
<q rend="bq"><hi rend="i">Le vrai peut quelquefois n</hi>'<hi rend="i">être pas vraisemblable</hi>,</q>
<p>zegt de dichter: - en ik zeg: al moet ik het feit als <hi rend="i">bewezen</hi> aannemen, al kan ik noch Van Zirik, noch de Haagsche Politie, verdenken, mij, in een zaak van zooveel gewicht, opzettelijk te hebben willen misleiden, toch voel ik nog gedurig iets in mij, dat de Fransche aardigheid <hi rend="i">le beau c</hi>'<hi rend="i">est le laid</hi> parodieert en mij toeroept: <hi rend="i">le vrai c</hi>'<hi rend="i">est le faux</hi>. En zie! ik ben de eenige niet, die nog, schijnbaar tegen beter weten aan, zoo geen volkomen vrijspraak, dan toch verschooning voor het arme meisje zoekt: - Van Zirik heeft ook aan anderen dan aan mij geschreven: onder deze aan Donia: en ook Donia twijfelt. ‘Hier is,’ schrijft hij mij in een tweeden brief, ‘een raadsel, vreemder dan dat van de Sfinx, en kon ik thans in den Haag zijn, ik zou niet rusten, voordat ik de Edipus ware, die het oploste.’</p>
<p>En dan is er nog een derde Thomas - ik behoef hem u niet te noemen - uw broeder Maurits. Ik had wel - ik had haast gezegd mijn beste preêk, maar ik zal maar zeggen, omdat die beter in zijn soort is - den geheelen voorraad puik Bourgonje-wijn, dien Mw. Van Doertoghe mij zond, toen ik Bettemie bevestigd had, er om willen geven, dat de zaak hem niet ter oore ware gekomen. Maar 't kon wel niet anders. Mijn zuster - dit moet ik haar ter eere toegeven, ofschoon het onder de onwaarschijnlijkheden, die zich in deze geschiedenis voordoen, niet de minst onwaarschijnlijke is - heeft gezwegen als het graf: althans, wat de ergste zijde der zaak betreft; want toen de dames hier
<pb n="53"/>uit de buurt haar herhaaldelijk vroegen, hoe 't met Nicolette ging en of zij geen tijding van haar had, toen kon zij het toch niet volhouden te zeggen, dat zij niets van haar afwist: en zoo trachtte zij zich er af te maken, met te zeggen, dat het meisje, ten gevolge van ongenoegen, het huis van Mw. Van Zirik verlaten had, doch dat zij er geen bijzonderheden van wist en dat ik er misschien meer van zou kunnen vertellen als ik beter was en mijn brieven gelezen had. Uw moeder had dit in een brief aan Maurits medegedeeld: de arme jongen heeft, om dat meerdere te weten, mijn herstel niet willen afwachten, maar aan een vriend in den Haag, een Luitenant bij de garde geloof ik, geschreven: - en och ja! de vriend heeft hem maar al te goed op de hoogte gebracht. Dit een en ander ben ik te weten gekomen uit een epistel, dien Maurits mij schreef - opgewonden als gij denken kunt. Hij had eerst zijn vriend, in dank voor de moeite, die zich deze gegeven had, een uitdaging willen zenden: toen, in weêrwil dat hij geen verlof had, naar den Haag willen gaan en het schandaal nog erger maken. - Gelukkig is hij tot wijzer gedachten gekomen en heeft zich tot mij gewend; maar ongelukkig weêr, dat ik niets meer van 't geval weet dan hij, en hem geen inlichting of troost kan geven. Ik heb hem gebeden, kalm te zijn, en te wachten, tot ik hem iets naders melden kon.</p>
<p>Met dat al, hoe zijn brief ook kenmerken drage van een verward hoofd en een geschokte ziel, eene plaats daarin heeft mij getroffen, doordien zij zoo volkomen logisch is. Hij herinnert daar het aanzoek, dat hij, twee dagen voor haar vertrek, bij haar gedaan heeft. En nu redeneert hij aldus: een meisje, dat zoo verdorven is, om zich onder de kudde van Mad. M.-A. te begeven, moet zes weken te voren reeds niet veel gestuit hebben: en in dat geval, dan zou zoodanig meisje niet zoo dom geweest zijn, de hand
<pb n="54"/>af te wijzen van iemand, die een gravenkroon en een vrij aanzienlijk vermogen aan haar voeten lei. Ik herhaal 't, die redeneering is volkomen logisch; doch wij weten ook, dat het hart van een vrouw onoplosbare geheimenissen bevat, en dat meer dan eene, die als een voorbeeld van verstand wordt geroemd, in een oogenblik van boos- of grilligheid de ongerijmdste verkeerdheden begaat. - Ik ken zelfs mans, van wie men hetzelfde melden kan.</p>
<p>Wat echter, bij den eersten opslag althans, een omstandigheid ten gunste schijnt, Nicolette is niet meer in dat huis, zelfs niet in den Haag; zij is te Amsterdam...doch, en dit is weêr de kwade zijde van 't geval, waar ergens weet ik niet. Ik heb die tijding van Hoogenberg, bij wien zij zich vervoegd had, en die geweigerd had haar te spreken. In den brief, waarin hij mij van een en ander kennis geeft, grondt hij die weigering daarop, dat, aangemerkt de plaats waar zij vandaan komt, geen fatsoenlijk mensch haar meer bij zich ontvangen, ja zelfs geen relatie, van welken aard ook, met haar houden kan. De gevolgtrekking is misschien waar, al is zij hard: - en toch had ik wel gewenscht, dat hij het kind niet zoo bepaald had afgewezen. Mij dunkt, een rechtsgeleerde moest het <hi rend="i">audi et alteram partem</hi><note n="1)" place="foot">‘Hoor en wederhoor.’</note> niet op die wijze verloochenen. Ook schijnt hij haar adres niet gevraagd te hebben...doch dat zal men vermoedelijk door de Politie - dat ik alweder de Politie in eenen adem met Nicolette noemen moet - te weten komen. Ik heb op alle goede en kwade kansen haar eenige regels geschreven, zoo koel als 't mij mogelijk was, en haar uitgenoodigd, verklaring te geven van haar gedrag, en die aan Hoogenberg gezonden, met verzoek, ze haar te doen geworden.</p>
<pb n="55"/>
<p>Gij zult misschien zeggen, dat ik in deze niet, om zoo te zeggen, den eersten stap had moeten doen, maar afwachten, dat zij schreef en berouw toonde of ophelderingen gaf. Ik antwoord, dat de eerste stap van haar gekomen <hi rend="i">is</hi>, en wel, toen zij zich tot Hoogenberg wendde, en wanneer nu iemand, die in stoffelijken of zedelijken zin een hand behoeft, die hem oprichte en voor 't zinken behoede, een enkele schrede naar ons toe doet, dan leert ons de kristelijke liefde, dat wij er van onze zijde des noods honderd moeten doen, om hem die hand te reiken. Toen Petrus gevaar liep, te verdrinken, toefde de Heer niet zoo lang met zich tot hem te begeven tot hij gezonken was, maar was dadelijk aan zijne zijde.</p>
<p>En nu zit ik weêr te tobben - waarschijnlijk is dit een gevolg mijner ziekte; want een tobber placht ik niet te zijn - over alle mogelijke eventualiteiten. Antwoordt zij niet, dan zal dit een blijk zijn, dat zij den verkeerden weg op is en dien niet verlaten wil. Antwoordt zij wel, en toont zij berouw of bewijst zij haar onschuld, hoe dan in elk geval met haar te handelen? - Maar 't kan ook zijn, dat de nasporingen maar achteloos geschieden en zij niet gevonden wordt. - In dat geval ware 't wenschelijk, dat iemand als gij, die meer invloed hebt dan een arme dorpspredikant, en beter bekend zijt met de middelen en wegen, den spoorhonden wat ijver bijzette, en daarom - behalve om honderd andere redenen - zie ik reikhalzend naar uw terugkomst op Klein Hardestein uit.</p>
<p>Het schijnt, dat de dames van uw kennis hier nu van het geval bewust zijn. Ik maak dit op uit de omstandigheid, dat zij mij nooit naar Nicolette vragen.</p>
<p>Ik hoop, dat Mevrouw van Eylar een goede uitwerking gevoelt van de baden. In geval plicht of behoefte van mededeelen u noopt, haar van mijn geschrijf kennis te doen dragen, verzoek ik mijn eerbiedige groete en mijn dank
<pb n="56"/>voor de welwillende deelneming, die zij betoond heeft in 't geen mij weêrvaren is. Ik blijf, <hi rend="i">uti scis</hi>,</p>
<p>&nbsp;</p>
<p>t.t.</p>
<p>&nbsp;</p>
<p>Bol.</p>
<div type="section">
<head rend="h4"><hi rend="i">Van denzelfden aan Nicolette</hi>.</head>
<p>Hardestein, den 6<hi rend="sup">den</hi> Oct. 184.</p>
<p>&nbsp;</p>
<p>Nicolette!</p>
<p>&nbsp;</p>
<p>Uwe plotslinge verwijdering uit het huis van Mevrouw Van Zirik, uw - zoo men stellig verklaart, vrijwillig - vertrek naar een huis van ontucht, en het niet zenden van eenig bericht uwerzijds aan iemand van degenen, die zich tot hiertoe uwer hadden aangetrokken - ziedaar zoovele zaken, die ons even onbegrijpelijk als smartelijk zijn. Kunt gij van uw handelwijze een bevredigende verklaring, of, zoo niet, berouw over uw afdwalingen gevoelen, zoo meld het mij; - in het tegen-over-gestelde geval blijve voortaan alle betrekking afgebroken tusschen u en hem, die er eens zoo grootsch op was zich te mogen noemen</p>
<p>&nbsp;</p>
<p>Uw pleegvader</p>
<p>&nbsp;</p>
<p>Bol.</p></div>
<div type="section">
<head rend="h4"><hi rend="i">Van Mr. Willem Hoogenberg aan den predikant G. Bol</hi>.</head>
<p>Amsterdam, 7 October 184.</p>
<p>&nbsp;</p>
<p>Amicissime!</p>
<p>&nbsp;</p>
<p>Ik heb uw brief ontvangen, met den ingeslotene voor dat meisje, ten opzichte van 't welk gij u beklaagt, dat
<pb n="57"/>het <hi rend="i">audi et alteram partem</hi> niet door mij in acht genomen is. Ik wil u daarop niet anders antwoorden dan met een ander gezegde, even <hi rend="i">tritum et obsoletum</hi><note n="1)" place="foot">‘Oudbakken en versleten.’</note>: <hi rend="i">Ubi rerum testimonia adsunt non opus est verbis</hi><note n="2)" place="foot">‘Waar de bewijzen spreken zijn geen woorden noodig.’</note>. Als er een witte kluw garen in een inktpot gevallen is, zult gij dan nog onderzoeken, of die er onbezoedeld is uitgekomen? Is het niet genoeg, dat het meisje in questie gedurende eenige weken verblijf heeft gehouden <hi rend="i">in isto lupanare</hi><note n="3)" place="foot">‘In dat bordeel.’</note>, om de overtuiging te hebben, dat iemand, die eenigen prijs stelt op het karakter, dat hij bekleedt, zich niet meer met haar kan inlaten? Het spijt mij, dat gij aan haar geschreven hebt; want wat zal 't gevolg zijn, indien uw brief in hare handen komt? - Dat gij een prachtig verhaal zult krijgen, waarin zij zal zoeken te betoogen, dat zij zoo rein en ongerept in en uit den poel des verderfs is gekomen als wijlen de heilige Theodora. Wat, behalve andere dingen, de dochters van Eva in zulke lokalen in de perfektie leeren, is, de ongerijmdste en brutaalste leugens voor waarheid te doen slikken, en dat niet alleen aan lichtgeloovige domkoppen, maar zelfs aan wie zich tegen haar op zijn hoede waant. Ik heb nog al ondervinding van menschen opgedaan: ik heb rasphuisboeven gekend, slim als Ulysses en welbespraakt als Demosthenes, en kooplieden, die niet naar 't rasphuis gingen, doch 't beter nog verdienden dan voormelde boeven, en die niet minder bij de hand waren dan zij, en ik heb ze hun baan hooren schoonmaken, dat zij een mensch per slot nog zouden vervoeren, hun zijn geheel vermogen toe te vertrouwen; - en ik durf zeggen, tegen dezulken op mijn hoede te zijn; - maar laat de beruchtste vrouw van Europa, van wier uitspattingen al
de couranten gewaagd
<pb n="58"/>hebben, bij mij komen en mij haar apologie voordragen, dan sta ik er volstrekt niet voor in, dat ik, de koude, droge, stoere Kat-uil, dien gij vanouds kent, niet nog eindig met voor zoeten koek op te eten wat zij mij blieft op te disschen, en, als Don Quichot, strijd te voeren tegen al wie maar 't geringste kwaad durft spreken, niet alleen van haar, maar zelfs van haar schoothondje of van haar nachtmuts. Als een eerlijke vrouw een klein leugentje om bestwil zegt, verraadt zij doorgaans zich zelve; maar is zij eens den verkeerden weg op, dan brengt elke nieuwe stap haar verder in de misleidingskunst: - en daarom is 't maar 't verstandigst wat men doen kan, zich niet aan een onderhoud met haar te wagen, de brieven, die zij schrijft, niet te lezen, en er vooral geene uit te lokken.</p>
<p>Hoe 't zij, ik heb voldaan aan een deel van uw verzoek, en naar het adres van die prinses geïnformeerd. Zij staat thans, naar ik verneem, onder de protektie van een knappen jongen, die...zonderling genoeg, niet waar?...kantoorbediende is bij mijn neef, J. Bleek, haar (voormaligen) pleegvader. Mijn neef zal ik daar echter niet in moeien: 1<hi rend="sup">o</hi>. omdat hij zich harer toch niet aantrekt: 2<hi rend="sup">o</hi>. omdat ik het onkiesch zou achten, hem de <hi rend="i">fredaines</hi> van zijn bedienden te gaan vertellen: 3<hi rend="sup">o</hi>. omdat ik met gezegden neef juist niet op den aangenaamsten voet ben en alle aanraking met hem zooveel mogelijk vermijde.</p>
<p>Begeert gij nu nog, dat ik den brief aan de deerne zende? Ik herhaal, dat ik het afkeuren zou, als gij den eersten stap deedt en niet liever afwachttet, dat zij u schreef. - Hoe denkt Eylar er over?</p>
<p>&nbsp;</p>
<p>Steeds van harte,</p>
<p>&nbsp;</p>
<p>Q.N.</p></div>
<div type="section">
<pb n="59"/>
<head rend="h4"><hi rend="i">Antwoord van Bol</hi>.</head>
<p>Hardestein, 9 October.</p>
<p>&nbsp;</p>
<p>Amice!</p>
<p>&nbsp;</p>
<p>Het bericht, dat gij mij mededeelt, bedroeft mij zeer; doch na de ontvangst daarvan moet ik wel aannemen, dat gij gelijk hebt. Indien het meisje òf geene schuld, òf eenig berouw had, zou zij mij schrijven, daar ben ik zeker van. Ik doe dus wellicht beter, mijn bijzondere neiging op te offeren, en niet te schrijven; en ik machtig u, mijn brief op 't vuur te gooien. Maar toch legt de eenmaal zoo plechtig gemaakte afspraak ons de verplichting op, te beraadslagen, hoe nu verder te handelen. Eylar zal weldra terug wezen, en dan moeten wij omtrent de zaak een besluit nemen. <hi rend="i">Vale et amare perge</hi></p>
<p>&nbsp;</p>
<p>t.t.</p>
<p>&nbsp;</p>
<p>G. Bol.</p></div></div>
<div type="chapter">
<pb n="60"/>
<head rend="h3">Vijfde hoofdstuk.</head>
<head rend="h4"><hi rend="i">Waar N<hi rend="sup">o</hi></hi>. 813 <hi rend="i">beland was</hi>.</head>
<p>Doch waarom schreef Nicolette niet aan Bol? Deze vraag zullen mijn lezers waarschijnlijk evenzeer doen als hij zelf die deed.</p>
<p>Het antwoord is zeer eenvoudig: Nicolette had, den dag na haar komst ten huize van de Wed. Hermans, een zeer omstandig verhaal van haar lotgevallen opgesteld, en tot den predikant gericht. Albert Hermans zelf had dien brief op de post gedaan; maar 't scheen of er een vloek lag op de korrespondentie tusschen haar en Dominee. Wel was de brief behoorlijk te Hardestein aangekomen; doch daar had Hendt de bestelder, de vermaningen niet indachtig, die hij meer dan eens van Bol gekregen had, weêr, loffelijker gewoonte, verkozen, zijn gemak te houden ten huize van Vrouw Reinierse en de bezorging der gekomen brieven op te dragen aan zijn zoon. Jantje had op zijn wandeling door 't dorp eenige kameraadjes ontmoet, die zich vermaakten met centen in 't potje te werpen, en, van nature evenzeer aangetrokken door speelzucht als zijn vader door pijp en glas, had hij niet kunnen weêrstaan aan den lust om zich in gezegde aangename oefening te mengen. De grap kostte hem vijf centen, die hij er bij verloor; doch 't bleek later, dat hij een erger verlies geleden had. Toen het
<pb n="61"/>spel geëindigd was, en toen hij, na 't rondbrengen van eenige der hem vertrouwde brieven, in de buurt der pastorie kwam en ook dien voor Dominee uit zijn tasch woû halen, kon hij dien niet vinden. 't Was vruchteloos, dat hij den weg terugliep, dien hij gekomen was, en langs den grond keek; nergens was de brief te bespeuren. Ik moet er bij zeggen, dat hij niet zoo naauwkeurig zocht als hij wel had behooren te doen. Immers, hij vreesde, dat, zoo hij zich rechts en links bukte of op andere wijze aan den dag legde dat hij iets kwijt was, zulks de aandacht van dezen of genen voorbijganger, of van eenigen, uit huis of tuin naar hem kijkenden opmerker, trekken zou, en hij zou om den dood niet hebben gewild, dat zijn achteloosheid aan iemand ware bekend geworden. Hij liep dus maar recht voor zich uit, denkende, die brief zou hem van zelf wel in 't oog vallen. Dit gebeurde echter niet, en onze maat zat er deerlijk in; niet alleen om het pak slaag dat hij van zijn vader te wachten had, zoo de zaak uitkwam, maar ook, omdat hij zeer goed wist, hoe zijn vader, door hem de brieven toe te vertrouwen, eigentlijk tegen de bestaande instrukties handelde, en deswegens reeds meer was onderhouden geworden; zoodat het wegraken van een brief op deze wijze hem stellig schorsing, misschien het geheele verlies van zijn besteldersambt zou kosten. Hij achtte het daarom best, maar niet van den brief te reppen, wat hij te gemakkelijker kon doen, omdat Hermans dien - al te welwillend - gefrankeerd had, en hij alzoo geen geld had te verantwoorden. Dominee kreeg zooveel brieven, dacht hij, hij zou dezen niet missen, en, kwam het later uit, dat er een brief weg was, dan zou het nog te bewijzen staan, dat zulks aan hem was te wijten geweest. En zoo gebeurde het, dat Bol, niets van Nicolette hoorende, meer en meer tot de overtuiging komen moest, dat zij niet verkoos iets van zich te doen hooren, 't zij uit besef van alle
<pb n="62"/>gunst onwaardig te zijn, 't zij uit onverschilligheid, - en dat zij, van haar kant, niets van Bol vernemende, de treurige gevolgtrekking daaruit opmaakte, dat hij haar verhaal voor een verdichten roman hield, en, evenmin als Hoogenberg, iets van haar weten wilde. Men kan zich voorstellen, hoe deze gedachte het arme meisje moest grieven. Zij had dan nu ook den moed niet meer, een nieuwen stap bij een harer pleegvaders te doen, en zelfs Juffw. Hermans, bij wie zij haar hart uitstortte, raadde haar dit af. Misschien deed die daar verkeerd aan; doch van haar standpunt was het natuurlijk en verschoonbaar. Zij had, zoo dikwijls zij zelve zich gewend had tot anderen, zelfs tot bloed- en aanverwanten, zooveel miskenning en hardheid te verduren gehad, dat zij natuurlijk Nicolette niet aan een gelijke behandeling wilde blootstellen. ‘Ik weet, hoe het dan gaat,’ dacht zij: ‘die heeren hebben gehandeld met dat meisje als een kind met een pop. Het is een tijd lang heel aardig, zoo'n pop te kleeden en op te schikken en er zich meê te vermaken; maar daar is de pop, die 't niet helpen kan, in den modder gevallen, en in plaats van nu te zorgen, haar weêr schoon en opnieuw vertoonbaar te maken, vindt men haar niet mooi meer en wil men er niets meer van weten. - ‘En 't is maar beter,’ dacht zij er dan bij, met verschoonbaren trots, ‘dat het meisje zich van iedereen onafhankelijk maakt, zich zelve haar weg baant, en op die wijze beschaamt al wie iets op haar te zeggen heeft.’</p>
<p>Ter bereiking van dit loffelijke doel waren reeds van den eersten dag af de beide vrouwen in overleg getreden en hadden zij de noodige maatregelen in 't werk gesteld. Ten gevolge van haar erkende bekwaamheid en van haar veeljarige betrekkingen tot de groote winkeliers, had de Wed. Hermans altijd werk in overvloed, ja kreeg zij bijwijlen meer dan zij afkon: een goede helpster was haar dus niet
<pb n="63"/>onwelkom, en een zoodanige vond zij in Nicolette, die, als reeds vroeger gezegd is, in al de geheimenissen der borduur-, haak- en andere dergelijke kunsten was ingewijd. Er werd alzoo goedgevonden, dat het jonge meisje den arbeid zou verrichten, die haar werd opgedragen, en daarvoor de kost, en voorloopig de inwoning, zou genieten. Van loon kon nog geen sprake zijn, omdat Nicolette beginnen moest, zich zelve in de kleêren te steken, en alzoo, eer zij veel tijd aan ander werk besteden kon, het benoodigde voor zich zelve afmaken moest, en hoe vlug en handig zij daarbij te werk ging, er verliepen altijd eenige dagen, eer zij daarmede gereed was.</p>
<p>Was de Wed. Hermans in den aanvang er een weinig bezorgd over geweest, hoe de verhouding tusschen haar zoon en Nicolette wezen zou, zij was op dat punt spoedig gerustgesteld. Albert was tegen-over het jonge meisje vriendelijk en verplichtend: hij schertste met haar, plaagde haar, en liet het zich wederkeerig van haar doen, doch dat ging alles van weêrszijden zoo luchtig en ongedwongen, dat alle denkbeeld van verliefdheid er bij vervallen moest. Dit kon niet anders dan groot genoegen doen aan de weduwe, die, hoe verstandig zij ook wezen mocht, en hoe weinig voor zich zelve naar een hooger pozitie strevende, toch, als moeder voor haar zoon van een, zoo niet schitterend, althans voordeelig huwlijk droomde. En toch, naarmate zij, door den omgang met Nicolette, deze beter leerde kennen en liefkrijgen, waren er oogenblikken, waarin zij dacht, dat haar zoon wel slechter keuze zou kunnen doen. Zij voor zich zelve begon al op te zien tegen het tijdstip, dat het jonge meisje haar verlaten zou, en toch zag zij in, dat Nicolettes verblijf bij haar niet dan tijdelijk wezen kon, wilde het geen aanleiding tot opspraak geven. Wat zou zij wel gezegd hebben, indien zij den brief van Hoogenberg had kunnen zien, en daaruit vernemen, welke kleur de Po-<pb n="64"/>litie goedgevonden had aan dat verblijf te geven! - Intusschen, al mocht niet alleen zij, maar ook Nicolette zelve, die zich verweet, dat zij tot overlast strekte, zich herhaaldelijk vragen, waar laatstgemelde voegzaam heen zou trekken, de oplossing dier vraag was niet gemakkelijk te vinden.</p>
<p>Er waren nu ongeveer veertien dagen verloopen, sedert dat Nicolette op het bovenhuis van Juffw. Hermans logeerde, toen in dat bovenhuis een gewichtige gebeurtenis plaats greep - te weten de maandelijksche groote schoonmaak der huiskamer. In zulke omstandigheden was de weduwe wel gedwongen, zich op de kamer van haar zoon te onthouden, wat gelukkig geschieden kon, zonder dezen veel ongerief te veroorzaken, dewijl hij het grootste gedeelte van den ochtend op het kantoor doorbracht, ja zelfs er tegenwoordig dikwijls tot laat in den avond verbleef; immers, de Heer Bleek had hem, behalve zijn gewone werkzaamheden, daar nu de boekhouder ongesteld was, ook het werk van dezen tijdelijk opgedragen: een bewijs van vertrouwen, dat de jongeling op prijs stelde, en waar zijn moeder niet weinig hoovaardig op was. Hij was dan ook naauwlijks, na afloop van het ontbijt, derwaarts vertrokken, of de beide vrouwen, wel beladen met het werk van den dag, begaven zich naar het <hi rend="i">sanctum sanctorum</hi><note n="1)" place="foot">‘Het heilige der heiligen.’</note>.</p>
<p>- ‘Nu niet rondkijken, Klaasje!’ zeide de weduwe, toen zij er gekomen waren: ‘je moet denken, 't is de kamer van een jongen heer.’</p>
<p>- ‘Wel!’ zeî Nicolette, terwijl zij een stoel bij de tafel trok en haar werk voor zich neêrleide: ‘ik moet zeggen, zij ziet er knapper uit dan ik verwachtte, zelfs van den deftigen en <hi rend="i">gerangeerden</hi> mijn Heer Albert.’</p>
<p>En inderdaad, de kamer verdiende de lofspraak, die zij
<pb n="65"/>er aan gaf. De wit neteldoeksche gordijnen van het ledikant waren behoorlijk dicht: de <hi rend="i">garderobe</hi> achter een groen saaien gordijn geborgen, het waschtafeltje met een handdoek overdekt, de tafel geruimd, en wat daarop gestaan had, als het schrijfgereedschap, de lamp enz. op de lâtafel gezet, en nergens eenig zwervend kleedingstuk, als vest, das, laars enz., op of onder eenig meubel te bespeuren. Men mag ook aannemen, dat Albert, wetende, welke eer zijn kamer dien dag genoot, gezorgd had, die voor zijn vertrek wat op te knappen, en dat zijn moeder, die vroeg boven geweest was, hem daarin de behulpzame hand geboden, en het oog er bij had rond laten gaan.</p>
<p>- ‘Niet waar?’ vroeg Juffw. Hermans, in antwoord op den lof, door Nicolette aan het knappe voorkomen van de kamer gegeven: ‘maar,’ voegde zij er schertsende bij, ‘nu doeje juist wat ik je verboden heb, en je kijkt rond.’</p>
<p>- ‘Dat is onwillekeurig,’ zeî Nicolette: ‘en ik beloof u, dat ik mijn oogen niet meer zal oplichten van dien Cirkassiër, waar ik aan bezig ben, en die dan ook mooi genoeg is om bekeken te worden.’</p>
<p>Maar zie, daar verbrak zij terstond haar belofte, en, een weinig tot ergernis van de weduwe, sprong zij op en liep naar de lâtafel, om een teekening, die daarboven, in een bruin lijstje achter glas, aan den wand hing, te bekijken.</p>
<p>Was Juffw. Hermans verbaasd over die plotslinge handeling van Nicolette, deze was nog wel anders verbaasd geweest, toen zij, onder 't afleggen van haar belofte om voor zich te kijken, een laatsten blik om zich heen geworpen, en gemeend had, de teekening, waar die blik op viel, te herkennen, en, nu zij die van nabij zag, haar meening bevestigd vond. Die teekening was het n<hi rend="sup">o</hi>. 813, de extra-prijs op de <hi rend="i">fancy-fair</hi>, waarvan de winner, de houder van n<hi rend="sup">o</hi>. 1071, onbekend was gebleven.</p>
<pb n="66"/>
<p>- ‘Hoe is 't?’ vroeg de weduwe: ‘heeft die teekening zulk een bijzondere aantrekkelijkheid voor je?’</p>
<p>- ‘Wel! dat is de teekening van Bettemie!’ riep Nicolette: ‘die heb ik haar zien maken...Nu! die had ik hier niet verwacht.’ En op eens, daar sprongen, bij al de herinneringen, door die teekening opgewekt, haar de tranen in de oogen.</p>
<p>- ‘Die teekening...o ja! nu begrijp ik het,’ zeî Juffw. Hermans: ‘'t was dom van mij, dat ik daar niet op zon: je waart ook op die <hi rend="i">fancy-fair</hi>, waar die is verloot geworden.’</p>
<p>- ‘Ja, daar was ik ook,’ zeî Nicolette, met een zucht: ‘vergeef mij, maar het zien van die teekening brengt mij zooveel voor den geest...Kom, ik wil daar niet meer aan denken en maar vlijtig aan 't werk gaan. Je moet mij intusschen toch eens vertellen, Juffrouw, hoe die extra-prijs hier is verzeild geraakt.’</p>
<p>- ‘Niet waar?’ hernam de weduwe: ‘dat is vrij toevallig. Je moet dan weten, dat dokter Van Zevenaer mijn <hi rend="i">medicus</hi> is...’</p>
<p>- ‘Wel zeker weet ik dat,’ viel Nicolette in: ‘toen ik nog een kleine meid was, en toen je die ziekte kreegt, Juffrouw, ben ik het nog geweest, die hem ben loopen halen, omdat hij bij Vrouw Ruffel praktizeerde en mijn pleegvader was bovendien.’</p>
<p>- ‘Dat is waar ook,’ zeide de weduwe: ‘hij was uw pleegvader...hoe is 't mogelijk, dat ik daaraan niet vroeger gedacht heb?..en waarom hebje je niet tot <hi rend="i">hem</hi> gewend?’</p>
<p>- ‘Och! ik had geen moed meer, mij tot iemand te wenden,’ antwoordde Nicolette, met een zucht.</p>
<p>- ‘Ja, ik begrijp u, arm kind!’ hernam Juffw. Hermans: ‘en ik zelve zou u niet door mijn raad aan een nieuwe vernedering willen blootstellen; - maar wellicht kan
<pb n="67"/>ik...<hi rend="i">wel!</hi>’ vervolgde zij, ziende, dat Nicolette treurig het hoofd schudde: ‘wij zullen die snaar maar niet meer aanroeren. Waar was ik ook met mijn verhaal gebleven? O ja! - ik ben er al. - Dr. Van Zevenaer dan was mij zijn hulp blijven schenken, zoo dikwijls ik die nog noodig had; en dewijl hij mij in den beginne voor niet bediend en later altijd heel schappelijk met mij gehandeld had, moest ik wel mijn dankbaarheid op mijne manier toonen, door hem, nu eens een beurs, dan weder een lampekleedje of iets anders, te maken. Zoo verzocht ik hem op 3 Juli j.l., toen hij jarig was, een paar pantoffels van mij aan te nemen; “wacht,” zeide hij, toen hij mij bedankt had, “dan wil ik u ook iets vereeren: hier heb ik een dozijn loten, die men mij gezonden heeft om te debiteeren voor een nuttig doel. Ik wil er u twee van geven, een voor u, en een voor uw zoon; dat spaart mij alweêr de moeite om iemand te bepraten, die ze neemt. Daar hebje ze, en geluk er meê.” - Ik nam ze aan, en gaf er een aan Albert en hield het andere voor mij. Eenigen tijd daarna hield zijn rijtuig voor mijn deur stil, en verzocht hij mij, onze loten te zien. “Dat komt uit,” zeide hij, toen ik ze hem overhandigde: “op n<hi rend="sup">o</hi>. 1070 is een niet gevallen: - en op n<hi rend="sup">o</hi>. 1071 een kapitale prijs, te weten een teekening, die heel mooi moet wezen, en 't werk is van mijn wakkere vriendin Bettemie van Doertoghe. Als ik nu het lot heb, zal ik den prijs laten komen.” - Ik voldeed natuurlijk aan het verzoek, hoewel ik maar half in mijn schik was: 't hinderde mij, iets, dat van de zijde der Van Doertoghes kwam, te ontvangen; en ware het zoowel mijn lot als dat van Albert geweest, ik had misschien verzocht, dat men de teekening maar liet waar zij was. Dat is dan ook de reden, dat, toen zij kwam, Albert haar bij zich op de kamer nam, in plaats van haar in onze zitkamer te
hangen; trouwens, 't was zijn eigendom, en hij kon er dus meê handelen naar verkiezing. -<pb n="68"/>Maar 't is wel wat jammer, dat ze niet te land is gekomen bij iemand, die er een betere plaats aan geven kon; want hier ziet niemand er iets van, en de teekening is mooi, dat moet ik bekennen, en wel waard gezien te worden.’</p>
<p>- ‘De teekening is, als de vervaardigster,’ merkte Nicolette aan, ‘waard gezien en gekend te worden. Het spijt mij maar, lieve Juffrouw, dat je Bettemie naar de overige leden van haar famielje beöordeelt.’</p>
<p>- ‘Ik beöordeel haar volstrekt niet,’ zeî Juffw. Hermans, ‘en veelmin zou ik iets ten haren laste willen zeggen of aanhooren. Ik geloof gaarne, op uw getuigenis, dat zij rijk is in uitnemende hoedanigheden. Maar onze wegen zijn gescheiden, en moeilijk zouden die ooit weêr ineen kunnen loopen. Misschien zou het met Albert beter kunnen gelukken, weder de plaats in te nemen waar hij behoort, maar zijn gezicht wordt nog donkerder dan het mijne, zoo dikwijls hij den naam van Van Doertoghe hoort.’</p>
<p>Nicolette zweeg: zij betreurde, al kon zij het eenigermate verschoonen, het vooroordeel, dat, bij twee regtschapen menschen als Albert en zijn moeder, tegen hun rijker bloedverwanten bestond, en vooral, dat Bettemie daarbij betrokken was; doch zij oordeelde wijzer, het onderwerp niet verder aan te roeren.</p>
<p>Toen echter dienzelfden avond het drietal in de nu schoongemaakte huiskamer zat, kwam, even voordat men naar bed zou gaan, Juffw. Hermans er zelve op terug.</p>
<p>- ‘Klaasje heeft een oude kennis van haar op uw kamer teruggevonden, Albert!’ zeide zij.</p>
<p>En inderdaad, 't was, als zijn moeder gezegd had, zijn gelaat werd bewolkt.</p>
<p>- ‘Ik versta u,’ zeide hij: ‘de teekening van Juffrouw Van Doertoghe.’</p>
<p>- ‘Nu, als je die teekening verveelt,’ hervatte de weduwe: ‘dan weet je, aan wie je die kwijt kunt raken.’</p>
<pb n="69"/>
<p>De goede vrouw was met haar werk bezig en had, terwijl zij dit zeide, Albert niet aangezien; maar wel had Nicolette dit gedaan en tot haar verbazing bespeurd, dat hij verbleekte.</p>
<p>- ‘Hij moet dan een geweldigen hekel aan die Van Doertoghes hebben,’ dacht zij: ‘wie weet, als het hem bekend ware geweest, wie er te Hardestein in de lage <hi rend="i">chaise</hi> zat, of hij ons niet stil had laten voorthollen, in plaats van zich zoo dapper in de weer te stellen.’</p>
<p>- ‘Zou Juffrouw Klaasje er waarlijk op gesteld zijn, die teekening te bezitten?’ vroeg Albert.</p>
<p>- ‘Mij dunkt,’ zeî Nicolette, ‘de teekening kon in geen beter handen komen dan in de uwe. Het toeval heeft u tot den paladijn gemaakt, die Bettemie voor een gebroken arm of een gebroken nek bewaarde, en het toeval beloont uw heldendaad, door het werk, dat hare handen gemaakt hebben, in de uwe te spelen. - Daar ligt iets providentiëels in, en daar zouje, dunkt mij, tegen handelen, door je van die teekening weêr te ontdoen.’</p>
<p>- ‘Denkje waarlijk?’ vroeg Albert, met een peinzend gelaat. - ‘Nu, inderdaad, ik geloof, dat je gelijk hebt, en ik zal er althans nog eens over denken, eer ik ze weggeef.’</p>
<p>Hiermede was het gesprek afgeloopen, en, vroeger zelfs dan gewoonlijk, had Albert zich naar zijn kamer begeven. Daar gekomen, sloot hij de deur achter zich dicht, zette zijn blaker op de lâtafel en ging met gekruiste armen voor de teekening van Bettemie staan.</p>
<p>- ‘En men zou willen, dat ik van u afstand deed,’ zeide hij, met een hoorbare stem, die langzamerhand al minder en minder luid klonk, zoodat het slot der volgende alleenspraak niet gesproken, maar gedacht werd: ‘van u, die mij de Hemel gezonden heeft tot mijn vreugde en troost! van u, het werk van <hi rend="i">hare</hi> handen! Helaas! en toch zou
<pb n="70"/>de rede aanraden, dat ik mij ontdeed van dat voorwerp, dat mij harer herinnert, en voortdurend voedsel geeft aan mijn dwazen liefdegloed. Dwaas, ja, belachelijk dwaas; want wat kan er ooit uitstaande zijn tusschen den armen Albert Hermans en dat pronkjuweel der schepping, dat men Bettemie van Doertoghe heet? - Waarom heb ik haar gezien, haar, de schoonste onder de schoonen? waarom heeft zij, de engel, mij haar hand gereikt, die ik onwaardige heb durven aangrijpen en waarvan ik nog den druk voel, dien druk, die als een elektrieke schok mij door 't lichaam, neen, door de ziel voer, en in dat eene oogenblik in mijn geheele wezen een omwenteling te-weeg-bracht, die mij voor eeuwig tot haar slaaf maakte. O Bettemie! Bettemie! al roept iedereen wraak over dien leelijken naam, ik ken er geen, die mij meer bekoort: en als ik sterf zal hij van mijn lippen weêrklinken. - Maar tot dien tijd gezwegen! - het geheim dier dwaze liefde in de binnenste schuilhoeken van mijn hart gesmoord: - niemand mag het gewaar worden, niemand, vooral mijn goede moeder niet. - 't Is mij een schrikkelijk denkbeeld, bij haar, voor wie ik nimmer iets verborgen hield, mijn hart niet te kunnen uitstorten! en toch, ik mag haar geen deelgenoot maken van mijn kwelling. Haar te bekennen, dat het voorwerp van mijn hartstocht eene Van Doertoghe is, ware even goed als haar een mes door 't hart te stooten. En zelfs, al ware er nooit iets tusschen haar en haar famielje gebeurd, waar zou een zoodanige openbaring toe dienen, dan om haar verdrietig te maken, bij 't besef, dat zulk een liefde tot niets leiden kan? 't Spreekt toch immers wel van zelf, dat de rijke erfgename nimmer haar hand zou schenken aan den armen verworpeling, wien men zelfs het recht op zijn vaders naam betwist. - Zoo iets ware immers te ongerijmd, te bespottelijk! Neen! neen! dat moet ik voor mij alleen houden, eer men mij rijp keure om naar 't krankzinnighuis gezonden
<pb n="71"/>te worden.’ En halfluid neuriede hij het bekende referein:
<q rend="bq"><hi rend="i">Je t'aimerai; mais je saurai me taire</hi>.</q></p>
<p>‘Ja, zwijgen zal ik - en mij ochtend en avond verlustigen in die teekening, en mij zalig achten, als ik enkele reizen, bij 't uitgaan der kerk of op straat, u langs mij heen zie gaan - al herkent gij mij niet meer, al hebt gij mij lang vergeten, dan ben ik toch dankbaar en gelukkig.</p>
<p>En toch, het is hard! Want ware alles gelijk het wezen moest, met evenveel recht als een ander zou ik mij in den kring bewegen, waarin zij schittert: een naam dragen, waarop geen smet van bastaardij geworpen werd, en met het vooruitzicht op het bezit van een kolossaal vermogen. Zijn er dan geen middelen te vinden, om dien smet uit te wisschen, en het huwlijk tusschen mijn ouders, aan de wettigheid waarvan in Engeland niemand twijfelt, ook hier als wettig te doen beschouwen? En zou die wrevelige grijsaard, tot wien mijn patroon mij onlangs zond, en 't hooren van wiens naam mij zulk een schok gaf door 't geheele wezen, tot zijn dood volharden in zijn afkeer van zijn schoondochter! Zie! 't was gelukkig, dat Klaasje juist zich hier bevond, toen ik t'huis kwam: ik had anders gewis mij niet kunnen weêrhouden aan Moeder te vertellen, dat ik mijn grootvader gezien en gesproken had: - en toch, zij wil zijn naam niet hooren, zij heeft mij eenmaal plechtig doen beloven, nimmer bij dien onbarmhartigen man een enkelen stap te doen om zijn gunst voor mij in te roepen. - Nu! dat ik gelukkig niets van die ontmoeting gezegd heb is te danken geweest aan de tegenwoordigheid van Juffrouw Klaasje, die mij de gelegenheid heeft verschaft om mijn kalmte te herkrijgen, en zoo moeder nog iets aan mij gemerkt heeft, de waarheid heeft zij toch niet kunnen gissen. - Neen, van dien stuurschen Nabal af te bedelen wat mij naar recht zou toekomen - ziedaar wat ik, ook al stuitte het haar niet, van mij zelven niet zou kunnen
<pb n="72"/>verkrijgen. - Maar de wettigheid van het huwelijk - ziedaar een ander punt: dat geldt de eer mijner moeder, en er moet, er zal een middel gevonden worden om die te herstellen. - Ik moet daar eens een advokaat over raadplegen: - en dan...Helaas! al gelukt het hem, die zaak in orde te brengen, 't zal mij 't recht geven, mijn vaders naam te dragen, maar aan de hand van Bettemie zal het mij toch niet helpen. - Ik zal toch altijd, in het oog dier trotsche aristokraten, de nederige kantoorbediende blijven, die, uit een <hi rend="i">mésalliance</hi> gesproten, geen naam voert, waard om met dien van Van Doertoghe verbonden te worden, en geen fortuin bezit, om het min deftige van den naam te vergoeden. Neen! neen! geen dwaze luchtkasteelen gebouwd. Het is niet voor mij, dat er een Bettemie bestaat, en ik zal mij in mijn lot moeten troosten.’</p>
<p>Hier werd deze alleenspraak, of beter gezegd deze overpeinzing, gestoord door een kissend geluid, dat de kaars maakte, als ter waarschuwing, dat zij weldra in de pijp zou branden: en, zich half schamende, dat hij zoo lang had toegegeven aan zijn gemoedsaandoeningen, en daardoor de gepaste zuinigheid had uit het oog verloren, haastte hij zich, zich te ontkleeden, den domper op het licht te zetten, en te beproeven of hij in den slaap vergetelheid zou vinden van de liefdesmart, die hem kwelde.</p></div>
<div type="chapter">
<pb n="73"/>
<head rend="h3">Zesde hoofdstuk.</head>
<head rend="h4"><hi rend="i">Alledaagsche dingen</hi>.</head>
<p>Bettemie had wel degelijk Albert herkend, en zelfs nog vroeger dan hij haar, had zij hem in 't oog gekregen, bij hun ontmoeting aan de deur der Amstelkerk, waar hij heengegaan was, niet, omdat hij op de preêken van Ds. Rulleveld gesteld was, als zijn moeder zich een tijd lang verbeeld had, maar omdat hij wist, dat <hi rend="i">zij</hi> gewoon was daar te komen: - en zij, van hare zijde, had zich verbeeld, dat hij haar niet herkende. 't Is waar, dat zij den innigen, smartelijken blik niet gezien had, waarmede hij haar had nageöogd. - Evenzeer had zich de jongeling vergist, toen hij waande, dat zij hem lang vergeten was; want zij was het geweest, die, toen zij, bij haar komst te Amsterdam, van haar vriendin Ernestine de narichten bekomen had, welke zij haar verzocht had omtrent de weduwe Hermans te nemen, aan deze laatste de vijfhonderd gulden gestuurd had, waarover vroeger gesproken is. Dat die gift zoo aanzienlijk was geweest had zijn grond grootendeels gehad in haar zucht om aan de vrouw, van welke Nicolette haar zooveel goeds verteld had, de onheusche behandeling te vergoeden, op Doornwijck ondervonden, alsmede in hetgeen Bol eens gezegd had omtrent den ongunstigen toestand, waarin zij, die wat nieuws uitdenken, ver-<pb n="74"/>keeren, in tegenstelling met degene, die het uitgedachte exploiteeren; maar toch ook de dienst, haar door Albert bewezen, was daarbij in aanmerking gekomen, en zij kon niet nalaten, zich zijn voorkomen te herinneren, hoe fier en wakker hij zich daar op den weg bij Hardestein gedragen had, hoe waardig en toch bescheiden zijn houding tegen-over haar geweest was, en hoe lief en teêrhartig hij zich jegens zijn moeder had betoond. Ja zelfs zijn helder stemgeluid klonk haar bijwijlen nog in de ooren, en dan was het haar telkens, als of zij dat vroeger nog eenmaal, en wel in een gewichtig tijdperk haars levens, vernomen had; doch waar, dat kon zij zich niet te binnen brengen. Niemand denke, dat het bij die herinneringen in
de verste verte bij Bettemie opkwam, dat iemand als Albert een geschikte echtgenoot voor haar zou kunnen zijn. Wij hebben haar genoeg leeren kennen, om haar van allen dwazen hoogmoed vrij te spreken; doch zelfs maar even na te denken over de mogelijkheid van te verlieven op den zoon van een Juffrouw, die borduurde voor den kost, zou zij toch strijdig geächt hebben met alle betamelijkheid.</p>
<p>Maar daar-en-boven had zij andere dingen in 't hoofd, zoo niet in 't hart. De lezer zal wellicht nog niet vergeten zijn, dat zij op dien onrustigen avond van de <hi rend="i">fancy-fair</hi> aan Drenkelaer beloofd had, over zijn verzoek bedaard na te denken en hem de slotsom dier overdenking mede te deelen. Haar ongesteldheid en daarop haar vrij overhaast vertrek naar Amsterdam waren oorzaken geweest, dat zij hem niet had teruggezien, maar tevens, dat zij niet tot bedaard overleg in staat was geweest. Men zou zeggen, zij had daartoe nu alle gelegenheid ruim gehad, en toch, het doet ons leed het te moeten zeggen, de anders van nature zoo kloekberaden Bettemie was deze reis geheel besluiteloos. Een omstandigheid, op zich zelve zeer onbeduidend, maar die dit niet was in verband met overige zaken, en
<pb n="75"/>die, vooral door het geheimzinnige, dat er aan verbonden was, wel geschikt was om indruk op haar te maken, had gestrekt, om haar reeds eenigermate geschokt zenuwgestel in spanning te houden. 't Was een week of wat na haar terugkomst te Amsterdam, dat zij, op zekeren avond, zich naar haar slaapvertrek hebbende begeven, en bezig zich te ontkleeden om naar bed te gaan, op haar kaptafel een rond kartonnen doosje vond liggen, dat zij niet kende. Op haar vraag aan de kamenier, die haar hielp, wat dat voorwerp was, antwoordde deze, het evenmin te weten: zij had, zeide zij, het doosje, dat in een papier gewikkeld was, gevonden onder 't goed, dat de Juffrouw van Doornwijck had meêgebracht; zij had het eerst op den schoorsteenmantel neêrgezet, en er toen niet meer aan gedacht; maar nu dien avond het terugziende en daaruit opmakende, dat de Juffrouw het ding vergeten had, had zij ‘de vrijigheid’ genomen, het uit het papier te nemen en op de ‘tolettafel’ te zetten.</p>
<p>- ‘O! ik herinner mij, wat het is,’ zeî Bettemie: ‘'t moet het doosje zijn, dat ik op de loterij bij Mw. van Hardestein getrokken heb,’ en dewijl zij juist bezig was, de strikken van haar nachtgewaad vast te maken, en dus de handen niet vrij had, dacht zij voor 't oogenblik niet verder aan dat voorwerp.</p>
<p>Toen nu echter de kamenier haar een geruste nacht gewenscht had en vertrokken was, en Bettemie, zich gereedmakende om naar bed te gaan, het waslicht opnam, dat op de kaptafel stond, viel haar oog weder op het doosje. Half onwillekeurig nam zij het in de hand.</p>
<p>- ‘'t Is toch zwaar,’ dacht zij: ‘'t is, of er nog iets in zit.’ Meteen lichtte zij het kartonnen deksel op en zag, dat inderdaad het doosje nog een ander voorwerp bevatte, in vloeipapier gewikkeld. Zij haastte zich, dit los te maken: en wat zij nu in de hand hield was niets anders
<pb n="76"/>dan...de tooverflakon van Lea, de dochter van Izaak ben Manasse.</p>
<p>Hoe kwam dat kunststuk in dat doosje? Had Drenkelaer het, ter voldoening aan het verzoek van Mw. van Hardestein, toch voor de <hi rend="i">fancy-fair</hi> afgestaan? - Maar in dat geval zou het afzonderlijk, onder de andere snuisterijen, verkocht, en niet in dat leelijke doosje zijn verdwaald. - En dan nog zou men al aan een bijzondere grilligheid van 't lot moeten gelooven, om te kunnen aannemen, dat een louter toeval het juist in hare handen had gespeeld. - Drenkelaer moest het in de doos gedaan hebben, dat was zeker; - doch hoe kon Drenkelaer vooruit weten, dat zij die doos zou trekken? Of was de flakon nu eerst sedert kort in de doos gestopt, en moest zij aan geheime verstandhouding tusschen hem en een der dienstboden gelooven? - Maar ook dat was niet denkbaar: hoe wilde hij, van Marlheim uit, iemand, die ten huize van Van Bassen te Amsterdam diende, tot zoo iets overhalen? Bovendien, zij herinnerde zich zeer goed, dat, toen zij het doosje uit handen van Maurits ontving, het toen reeds haar zwaarder voorkwam, dan een ledig doosje zijn kon.</p>
<p>Al deze vragen en gissingen deden zich voor 't oogenblik niet dan verward voor haar geest op, zonder dat zij er over door kon denken, zoo geheel was zij verdiept in de beschouwing van 't voorwerp, dat zij in de hand had, en waarvan het terugzien haar een kille huivering door al de leden had verwekt. Stil en onbeweeglijk bleef zij er op staren, en kon niet nalaten, met een snelle beweging, den stop van den flakon af te draaien en dezen aan den neus te brengen, als om zich te vergewissen, of hij al dan niet, als de vorige reize, met <hi rend="i">eau de Cologne</hi> gevuld was. Gevuld was hij, ja; maar niet met <hi rend="i">eau de Cologne:</hi> de geur, die er uit opsteeg, was fijner, meer aromatisch, onbeschrijfelijk zacht en aangenaam, maar tevens van bedwelmenden aard,
<pb n="77"/>zoodat Bettemie zich haastte, den stop weêr op het fleschje te zetten. Doch nu dreef een vermogen, sterker dan alle wilskracht, haar aan, om het gouden klepdeurtje open te slaan en nogmaals de oogen te vestigen op het geheimzinnige plaatje daarachter. En nu! bedroog zij zich of was het werkelijk zoo? De oppervlakte van het steen, waaruit het plaatje gevormd was, en die haar de vorige reis ruw, uitgesleten en dof had toegeschenen, was thans glad gepolijst en glanzend, en als in een helderen spiegel kaatste het de vlam van het waslicht terug. Langzamerhand echter, terwijl zij er met gespannen aandacht op keek, besloeg het plaatje en werd dof: wat aan de zeer natuurlijke oorzaak mocht worden toegeschreven, dat haar adem er ettelijke reizen over heen was gegaan. Zij nam haar zakdoek en veegde den wasem weg; daar sloeg juist de gangklok het uur van middernacht, en zie! daar was 't, of haar van uit dien zwarten steen als uit een ver en duister verschiet twee glanzende oogen tegenstaarden, die al meer en meer nader kwamen. Haastig sloeg zij het klepje dicht; maar nog was daarom de indruk niet geweken, dien de verschijning op haar had te-weeg-gebracht; want de karbonkels, die de oogen van den baziliskus op den knop vormden, flonkerden met hellen glans in het licht der waskaars, en, terwijl zij haar spottend en dreigend schenen aan te staren, onderhielden zij bij haar het gevoel van angstige beklemdheid, dat haar had aangegrepen. Die oogen, die uit het plaatje opdaagden, die oogen van den baziliskus, zij kende ze al te wel, het waren de oogen van het monster uit haar droom, het waren de oogen van Drenkelaer.</p>
<p>Lang nog bleef zij, in dezelfde houding, roerloos en onbeweeglijk staan. Het onverwachte van het geval, de geheimzinnige legende, die aan den flakon verbonden was, de eenzaamheid, de duisternis, die overal elders dan waar zij stond in de kamer heerschte, het middernachtelijk uur, en
<pb n="78"/>dan die starende oogen!...‘Weg!’ zeide zij, plotslings hardop, terwijl zij den flakon weder in de doos wierp, en deze dichtdeed. Zij schrikte voor haar eigen stemgeluid, ging naar haar waschtafel en schonk zich een glas water in.</p>
<p>- ‘Ben ik niet kinderachtig?’ vroeg zij toen zich zelve: ‘is Bettemie van Doertoghe een kind geworden, dat voor spookerijen vreest, of zich bang laat maken door een ijdele zinsbegoocheling? - 't is een flakon als alle andere flakons; alleen wat antieker en fraaier bewerkt: ik wil er niet meer aan denken.’</p>
<p>Maar zoodanig voornemen was gemakkelijker opgevat dan ten uitvoer gelegd: en 't zal niemand verwonderen, dat Bettemie naauwlijks te bed lag en haar eigen oogen dichtsloot of zij zag die andere weêr voor zich stralen, ja, dat het een geruimen tijd duurde, eer, in die nacht, de slaap haar beving. Het laatste besluit, dat zij zich herinnerde genomen te hebben, was, den flakon weg te sluiten en hem nooit terug te zien.</p>
<p>Maar toen zij den volgenden morgen opstond en het dag was, vond zij, dat het gevolg geven aan zoodanig besluit een bijgeloovige vrees zou verraden, die harer onwaardig was. Zou zij zich bang laten maken, door een plaatje van toetssteen en door een paar karbonkels? - Neen: zij zou alle dagen dien flakon bekijken, eerst bij dag, dan bij avond, tot zoo lang zij er aan gewend was.</p>
<p>En zij had woord gehouden. Wel had zij nog een tijd lang gehuiverd, als die oogen van het monstertje op haar gevestigd schenen; maar zij had hun glans leeren verdragen: wel had zij, vooral, als zij vooraf aan den flakon geroken had, die oogen uit het plaatje zien oprijzen; doch zij had zich, door opmerkzaam te voelen en toe te kijken, weten te beduiden, zoo niet te overtuigen, dat zich op het plaatje een paar bijna onmerkbare bultjes bevonden, waar het dag- of kunstlicht op viel, en die daardoor opflikkerden
<pb n="79"/>uit den voor 't overige donkeren steen. Maar nu ook, nu zij er aan gewend raakte, verloren allengskens die oogen hun dreigende en kwetsende uitdrukking; en waren het nog steeds de oogen van Drenkelaer, die zij meende te zien, zij hadden hun gewone, wel doordringende, maar toch zoo zachte, schier weemoedige uitdrukking.</p>
<p>Zoo was dan het doel van Drenkelaer, om Bettemie te dwingen, voortdurend aan hem te denken, volkomen bereikt: hij had indertijd den indruk opgemerkt, dien zijn verhaal en het beschouwen van den flakon bij haar had te-weeg-gebracht, en besloten daarvan partij te trekken. Hij had reeds vruchteloos op middelen gepeinsd, om haar dat voorwerp in handen te spelen, toen hem het toeval in de hand werkte en de gelegenheid aanbood om het ongemerkt in de doos te doen glijden, die Bettemie getrokken had. Wat het zeldzaam geurende reukwerk betrof, waarmede hij den flakon gevuld had, dit had hij laten gereedmaken bij Le Mat, volgens een recept, dat vanouds in zijn familie bestond, en tot welks bereiding hem onder anderen een paar zeldzame planten uit Mw. van Hardesteins <hi rend="i">conservatory</hi> in de gelegenheid hadden gesteld.</p>
<p>Er was dus in Bettemie, naarmate de stemming, waarin zij in 't een of in 't ander oogenblik verkeerde, om zoo te zeggen, een tweeledige persoon aanwezig: de eene, afhankelijk van zonderlinge, op haar werkende invloeden, en wier verbeelding als in uitheemsche gewesten zweefde; de andere, de praktische Amsterdamsche jonkvrouw, even kloek van verstand als helder van doorzicht: de eerste, die zich van lieverlede, als door een vruchteloos te weêrstreven fatalismus, naar Drenkelaer voelde heengetrokken; de andere, die de gronden, welke voor en tegen pleitten, met kalme bedaardheid overwoog. Bevond zij zich in deze laatste stemming, dan namen doorgaans haar overwegingen den volgenden loop: zij vond Drenkelaer onderhoudend, be-<pb n="80"/>schaafd en fatsoenlijk: zij hield hem voor knap en zij had niets tot zijn nadeel, wel daar-en-tegen 't een en ander tot zijn lof, vernomen: in 't kort, al had zij geen haast om te trouwen, en al behoefde zij niet bang te zijn, dat het haar aan vrijers zou ontbreken, toch zou zij het dwaas gevonden hebben, zich overkeurig te toonen, en iemand, die de meeste vereischten, welke men in een echtgenoot wenschen kan, in zich vereenigde, om geen andere reden af te wijzen dan omdat er iemand komen kon, die nog voortreffelijker was. De balans was dus zeer in zijn voordeel, en toch stond aan de overzijde een post, die wel onder de twijfelachtige viel te rangschikken, maar die, indien hij ooit gejustificeerd werd, Drenkelaers rekening, in hare schatting, met een nadeelig saldo moest doen sluiten: die nadeelige post heette ‘onoprechtheid.’ Zij vroeg zich zelve af, of dat plan, 't welk hij haar had medegedeeld, van namelijk naar de Oost te gaan als zij hem niet aannam, wel degelijk gemeend, en of evenzeer al die houding van <hi rend="i">self-respect</hi>, door hem, op het <hi rend="i">diner</hi> bij Mw. Van Doertoghe en later, aangenomen, niet een louter komediespel was geweest, bestemd om haar ijdelheid te prikkelen?
Daarbij, die beschuldiging tegen hem op den avond der <hi rend="i">fancy-fair</hi> gericht, als zou het praatje betreffende haar krankzinnigheid van hem afkomstig zijn geweest, was wel onbewezen, droeg wel allen schijn van ongerijmdheid, en was wel herkomstig van een getuige, die in haar oog weinig geloof verdiende, terwijl daar-en-tegen hetgeen hij te dier gelegenheid tot zijn verdediging had aangevoerd geen stof tot eenige gegronde aanmerking scheen te kunnen geven; maar toch was er toen in zijn toon, in zijn blik, in de trekken van zijn mond, zij wist zelve niet waarin, iets geweest, dat haar was misvallen. Waarschijnlijk echter had zij, bij den opgewonden toestand, waarin zij toen verkeerde, niet juist gezien, en deed zij, door argwaan op dat punt te voeden, Drenkelaer onrecht
<pb n="81"/>aan: en in dat geval zou 't een schreeuwende onbillijkheid zijn, Drenkelaer af te wijzen op gronden, waar zij zich zelve, laat staan anderen, geen behoorlijke rekenschap van geven kon. 't Is waar, zij was hem, zoo zij hem bedankte, die rekenschap niet verschuldigd; maar door hem, op een bloot vermoeden van onoprechtheid, haar hand te weigeren, zou zij wellicht de kans verloopen om zich zelve, en een eerlijk man daarbij, gelukkig te maken. Het was op deze wijze, dat zij, door den gang harer overwegingen, nu her-dan derwaarts geslingerd werd, wrevelig op zich zelve, dat zij tot geen besluit kon komen, en meer dan ooit het gemis betreurende eener moeder, die het gewicht van haar bezwaren wegen, en haar voorschrijven kon, hoe zij handelen moest. Raad wenschte zij niet: dien had zij zelfs niet gevraagd aan haar vriendin Ernestine, de eenige, die zij, bij de behoefte om haar hart uit te storten, tot haar vertrouwde gemaakt had; want zij had te veel verstand om niet te begrijpen, dat, in zaken van het hart, niemand eigentlijk aan een ander raad kan geven: neen, zoo zij iets wenschte, dan was het, dat er iemand ware, die voor haar besliste. Men zou zeggen, niets was gemakkelijker: zij had zich eenvoudig te wenden tot den man, dien de natuur en de wet daartoe schenen aangewezen te hebben, te weten, haar oom, voogd en huisgenoot, den man, die bij haar de plaats eens vaders bekleedde: - de plaats, ja; maar ook niet veel meer, en tot nog toe had zij het onnoodig geächt, hem in de zaak te moeien. Immers, bedankte zij Drenkelaer, dan was alles uit, en Oom behoefde er niet over lastig gevallen te worden, kwam zij daar-en-tegen tot een gunstiger besluit, dan was het altoos tijds genoeg, hem naar zijn gedachten over de zaak te vragen.</p>
<p>Het oogenblik is gekomen om den Heer Van Bassen bij onze lezers in te leiden: zij zullen dan van zelve begrijpen, waarom Bettemie tot heden zoo weinig trek gevoeld had,
<pb n="82"/>den man bekend te maken met den strijd, die in haar binnenste gevoerd werd.</p>
<p>De Heer Van Bassen was een dozijn jaren ter wereld gekomen voor de moeder van Bettemie: hij was de oudste, zij de jongste spruit van vermogende ouders, en dewijl al hun broeders en zusters jong gestorven waren, hadden zij de nalatenschap te zamen gedeeld. De zuster was op haar acht-en-twintigste jaar met den Heer Van Doertoghe getrouwd, die nog voor haar was overleden: de broeder had verkozen, ongehuwd te blijven; niet, dat het losse en onafhankelijke van het vrijersleven zooveel aanlokkelijks voor hem had; de man was nimmer een lichtmis, een drinker, of een dobbelaar geweest; maar, toen hij jong was, achtte hij de tijden te slecht om te trouwen; toen hij in jaren vorderde, zag hij op tegen al wat verandering in zijn leefwijze brengen kon. Daarom had het iedereen verwonderd, dat hij, na den dood zijner zuster, zich had laten vinden, het door haar nagelaten dochtertje bij zich aan huis te nemen, met goevernante en al. Maar dat had nog een andere reden, dan gehechtheid aan het kind zijner zuster. Schitterde Van Bassen niet door andere hoedanigheden, niet ten onrechte stond hij te boek als een voorzichtig financier, zoo voor zich als voor anderen: en zoo berekende hij, dat de samenwoning met Bettemie niet dan in 't voordeel kon zijn van beide partijen: van haar, omdat hij dan het oog er op kon hebben, dat niets van haar inkomen aan onnoodige uitgaven te loor ging: van hem zelven, omdat al wat van huisvesting, voeding, rijtuig enz. aan haar te koste zou gelegd worden; niet in den zak van een ander, maar in den zijnen zou keeren, en daar altijd nog wel iets, in 't redelijke, aan zou te verdienen vallen; terwijl hij bovendien, bij 't klimmen van zijn jaren, en somtijds met de podagra bezocht, wel eens behoefte had aan vrouwelijke hulp, waarin, langs dien weg, op een onkostbare
<pb n="83"/>wijze werd voorzien. - Ik mag niet onderstellen, dat er lezers zouden zijn, dwaas genoeg om te vragen, wat het den Heer Van Bassen, die toch anderhalf millioen in de wereld had, en niet de derde part van zijn inkomen verteerde, toch scheelen kon, of hij jaarlijks een duizend gulden meer bij zijn kapitaal voegde; anders zou ik op zoodanige vraag antwoorden, dat, evenals er lieden zijn, die de kunst, anderen, die de wetenschap, enkelen, die de deugd, alleen om haar zelve beminnen, het getal misschien nog aanzienlijker is van de zoodanigen, waaronder de Heer Van Bassen behoorde, die het geld niet wenschen om er zich genot voor te koopen, maar om het bezit: voor wie dat bezit hoofddoel, en geen middel is, tenzij een middel om nog meer geld te krijgen. 's Mans hoofdliefhebberij was dan ook, dagelijks den staat op te maken van zijn vermogen, en bevond hij, dat de stand der fondsen hem een of anderhalve ton rijker maakte dan den vorigen dag, dan was zijn luim er 24 uren lang door verbeterd, en at hij 's middags met eens zooveel smaak als anders. Geruchten van oorlog of opstand daar-en-tegen, maakten hem mistroostig en ziek, en bij een beurskrisis was hij onder een hoed te vangen; ofschoon hij er per slot altijd voordeel bij had; dewijl hij steeds zorgde een aanzienlijke som beschikbaar te hebben, ten einde, bij groote daling, de effekten, waarvan anderen gedwongen waren zich te ontdoen, tot lage prijzen in te koopen en ze dan, bij rijzing, weder af te zetten. Met de politiek liet Van Bassen zich niet in, dan alleen voor zooverre die invloed had op den koers der fondsen. Van al wat industriëele ondernemingen, reederijen, assurantie-maatschappijen enz. was, had hij een ingeboren afkeer, of, zoo hij al in een zaak van dien aard aandeel nam, was het, wanneer, juist als die wat begon te geven, zij, die haar op touw gezet hadden, niet meer bij machte waren, die door te zetten, en dan droeg hij er roem op,
<pb n="84"/>dus geprofiteerd te hebben van 't geen hij een andermans gekheid noemde. Gierig met dat al, in den gewonen zin des woords, was hij niet. Hij gaf in kollekten en aan arme lieden, wel niet op wat men ‘op royale wijze’ heet, veelmin in evenredigheid van wat hij geven kon, maar toch genoeg om den blaam van vrekheid te ontgaan. Dat hij verder een groot huis bewoonde, rijtuig hield en een goede tafel, sprak van zelf; maar dat alles was, omdat zijn stand het medebracht, en daarbij werd prachtvertoon noch overdaad aan den dag gelegd. Zijn overige verteringen waren schaarsch: reizen had hij altijd een groote dwaasheid gevonden: van muziek hield hij zoomin als van komedie: voor de kunst had hij geen gevoel, en voor de natuur evenmin. Het fraaie en uitgestrekte buitengoed, dat zijn ouders in de omstreken van Haarlem plachten te hebben, had hij verkocht, en, ja, omdat hij zulks aan zijn fatsoen achtte schuldig te zijn, er zich een kleinere, een zoogenaamd <hi rend="i">pied-à-terre</hi> in dezelfde buurt aangeschaft; maar hij ging er nooit voor Juli, noch na ultimo September heen, en dan alleen van Vrijdag-avond tot Maandag-ochtend, bewerende, dat zijn zaken hem niet vergunden, langer uit de stad afwezig te zijn. Welke die zaken waren, zou men moeilijk hebben kunnen zeggen, want hij had altijd elken eer- en lastpost, elke kommissie, behalve de bekende voogdijschap, volstandig afgeslagen, en het beheer van zijn kapitaal, dat rustig aan de Bank of in zijn brandkast nedergelegd was, kon hem toch zooveel beslommering of drukte niet geven. Al zijn verrichtingen waren dan ook, jaar op jaar en dag op dag, dezelfde: in zijn kamer te zitten, nu en dan eens een konferentie te hebben met zijn makelaar, 's middags voor den eten een praatje te houden in de Sociëteit, en na zijn middagslaapje een partijtje te gaan maken, kwart over tien uren naar huis te keeren, een glas water met suiker te drinken en naar bed te gaan. Zich se-<pb n="85"/>dert zijn
geboorte altijd in denzelfden kring van kennissen bewogen hebbende, was hij omtrent even onkundig als Mw. Van Doertoghe met al wat daarbuiten lag, beschouwde, evenals zij, al wie niet tot de oude Regeerings-familiën behoorden, als lieden, met wie men geen omgang hebben kon, en had, zoomin als de Douairière - doch wat in een man minder verschoonbaar was - eenig begrip van de verandering, die tijden en omstandigheden in de vroegere orde van zaken gebracht hadden. Wie er in stads- of landsbestuur zat, kon hem nooit scheelen: hij kende de menschen toch niet, zeide hij: en, omdat hij ze niet kende, moesten het, naar zijne meening, ook geen bekende menschen zijn, en hadden zij zich stellig niet dan door <hi rend="i">intrigue</hi> weten te dringen in de betrekking, die zij bekleedden. Dat hij, ofschoon zonder kunde, zonder smaak, zonder kennis, zonder fijne beschaving, zonder lektuur, zonder iets wat den mensch waarde geeft, en alleen kunnende bogen op een patricische afkomst en op rijkdom, steeds op een beslissenden toon sprak, en de diepste minachting aan den dag legde voor al wat niet tot die beide zaken getrokken kon worden, zal wel bij niemand verwondering baren; evenmin zal het den menschenkenner bevreemden, dat, ondanks, of liever, juist om het exclusivisme, dat de Heer Van Bassen aan den dag legde, vele lieden, ook zij die hem in hun hart onuitstaanbaar vonden, er machtig mede verheerlijkt waren, als hij hen ten eten noodigde, met hen een partijtje maakte of op andere wijze notitie van hen nam.</p>
<p>Een gesprek, door Bettemie met haar oom gehouden, en dat, zoowel wat den korten duur als den aangeslagen toon betreft, niet veel verschilde van die, welke gewoonlijk tusschen hen voorvielen, zal den lezer een aanschouwlijk staaltje van 's mans karakter leveren.</p>
<p>Het was op een der laatste dagen van October, dat Oom en Nicht des morgens te zamen aan 't ontbijt zaten; Oom
<pb n="86"/>in zijn kamerjas van lichtbruine winterstof, bezig in een Fransch dagblad een betoog te bestudeeren over de voor- of nadeelen eener financiëele operatie, die in Oostenrijk zou plaats grijpen, Nicht, het bijvoegsel der <hi rend="i">Opregte</hi> - anders gezegd de ‘dames-courant’ - doorloopende, om te vernemen of er ook deze of gene harer kennissen getrouwd, bevallen of overleden was, toen de knecht binnenkwam en aan Bettemie een briefje ter hand stelde, waar antwoord op verzocht werd. Zij las het, en liet zeggen, dat het heel goed was.</p>
<p>- ‘'t Is van Ernestine,’ zeide zij, toen de bediende vertrokken was: ‘zij vraagt mij, of ik van avond met haar naar de Amstelstraat wil gaan om Triolini te hooren: haar broêr zal onze <hi rend="i">chapeau</hi> zijn.’</p>
<p>- ‘Dat is jou zaak,’ zeî haar oom: ‘ofschoon ik je niet kan feliciteeren met je gezelschap.’</p>
<p>- ‘Niet Oom? - Is Ernestine van Marsden dan geen fatsoenlijk en welopgevoed meisje?’</p>
<p>- ‘'t Is wat fraais! Haar vader is Mennist, geloof ik; en haar overgrootvader deed een kruidenierswinkel in de Hartestraat.’</p>
<p>- ‘Nu Oom!’ zeî Bettemie:
<q rend="bq">‘<hi rend="i">Il s'est passé depuis un siècle et davantage;</hi></q> haar vader is in allen gevalle niet Mennist; hij is ouderling in de Wale kerk.’</p>
<p>- ‘Zoo? nu dan moet hij, of zijn vader, zijn overgegaan. 't Zijn in allen gevalle onbekende menschen.’</p>
<p>- ‘Onbekende menschen!’ herhaalde Bettemie: ‘en mijn Heer Van Marsden is lid van de Provinciale Staten, lid van den Raad en de Hemel weet wat al meer.’</p>
<p>- ‘Hm - ja! daar is iedereen in tegenwoordig: daarom gaat ook alles zoo mooi.’</p>
<p>- ‘Ja, of 't mooi gaat of niet, daar heb ik geen ver-<pb n="87"/>stand van,’ zeî Bettemie: ‘maar wanneer ook menschen als Oom bedanken om ergens lid van te wezen, dan moet men immers wel zijn toevlucht nemen tot anderen.’</p>
<p>- ‘Net als of ik mij met zulk volk zou ophouden,’ bromde Van Bassen: ‘allemaal <hi rend="i">parvenus</hi>.’</p>
<p>Bettemie achtte het onnoodig, op dien uitval te antwoorden of het voor de <hi rend="i">parvenus</hi> op te nemen, en het ontbijt werd verder stilzwijgend voortgezet.</p>
<p>Niet lang had Oom het vertrek verlaten om zich naar zijn studeer(?)kamer te begeven, en het ontbijt was naauwlijks weggenomen, of Bettemie hoorde iemand de trap opkomen, en een stem, die haar bekend klonk; er werd aan de deur getikt, en, toen zij openging, verscheen voor haar Mejuffrouw Katharina Tronck.</p>
<p>- ‘Mag ik wel dus onaangemeld binnenkomen?’ vroeg deze.</p>
<p>- ‘Wel zeker!’ riep Bettemie: ‘nu, dat is een aangename verrassing, en waar ik mij geenszins op verwachtte. Sedert wanneer hier? en aan welk toeval hebben wij het geluk te danken, u hier te zien?’</p>
<p>- ‘Dat zal ik u zeggen. Mw. van Hardestein is met mijn Heer Louis en Mw. Mietje naar den Haag: de dames wenschten de opening der Kamers te zien, en zullen meteen eenige dagen aldaar blijven doorbrengen: en dewijl ik daardoor overkompleet geworden was, heb ik verlof bekomen, zoolang den tijd, bij mijn getrouwde zuster, die hier woont, door te brengen.’</p>
<p>- ‘Zoo! dus is mijn Heer van Eylar van zijn reis terug?’ vroeg Bettemie.</p>
<p>- ‘Ja; hij had nog wel wat willen uitblijven, geloof ik; maar hij moest op zijn post zijn, en ook vallen de dagen wat kort.’</p>
<p>- ‘En heeft het verblijf te Wiesbaden goed gedaan aan Mw. Mietje? Ik hoor, zij heeft daar de baden gebruikt?’</p>
<pb n="88"/>
<p>- ‘Och!’ antwoordde Juffw. Katoo, met een schalkschen blik, ‘ik geloof niet, dat de kwaal heel erg was, en ik heb niet gemerkt, dat Mevrouw bij haar vertrek zooveel zieker, of bij haar terugkomst zooveel welvarender was, dan gewoonlijk. - Maar hoe is 't met de Freule? Geheel hersteld, hoop ik? Je liet ons, door dat overhaast vertrek van Doornwijck, niet weinig in ongerustheid.’</p>
<p>- ‘O! daar denk ik niet meer aan,’ zeî Bettemie: ‘maar vertel mij wat van onzen besten Dominee. Is hij nu volkomen weêr in orde? Hij heeft een ergen stoot gehad.’</p>
<p>- ‘Ja,’ antwoordde Katoo: ‘en men kan 't hem nog wel aanzien; maar anders is hij goed op weg om weêr de oude en dezelfde te worden: waarlijk, ik moet zeggen, Le Mat heeft eer van de kuur, die hij aan hem verricht heeft.’</p>
<p>- ‘Ja,’ zeî Bettemie, terwijl zij een viesch gezicht zette, ‘ik wil gelooven, dat Le Mat niet altijd mis raadt: intusschen, ik ben hartelijk blij, dat hij het met Dominee zoo goed getroffen heeft...maar van wat anders: hebje in lang iets van Nicolette gehoord? Ik heb, sedert die <hi rend="i">fête</hi> bij Mw. van Hardestein, niets van haar vernomen, behalve alleen, dat zij goevernante was geworden bij Mw. Van Zirik in den Haag: ik heb aan haar geschreven; maar tot nu toe geen taal of teeken van haar terugontvangen.’</p>
<p>- ‘De Freule ook niet? Dat is vreemd. - Neen, wat mij betreft, ik weet niets stelligs; alleen heb ik begrepen, dat er heele vreemde dingen met haar gebeurd moeten zijn: althans, toen Mevrouw zich onlangs bij Juffrouw Leentje naar haar informeerde, zette deze een <hi rend="i">visage de circonstance</hi>, en er was niets anders uit haar te krijgen, dan dat het meisje niet meer in haar konditie was, en er met ongenoegen vandaan was gegaan; maar wat er later met haar was voorgevallen, of waar zij heen was, dat kon Juffw. Leentje niet zeggen, of dat woû zij niet zeggen.’</p>
<pb n="89"/>
<p>- ‘Dan <hi rend="i">kon</hi> zij 't ook niet zeggen,’ merkte Bettemie aan: ‘want Juffw. Leentje is niet iemand, voor zooverre ik haar ken, die een smoorkolk van haar hart maakt en verzwijgt wat zij weet: veeleer zou zij geneigd zijn, er nog bij te voegen wat zij gist. - Maar dat spijt mij toch wat je mij daar vertelt. Ik vond het zulk een lief, natuurlijk meisje...men zou zeggen...wat kan er met haar gebeurd zijn? - Maar Dominee, die zal het toch wel weten?’</p>
<p>- ‘De Freule begrijpt,’ hernam Katoo, ‘dat, als men het fijne van de zaak niet uit den mond van Juffw. Leentje kan te weten komen, Dominee zich nog veel minder zal laten uithooren. Maar Mw. Mietje schijnt toch narichten aangaande het meisje te hebben gekregen: althans die zet, op het hooren van den naam van Nicolette, een gezicht, als of zij een walgelijk drankje slikken moest...en dat doet mij, tusschen ons gezegd, eenigszins vermoeden wat er achter zit, en waarom Dominee en zijn zuster over het geval niet spreken willen in 't bijzijn van de famielje.’</p>
<p>- ‘Wat dan?’ vroeg Bettemie.</p>
<p>- ‘De Freule heeft toch wel gemerkt, dat Jonker Maurits...’</p>
<p>- ...‘Van dezelfde meening was als ik, en haar een heele lieve meid vond, en verder?’</p>
<p>- ‘Ja, verder weet ik niets stelligs; doch wanneer ik naga, hoe zij, zoo op eens, nadat, op den avond van de <hi rend="i">fancy-fair</hi>, de Jonker nog al werk van haar scheen te maken, Hardestein verlaten heeft, en dat in verband breng met haar latere verdwijning uit het huis van Mw. Van Zirik, dan zou 't mij geheel niet verwonderen, zoo de Jonker wist, waar zij is, en zoo Dominee, dat ook wetende, er maar liever van zwijgen wil om Mw. van Hardestein geen verdriet aan te doen.’</p>
<p>- ‘Zouje waarlijk iets dergelijks gelooven?’ vroeg Bet-<pb n="90"/>temie: ‘nu, dat had ik van Maurits nooit gedacht...en van haar ook niet. 't Zou mij spijten, als 't zoo was.’</p>
<p>- ‘Och!’ zeî Katoo, met een zucht: ‘wij weten, hoe die heertjes zijn, de goeden niet te na gesproken:’ en toen, als hinderde het haar, over dat onderwerp verder uit te weiden, veranderde zij van toon, en vroeg:</p>
<p>- ‘En hoe schikje 't nu in het stadsleven, Freule? 't Moet hier toch stil voor u wezen, nu de meeste kennissen nog buiten en de <hi rend="i">sorties</hi> nog niet begonnen zijn.’</p>
<p>- ‘Och! wat zal ik je zeggen? ik weet mij nog al bezig te houden, en dan, wat de <hi rend="i">diners</hi> en andere <hi rend="i">sorties</hi> betreft, ik kan niet zeggen, dat ik daar zoo sterk naar verlang. Maar je moet niet denken, dat er geen gelegenheid is om zich te vermaken? Van avond onder anderen zingt Triolini.’</p>
<p>- ‘En gaat de Freule daarheen?’</p>
<p>- ‘Ja, <hi rend="i">en partie fine</hi> met Ernestine van Marsden en haar broeder...haar broêrtje, wel te verstaan; de jongen is nog op de Latijnsche school; maar toch groot genoeg om onze <hi rend="i">chapeau</hi> te zijn. 't spijt mij, dat ik je geen plaats kan offreeren; maar zouje kunnen meêgaan? dan zal ik aan Ernestine schrijven, en vragen of er nog gelegenheid is.’</p>
<p>- ‘Al te vriendelijk, Freule! maar ik zou er toch geen gebruik van kunnen maken. Je voelt, ik kan mijn zuster nu niet wel alleenlaten...ofschoon, indien ik zoo vrij mocht zijn...dan had ik wel één verzoek.’</p>
<p>- ‘En dat is?’</p>
<p>- ‘Ik zou zoo dolgaarne dien nieuwen tuin eens zien, daar die beesten zijn...den “apentuin” noemen zij 't, geloof ik.’</p>
<p>- ‘O! <hi rend="i">Artis</hi>, meenje?’</p>
<p>- ‘Juist. - Mijn zwager is er geen lid van; doch hij meende gehoord te hebben, dat de Freule tot de donatrices behoorde.’</p>
<pb n="91"/>
<p>- ‘Precies! - Nu! met het grootste genoegen zal ik je er heen brengen. Wanneer schikt het je?’</p>
<p>- ‘'t Schikt mij natuurlijk wanneer het de Freule schikt,’ antwoordde Katoo.</p>
<p>- ‘Och! mij is 't om 't even,’ hernam Bettemie: ‘wel, morgen dan maar: dan zal ik u te half twee met het rijtuig komen afhalen.’</p>
<p>- ‘O Freule! ik wil u die moeite niet vergen...ik zal wel hier komen.’</p>
<p>- ‘Wel neen! wat zouje dat heele end omloopen voor niets! Je zuster woont immers op den Kloveniersburgwal? Mevrouw Reeks, niet waar? - Nu, dat is in den weg. - Maar al was het om, waar dienen de paarden voor, als men ze niet gebruikt? Ik zal je komen halen: dat blijft dan afgesproken.’</p>
<p>Wij willen de dankbetuigingen voor het vriendelijk aanbod, en de woorden, die verder tusschen de beide dames gewisseld werden, als van geen belang voor den lezer, liever overslaan en hier dit hoofdstuk besluiten.</p></div>
<div type="chapter">
<pb n="92"/>
<head rend="h3">Zevende Hoofdstuk.</head>
<head rend="h4"><hi rend="i">L</hi>'<hi rend="i">Elisire d</hi>'<hi rend="i">Amore</hi>.</head>
<p>De schouwburgzaal was sterk bezet, de eerste rang schitterde van zwierige <hi rend="i">toilettes</hi> - of ze allen daarom fraai en smaakvol waren laten wij daar - en de muziekliefhebbers verheugden zich bij voorraad in het kunstgenot, dat hun voor 't eerst zou verschaft worden: althans voor 't eerst te Amsterdam; want nimmer had tot nog toe de alom vermaarde Signor Triolini aldaar zijn onvergelijkbaar stemgeluid doen hooren.</p>
<p>Tusschen al dien opschik, tusschen al die flikkeringen van juweelen en paarlen, gedragen door vrouwen, waarvan zij de meesten of niet of alleen van aangezicht kenden, onderscheidden zich Bettemie en haar vriendin door den eenvoud van haar kleeding.</p>
<p>De Freule Van Doertoghe was in 't korenblaauw, met een witte <hi rend="i">écharpe</hi> van Sineesch krip, een donkerroode roos in de goudblonde haren, en geene andere cieraden dan een paar gouden braceletten en een <hi rend="i">broche</hi>, met paarlen omzet.</p>
<p>Ernestine van Marsden had een <hi rend="i">changeante</hi> zijden japon aan, als toen in den smaak was, en die, naarmate er het licht op viel, of naarmate den kant van welken men die bekeek, voor rozerood, voor paars, voor blaauw, of voor dat alles te zamen kon worden aangezien. Zij droeg een geel
<pb n="93"/>zijden doek en om de gitzwarte haren een krans van witte rozen, die haar gansch niet kwaad stond. Ernestine was klein van postuur en redelijk gezet. Zij had hetgeen de Franschen, juist niet zeer vleiend, <hi rend="i">la beauté du diable</hi> noemen: een prettig gezichtje, waaraan een fijn opgetrokken neusje en een paar levendige zwarte kijkers een recht schalksche uitdrukking gaven. Dat zij ook niet van schalksheid ontbloot, en 't niet alleen bij wijze van naamsverkorting was, zoo haar intiemen haar nu en dan <hi rend="i">Nestje</hi> noemden, zal men uit haar brief aan Bettemie, die in een vroeger Boek voorkomt, reeds hebben kunnen opmaken; en 't bleek ook nu uit de opmerkingen, die zij, na de zaal eens vluchtig te hebben rondgekeken, haar vriendin in de ooren blies.</p>
<p>- ‘Ziezoo!’ zeide zij: ‘ik ben ten minste gerust, dat het je van avond alweêr niet aan toespraak ontbreken zal. Daar zit onze eerzame Jan Salie, in 't amfitheater, die je weêr vragen zal, hoe je je op 't laatste casino hebt geämuzeerd, en of je ook op 't volgende denkt te komen: en daar dicht bij 't tooneel hebje Henri Brest, alias de brave Hendrik, die je van zijn papa, en van zijn mama, en van zijn broêrtjes en zusjes zal vertellen, en naast hem Frederik de Groote, die wandelende blaasbalg, die ons weêr gevaar zal doen loopen een verkoudheid op te doen als hij ons toespreekt: en daar schuins tegen-over ons zit je deftige adorateur Pietje Batist, zijn haar even net geborsteld en zijn das even wit en even stijf als altijd: en daar is er nog een, dien ik niet ken, maar die toch ook grooten lust schijnt te hebben om zich onder je adorateurs te rangschikken; althans, hij staat zoo stokstijf op je te turen als of je hem in een marmeren beeld veranderd hadt. - Maar hoe is 't? Je kleur verschiet: is die heer....’</p>
<p>- ‘Stil!’ fluisterde Bettemie: ‘<hi rend="i">ik</hi> ken hem wel.’</p>
<p>- ‘Maar wie is het dan?’ vroeg Ernestine, haastig: ‘wezentlijk je bent ontsteld.’</p>
<pb n="94"/>
<p>- ‘Hij is het.’</p>
<p>- ‘Wie hij? - toch niet die zekere, daar je mij over geschreven hebt?’</p>
<p>- ‘Hij zelf! en ik was verre van hem <hi rend="i">hier</hi> te verwachten. Maar stil nu. Laat ons luisteren naar de <hi rend="i">Ouverture</hi>.’</p>
<p>Inderdaad had Bettemie, naauwlijks gezeten zijnde, vlak tegen-over haar, Drenkelaer herkend, die, met de armen over elkander geslagen en leunende tegen het achterschot van den balkon, waarin hij plaats - of liever geen plaats, althans geen zitplaats - had, haar onbeweeglijk stond aan te staren. En wederom was 't haar, als op het bal in de Hardesteinsche oranjerie, of er uit die oogen stralen voortkwamen, die haar als puntige naalden door 't hart staken. Zij wendde het hoofd naar de zijde van het orkest, in de hoop van aan de gewaarwording te ontkomen, die haar kwelde; doch - zonderling spel van het lot! - ook daar ontmoetten haar oogen er twee andere, die op haar gevestigd waren: maar deze sloegen zich terstond bescheiden neder, en een lichte blos overdekte het gelaat van den jongeling, aan wien zij behoorden.</p>
<p>- ‘Hij heeft mij nu toch herkend,’ dacht Bettemie bij haar zelve, terwijl zij ook een kleur kreeg en voor zich keek. Zonderling! 't was of de indruk van dien openen, zielvollen blik, dien van de oogen tegen-over haar op eens geheel had weggewischt. Zij had een gevoel, als of er op een heftige brandwond een balsemend heelmiddel gelegd was.</p>
<p>- ‘Ernestine,’ fluisterde zij weder, zonder op te zien: ‘je moet zoo meteen, niet dadelijk, eens kijken naar den kant van het orkest: dat jong mensch, dat daar in den doorloop van de bak vooraan staat, vlak tegen de borstweering, achter den man met de pauken.’</p>
<p>- ‘Wien meenje? die met zijn bruine pruik en zijn groenen bril?’ vroeg Nestje.</p>
<pb n="95"/>
<p>- ‘Och! <hi rend="i">mais non; celui qui est à côté</hi>,’ antwoordde Bettemie. Wij hebben, meenen wij, reeds opgemerkt, dat men dikwijls, als men niet wil dat derden vernemen wat men zegt, zich onwillekeurig in een vreemde taal uitdrukt, als liep men dan minder gevaar, verstaan te worden.</p>
<p>- ‘O! die met zijn Apolloos profiel? - Is dat ook een <hi rend="i">adorateur</hi> van je? Nu! - die heeft gansch geen onbehaaglijk voorkomen.’</p>
<p>- ‘Stil toch! 't is de zoon van die Juffrouw, naar wie je voor mij geïnformeerd hebt.’</p>
<p>- ‘Wat! de moedige paardetemmer van Hardestein? - op mijn woord, het is een perfekte <hi rend="i">héros de roman</hi>. Als ik ooit een man krijg, mag ik lijden, dat hij zoo'n gedistingueerd voorkomen heeft. Hoe jammer, dat zijn moeder maar een naaister is.’</p>
<p>- ‘<hi rend="i">Fi donc!</hi>’ zeî Bettemie: ‘is hij daar zooveel minder om?’</p>
<p>- ‘Dat is te zeggen, ja en neen,’ antwoordde Ernestine: ‘zedelijk niet; maar wel uit een maatschappelijk oogpunt. Zie! hij kijkt hier naar toe. Zou hij je herkennen? Och! hij krijgt er een kleur van, de arme jongen: - en jij ook: dat is toch al te gek. - Nu! <hi rend="i">forward</hi> is hij althans niet; want hij schijnt over de vrijmoedigheid, die hij gebruikt heeft, zoo verlegen, als of hij een misdaad had begaan, de sukkel!’</p>
<p>Bettemie zweeg: zij vond deze reis de scherts van haar vriendin ongepast: immers verre van belachlijk, kwam haar die bescheidenheid van den jongen Hermans zeer loffelijk voor, en wanneer zij nadacht over zijn handelwijze, zoo te Hardestein als nu, en die vergeleek bij die van de jonge Heeren, die Ernestine even te voren had uitgemonsterd, dan verwonderde zij er zich over, hoe het toch kwam, dat hij, die toch niet tot de <hi rend="i">haute volée</hi> behoorde, zooveel meer beschaving en <hi rend="i">tact</hi> aan den dag leide dan die ande-<pb n="96"/>ren. - Dan terwijl zij hier over nadacht was de <hi rend="i">ouverture</hi> afgespeeld, het gordijn werd opgehaald, <hi rend="i">l</hi>'<hi rend="i">Elisire d</hi>'<hi rend="i">amore</hi> begon, en onze beide jonge dames hadden voor een wijl alleen gevoel voor de liefelijke toonen, die hun in de ooren ruischten.</p>
<p>'t Sprak van zelf, dat, toen de pauze kwam, achtereenvolgens de heeren, die Ernestine onder de namen van de brave Hendrik, Jan Salie, Frederik de Groote en Pietje Batist had aangeduid, hun opwachting bij de jonge dames kwamen maken, zooveel plaats en gelegenheid zulks toelieten; en dat had niet over. Immers, achter Ernestine zat een haar onbekende dilettant, en Rudolf van Marsden scheen nog het besef niet te hebben, hoe de beleefdheid van hem vorderde, zijn zitplaats achter Bettemie voor een wijl af te staan ten behoeve eens bezoekers: of wel, hij nam zijn taak van geleider zoo naauwgezet op, dat hij de dames, aan zijn zorg toevertrouwd, geen oogenblik dorst verlaten. De straks gemelde heeren hadden dus over of langs hem heen met de dames moeten spreken, wat hun zeker geen geschikte gelegenheid verschafte om <hi rend="i">douceurs</hi> te fluisteren, ja zelfs om een geregeld gesprek te voeren, gesteld altijd, dat zij daartoe de bekwaamheid hadden bezeten.</p>
<p>Maar eindelijk begon Ernestine te vinden, dat haar broeder zijn post van Cerberus wat al te getrouw en te gestreng vervulde, en, misschien vreezende, dat Bettemie haar kwaden dank zou wijten indien zij dus buiten toegang gehouden werd, fluisterde zij Rudolf in, dat hij eens moest gaan zien, of hij ook een <hi rend="i">affiche</hi> voor de volgende voorstelling kon machtig worden. Hij voldeed, ofschoon niet dan schoorvoetende, aan het verzoek: waarschijnlijk was hij nog wat beschroomd geweest om alleen naar de koffiekamer te gaan: op dien veertienjarigen leeftijd, dien hij bereikt had, paart men niet zelden aan veel vrijpostigheid een niet minder groote mate van verlegenheid - beiden doorgaans evenzeer te onpas aangewend.</p>
<pb n="97"/>
<p>Naauwlijks had hij, en zonder dat zulks door Bettemie was opgemerkt, zich verwijderd, of zij bemerkte, dat er zich weder een bezoeker achter haar bevond: zij zag om, en op de plaats, die Rudolf ontruimd had, zat nu...Drenkelaer. Deze had in de buurt op de loer gestaan en het tijdstip waargenomen, dat de knaap was opgestaan, om te naderen en van de hem dus verschafte gelegenheid gebruik te maken.</p>
<p>Bettemie was niet verrast; want eer zij hem gezien, eer zij de woorden gehoord had, waarmede hij haar begroette, had zij reeds gevoeld, dat hij haar aanzag.</p>
<p>- ‘Wel mag ik,’ zoo begon hij zijn rede, ‘mijn gelukster zegenen, die mij hierheen heeft gevoerd, en mij de overtuiging schenkt, dat de Freule Van Doertoghe nog in het land der levenden verkeert.’</p>
<p>Bettemie bloosde een weinig; want de woorden van Drenkelaer schenen een ingewikkeld verwijt te behelzen, dat zij de belofte, om hem iets van haar te doen hooren, nog niet had vervuld. Haar verlegenheid achter een scherts pogende te verbergen, zeide zij:</p>
<p>- ‘Je hadt toch in de courant nog het bericht niet gelezen van het tegendeel?’</p>
<p>- ‘Freule! welk een denkbeeld!’ mompelde hij op een droefgeestigen toon: ‘zoo iets te lezen zou mij tot wanhoop gevoerd hebben, indien ik niet bereids op de grenzen der wanhoop stond.’</p>
<p>Deze slotwoorden waren fluisterend gesproken; maar al verstond Ernestine van Marsden niet duidelijk wat er gezegd werd, zij begreep genoeg, dat hier meer dan een gewoon praatje over 't weêr en over de muziek werd gevoerd of stond gevoerd te worden, en zij wendde 't hoofd naar den spreker om, ten einde dezen eens goed van nabij te bekijken. Bij geruchte had zij reeds veel van hem gehoord: onze lezers zullen zich herinneren, of, zoo zij 't de pijne waard vinden, in het Zevende Boek kunnen naslaan, wat
<pb n="98"/>Bettemie haar over hem geschreven had, en wij weten insgelijks, dat zij bij Katoo Tronck narichten aangaande hem had pogen in te winnen. Natuurlijk had Drenkelaers trouwe bondgenoote al het hare gedaan om de vriendin van Bettemie gunstig voor hem te stemmen, en de loffelijkste getuigenissen van hem afgelegd; maar toch was het haar niet gelukt, bij Ernestine den indruk geheel weg te nemen, dien de brief van Bettemie bij haar had achtergelaten: een zeker voorgevoel zeide haar, dat het met dien Drenkelaer niet volkomen richtig was, en zij had zich gevleid, dat hij, na Bettemies vertrek van Hardestein, zijn vrijerij niet zou doorzetten. Zijn verschijnen te Amsterdam was haar dus niet welkom: de uitdrukking zijner oogen beviel haar niet, en zij zette een zuur gezicht.</p>
<p>- ‘Juffrouw Van Marsden: - mijn Heer Drenkelaer,’ zeî Bettemie, hen aan elkander voorstellende.</p>
<p>Beiden bogen stijf beleefd, en het gelaat van Ernestine werd niet vriendelijker: Drenkelaer begreep terstond, dat hij in haar geen medehelpster vinden zou.</p>
<p>- ‘Sedert wanneer te Amsterdam?’ vroeg Bettemie, zich houdende, of zij de laatste woorden van Drenkelaer niet verstaan had.</p>
<p>- ‘Sedert heden morgen, Freule!’</p>
<p>- ‘En denkje eenig <hi rend="i">séjour</hi> hier te maken?’ was de vraag, die van zelve volgde, en die, ofschoon, strikt genomen, niet zeer beleefd, toch altijd beleefder was dan de gewone vraag, die de Amsterdammer den vreemden bezoeker doet: ‘wanneer denkje weêr heen te gaan?’ Intusschen, 't zij de vraag beleefd was of niet, Bettemie had er aanstonds berouw van, die gedaan te hebben.</p>
<p>- ‘Ik weet niet, Freule! of het wel aan mij is, dat die vraag gedaan moet worden,’ zeî Drenkelaer, haar scherp in de oogen ziende.</p>
<p>- ‘Neen, dat is waar,’ zeide zij, weder onder de
<pb n="99"/>overmacht van zijn blik terugkrimpende: ‘ik geloof inderdaad, dat...’</p>
<p>- ‘Dat ik ook maar, als Nemorino in de opera, mij aan een werver verkoopen moet,’ viel Drenkelaer in: ‘och! ik deed het van avond nog, indien ik er mij ook zulk een elixir voor verschaffen kon.’</p>
<p>- ‘Zouden er waarlijk zulke dingen bestaan?’ vroeg Bettemie, half tot zich zelve, en terwijl zij aan het reukwerk in Leaas tooverflakon dacht.</p>
<p>- ‘Wat? als <hi rend="i">lacrima Cristi?</hi>’ vroeg Ernestine: ‘wel zeker! ik heb die van den zomer nog gedronken bij mijn oom op Vredeveld.’</p>
<p>- ‘'t Is, dunkt mij, vrij onverschillig,’ merkte Drenkelaer aan: ‘of 't geen men gebruikt <hi rend="i">lacrima Cristi</hi> is, gelijk die kwakzalver in de opera verkoopt, of een andere drank, als 't maar helpt. - En hoe is de beroemde Triolini aan de dames bevallen?’ vroeg hij, begrijpende, zijn bijzonder onderhoud met Bettemie niet te mogen voortzetten, nu een derde zich in 't gesprek mengde.</p>
<p>- ‘Ik ben niet genoeg <hi rend="i">musicienne</hi>, om er over te oordeelen,’ zeî Bettemie: ‘maar zijn stem maakt op mij een alleraangenaamsten indruk. 't Is toch een groot voorrecht, een werktuig in zijn keel te hebben, waar men, op al wie 't hoort, zulk een macht meê uitoefent.’</p>
<p>- ‘Vooral is men te benijden, als men die uitoefenen mag op zulke toehoorderessen,’ hernam Drenkelaer, het meervoud bezigende, om aan zijn gezegde den schijn van een gewoon kompliment te geven, maar toch zich meer bepaald tot Bettemie richtende.</p>
<p>- ‘Ik geloof, dat Signor Triolini al vrij onverschillig op dat punt zal zijn,’ zeî Bettemie: ‘maar, van iets anders, ik heb vandaag goede berichten gekregen van onze vrienden op Hardestein. Je raadt nooit wie van morgen bij mij geweest is: Juffrouw Katoo.’</p>
<pb n="100"/>
<p>- ‘Inderdaad!’ riep Drenkelaer, als of die mededeeling hem ten hoogste verwonderde, wat echter volstrekt het geval niet was. De lezer zal, met zijn gewone schranderheid, wel begrepen hebben, dat hij Juffrouw Katoo gesproken en van haar vernomen had, waar hij Bettemie kon vinden. ‘Ja,’ vervolgde hij, weder den melankolieken toon aanslaande: ‘dat waren gelukkige dagen, die ik daar op Hardestein beleefd heb. Maar 't is te begrijpen,’ voegde hij er met inzicht bij, ‘dat Marlheim mij bij mijn terugkomst dubbel hatelijk werd.’</p>
<p>- ‘Ja,’ zeî Bettemie, ‘het verblijf te Amsterdam viel mij ook af, na dat op Doornwijck.’</p>
<p>- ‘Maar vermoedelijk niet om dezelfde reden,’ fluisterde Drenkelaer.</p>
<p>- ‘Wel! 't is altijd onaangenaam, een plaats te verlaten, waar men zich goed geämuzeerd heeft,’ zeî Bettemie, veinzende de beteekenis van zijn woorden niet te begrijpen: ‘en dat was van den zomer, met mij bij Tante, en, hoop ik, ook met u op Hardestein, het geval. Maar mans weten zich altijd beter te troosten, ten minste, wanneer zij, als bij u 't geval is, afleiding kunnen vinden in hun bezigheden.’</p>
<p>- ‘Bezigheden,’ hernam Drenkelaer, nog op denzelfden toon, ‘kunnen, naar men beweert, troost verschaffen in smart en rouw; maar zij missen hun heilzamen invloed op hem, die dobbert tusschen hoop en vrees. Wie ter dood veroordeeld is, kan, zegt men, gerust slapen; maar niet hij, die zijn vonnis wacht.’</p>
<p>- ‘Zoo! benje eindelijk weêrom, Sinjeur?’ vroeg op dit oogenblik Ernestine aan haar broeder, die, met de verlangde <hi rend="i">affiche</hi> uit de koffiekamer teruggekeerd, vrij beteuterd keek, dat hij zijn plaats bezet vond.</p>
<p>- ‘<hi rend="i">Pardon!</hi>’ zeî Drenkelaer: ‘ik geloof, dat ik onbescheiden ben geweest, met mijn Heer van zijn plaats te
<pb n="101"/>berooven. Het past mij, mijn afscheid te nemen; maar...’ hier boog hij zich over Bettemie heen, doch niet aan de zijde waar Ernestine gezeten was, en fluisterde haar in 't oor: ‘zal ik nu, als Nemorino, dienst moeten nemen?’</p>
<p>- ‘Neen, nog niet,’ lispte zij, naauwlijks hoorbaar: ‘kom morgen...’ Hier zweeg zij plotslings: zij had wederom toevallig naar de zijde gezien, waar Albert stond, en in diens oogen zulk een uitdrukking van diepen weemoed gelezen, dat zij zelve er zich door ontroerd gevoelde. 't Zij onwillekeurig, 't zij omdat, nu haar blik den zijnen ontmoette, zij het onwellevend zou geächt hebben, zich te houden, of zij den man, die haar een dienst had bewezen, niet kennen wilde, zij kon niet nalaten, hem met een lichte hoofdbuiging te groeten, en toen, in plaats van den begonnen volzin te eindigen, gelijk zij van meening was, met de woorden: ‘en wend u tot mijn voogd,’ zeide zij: ‘in Artis, te half twee.’</p>
<p>Doch dit was reeds genoeg om over het gelaat van Drenkelaer een glans van vergenoegen te verspreiden.</p>
<p>- ‘Zij is mijn,’ dacht hij, terwijl hij, na een beleefde buiging voor de beide dames, zich met een triomfeerenden blik verwijderde. Aan Ernestine ontging die blik niet, en met een ernstige, ja smartelijke uitdrukking op het gelaat, zag zij eerst hem na, en vervolgens haar vriendin aan; doch zij wachtte zich, eenige vraag te doen; terwijl Bettemie van haren kant het stilzwijgen bewaarde. De orkestmeester, weder ten troon gestegen, gaf het sein tot het weder ophalen van 't gordijn, en het voortzetten der voorstelling maakte alle verdere gesprekken onmogelijk of althans onvoegzaam.</p>
<p>Toen de finale gezongen, de belachlijke ceremonie van het terugroepen tot tweemalen herhaald, het gordijn gevallen was, de dames haar <hi rend="i">sorties de bal</hi> hadden omgeslagen, en, na twee of drie andere, het rijtuig van den Heer
<pb n="102"/>Van Marsden was uitgeroepen, stonden Jan Salie, Frederik de Groote, de brave Hendrik en Pietje Batist in 't voorportaal gereed om hun arm aan te bieden. Doch Bettemie had den haren reeds aan den jongen Van Marsden gegeven, en zoo moest Frederik de Groote, die de eerste aan 't bod was, zich wel vergenoegen met Ernestine uit te leiden, die hem tot den elleboog kwam. Drenkelaer had den <hi rend="i">tact</hi> gehad, zich op een afstand te houden; ofschoon hij zorgde, aan de deur van den schouwburg post te vatten en zijn afscheidsbuiging te maken. Toen echter Bettemie die beäntwoordde, meende zij, achter hem en in de menigte verloren, de ranke gestalte van Albert te onderscheiden, en, van onder den diep neêrgetrokken rand van zijn hoed, zijn oogen, die haar glanzend tegenstraalden.</p>
<p>- ‘Dat was dus de Heer Drenkelaer,’ zeî Ernestine, toen zij in 't rijtuig gezeten waren.</p>
<p>- ‘In eigen persoon,’ antwoordde Bettemie.</p>
<p>Ernestine had wel gaarne nog een vraag willen doen; doch de tegenwoordigheid van den knaap was haar in den weg. Zij kon echter niet nalaten, toen het rijtuig voor het huis van den Heer Van Bassen stond en Bettemie er uitstapte, haar halfluid, onder 't afscheid nemen, toe te voegen:</p>
<p>- ‘Ik ben zeer verlangend te weten, of ik morgen geen nieuws zal hooren.’</p>
<p>- ‘Ik geloof het niet,’ zeî Bettemie, terwijl zij haar vriendin krampachtig de hand drukte en snel naar binnen ging.</p>
<p>Ondertusschen wandelden Frederik de Groote, Jan Salie, en nog een paar vrienden, naar hun Sociëteit in de Kalverstraat, en werd de eerstgenoemde niet weinig door de drie anderen geplaagd over de fraaie figuur, die hij met de kleine Ernestine geslagen had.</p>
<p>De brave Hendrik en Pietje Batist gingen ieder naar zijn
<pb n="103"/>woning: gene, omdat hij het niet gepast achtte, zoo laat naar ‘de kroeg’ te gaan, deze, omdat in 't huisgezin zijns vaders alles even afgemeten was, en hij na half twaalf niet zou hebben durven t'huis komen; en elk van de vier vrijers van Bettemie troostte zich met de gedachte, dat, zoo hij niet zoo gelukkig had mogen zijn, haar uit te leiden, aan geen zijner medeminnaars dat voorrecht was ten deel gevallen.</p>
<p>Drenkelaer keerde naar zijn logement, zich de handen wrijvende, en allerlei fraaie luchtkasteelen bouwende.</p>
<p>En Albert? hij ging huiswaarts, hoofd en hart vervuld van tegenstrijdige gewaarwordingen. De oogen der liefde zien scherp, en niet minder die der ijverzucht: hij had terstond in Drenkelaer den jonkman herkend, die te Hardestein zich zoo <hi rend="i">geëmpresseerd</hi> bij Bettemie getoond had: en het was hem geweest, of zijn hart werd toegeschroefd, toen hij dien ook nu weder zijn hof aan het jonge meisje maken zag en beider houding gadesloeg; want hij had meenen op te merken, dat Bettemie met welgevallen naar de tot haar gesproken woorden luisterde. En toch...neen, hij bedroog zich niet: Bettemie had hem, Albert, werkelijk aangekeken, hem herkend, ja toegeknikt! en, 't mocht dan bij hem een spel der verbeelding zijn, maar 't was hem geweest, of uit die oogen, die zich zoo vriendelijk op hem vestigden, een stem gesproken had, die hem toeriep: ‘wees gerust.’ - Maar neen; de gezonde reden verwierp zulk een dwaze opvatting: die minzame groete had alleen willen te kennen geven: ‘ik herinner mij, dat gij mij eenmaal een dienst bewezen hebt, en het is mij aangenaam, te zien, dat gij welvarend zijt.’</p>
<p>En toen hij te huis gekomen was, en zijn moeder hem vroeg, of hij berouw had, haren raad gevolgd en gebruik te hebben gemaakt van 't vrijkaartje, 't welk hem de echtgenoot van eene harer vriendinnen had aangeboden, en of
<pb n="104"/>werkelijk die Triolini zoo mooi zong als de roep er van ging, had hij moeite, zijn herinneringen aangaande het gehoorde in behoorlijk verband terug te geven, zoozeer waren hart en hoofd vervuld van wat hem, niet op het tooneel, maar in de zaal van den schouwburg had getroffen.</p>
<p>En toen hij zijn moeder goede nacht gekust, en zich naar zijn slaapvertrek begeven had, en voor de teekening van Bettemie stond, neuriede hij bij zich zelven het bekende, op eene der zangwijzen uit <hi rend="i">l'Elisire d'amore</hi> vervaardigde liedje:</p>
<lg type="poem">
<l><hi rend="i">D</hi>'<hi rend="i">une image trop chérie</hi></l>
<l rend="; 1tab"><hi rend="i">Rien ne peut me séparer:</hi></l>
<l><hi rend="i">Je sais bien que c</hi>'<hi rend="i">est folie</hi></l>
<l rend="; 1tab"><hi rend="i">A mon coeur de l'adorer</hi>,</l>
<l rend="; 2tab">enz.</l></lg></div>
<div type="chapter">
<pb n="105"/>
<head rend="h2">Vijftiende boek.</head>
<head rend="h3">Eerste hoofdstuk.</head>
<head rend="h4"><hi rend="i">Een vreemdsoortig consult</hi>.</head>
<p>Eene der dienstboden ten huize van den Heer Van Bassen was ongesteld, en Dr. Van Zevenaer had, op den ochtend na de vertooning van <hi rend="i">l'Elisire</hi>, haar zijn gewoon bezoek gebracht, waarvan hij nu aan Bettemie verslag kwam doen. Hij was uiterlijk weinig veranderd, sedert wij hem 't laatst in ons verhaal hebben zien voorkomen. Zijn gelaat was iets meer gerimpeld, zijn kleur iets meer olijfachtig, zijn hoofd nog wat kaler, zijn beengestel iets houteriger geworden, hij was nog altijd dezelfde, wat stem, houding en manieren betrof, en in de wijze waarop hij zijn witte das omdeed, in de snede van zijn jas of rok, in 't fatsoen van zijn boordjes, in zijn geheele kleedij met een woord, was niets veranderd sedert den tijd dat hij studeerde.</p>
<p>- ‘Wel, Dokter?’ vroeg Bettemie, toen hij binnentrad, en terwijl zij een stoel naar hem toeschoof: ‘hoe hebje de zieke gevonden?’</p>
<p>- ‘Dat zal wel schikken, kollega!’ antwoordde Van Zevenaer, die wel meer gewoon was, dien naam in scherts
<pb n="106"/>aan Bettemie te geven, om haar te plagen met haar medicinaal dilettantisme.</p>
<p>- ‘En moet ze voortgaan, gort te gebruiken?’ vroeg Bettemie.</p>
<p>- ‘Ongetwijfeld,’ antwoordde de arts: ‘tenzij je misschien iets beters voor haar wist.’</p>
<p>- ‘Je zoekt mij weêr te plagen, Dokter! Maar dat is 't zelfde, en daar zal ik mij niet door laten afschrikken. Wat dunktje van <hi rend="i">arrow-root?</hi>’</p>
<p>- ‘Dat het uitmuntend is om een podding van te maken, die met een Rinschen-wijn-saus heel lekker kan wezen.’</p>
<p>- ‘Je spot, Dokter! maar, toen ik een kind was, werd de <hi rend="i">arrow-root</hi> heel dikwijls voorgeschreven.’</p>
<p>- ‘Ongetwijfeld, kollega!’ zeî Van Zevenaer, zich buigende: ‘maar zieje, als b.v. iemand als uw oom Van Bassen mij vroeg, wat hij tegen zijn podagra moest doen, dan zou ik hem misschien zeggen: “ga naar Carlsbad of naar Aken:” maar als 't een renteniertje is, met een inkomen van ƒ 800 's jaars, die de podagra heeft, dan schrijf ik hem niet anders voor dan baai, koud water en geduld: - en 't eene recept helpt even goed of even weinig als 't andere. Aan u zou ik misschien <hi rend="i">arrow-root</hi> voorschrijven; - maar 't aan een dienstmaagd te doen zou ik zonde achten...en al ware 't niet om de kosten, dan nog ben ik overtuigd, dat zij met meer smaak de gort zal nuttigen dan de <hi rend="i">arrow-root</hi>, - tenzij je er misschien madera of Franschen brandewijn bij wilt doen...in dat geval heb ik niets te zeggen.’</p>
<p>- ‘Er is iets waars in 't geen je zegt, Dokter, maar...’</p>
<p>- ‘Iets waars? - neen, 't is heelemaal waar,’ zeî Van Zevenaer, met dien bedaarden stelligen toon, die hem eigen was: ‘nu! is er nog iets, dat je weten wilde? anders saluut!’</p>
<p>- ‘Neen!’ zeide zij: ‘of ja,’ voegde zij er haastig bij,
<pb n="107"/>zich bezinnende: ‘ik wilde...ik meende je te vragen...’</p>
<p>- ‘Wel! wat?’ vroeg de arts, die reeds opgestaan was: ‘hoe is 't?’ vervolgde hij, haar aarzeling bespeurende: ‘is 't iets, daar je niet meê voor den dag durft komen?’</p>
<p>- ‘Dokter?’ vroeg zij, moed vattende: ‘geloof je aan de <hi rend="i">gettatura?</hi>’</p>
<p>- ‘Wat bliefje?’ vroeg op zijne beurt Van Zevenaer, die geen Italiaansch verstond, en niet begreep wat zij meende.</p>
<p>- ‘Och! ik bedoel...ja, hoe zal ik het u uitleggen...? den magnetischen invloed van het oog.’</p>
<p>- ‘Wel zeker geloof ik daaraan,’ antwoordde de geneesheer: ‘kijk maar een dier, dat op je afkomt, fiks in de oogen en het zal je niet durven aanvallen.’</p>
<p>- ‘Ja: dat weet ik,’ hernam Bettemie: ‘maar ik bedoel dien invloed, niet op dieren toegepast, maar op menschen.’</p>
<p>- ‘Ook die is onwederspreekbaar,’ zeî Van Zevenaer: ‘in den regel zal een schelm zijn oogen neêrslaan, wanneer die van een eerlijk man op hem gevestigd zijn.’</p>
<p>- ‘Och!’ riep Bettemie, ontevreden: ‘je wilt mij niet verstaan. Je hebt toch wel gehoord, hoe men in Italiën er stellig aan gelooft, dat er menschen bestaan, die door hun blik invloed hebben op het noodlot van een ander en...’</p>
<p>- ‘Ik weet al,’ zeî Van Zevenaer: ‘Italiën is het land van de kwade oogen, van de liefdedranken, van de toovergiften, en van allerlei andere hekserijen, die wij gelukkig hier te lande niet kennen.’</p>
<p>- ‘Benje daar zoo zeker van?’ vroeg Bettemie.</p>
<p>- ‘O! nu begrijp ik het,’ riep Van Zevenaer uit: ‘je hebt gisteren avond <hi rend="i">l'Elisire d'amore</hi> gezien en nu wilje van mij weten, of er werkelijk zulke elixirs bestaan. Maar mij dunkt, die hebje niet noodig. Jij behoeft waarachtig aan de jonge luî geen tooverdranken in te geven om ze op
<pb n="108"/>je te doen verlieven. Of ben je bang, dat ze er jou een hebben ingegeven?’</p>
<p>- ‘Met die mooie komplimenten dwaalje van den tekst, Dokter. - Ik spreek van geen tooverdranken, ik spreek van blikken, die iemand op een onbegrijpelijke wijze <hi rend="i">fascineeren</hi>...ik weet geen Hollandsch woord, dat juister uitdrukt wat ik zeg.’</p>
<p>- ‘Wel wis en zeker!’ zeî Van Zevenaer: ‘ik ben nooit verliefd geweest, en toch heb ik meermalen ondervonden, dat een lonk, door een bevallig meisje op mij geworpen, een zeer krachtige werking op mij deed: - hoeveel te krachtiger moet dan nog de liefdelonk zijn, op ons geworpen door iemand, die wij wederkeerig beminnen.’</p>
<p>- ‘Maar nog eens, Dokter! ik spreek niet van zulke alledaagsche verschijnselen: - ik bedoel dit: - kan een man, alleen door de toovermacht van zijn blik, een vrouw tot zich trekken, ook al gevoelt zij geen bepaalde liefde voor hem?’</p>
<p>- ‘O ho!’ zeî Van Zevenaer: ‘hier hebben wij een behoorlijk geprecizeerde vraag. - Mag ik even je hand? - Ja, ik dacht het wel, de pols is gejaagd: je bent niet in je normalen toestand, Juffrouw Bettemie!’</p>
<p>- ‘Goed! - maar uw antwoord op mijn vraag?’</p>
<p>- ‘Hoor eens,’ hernam Van Zevenaer, terwijl hij weêr zitten ging, en den schertsenden toon, dien hij tot dien tijd gevoerd had, tegen een toon van ernst verwisselde: ‘toen je, nu ongeveer drie maanden geleden, terugkwaamt van Hardestein, was je ziek, ten gevolge van die dwaze praatjes, die ze over je hadden uitgestrooid; en waarover ik mij nog altijd voorbehou, dien sinjeur Le Mat, waar je tante zoo hoog meê loopt, bij gelegenheid eens onder handen te nemen. Maar als je nu bij anderen aankwaamt met vragen, gelijk je mij daareven hebt gedaan, dan zouje werkelijk je er allicht aan blootstellen, dat zulke praatjes
<pb n="109"/>weêr werden opgewarmd. Wat nu die biologie betreft, waar je op doelt, ik zal er dit alleen van zeggen, dat er in 't algemeen op de wereld niets vermogender is dan een vaste wil, vooral, wanneer die gepaard gaat met dat bewustzijn van kracht, 't welk men, wanneer 't op hulp van Boven steunt, “geloof”, en anders eenvoudig “zelfvertrouwen”, noemt. Er bestaan voorbeelden genoeg van lieden, die, lam zijnde, bij brand of andere dreigende gevaren, het gebruik hunner ledematen voor een wijl hebben teruggekregen om te vluchten: of wel van lieden, die, in dergelijke omstandigheden, zoo al geen bergen, dan toch andere voorwerpen hebben verzet, die zij in hun gewonen toestand niet eens zouden hebben kunnen bewegen. Die wil nu openbaart zich en werkt op alle wijzen, niet enkel door de kracht van de ledematen, maar ook en vooral door de oogen. Zal echter iemand op een ander zoodanige kracht, door middel van zijn oogen, uitoefenen, dan moet die ander besef hebben van zijn eigen ondergeschiktheid. De vader kan veelal zijn kinderen, en evenzoo de meester zijn scholieren, met de oogen regeeren: - maar dit zou noch den vader, noch den onderwijzer gelukken, indien bij de kinderen en de leerlingen niet het besef bestond van fizieke en zedelijke minderheid. - Bestaat er nu iemand, die u met zijn oogen beheerscht, dan is het, omdat hij, door meerdere vastheid van wil, u onder zijn bedwang houdt.’</p>
<p>- ‘<hi rend="i">Et voila ce qui fait que votre fille est muette</hi>’, zeî Bettemie: ‘waarlijk, Dokter, ik had een andere konkluzie van u verwacht, dan dat die invloed van 't oog een gevolg is van een vastheid van wil. 't Spreekt wel van zelf, dat als iemand een ander aanziet, lang en met vuur aanziet, zulks geschiedt, omdat hij het <hi rend="i">wil</hi> doen. Maar in gewone gevallen duurt de indruk, dien hij te-weeg-brengt op het aangekeken voorwerp, niet langer dan dat aankijken zelf. Zoolang de slang zijn oogen op het vogeltje, dat op
<pb n="110"/>den tak zit, houdt gevestigd, zal het diertje stom en onbeweeglijk zitten; maar verwijdert zich de slang, dan begint het vogeltje weêr vrolijk te zingen of vliegt weg; zoolang de meester de knapen op de school onder zijn oog houdt, houdt hij ze onder zijn bedwang; maar zij, die met den rug naar hem toe zitten, bemerken zijn dreigenden oogopslag niet en zetten hun fluisterend gebabbel onbekommerd voort. Waar ik van spreek is van blikken, die ons doordringen, ook al zien wij ze niet, en die, als wij ze eens gezien hebben, ook daarna, in de eenzaamheid, in de nacht, ons als dreigende vlammen vervolgen, en aan wier invloed men ook dan zich vruchteloos poogt te onttrekken.’</p>
<p>- ‘Mijn lieve Juffrouw Bettemie!’ zeî Van Zevenaer, die, een Amsterdammer zijnde en tegen een Amsterdamsch meisje sprekende, nooit er aan zou gedacht hebben, de benaming van ‘Freule’ te gebruiken: ‘indien wij een algemeene stelling behandelden, dan zou ik u zeggen, dat ik aan een kracht der oogen, als door u beschreven wordt, weinig geloof sla; of liever, ik zou u “goeden dag” zeggen, mijn hoed opzetten, en heengaan; want als ik aan 't bezoeken van mijn patiënten ben, heb ik geen tijd tot redetwisten over algemeene stellingen. Maar ik ken Juffw. Van Doertoghe als te redelijk, om mij, op dit uur van den dag, in louter speculatieve questiën te willen wikkelen, en begrijp alzoo, dat de questie, waarover zij mijn meening wil kennen, een bijzonder geval betreft, en dat het raad en hulp is, die zij voor <hi rend="i">zich zelve</hi> verlangt. En dan,’ vervolgde hij, zonder zich te storen aan de kleur, die Bettemie kreeg, en die zijn vermoeden bevestigde, ‘dan zeg ik, dat zoo'n paar oogen niet de minste blijvende werking kunnen doen, indien er niet van de andere zijde een neiging bestaat, om zich door die werking te <hi rend="i">laten</hi> beheerschen. Met ronde woorden: zijn er een paar oogen, die de Juffrouw nacht en dag kwellen, dan is 't, dat hij, aan
<pb n="111"/>wien die twee oogen toebehooren, aan de Juffrouw volstrekt niet onverschillig is. - Tegen een kwelling van dien aard kan <hi rend="i">ik</hi> geen recepten schrijven; hij die de wond toebrengt, zal die tevens ook het best genezen; want wat zeit de dichter?</p>
<lg type="poem">
<l>'t Zijn twee oogen, die mij geven</l>
<l rend="; 1tab">Dood en doodelijke wond:</l>
<l>En dat dooden doet mij leven,</l>
<l rend="; 1tab">En dat wonden maakt gezond.’</l></lg>
<p>- ‘Je drijft den spot met mij, Dokter,’ zeî Bettemie, terwijl haar de tranen in de oogen schoten, ‘en dat heb ik ook verdiend: en ik weet dat je mij voor een mal, onverstandig schepsel zult aanzien, en dat zich schamen moest, een dergelijk onderwerp bij u aan te roeren. Maar je moet ook bedenken, dat ik nooit een moeder gekend heb,’ - hier begonnen de tranen sterker te vloeien - ‘dat ik niemand heb, die mij verstandigen raad kan geven, dat zelfs die enkelen, aan wie ik mijn vertrouwen zou kunnen schenken, mij zouden uitlachen of misschien niet gelooven, dat het hier een geval betreft van geheel vreemden en bijzonderen aard, 't welk juist een geneesheer beter kan beöordeelen dan een ander mensch, en dat ik er op gerekend had, niet slechts een toegevend gehoor, maar ook raad en hulp te vinden bij Dr. Van Zevenaer, dien ik gekend heb, van dat ik een kind was, en dien ik altijd als een vriend beschouwd heb, die 't wel met mij meende.’</p>
<p>Het was nu de beurt aan Van Zevenaer om een kleur te krijgen, voor zooverre zijn citroengele tronie dit toeliet. ‘Waarlijk!’ zeide hij, met meer ontroering in zijn stem, dan waarvoor hij anders vatbaar scheen: ‘zoo moet je 't niet opnemen. Ik zie, dat de zaak van ernstiger natuur is, dan ik mij had voorgesteld, en dat er bij mijn vriendin Bettemie, die ik altijd zoo kloek van verstand en zoo welberaden heb gekend, iets buitengewoons moet hebben plaats
<pb n="112"/>gehad. Maar nu zij mij niet enkel als arts, maar ook als vriend wil raadplegen - (geloof mij, wat je mij daar even zeidet, heeft mij diep getroffen) - nu beloof ik haar ook, mijn best te zullen doen, zulk een eernaam te verdienen. Maar om te kunnen raad schaffen, dien ik precies te weten wat u schort. Vertel mij dus, wat tot opheldering noodig is, zooveel als je, ik zeg niet aan je moeder, maar althans aan je vader vertellen zoudt.’</p>
<p>- ‘Ik dank u, Dokter!’ zeî Bettemie, hem de hand toestekende: ‘en ik zal u alles trouw opbiechten, wat eigentlijk niet veel is.’ En meteen gaf zij hem een kort verslag van haar wedervaren te Hardestein, 't welk den lezer bekend is. Alleen van den flakon sprak zij niet; vermoedelijk weêrhield haar de vrees, dat de geneesheer haar zou uitlachen.</p>
<p>- ‘Hm!’ zeî deze, toen zij met spreken gedaan had: ‘er komen in het verhaal zekere dingen voor, die vooralsnog boven mijn begrip zijn: - doch daarover later. De eerste vraag nu is deze, en daar hangt alles van af: hebje dien mijn Heer Drenkelaer lief?’</p>
<p>- ‘Ik weet het niet,’ antwoordde Bettemie.</p>
<p>- ‘Niet!’ herhaalde Van Zevenaer: ‘nu, dat is mij te geleerd.’</p>
<p>- ‘Ik zal trachten,’ vervolgde zij, ‘u mijn gevoelens voor hem te beschrijven; en zoo ik dit niet duidelijk genoeg kan doen, ligt het voornamelijk daaraan, dat ik er mij zelve moeilijk rekenschap van kan geven. Ga ik alleen met mijn verstand te rade, en beschouw ik een huwelijk met den Heer Drenkelaer eenvoudig als een <hi rend="i">mariage de raison</hi>, dan zie ik niet in, wat mij beletten zou, hem mijn hand te geven. Maar raadpleeg ik mijn hart, dan is het juist dat gevoel, dat hij bij mij opwekt, of waardoor hij mij tot zich trekt, 't welk mij beängst maakt om zijn vrouw te worden.’</p>
<pb n="113"/>
<p>- ‘Ik begrijp wat je zeggen wilt,’ zeî Van Zevenaer, ‘al begrijp ik de zaak zelve nog niet. Zijn oogen oefenen een werking op u uit, die te gelijk attraktief en repulsief is, niet waar?’</p>
<p>Bettemie knikte toestemmend.</p>
<p>- ‘Hebje ooit op een hoogen toren gestaan en lang naar beneden gekeken?’ vroeg Van Zevenaer.</p>
<p>- ‘Ja, eens,’ antwoordde Bettemie: ‘namelijk op een toren gestaan; want <hi rend="i">lang</hi> heb ik niet naar beneden gekeken, omdat ik duizelig werd.’</p>
<p>- ‘Juist. - En waarschijnlijk is u toen ook, nadat je t'huis waart, in de nacht daarna, misschien langer nog, het onaangename gevoel bijgebleven, als of je in de diepte keekt.’</p>
<p>- ‘O ja! ik herinner het mij zeer goed,’ zeî Bettemie: ‘'t was, of mijn ledikant met mij begon te draaien.’</p>
<p>- ‘Zoo is 't,’ zeî Van Zevenaer: ‘ik heb, wat mij betreft, een sterk zenuwgestel, en toch is 't mij gebeurd, nadat ik, 's avonds, van den top van den Rigi de streek onder aan mijn voet beschouwd had, dat ik, 's nachts aldaar in 't logement te bed liggende, gedurig het gevoel had, als of het gebouw heen en weêr draaide en met mij naar beneden ging duikelen. - Nu, het is in allen gevalle buiten twijfel, dat bij vele lieden, als zij lang in de diepte gekeken hebben, op 't laatst een steeds toenemende trek bestaat om zich naar beneden te storten, en dat sommigen zelfs aan dien trek geen weêrstand hebben kunnen bieden. - Nu geloof ik, dat het gevoel, 't welk de Heer Drenkelaer bij u doet ontstaan, 't best te vergelijken is bij de duizeligheid, die 't kijken in de diepte verwekt.’</p>
<p>- ‘Daar is iets van aan,’ zeî Bettemie.</p>
<p>- ‘Intusschen bestaat er één verschil,’ zeî Van Zevenaer: ‘sprongje van den toren af, dan brakje waarschijnlijk je nek: sprongje dien vrijer in de armen - welnu!
<pb n="114"/>indien je hem voor 't overige een geschikt man voor je acht, dan zou het nog geen zulke akelige gevolgen hebben.’</p>
<p>- ‘Maar - moet men dan <hi rend="i">bang</hi> wezen voor zijn man?’ vroeg Bettemie.</p>
<p>- ‘Bang!’ herhaalde Van Zevenaer: ‘neen, dat juist niet, ofschoon er, geloof ik, in de Schrift staat, dat een vrouw haar man moet eeren en vreezen. - Maar tusschen “vreezen” en “bang zijn” is nog een onderscheid. - Intusschen, wat dat bang zijn betreft, ik moet hier veel op rekening stellen van je individualiteit, en vooral van je gemoedsgesteldheid, sedert die dwaze praatjes over u geloopen hebben. Je hebt, door je studiën en geliefkoosde lektuur, je zelve vatbaarder gemaakt dan eenige andere in uwe plaats zou geweest zijn, om diepe indrukken te ontvangen, en de onrust, bij u door dat domme gebabbel der Hardesteiners verwekt, heeft aan een invloed, die anders waarschijnlijk aangenaam en weldadig zou gewerkt hebben, een angstverwekkende werking gegeven: - een werking, die ongetwijfeld niet in de bedoeling lag van dengene, die u zoo aankeek - waar hij trouwens groot gelijk aan had.’</p>
<p>- ‘Dat is nu juist wat bij mij twijfel verwekt,’ zeî Bettemie: ‘heeft hij mij aangekeken, alleen omdat hij mij liefhad en omdat hij 't, om zoo te zeggen, niet laten kon? of heeft hij, bij zijn bewustheid van de kracht, die in zijn oogen gelegen is, zich daarvan willen bedienen, om mij tot zich te trekken?’</p>
<p>- ‘Wel! al had hij dat laatste gedaan,’ zeî Van Zevenaer: ‘dan zou ik er hem nog niet te hard over willen vallen. Heeft die mijn Heer Drenkelaer gestudeerd?’</p>
<p>- ‘Ja,’ zeî Bettemie: ‘en waarom?’</p>
<p>- ‘Wel! dan heeft hij ook in Ovidius gestudeerd, en daaruit geleerd, dat aan een minnaar, om tot zijn doel te geraken, alle middelen, die geen bepaalde schurkenstreken
<pb n="115"/>zijn, ook vrijstaan. - Doch, voor 't overige, hoe wil ik den twijfel oplossen, die u kwelt? Ik zou daartoe den Heer Drenkelaer moeten kennen en bestudeerd hebben: - en dan nog is 't bezwaarlijk te ontdekken, wat iemand in de schuilhoeken van zijn hart verborgen houdt.’</p>
<p>- ‘Ik zie wel,’ zeî Bettemie, op een toon, die van moedeloosheid getuigde, ‘dat je, met den besten wil van de wereld, mij ook geen afdoenden raad of bijstand verschaffen kunt.’</p>
<p>- ‘Geen raad of bijstand?’ herhaalde Van Zevenaer: ‘met je verlof, er zal niet gezegd worden, dat Willem Van Zevenaer die aan een lief jong meisje, daar hij veel van houdt, en nog wel aan een patiënt van hem, onthouden heeft. Eerst den raad: - benje met dien vrijer in korrespondentie?’</p>
<p>- ‘Wel neen,’ zeî Bettemie: ‘foei Dokter! wat denkje van mij?’</p>
<p>- ‘Hm! ik heb verstandige meisjes, als ze verliefd waren, sterker dingen zien verrichten,’ zeî Van Zevenaer: ‘ik maak er alleen uit op, dat bij u de liefde nog niet zóó sterk is, of de gezonde rede, de betamelijkheid, de welvoegelijkheid, en alle andere dergelijke lofwaardige eigenschappen meer, hebben nog bij u de overhand.’</p>
<p>- ‘Maar ik zie hem te half twee in Artis,’ zeî Bettemie, kleurende.</p>
<p>- ‘Ha zoo!’ zeî Van Zevenaer: ‘dat verandert de zaak. Dan zijn er zeker geen brieven noodig, en begrijp ik, dat hier <hi rend="i">cito cito</hi> hulp geschaft moet worden. Ei! Ei! een <hi rend="i">rendez-vous</hi> in Artis.’</p>
<p>- ‘Een <hi rend="i">rendez-vous</hi> in een tuin vol menschen, waar ik met een vriendin naar toe ga! daar zal toch wel niemand iets op aan te merken hebben. Buitendien, hij heeft mij een vraag gedaan, en ik ben hem een antwoord schuldig.’</p>
<pb n="116"/>
<p>- ‘Zeer waar,’ zeide de arts: ‘wacht! nu mijn raad: geef hem de zes weken.’</p>
<p>- ‘De zes weken?’</p>
<p>- ‘Wel ja!’ zeî Van Zevenaer.</p>
<p>- ‘Maar dat is zoo goed of ik hem aannam,’ zeî Bettemie.</p>
<p>- ‘Ja, dat is ook waar,’ hernam Van Zevenaer, nadenkende: ‘ik dacht er niet aan, dat als, in uw kring, een meisje haar jawoord geeft, er altijd zes weken moeten verloopen, eer het <hi rend="i">engagement</hi> publiek mag worden. - Maar, geef hem er dan acht - of, nog beter: wanneer benje meerderjarig?’</p>
<p>- ‘Den 4<hi rend="sup">den</hi> Januari,’ antwoordde Bettemie.</p>
<p>- ‘Best! zeg hem dan, dat je zwarigheid maakt, hem voor dien tijd iets te beloven - en stuur hem weêr naar Marlheim: - dat is mijn raad.’</p>
<p>- ‘Ik heb er niets tegen,’ merkte Bettemie aan: ‘maar ik heb hem reeds in Juli een onbepaald uitstel gegeven, en als ik nu weêr hetzelfde liedje met hem begin, dan zal hij mij voor een koket ding houden, dat den draak met hem steekt. Een huwlijksaanvraag is toch altijd een beleefdheid, die haar, wie zij geldt, vereert, en die met geen lompe of onwaardige behandeling mag vergolden worden.’</p>
<p>- ‘Ook begeer ik niet, dat je de persoon in questie om den tuin leidt. Hebje geen genegenheid voor hem, bedank hem dan liever vandaag dan morgen; en, in het tegenovergestelde geval, neem hem dan voorwaardelijk aan. Je bent een vrouw, en bovendien een schrandere vrouw, en je zult honderd middelen weten te vinden, tegen ik een, om hem te beduiden, dat hij zich voor dien tijd niet officieel moet aanmelden: - dat is mijn raad, en ik weet er geen beteren te geven.’</p>
<p>- ‘Ik zal hem eenvoudig de waarheid zeggen,’ zeî Bettemie, op een vasten toon.</p>
<pb n="117"/>
<p>- ‘Dat is zeker altijd het eenvoudigste en het beste,’ zeî Van Zevenaer: ‘en nu, mijn hulp: - ik heb nog bekenden te Marlheim, en daaronder, die ik vertrouwen kan, en die mij meer bijzonderheden van dien heer zullen vertellen dan het belangrijke bericht, dat hij nooit in handen van de Justitie is geweest. Blijkt het mij dan, dat hij uwer onwaardig is, welnu, dan laatje hem tegen den bepaalden termijn weten, dat hij niet meer op u behoeft te rekenen; hoor ik daar-en-tegen niets van hem, dan wat tot zijn voordeel is, welnu! dan kom ik je op 4 Januari gelukwenschen met je verjaardag en tevens met je <hi rend="i">engagement</hi>. - En nu, veroorloof mij, dat ik mijn biezen pak en naar andere lijders ga, die niet tot 4 Januari kunnen wachten.’</p>
<p>- ‘'t Is waar, ik ben egoïst geweest, en heb u van belangrijke pligten afgehouden,’ zeî Bettemie, hem de hand reikende.</p>
<p>- ‘Hm!’ zeî de geneesheer: ‘een kwaal is een kwaal, en de psychologie moet evengoed hare rechten doen gelden als de fysiologie. - Tot wederziens, Juffrouw Bettemie!’</p>
<p>Bettemie bleef nog lang na zijn vertrek in gepeins verzonken, en toen zij eindelijk naar haar kamer ging om haar wandel<hi rend="i">toilet</hi> aan te doen, schudde zij het hoofd en zeide zuchtende tot zich zelve:</p>
<p>- ‘Hij mag zoo knap wezen als hij wil, Dokter Van Zevenaer, hij zal nooit recht begrijpen wat ik gevoel; want hij gelooft er niet aan, en ik heb maar wel gedaan, hem van die reukflesch niet te spreken.’</p></div>
<div type="chapter">
<pb n="118"/>
<head rend="h3">Tweede hoofdstuk.</head>
<head rend="h4"><hi rend="i">Natura Artis Magistra</hi>.</head>
<p>De zoölogische tuin <hi rend="i">Natura Artis Magistra</hi> - 't is toch kluchtig, dat hier te lande, een genootschap, zoowel als een tuin, altijd een eigen naam moet hebben, en, daar hier een genootschap en een tuin bestaan, is het zelfs te verwonderen, dat zij zich met éénen naam vergenoegd hebben, - die tuin dan, ofschoon in de dagen waarin het door ons verhaalde plaats had, reeds eenige vermaardheid beginnende te krijgen, had nog in lang die uitgestrektheid van grondgebied niet bekomen, dien het later voet voor voet, in zijn hardnekkigen kamp met kleingeestigen tegenstand, op de Plantaadje wist te veroveren. Maar was het terrein toen nog zoo aanzienlijk niet, het was in vele opzichten bevalliger: er waren minder gebouwen en er stond meer hout: er was o.a. nog een lief begroeid heuveltje, aan welks voet een watertje gegraven was, door allerlei watervogels bewoond, en op dat heuveltje een bank, beschaduwd door een paar lommerrijke boomen: een schilderachtig hoekje, waar men rustig en buiten 't gezicht van de menschen zitten kon, zoolang die althans niet vlak voorbij kwamen geloopen. Wel was het najaar reeds ver gevorderd; maar October, ja November, heeft dikwijls zoeler dagen dan zelfs Juli of Augustus verschaffen kan: dagen, waarop
<pb n="119"/>men, zonder vrees voor koude of tocht, in de open lucht durft zitten. Zulk een dag was ook die, waarop Bettemie met Katoo Tronck zich naar den tuin begaf, en, nadat zij de voornaamste <hi rend="i">lions</hi> - hier zoowel in de echte als in de overdrachtelijke beteekenis -, die in Artis te zien waren, hadden bezocht en besproken, schroomden zij dan ook niet, de enkele dorre bladeren, die op het voormelde bankje gevallen waren, er af te slaan, en nevens elkander plaats te nemen, om, op hetgeen Bettemie haar lievelings-plekje noemde, een oogenblik uit te rusten. Hier zaten zij een wijl beiden in stilte naar de eendjes en den pelikaan te kijken, en overlegde Bettemie met zich zelve, of zij al dan niet Katoo op de hoogte zou brengen van de verhouding, waarin zij tot Drenkelaer stond, en haar diskretie verzoeken, ten opzichte van hetgeen door haar gehoord of geraden mocht worden. - Wel had zij het betamelijk gevonden, Drenkelaer geen <hi rend="i">rendez-vous</hi> te geven, dan op een plaats, waar zij niet onverzeld zou komen, maar zij had verwacht, dat hij haar, op de wandeling door den tuin, zou hebben ontmoet en dan wel middel zou hebben weten te vinden om ongemerkt eenige woorden met haar te wisselen, terwijl Katoo in kontemplatie was van de apen of papegaaien. Dit was echter niet geschied, en wellicht zal de lezer vinden, dat het weinig <hi rend="i">empressement</hi> toonde van Drenkelaers zijde, zich dus te laten wachten. Intusschen oordeele hij (de lezer n.l., en niet Drenkelaer) niet te overhaast: onze substituut handelde ook nu, gelijk doorgaans, niet dan met welberekend overleg. Een half uur vóór Bettemie in den tuin gekomen, had hij eerst zich verzekerd, dat zij hem had opgemerkt, en vervolgens zich op een afstand gehouden, met het doel om een geschikt oogenblik af te wachten, waarop hij haar als bij toeval ontmoeten zou, wat hij oordeelde, dat zij als de meest kiesche handelwijze zijnerzijds waardeeren zou. Maar er was nog een andere
reden, waarom hij
<pb n="120"/>haar niet terstond genaderd was: hij had, ingevolge eener afspraak met Katoo, het nuttig geächt, dat deze vooraf de baan voor hem bereidde, en, terwijl Bettemie nog peinsde over de vraag of zij haar gezellin over de zaak zou onderhouden, nam deze al haar bezwaren daaromtrent weg, door plotslings uit te roepen:</p>
<p>- ‘Heden! is dat Drenkelaer niet, die ginds aan de deur van 't gebouw staat?’</p>
<p>- ‘Ik geloof ja,’ antwoordde Bettemie.</p>
<p>- ‘Je zult verwonderd zijn,’ zeî Katoo, als of zij niets bemerkte van de verwarring, waarin Bettemie een oogenblik geraakt was door haar vraag, ‘dat ik hem zoo kortaf Drenkelaer noem; maar, tusschen ons gezeid, hij is mijn neef.’ Zij was met Drenkelaer overeengekomen, dat zij van die bloedverwantschap niet langer een geheim zou maken. Hij vreesde, dat, zoo Bettemie er wellicht op andere wijze achter kwam, zulks bij haar achterdocht zou verwekken, terwijl daar-en-tegen het bekennen van de tusschen hen bestaande betrekking Katoo in de gelegenheid zou stellen, hem krachtiger van dienst te zijn.</p>
<p>- ‘Uw neef!’ herhaalde Bettemie: ‘o! dan begrijp ik, waarom je op zekeren morgen, toen je mij te Doornwijck bezocht, zoo krachtig voor hem pleitte. Maar toen vertelde je mij niet, dat hij je neef was,’ voegde zij er bij, op een toon, waar eenige argwaan uit sprak.</p>
<p>- ‘Neen,’ zeî Katoo: ‘maar daar had ik goede redenen voor. Ik wist niet, toen hij op Hardestein was, of hij mij nog wel, in mijn pozitie, als nicht zou willen kennen: te meer, dewijl er nog financiëele verschillen tusschen onze ouders hebben bestaan.’</p>
<p>- ‘En heeft hij zich geschaamd, u te erkennen?’ vroeg Bettemie, zich vleiende, langs dien weg eenig licht omtrent 's mans karakter te bekomen.</p>
<p>- ‘Ik moet zeggen,’ antwoordde Katoo, ‘dat ik hem
<pb n="121"/>onrecht aandeed, toen ik dacht, dat hij zich mijner schamen zou. In-tegendeel, kort voor zijn vertrek, verzekerde hij mij, eerst toen ontdekt te hebben, dat wij vermaagschapt waren: hij had mij nooit anders dan “Katoo” of “Juffie” hooren noemen, en kon dus niet raden, dat ik zijn nicht Katharina Tronck was, waar hij in jaren niet van gehoord had. Hij was niet alleen zeer hartelijk, maar zelfs de eerste om te spreken over die ongelukkige geldquestie, en mij te verklaren, dat de schuld, die zijn vader jegens den mijnen had aangegaan, steeds zwaar bij hem woog, dat hij zich steeds als mijn debiteur beschouwde, en dat, zoo hij ooit geld verdiende, hij van zijn schuld zou afdoen, zooveel hij bij mogelijkheid kon.’</p>
<p>- ‘Dat was braaf,’ zeî Bettemie, peinzende.</p>
<p>- ‘Ja, en dat hij 't meende, geloof ik daarom te eerder, omdat hij, naar Maurits mij vertelde, nog andere pretenties op zijn vader heeft afbetaald, wel is waar tot een geringer bedrag dan de mijne, doch waarvan hem, als men zijn sober inkomen in aanmerking neemt, de voldoening toch zeer zwaar moest vallen.’</p>
<p>- ‘Ik heb daar, meen ik, ook iets van gehoord,’ zeî Bettemie, steeds in gedachten verdiept: ‘je houdt hem alzoo voor eerlijk en oprecht?’</p>
<p>- ‘Wel zeker, Freule! wie zou daaraan twijfelen?’</p>
<p>- ‘Nu,’ zeî Bettemie: ‘'t is mogelijk, of liever, 't is zeker, dat hij ons straks komt aanspreken: en daarbij zeer waarschijnlijk, of, laat ik maar weêr zeggen, zeker, dat hij mij iets te zeggen heeft, waar 't aan een meisje niet altijd zoo gemakkelijk valt, dadelijk antwoord op te geven. Het was reeds mijn plan, u te verzoeken, als zoo iets gebeurde, zoolang maar te kijken naar de hyenaas of naar de ratelslangen, en te vergeten wat u van ons gefluister in de ooren waaien mocht; doch nu ik hoor, dat hij uw neef is, ben ik des te geruster, dat u zulks gemakkelijk zal vallen:
<pb n="122"/>'t is nu niet enkel om mijnent- maar ook vooral om zijnent-wille, dat ik op je diskretie rekenen kan, niet waar?’</p>
<p>- ‘Och lieve Freule!’ zeî Katoo, ‘in mijn betrekking heb ik geleerd, hoe men moet hooren, zien en zwijgen. - Alleen hoop ik maar, dat je mij het verdriet zult besparen, getuige van een afwijzing te zijn.’</p>
<p>- ‘Zou het u in ernst genoegen doen, als ik uw nicht werd?’ vroeg Bettemie.</p>
<p>- ‘Wel! hoe kan de Feule zoo iets vragėn? Wie zou niet vereerd zijn, tot haar in relatie te staan?’</p>
<p>- ‘Laat die eer nu maar blijven waar zij is,’ zeî Bettemie: ‘en zouje denken, dat je neef werkelijk op mij verliefd is? en niet op die ongelukkige effekten, die ik bezit?’</p>
<p>- ‘Of hij uw effekten liefheeft,’ antwoordde Juffw. Tronck, zeer voorzichtig, ‘is iets, dat ik niet weet; daartoe had ik in zijn hoofd moeten kunnen lezen, evengoed als ik meen het in zijn hart te hebben kunnen doen: en dan zou ik mij zeer bedrogen hebben, indien daarin geen oprechte liefde voor u woonde; ik kan daaromtrent niet anders zeggen, dan wat ik u reeds op Doornwijck zeî. - En waarachtig, de Freule zal wel de nederigheid zoo ver niet drijven, om niet te weten, dat zij er goed genoeg uitziet, en lief en knap genoeg is, om een jong mensch, ook al wist hij niets van haar schatten, het hoofd op hol te brengen. Maar ik geloof waarlijk, dat hij daar een kloek besluit neemt, en op ons afkomt, of, beter gezegd, op u.’</p>
<p>En inderdaad, Drenkelaer had begrepen, dat hij niet langer kon terugblijven, zonder den schijn van onverschilligheid op zich te laden of de gelegenheid verloren te laten gaan. Hij stapte alzoo moedig naar de dames toe, en, na een beleefde buiging voor Bettemie gemaakt te hebben, stak hij de hand naar Katoo uit, met een: ‘goeden morgen, waarde Nicht!’</p>
<pb n="123"/>
<p>- ‘'t Is toch flink van hem,’ dacht Bettemie, ‘dat hij zich zijn maagschap met een juffrouw van gezelschap niet schaamt.’</p>
<p>- ‘Mag ik aan de Dames vragen, of zij goede tijding hebben of meêbrengen van de bewoners van Hardestein en omstreken?’</p>
<p>- ‘Alles wel,’ antwoordde Katoo voor beiden; want Bettemie bekeek den knop van haar parasol met een aandacht, die zou hebben doen denken, dat daar wonder wat aan te zien was: ‘en wat jaagt u hier zoo naar Amsterdam?’</p>
<p>- ‘Dat is een indiskreete vraag, Katoo!’ zeî Drenkelaer: ‘en waar ik, tegen-over elk ander, het antwoord op zou schuldig blijven. Maar aan u wil ik dit ten minste wel zeggen, dat ik naar Amsterdam ben gekomen, om te zien of ik iets terug kan vinden, dat ik te Hardestein verloren heb. - Wat dat <hi rend="i">iets</hi> nu eigentlijk is, dat zal ik u later misschien wel eens onder vier oogen vertellen, en misschien ook niet.’</p>
<p>- ‘Wil ik ook zoolang wat op zij gaan?’ vroeg Bettemie, half verlegen, half ondeugend.</p>
<p>- ‘Indien er iemand op zij zal gaan,’ zeî Katoo, lachende, ‘dan geloof ik, dat ik het zal moeten wezen;’ - en, meteen opstaande, ging zij over de leuning van het bruggetje naar de jonge bergeendjes kijken, die in de sloot dartelden.</p>
<p>- ‘De Freule heeft mij beloofd,’ fluisterde Drenkelaer, terwijl hij in eerbiedige houding tegen-over Bettemie bleef staan, ‘dat zij mij hier haar besluit zou melden.’</p>
<p>- ‘Ik zou kunnen zeggen,’ zeî Bettemie: ‘dat ik u niets bepaalds <hi rend="i">beloofd</hi> heb; doch ik wil u geen recht geven om mij van koketterie te beschuldigen, en ik gevoel, dat je van mij een antwoord moogt vorderen op het mij gedane voorstel. Ik zal u dan ook oprecht zeggen, hoe 't met mij gelegen is. - Ik ben u volstrekt niet ongenegen:
<pb n="124"/>in-tegendeel schat ik u in meer dan een opzicht hooger dan de meeste heeren, die ik tot heden ontmoet heb; ik heb van u niets vernomen, dan wat tot uw voordeel strekte; ik zie niet in, dat onze maatschappelijke pozitie eenig struikelblok oplevert; - maar...’</p>
<p>- ‘O! geen <hi rend="i">maar</hi>, wat ik u bidden mag,’ viel Drenkelaer in, terwijl hij zich snel naast Bettemie nederzette op de plaats, die Katoo ontruimd had, en de handen smeekend tegen elkander bracht: ‘geen <hi rend="i">maar!</hi> indien dit alles zoo is als je zegt, Freule, wat kan u dan beletten, mij gelukkig te maken?’</p>
<p>- ‘Eenvoudig dit,’ antwoordde Bettemie, ‘dat ik niet weet, of hetgeen ik voor u gevoel werkelijk liefde is: een zoodanige liefde namelijk, die zou blijven bestaan, indien ik, eens gehuwd zijnde, ontdekte, dat ik mij in u bedrogen had.’</p>
<p>- ‘Ik kan mij niet in uwe plaats stellen,’ zeî Drenkelaer: ‘maar ik zou bijkans vragen, of, indien ieder meisje zich met zulk een naauwgezetheid die vraag voorstelde, er wel een enkel huwelijk gesloten zou worden. Ik kan alleen <hi rend="i">dit</hi> zeggen, dat ik gelukkig geen dergelijke vrees koester, maar wel volkomen zeker ben, u altijd en onder alle omstandigheden te zullen beminnen, u, u alleen, en niemand dan u.’</p>
<p>- ‘Misschien hebje gelijk,’ zeî Bettemie, die niet kon nalaten de juistheid van Drenkelaers aanmerking te erkennen, en zich, nu hij nevens haar zat en zijn blikken zoo teeder smeekend op haar vestigde, als met tooverkoorden tot hem aangetrokken voelde: ‘ja,’ vervolgde zij, peinzende, en meer tot zich zelve sprekende: ‘het huwelijk is een loterij, en...’</p>
<p>- ‘En ik ben vermetel genoeg, er het hoogste lot in te verlangen,’ viel Drenkelaer in.</p>
<p>Ware Bettemie alleen geweest met Drenkelaer, zij had
<pb n="125"/>wellicht niet langer weêrstand kunnen bieden aan de stem, die voor hem sprak, en dat oogenblik had haar lot beslist. Zelfs nu kostte het haar moeite, hem niet terstond dat jawoord te geven, waar hij op aandrong; doch zij vermande zich, om den raad op te volgen, haar door Van Zevenaer gegeven, en zoo luidde haar antwoord, wel niet afwijzend, maar toch uitstellend:</p>
<p>- ‘Wel! ik geloof, dat ik zal moeten toegeven. - Neen, bedank mij nog niet. - Je weet, ik ben nog minderjarig, en mag u dus mijn jawoord niet geven, zonder de toestemming van mijn oom en voogd; - doch ook bovendien zou ik mij niet gaarne willen verbinden, zonder die van mijn tante op Doornwijck. Dewijl deze nu nooit dan in 't laatst van 't jaar in stad komt, zou ik gaarne tot dien tijd de zaak laten zoo als zij is: heb ik dan met beiden gesproken, en bestaat er van hunne zijde geen bezwaar, en doet zich niets voor, dat mij anders over u zou doen denken dan ik op dit oogenblik doe, dan kan ons <hi rend="i">engagement</hi> in de eerste dagen van Januari, wanneer ik meerderjarig zal zijn, publiek worden. Tot zoo lang verzoek ik, niets van u te hooren.’</p>
<p>- ‘Een vooruitzicht, dat mij onuitsprekelijk gelukkig maakt,’ zeî Drenkelaer, de hand op het hart drukkende: ‘en toch...dit uitstel...nog twee maanden, die mij eeuwen zullen toeschijnen!..is er geen mogelijkheid op het verkorten van dien termijn? - Kan die toestemming van Mevrouw Van Doertoghe niet per brief verworven worden?’</p>
<p>- ‘Onmogelijk,’ antwoordde Bettemie: ‘zij zou natuurlijk vragen, of ik dan zulk een haast heb om mij te verloven, dat ik niet eens daarmeê tot haar terugkomst wachten kon.’</p>
<p>- ‘Maar mag ik u voor 't minst niet schrijven?’</p>
<p>- ‘Waartoe? Ik zou u toch niet antwoorden. Ik stel
<pb n="126"/>mij in meer dan een opzicht reeds, in de oogen van velen, boven hetgeen men de <hi rend="i">convenances</hi> noemt; maar wat ik tot heden deed, durf ik verantwoorden; - ging ik echter een korrespondentie voeren met iemand, die nog bij mijn naaste betrekkingen niet als mijn verloofde bekend staat, ik zou meenen, verkeerd en loszinnig te handelen. Alzoo, tot Januari. - En willen wij nu naar den kazuaris gaan, Juffrouw Katoo?’</p>
<p>- ‘Zeer gaarne,’ antwoordde Katoo, terwijl zij zich omkeerde; - een knipoog en een knikje, door Drenkelaer, achter Bettemie om, gegeven, verkondigden haar, dat de zaak zoo goed als beklonken was.</p>
<p>- ‘En nu moetje mij eens vertellen, mijn Heer Drenkelaer,’ zeî Bettemie, nadat zij opgerezen was, en alzoo het sein tot het hervatten der wandeling gegeven had, ‘hoe die flakon, waar je zooveel prijs op steldet, in het doosje te land gekomen is, dat ik uit de tombola op Hardestein trok.’</p>
<p>- ‘Op zeer natuurlijke wijze,’ antwoordde Drenkelaer, glimlachende: ‘ik had hem er in geleid.’</p>
<p>- ‘Ik dacht, of dat ook misschien bij vergissing kon wezen,’ hernam Bettemie, met een schalkschen blik: ‘en straks, toen je spraakt van iets, dat je verloren hadt, en dat hier te Amsterdam was, verkeerde ik een oogenblik in de meening, dat je dat fleschje bedoelde; je bent er toch niet om verlegen?’</p>
<p>- ‘Wist ik dan niet?’ vroeg Drenkelaer, ‘dat het de aandacht van de Freule getrokken had? en moest het mij niet een streelend genoegen zijn, mij, armen drommel, toch iets te bezitten, dat ik aan de Freule kon aanbieden als een niet onwelkom geschenk: te meer, omdat ik, geholpen door het gunstig toeval en een beetje handigheid, zulks doen kon op een wijze, waardoor haar kiesheid, naar ik vertrouw, niet gekwetst kon worden.’</p>
<pb n="127"/>
<p>- ‘'t Was dus geen vergissing...en je verlangt het fleschje niet terug?’ vroeg Bettemie.</p>
<p>- ‘Geloof, dat mij niets aangenamer zal zijn, dan in staat gesteld te worden, het u bij een zekere gelegenheid te zien gebruiken.’</p>
<p>Bettemie kreeg een kleur en zweeg voor 't oogenblik, doch, zich spoedig hervattende, bracht zij 't gesprek op een onverschillig onderwerp. Niet lang echter vertoefde zij meer in den tuin; de dames keerden terug naar het rijtuig, dat haar gebracht had, en Drenkelaer, na ze er in geholpen te hebben, ging zijns weegs, en verliet Amsterdam nog dienzelfden avond, bijzonder in zijn schik met den aanvankelijk gunstigen afloop van zijn onderneming.</p></div>
<div type="chapter">
<pb n="128"/>
<head rend="h3">Derde hoofdstuk.</head>
<head rend="h4"><hi rend="i">Wat Mevrouw Bleek aan haar man vertelde</hi>.</head>
<p>De loop van ons verhaal vordert, dat wij thans weder een paar personaadjen doen optreden, die aan den lezer wel niet onbekend zijn, maar toch een geruimen tijd achter de schermen zijn gebleven, ofschoon de naam, dien zij voeren, nog wel nu en dan aan zijn geheugen is teruggeroepen; te weten: den Heer Jan Bleek en zijn huisvrouw.</p>
<p>Het is 's morgens half negen, en het echtpaar zit aan 't ontbijt. Mevrouw heeft het theeblad voor zich en mijn Heer leest de courant. Wat zijn persoon aangaat, de jaren hebben daarin weinig verandering gebracht: zijn uitzicht is nog altijd als zijn naam: zijn haar eenigszins gedund, zoodat zijn schedel er hier en daar doorschemert, voorts gladgestreken als altijd: zijn lippen, ten gevolge van het ontbreken van eenige tanden, wat meer samengetrokken: hij draagt voorts, volstandig, een witte das, groot als een servet, en die hem als een strop om den hals zit, en nog, even als voor vijf-en-twintig jaren, een jabot met smalle plooien; ook is hij reeds nu zoo als hij zich den geheelen dag vertoonen zal, geheel in 't zwart, er uitziende zoo als, in elk land op den aardbodem, behalve alleen in ons gezegend vaderland, er geen mensch uitziet, die geen dominee is. Mevrouw heeft een zoo mogelijk nog minder behaaglijk voorkomen dan mijn Heer. Bij haar hebben de
<pb n="129"/>jaren wél verandering te-weeg-gebracht, en niet tot haar voordeel. Indien Bol, in den brief, dien hij, kort na haar huwelijk, aan zijn vriend Donia schreef, en dien wij in ons Derde Boek hebben opgenomen, zich vergenoegde, met van haar te zeggen, dat zij ‘geen schoonheid’ was, hij zou zich thans waarschijnlijk niet bij het nagatieve bepaald, maar haar zeer pozitief ‘leelijk’ genoemd hebben. De wederhelft van Jan Bleek was mager, dor, <hi rend="i">couperosée</hi>, en had een hals, die met den hals van den zwaan alleen de eigenschap gemeen had van zeer lang te zijn. Zij droeg, wat toen reeds uit de mode was, een geweldig grooten toer van zijden krullen, die haar half over de oogen heen hingen. Jammer, dat zij dit niet geheel deden; want die oogen keken alles behalve vriendelijk. Er kwam echter in hun normaal zure uitdrukking bij twee gelegenheden eenige verandering; vooreerst, wanneer zij in de kerk zat, of wanneer, in gezelschap, het diskoers een stichtelijke wending nam, in welk geval zich de grijze oogappels smachtend naar boven wendden, zoodat men niets dan het wit der oogen zag: ten andere, als er 't een of 't ander schandaaltje te vertellen viel, in welk geval in die oogen iets speelde, dat men voor vrolijkheid zou hebben kunnen houden, indien des naasten zonde of verkeerdheden ooit stof tot echte vrolijkheid konnen opleveren. Wat de kleeding der matrone betrof, die was juist in tegenstelling van die haars mans, geweldig bont en gebarioleerd. 't Is vreemd, en toch vrij algemeen op te merken, dat dames, die zich verbeelden, vroom te zijn, over 't geheel machtig veel werk maken van haar <hi rend="i">toilet</hi>. Doorgaans leggen zij daarbij smaak aan den dag; maar dat was ongelukkig met Mw. Bleek het geval niet: en het <hi rend="i">ensemble</hi> dan ook het tegendeel van aanlokkelijk.</p>
<p>- ‘Jan!’ zeî Mevrouw, het stilzwijgen afbrekende, dat een tijd lang geheerscht heeft.</p>
<pb n="130"/>
<p>- ‘Wel! wat is er?’ vroeg mijn Heer.</p>
<p>- ‘Hebje 't al gehoord?’</p>
<p>- ‘Wat?’</p>
<p>- ‘Dat Frits weêr in de stad is.’</p>
<p>- ‘Wie, Galjart?’</p>
<p>- ‘Ja.’</p>
<p>- ‘En waar hebje dat opgedaan?’</p>
<p>- ‘Gisteren avond, bij Mevrouw Spilbier. Leen Barwel had hem op de Breêstraat ontmoet.’</p>
<p>- ‘Hij ging misschien hier maar door.’</p>
<p>- ‘Hij zag er sjoveltjes uit,’ hernam Mevrouw.</p>
<p>- ‘Ja, 't zal er met zijn finantiën niet op verbeterd zijn,’ merkte mijn Heer aan: ‘maar wat kan 't mij nu eigentlijk schelen,’ vervolgde hij, met de beweging van iemand, die zich van een onderwerp, dat hem ongevallig is, wil afmaken: ‘ons zal hij wel niet meer komen lastig vallen. - Hij kan mij toch niets maken,’ mompelde hij er in zich zelven bij.</p>
<p>- ‘Ja! dat zijn de gevolgen van een ergerlijk en zondig leven!’ ging Mevrouw voort, ten hemel opziende: ‘mochten anderen er zich maar aan spiegelen.’</p>
<p>- ‘Op wie ziet dat?’ vroeg Bleek, die zijn vrouw genoeg kende, om te begrijpen, dat gemelde fraze alleen dienen moest tot inleiding voor iets, dat volgen zou.</p>
<p>- ‘Wel! ik sprak in 't algemeen. - Maar...hoe denkje over Hermans?’</p>
<p>- ‘Over Hermans!’ herhaalde mijn Heer, verbaasd opziende:</p>
<p>- ‘wel! dat hij een vlugge jongen is, die zijn werk naar behooren doet, en dien ik, vooral nu, met de ziekte van Krijschhoog, niet graag missen zou.’</p>
<p>- ‘Ja, voor zijn werk mag hij goed wezen,’ hernam Mevrouw, wederom kijkende als een schelvisch, die op 't strand ligt.</p>
<p>- ‘Nu! en wat verder?’ vroeg Bleek.</p>
<pb n="131"/>
<p>- ‘Och!’ antwoordde zij, op een treurenden toon: ‘niet anders, dan dat hij, vrees ik, denzelfden weg opgaat als Galjart.’</p>
<p>- ‘Hij? - Wat meenje daarmeê?’</p>
<p>- ‘Ik weet,’ antwoordde Mevrouw, op eens den zalvenden blik verwisselende tegen den blik van leedvermaak, ‘ik weet, dat hij er een meisje op nahoudt.’</p>
<p>- ‘Is 't anders niet? - Mag hij dan geen vrijster hebben, zoo goed als een ander?’</p>
<p>- ‘Ja, was 't een vrijerij, in alle eer en deugd; - maar 't is een <hi rend="i">maitres</hi>, hoor ik, en dat nog wel iemand, die je kent.’</p>
<p>- ‘Die <hi rend="i">ik</hi> ken!’ herhaalde Bleek, met een beweging van heilige verontwaardiging.</p>
<p>- ‘Ja zeker! 't is diezelfde meid, die je als kind hebt helpen aannemen, dien avond, toen je te Leyden waart: daar hebje wat moois meê uitgericht indertijd: 't komt precies uit, zoo als ik je altijd gezeid heb, en je krijgt je verdiende loon voor je dwaasheid.’</p>
<p>Dit laatste werd gezegd op den triomfanten toon van iemand, die zich verheugt, dat zijn sinistre profecijen zijn bewaarheid. En inderdaad, Mevrouw Bleek, die al voor jaren het gebeurde te Leyden was te weten gekomen, ondanks de pogingen, die haar man, als wij vroeger gezien hebben, had aangewend om het bedekt te houden, had hem steeds voorspeld, dat hij nog eens het grootste verdriet zou hebben van zijn ontijdig en verkeerd geplaatst liefdewerk. De herinnering was hem dan ook alles behalve aangenaam.</p>
<p>- ‘Wat reutelje toch,’ vroeg hij: ‘van loon, dat ik zou krijgen? Ik heb met dat mensch immers niets meer uitstaande. - Laten daar die heeren voor zorgen, die mij indertijd hebben meêgesleept om te doen waar ik geen zin in had, van 't begin af, en daar ik mij ook wijselijk aan onttrokken heb. - Maar wat weetje nu van Hermans?’</p>
<pb n="132"/>
<p>- ‘Wel! Hermans heeft die meid bij hem aan huis wonen, niet meer of minder dan dat.’</p>
<p>- ‘En van wie hebje dat?’</p>
<p>- ‘Van Keetje Prijgraag, die vlak over hem woont, en die, al voor een veertien dagen of langer, dat schepsel heeft zien in- en uitgaan, en toen door haar meid heeft laten informeeren wie zij was. En die heeft haar achtervolgd in eene van de straten daar achter de Noorderkerk, waar ik den naam van vergeten ben, en haar zien ingaan bij een vrouw, die...hoe heet ze ook weêr?...haar man is schoenlapper...’</p>
<p>- ‘Vrouw Ruffel?’</p>
<p>- ‘Juist! - en zoo heeft Keetje een p - boodschapje bij die vrouw gedaan, en die heeft het zelve verteld, wie zij was en hoe de vork in den steel zat.’</p>
<p>Wij mogen niet nalaten, hier, onder strenge afkeuring van de bemoeizucht van Juffrouw Prijgraag en van al wie, gelijk zij, behagen er in scheppen, naar schandalen te visschen, toch te verklaren, dat gezegde Juffrouw, ook omdat zij behoorde tot die soort van wezens, ‘die 't ergste liefst gelooft,’ zich ten volle overtuigd hield, dat al wat zij op het damessalet verteld had, de volkomen waarheid was. Immers, Vrouw Ruffel was, in haar sfeer, even als Juffrouw Prijgraag in de hare, geneigd alle zaken ten slechtste uit te leggen, en zoo had zij voor het inwonen van Nicolette bij de Wed. Hermans geen betere reden weten te geven, dan door te onderstellen, dat er een <hi rend="i">liaison</hi> tusschen het jonge meisje en Albert moest bestaan, en zij schroomde niet, of liever zij schaamde zich niet, die onderstelling, bij wie 't hooren woû, als waarheid op te disschen: wat zij te liever deed, omdat zij op Nicolette verstoord was. Zij had zich altijd gevleid, van deze nog eenmaal aanmerkelijke voordeelen te genieten, en zij vond zich nu in die hoop te-leur-gesteld.</p>
<pb n="133"/>
<p>Had Bleek iets geweten van hetgeen Nicolette in den Haag gebeurd was, hij zou van den beginne af in de verontwaardiging zijner vrouw gedeeld hebben; maar sedert dat hij zich aan het jonge meisje niet meer had laten gelegen liggen, had geen zijner medepleegvaders het noodig geächt, hem berichten aangaande haar te doen geworden: en zoo had Van Zirik hem niet gemeld, wat hij aan de anderen had doen weten. Deze onbekendheid met de omstandigheid, dat men aan Nicolette nog erger dingen te laste leî dan wat hij van zijn vrouw vernam, was oorzaak, dat hij maar half aan de beschuldiging geloof sloeg.</p>
<p>- ‘Ei wat!’ zeide hij: ‘Hermans woont, naar ik vernomen heb, bij zijn moeder in: en zou die dan dulden...’</p>
<p>- ‘Ja, niet waar?’ haastte Mevrouw zich te zeggen: ‘dat maakt het schandaal nog erger. Ofschoon, verwonderen doet het mij niet van haar; want het schijnt vrij zeker, dat zij ook nooit een man heeft gehad, al laat zij zich weduwe noemen. En dat ze uit haar achterbuurt zoo in eens naar een deftig bovenhuis is kunnen verhuizen, dat klinkt ook vrij raar. Maar dat daargelaten! 't is in allen gevalle een zaak die ten hemel schreit, dat een moeder zoo iets aan haar huis gedoogt, en het is erg genoeg, dat de Justitie zulke gruwelen niet straffen kan. Maar zij zullen daarom niet te minder hun loon eens wegkrijgen, als de Heer met hen in 't gerichte treedt, en dat is een troost!’ - Hier kreeg de zalvende gelaatsuitdrukking weêr de bovenhand.</p>
<p>- ‘Maar wat nu?’ vroeg Bleek, verdrietig: ‘ik kan toch Hermans of zijn moeder niet beletten, bij zich te logeeren te hebben wie zij verkiezen.’</p>
<p>- ‘Wat!’ riep Mevrouw vol verontwaardiging uit: ‘zouje dan een kantoorbediende willen houden, die een voorbeeld gaf van zulk een afschuwelijke verdorvenheid?’</p>
<p>- ‘Je wilt toch niet, dat ik iemand, van wien ik goed
<pb n="134"/>ben gediend, en die mij op dit oogenblik zoo noodig is als brood, zal wegzenden om het gebabbel van een koffiewijf.’</p>
<p>- ‘Wat gebabbel! Noemje dat gebabbel? Ik zeg je immers, dat de eigen pleegmoeder van dat verdorven kreatuur het aan 't licht heeft gebracht. Wat zouden de menschen wel zeggen, indien zij hoorden, dat je je zaken vertrouwdet aan iemand van zulk een gedrag.’</p>
<p>- ‘De menschen! de menschen!’ bromde Bleek: ‘wat bekommeren zich de menschen daarover, wie ik op mijn kantoor heb?’</p>
<p>- ‘Ei? behalve dat gisteren avond al de dames er schande van spraken, dat zoo'n <hi rend="i">sujet</hi> werd toegelaten op een respektabel kantoor als het onze.’</p>
<p>- ‘Ik woû, dat je dames gesuikerd waren,’ riep Bleek, zijn courant van spijt voor zich op de tafel smijtende: ‘waar duivel bemoeien zij zich meê?’</p>
<p>- ‘Heere bewaar ons!’ riep Mevrouw, de handen vouwende: ‘ik ben zulke groote woorden niet van je gewend, Jan.’</p>
<p>- ‘Maar wat wilje dan dat ik doe? - Ik kan toch niet buiten hulp op mijn kantoor zitten, omdat Juffrouw Prijgraag goedvindt, de gangen van mijn bediende te bespieden.’</p>
<p>- ‘Neen, dat behoeft ook nog niet dadelijk; maar wie weet? misschien is hij terug te brengen van zijn slechten weg: indien je hem eens onder handen naamt en hem aantoondet, hoe hij zich voor tijd en eeuwigheid verderft, en hem dan de keuze liet, je kantoor te verlaten, of dat schandaal te doen ophouden, door dat vrouwspersoon weg te zenden en alle betrekking met haar af te breken. Dat zou werken, denk ik, en, zieje? dan zouje er later overal eer meê inleggen, dat je dien knaap uit de klaauwen van den Booze hadt gered.’</p>
<p>- ‘Maar als hij het heet liegen?’</p>
<pb n="135"/>
<p>- ‘Ei kom! zoo verstokt zal hij niet wezen: hij kan 't immers niet ontkennen, dat zij bij hem inwoont, en wij hebben bewijs genoeg tegen hem in handen. Spreek hem maar wat forsch aan, Jan, dan zal hij wel door de mand vallen.’</p>
<p>- ‘Neen, niet forsch, Naatje!’ zeî Bleek: ‘maar gemoedelijk, als een vader zijn zoon zou doen: en ben ik niet eenigszins als zijn vader te beschouwen? Zijn heele toekomst hangt immers van mij af. En dan...ja hij zal dat begrijpen...ik zal op zijn gemoed werken.’</p>
<p>- ‘Juist, juist, zoo als je dat doen kunt, Jan,’ zeî Mevrouw: - ‘en nu wordt het tijd, dat je een kapittel in de Schrift leest.’</p>
<p>Bleek voldeed aan dien wenk: en de gewone lektuur nam een aanvang. Of Mevrouw aandachtig luisterde, willen wij niet beslissen; maar zeker is het, dat de gedachten van mijn Heer minder waren bij den text, dien hij op dat oogenblik las, dan bij dien, welken hij aan Hermans dacht te lezen.</p>
<p>'t Was echter met een meer tevreden gelaat dan waarmede hij het boek geöpend had, dat hij het dichtsloeg. Immers, toen hij begon te lezen was hij ontstemd over het nieuws, dat zijn vrouw hem had medegedeeld. Of het hem in den grond kon scheelen, al had zijn kantoorbediende een harem gehad als dien van koning Salomo, willen wij daarlaten; maar hij was bang voor opspraak, en er moest niet gezegd kunnen worden, dat hij oogluikend schandalen toeliet. Tegen iets als het houden van een gemoedelijke toespraak zag hij niet op; hij had dit, zoo in zijn hoedanigheid als Regent van een liefdadig gesticht, als bij andere gelegenheden, ook wel zonder bepaalde roeping, meermalen gedaan, en wel met groot <hi rend="i">succes;</hi> - maar als nu zijn predikatie eens niet hielp? hij kon moeilijk op dit oogenblik Hermans missen, en wat zou een preêk baten,
<pb n="136"/>als die niet door een bedreiging, wat een bedreiging, als die niet door de daad gevolgd werd? Maar daar was hem onder 't lezen op eens de lumineuze gedachte ingevallen, dat het, wel beschouwd, tot zijn voordeel kon uitloopen, indien Hermans wist, dat zijn patroon met zijn gedrag bekend was. ‘De knaap,’ zeide hij tot zich zelven, ‘zal op die wijze de overtuiging krijgen, dat hij in mijne macht is, en dat zijn toekomst geheel van mij afhangt. Dat zal hem noodzaken, blindelings alles te doen, wat ik van hem vorder: - en ik heb lang naar zulk een werktuig uitgezien. De oude Krijschhoog is dom en die begreep zelf niet wat ik hem liet doen; - deze is meer bij de hand...nu! hoe knapper hoe beter, wanneer hij gevoelt, dat zijn belang, ja zijn bestaan, er meê gemoeid is, mij in alles te gehoorzamen en zonder tegenpruttelen alles te verrichten wat ik van hem vorder...alles, zonder uitzondering: - alles!’</p>
<p>En 't was dit uitzicht, 't welk Bleek weêr geheel met de zaak verzoend had, en ten gevolge waarvan hij, na het toeslaan van den Bijbel, zich welgemoed de handen wreef en in een opgeruimde gemoedsgesteldheid naar 't kantoor ging.</p>
<p>Het personeel, dat, bij de afwezigheid van den boekhouder, uit drie personen bestond, was reeds aanwezig en druk aan den arbeid. Het trof Bleek, dat Hermans, op wien hij niet kon nalaten zijdelings het oog te vesten, er eenigszins ontdaan en afgetrokken uitzag, niet zoo vlug als gewoonlijk werkte, en nu en dan blijken van verstrooidheid gaf. ‘Zou hij al geroken hebben, wat voor hem in 't zout ligt?’ vroeg hij zich zelven af. ‘De jongen is blijkbaar van zijn streek: nu, des te beter, dan zal ik hem des te gemakkelijker klein krijgen, als ik hem straks onder handen heb.’ Immers wilde hij tot na den afloop van den gewonen kantoortijd wachten om hem te spreken. - Die tijd kwam
<pb n="137"/>dan ook; doch eenigszins vond zich Bleek verrast, toen, op het oogenblik dat hij Albert wilde uitnoodigen hem naar zijn kamer te volgen, deze hem voorkwam met het verzoek, hem een wijl alleen te mogen spreken.</p>
<p>- ‘Wel zeker, wel zeker!’ antwoordde Bleek: ‘wel, dat treft; want ik had u ook wat te zeggen.’</p>
<p>Deze laatste woorden op een ernstigen toon en met een bedenkelijk gezicht hebbende uitgesproken, ging hij, van Albert gevolgd, het kantoor af en naar zijn bijzonder vertrek, waar hij, in zijn armstoel plaats hebbende genomen, den jongeling op den stoel wees tegen-over hem, en het onderhoud een aanvang nam, dat de lezer in 't volgende hoofdstuk vinden zal.</p></div>
<div type="chapter">
<pb n="138"/>
<head rend="h3">Vierde hoofdstuk.</head>
<head rend="h4"><hi rend="i">Waarin men zien zal</hi>, <hi rend="i">hoe Bleek bemerkte</hi>, <hi rend="i">dat hij geheel buiten den waard gerekend had en verre van een ander in</hi> '<hi rend="i">t net te hebben</hi>, <hi rend="i">en zelf in zat</hi>.</head>
<p>- ‘Je bent niet wel, Hermans,’ zeî Bleek, wien het duidelijk was, dat de jongeling verlegen was, hoe 't gesprek te beginnen.</p>
<p>- ‘Ik beken gaarne, mijn Heer,’ zeî Albert, ‘dat ik mij een weinig ontstemd bevinde.’</p>
<p>- ‘Ja, ja! geen wonder!’ hernam Bleek: ‘want wat zal ik je zeggen? een slechte konscientie is een kwade zaak, en daarmeê kan men nooit recht op zijn gemak zijn.’ En meteen keek hij Albert strak aan, om den indruk waar te nemen, dien hij onderstelde dat zijn woorden op hem gemaakt moesten hebben. Maar 't ontging hem zeer, toen hij gewaar werd, dat die indruk geenszins die van schaamtegevoel, maar die eener stomme verbazing was.</p>
<p>- ‘Ja, ja, een slechte konscientie is een kwade zaak,’ herhaalde Bleek, als meende hij, dat zijn toehoorder zijn woorden niet goed verstaan had.</p>
<p>- ‘Ik ben het volkomen met mijn Heer eens,’ zeide nu Albert: ‘alleen begrijp ik niet recht, waar dat gezegde op slaat.’</p>
<p>- ‘O ho! mijn Heer dacht misschien de kat in 't don-<pb n="139"/>ker te knijpen; zoodat niemand er iets van te weten kwam,’ hernam Bleek: ‘doch dat gaat maar zoo niet: het verborgene komt aan den dag, Hermans!’ voegde hij er plechtig bij.</p>
<p>- ‘Ben <hi rend="i">ik</hi> het, die van een geheim wanbedrijf beticht wordt?’ vroeg Albert, hem met steeds aangroeiende verbazing aanstarende.</p>
<p>- ‘Foei!’ vervolgde zijn Patroon: ‘ik had het nooit van u gedacht: 't is te ergerlijk.’</p>
<p>- ‘Ik betuig,’ zeide Albert, op een zeer koelen toon, ‘dat ik niets ter wereld begrijp waar mijn Heer heen wil: en in allen gevalle kan van mij niet gevergd worden, mij te verdedigen, zonder te weten wat men mij ten laste legt.’</p>
<p>- ‘Jong mensch, jong mensch!’ hervatte Bleek, op een zalvenden toon, en met de deftigheid eens rechters: ‘gij neemt een zeer verkeerde houding aan: wat is het eenige, dat de zonde kan uitwisschen? dat den zondaar op genade kan doen hopen? Het is de oprechte belijdenis zijner verdorvenheid, gevolgd door een innig berouw en een vast voornemen, af te staan van het booze. Maar zoo er iets is, erger nog dan de zonde zelve, het is de verstoktheid, waarmede men die loochent. Bedenk dit wel, Hermans, dat wat gij ook voor het oog der menschen zoudt willen verbergen, gij het niet verbergen kunt voor het oog van Hem, die harten en nieren proeft en ons hart tot in zijn diepste schuilhoeken bespiedt. - En hadt gij zelf geloofd, dat in dit geval uw ergerlijk gedrag voor uw medemenschen een geheim zou blijven? - dan kan ik u met vertrouwen zeggen, dat gij u ook daarin bedrogen hebt.’</p>
<p>Was Albert, toen hij 't vertrek binnenkwam, verlegen, en daarna verwonderd geweest, hij begon onder die boetpredikatie ongeduldig te worden; hij wachtte echter, tot
<pb n="140"/>de preêker zich genoodzaakt zag, even adem te scheppen, en zeide toen, op zoo beleefden en kalmen toon als 't hem mogelijk was:</p>
<p>- ‘Er moet hier een misverstand plaats hebben, mijn Heer: al wat mijn Heer zegt moge volkomen waar zijn in 't algemeen; maar het mist ten deze zijn toepassing: ik ben mij volkomen onbewust, er aanleiding toe gegeven te hebben, dat woorden als de uwe tot mij gericht worden.’</p>
<p>- ‘Neen, laat mij uitspreken,’ hernam Bleek: ‘ik zal u later gelegenheid geven u te verschoonen, of, laat ik liever zeggen, te verootmoedigen. Zie, Hermans, mijn huisgezin is bekend als een kristelijk huisgezin, waar de vreeze Gods en ingetogenheid heerschen, en waar niemand ontvangen wordt, die een verkeerde leer predikt, of die het pad der ongerechtigheid bewandelt. Ik had u daarom, zoodra ik vernomen had, aan welke schanddaden gij u schuldig maaktet, terstond als een verrot lid moeten afsnijden en buitenwerpen; maar ik heb gedacht: wij struikelen allen in velen: de knaap is nog jong en hij heeft geen weêrstand kunnen bieden aan de stem der verleiding, toen zij tot hem sprak. Ik heb gedacht: hij zal tot inkeer komen, als hem de grootheid zijner afdwaling vaderlijk onder 't oog wordt gebracht; en hij zal den gruwel wegdoen uit zijn huis, en...’</p>
<p>- ‘Uit mijn huis?’ vroeg Albert, die niet kon nalaten, hier den spreker in de rede te vallen: ‘een <hi rend="i">gruwel!</hi> en dat en hij zal in <hi rend="i">mijn</hi> huis?’</p>
<p>- ‘Niet iedereen,’ vervolgde Bleek, zonder zich deze reis aan de interruptie te storen, ‘niet iedereen heeft het geluk, brave ouders te bezitten, die hun kinderen in 't goede voorgaan of, waar zij verkeerd doen, te-recht wijzen: en ik kan begrijpen, dat uwe moeder, zelve in haar tijd gefaald hebbende, het nu ook minder zwaar opneemt, dat haar zoon...’</p>
<p>Hier stond Hermans plotslings op, en, met een uitdruk-<pb n="141"/>king in stem en oogen, waar zijn patroon van schrikte, voer hij uit: ‘Geen woord meer, mijn Heer. Wat je van mij zeide, trek ik mij niet aan; want het heeft slot noch zin; maar het past u niet, mijn goede, brave moeder te beleedigen, en ik zal 't van u zoomin als van iemand dulden.’</p>
<p>- ‘Jonkman, jonkman!’ zeî Bleek, terugdeinzende onder den strengen blik, die op hem gevestigd bleef: ‘bedenk, tegen wien gij spreekt...en dat uwe toekomst op 't spel staat. - <hi rend="i">Ik</hi> ben niet uitgevaren...<hi rend="i">ik</hi> heb u vaderlijk toegesproken...’</p>
<p>- ‘'t Is waar, mijn Heer!’ zeî Hermans, zich bezinnende, ofschoon nog met eenige aarzeling: ‘ik moet aannemen, dat de laster hier aan 't werk geweest is, en zoowel mijn moeder als mij bij u zwart heeft gemaakt. - Maar plaats mij dan niet op de pijnbank, alvorens mij te zeggen, waarin mijn voorgewende schuld bestaat. Nu vooral, nu mijn moeder er in gemengd wordt, heb ik recht dit te vorderen, en tevens, wie het is, die u onwaardige praatjes betreffende mij verteld heeft. - Ik luister.’ Met deze woorden ging hij weêr zitten en zag zijn patroon strak in 't aangezicht.</p>
<p>- ‘Zouden 't werkelijk maar praatjes zijn?’ vroeg Bleek bij zich zelven: ‘hij toont zich in 't geheel niet bekommerd:’ - en toen, overluid, wederom in boekestijl sprekende: ‘gij zult toch niet ontkennen, Hermans, dat gij - of uwe moeder - een jeugdig vrouwspersoon bij u aan huis genomen hebt, die...’</p>
<p>- ‘Een pupil van mijn Heer,’ zeî Albert, op een toon die zooveel zeggen wilde als: ‘dat kunt <hi rend="i">gij</hi> in elk geval niet kwalijk nemen.’ - Doch Bleek nam de herinnering <hi rend="i">wel</hi> kwalijk.</p>
<p>- ‘Ik heb sedert jaren geen betrekkingen meer tot dat mensch,’ zeide hij: ‘en ik mag mij te eerder verheugen,
<pb n="142"/>die te hebben afgesneden, sedert ik vernomen heb, hoe slecht zij, door haar gedrag, het goede beloont, dat ik vroeger aan haar deed.’</p>
<p>- ‘Juffrouw Zevenster?’ vroeg Albert: ‘wat is er op haar gedrag te zeggen?’</p>
<p>- ‘Men heeft mij voor zeker verhaald,’ antwoordde Bleek: ‘en Vrouw Ruffel, haar eigen pleegmoeder, heeft het bevestigd, dat zij uwe bijzit is.’</p>
<p>'t Was of Albert een molensteen op 't hoofd viel en hem alles groen en geel voor de oogen werd: ‘o mijn moeder!’ was al wat hij voor 't oogenblik kon uitbrengen; want op den voorgrond stond bij hem de gedachte, hoe de lasterlijke verdenking haar vooral zou treffen.</p>
<p>Ongelukkig nam Bleek dien gesmoorden uitroep wederom verkeerd op.</p>
<p>- ‘Zieje,’ zeide hij: ‘daar erkenje 't immers al, wat ik straks zeide: 't is dus je moeder, die oorzaak is, dat...’</p>
<p>Die woorden waren genoeg om aan Albert de spraak terug te geven: ‘mijn Heer Bleek!’ zeide hij, den noodigen klem op zijn woorden leggende: ‘ik herzeg u, mijn moeder is een brave, waardige vrouw, op wie geen smet of blaam kleeft, en die aanspraak heeft op ieders achting en eerbied. Zij heeft Juffrouw Zevenster tijdelijk bij zich te logeeren gevraagd, en dat zou zij stellig niet gedaan hebben, indien er in het gedrag van dat meisje iets berispelijks ware. En wat nu de betrekking aangaat, die tusschen dat meisje en mij zou bestaan, dat is eenvoudig een logen, een lasterlijk verzinsel, hoedanig alleen in de hersens van kwaadaardige koffiewijven kon worden uitgebroed; maar waaraan 't mij verwondert, dat een man van uw leeftijd en ervaring een oogenblik geloof heeft kunnen hechten.’</p>
<p>- ‘Hm!’ zeî Bleek, niet weinig geraakt over dat zijdelingsch verwijt van lichtgeloovigheid: ‘het zal mij genoegen doen voor de betrekking, waarin wij onderling tot elk-<pb n="143"/>ander staan, zoo je het logenachtige van het praatje bewijzen kunt; maar er is geschreven, dat men zich behoort te wachten, ook voor den schijn des kwaads - en in dezen pleit tot nog toe de schijn tegen u.’</p>
<p>- ‘Bewijzen!’ herhaalde Albert, ‘sedert wanneer zijn de rollen omgekeerd, en is het de beschuldigde, die bewijzen moet, niet misdaan te hebben? - Doch ik bid u, mijn Heer! laat ons van een onderwerp afstappen, dat slechts stof tot ergernis geven kan. 't Is te zeer beneden mannen van gezond verstand: - te meer, dewijl uw tijd kostbaar is, en hetgeen ik u te zeggen heb wellicht eenigen tijd vereischen zal. Vergun mij alzoo, daartoe over te gaan.’</p>
<p>- ‘En wat <hi rend="i">is</hi> dat?’ vroeg Bleek, niet weinig verstoord, dat zijn bediende aldus de leiding van 't gesprek hem als 't ware ontnam: ‘is dat dan zoo gewichtig, dat je mij te vertellen hebt?’</p>
<p>- ‘Zeer gewichtig,’ antwoordde Albert, en de ernstige toon, waarop hij dit zeide, deed bij Bleek eenige onrust ontstaan.</p>
<p>- ‘Nu! ga uw gang dan,’ zeide hij: ‘maar maak het niet te lang,’ voegde hij er bij, na op zijn horologie gekeken te hebben: ‘ik heb nog een konferentie voor de Beurs.’</p>
<p>Albert boog zich en begon aldus:</p>
<p>- ‘Mijn Heer is zoo goed geweest, vertrouwen in mij te stellen, en mij daarom tijdelijk te belasten met den arbeid, dien anders de Heer Krijschhoog verricht. Ik heb, ten einde aan dat vertrouwen te beäntwoorden, het mijn plicht geächt, mij zooveel mogelijk bekend te maken met de boeken en daartoe behoorende bescheiden, zoo uw kommissie- als uw fondsenhandel betreffende. Ik heb met ijver en naauwkeurigheid alles nagegaan; maar ik had er van achteren half berouw over; want het heeft mij tot ontdekkingen
<pb n="144"/>geleid, die ik het mijn plicht oordeelde, u mede te deelen. Er zijn abuizen in de boeken, mijn Heer!’</p>
<p>- ‘Abuizen!’ herhaalde Bleek: ‘niet mogelijk!’</p>
<p>- ‘Ja, mijn Heer! dat meende ik ook eerst, en toch, het is zoo: ik vind in kasboek C, dat tot den kommissiehandel betrekking heeft, twee remises genoteerd, de eene van Roxby and Sons uit Nieuw-York en de ander van Beaucaire Senile en Comp. uit Baltimore, die daar niet in behoorden, als behoorende tot de liquidatie der zaken van de firma Bleek en Galjart.’</p>
<p>Een vluchtig rood had, terwijl Albert sprak, het gelaat van Bleek overdekt, hij had zich op de onderlip gebeten en den duim tusschen de vingers genepen: hij herstelde zich echter, en zeî, op een toon, die luchthartig schijnen moest:</p>
<p>- ‘Hm ja! die gelden zijn verrekend met mijn gewezen <hi rend="i">associé</hi>.’</p>
<p>- ‘Daarvan blijkt niets, mijn Heer!’ hernam Albert: ‘in allen gevalle behoorden zij op de ontvangsten van <hi rend="i">dit</hi> kasboek niet te paraisseeren.’</p>
<p>- ‘Zij zijn ook in 't Grootboek niet overgenomen,’ merkte Bleek aan.</p>
<p>- ‘Neen,’ zeî Albert: ‘maar zij zijn evenmin overgenomen in de boeken van de Associatie, waar zij wel degelijk in t'huis behoorden. En kwamen zij daarin voor, dan zou het resteerende saldo, dat aan den Heer Galjart, bij de ontbinding, werd ter hand gesteld, in plaats van ƒ 3789.50, waar hij zich nu meê tevreden moest stellen, een saldo van - laat zien - ik heb het bedrag der twee posten opgeteekend - te zamen ƒ 16314.23 - jawel! hij zou alzoo een saldo van ƒ 20099.75 te vorderen hebben gehad. - Nu weet ik, dat de Heer Galjart de rekening goedgekeurd en geteekend en u een finale <hi rend="i">décharge</hi> gegeven heeft; maar het spreekt van zelf, dat hij dit niet anders
<pb n="145"/>heeft gedaan, dan in de stellige overtuiging, dat het hem voorgelegde stuk ter goeder trouw was opgemaakt. Waar dient het <hi rend="i">S.E.e.O.</hi>, dat onder zulke dokumenten staat, anders voor, dan om te verklaren, dat, wanneer er later <hi rend="i">erreuren</hi> of <hi rend="i">omissies</hi> ontdekt worden, men op de zaak kan terugkomen? Dat er <hi rend="i">omissies</hi> bestaan hebben, heb ik u, meen ik, aangetoond; maar die <hi rend="i">omissies</hi> hebben mij aanleiding gegeven, al de boeken, ook die van de geliquideerde zaak, nog eens nader te onderzoeken, en zoo heb ik ontdekt, dat er ook <hi rend="i">erreuren</hi> bestaan. Zoo is er b.v. een wissel, door Villerot getrokken voor een som van 6750 franken, die twee malen op de creditzijde voorkomt, en een remise, aan Kirby en Andersons van 7535 <hi rend="i">dollars</hi>, die voor 7535 <hi rend="i">gulden</hi> op het boek staat. In 't kort, het scheelt weinig, of de firma had, in plaats van met verlies, met een overwinst kunnen sluiten.’</p>
<p>De Heer Jan Bleek had deze mededeelingen aangehoord, zonder eenmaal tusschen beiden te komen: ja men zou hebben kunnen meenen, dat zij hem niet aangingen, indien de lijkkleur, die zich over zijn van nature reeds zoo vaal gelaat verspreidde, indien de akelig verwilderde wijze, waarop zijn oogen nu her- dan derwaarts dwaalden, indien de zenuwachtige trilling van zijn onderkaak en het schier onmerkbaar geschoffel van zijn linkervoet over 't tapijt, niet aan elken derde, die hier tegenwoordig ware geweest, de gemoedsbewegingen hadden verraden, die bij hem woelden. Wij zeggen: ‘aan elken derde’; want Albert had, zoo lang hij sprak, er niets van opgemerkt. Het zij, dat hij verlegen was met hetgeen hij een alles behalve aangename mededeeling gevoelde te zijn voor zijn patroon, het zij uit konsideratie voor dezen, hij had, gedurende het opsommen zijner grieven tegen de afgelegde rekening, bestendig voor zich neêrgekeken, als schaamde hij er zich eigentlijk voor, zulke dingen te moeten vertellen. Alleen toen hij had uitgespro-<pb n="146"/>ken, en er van de zijde van Bleek niet terstond eenig antwoord kwam, zag hij op, en schrikte over den omkeer, dien hij op dat gelaat bespeurde.</p>
<p>- ‘Ik heb, zoo als ik zeide, het mijn plicht geöordeeld,’ ging hij voort, ziende, dat Bleek nog bij zijn zwijgen volharden bleef, ‘mijn Heer kennis te geven van het rezultaat van mijn onderzoek...en van de begane abuizen....die aan de aandacht van mijn Heer natuurlijk ontsnapt zijn,’ voegde hij er verschoonend bij.</p>
<p>- ‘Maar...'t is onmogelijk,’ zeide Bleek, zich geweld aandoende om te spreken: ‘volstrekt onmogelijk...de boeken zijn behoorlijk nagezien.’</p>
<p>- ‘Indien dit het geval ware, dan zouden zij in orde zijn,’ merkte Albert aan: ‘maar ik moet onderstellen, dat noch mijn Heer, noch de Heer Krijschhoog, noch iemand, die verstand van zaken heeft, zulks heeft gedaan.’</p>
<p>- ‘Ja, 't is waar,’ zeî Bleek, gretig den schijn van verklaring der zaak aangrijpende, die Albert hem deed voorschemeren: ‘de arme Galjart was geweldig slof en slordig.’</p>
<p>Albert wist zeer goed, dat Galjart zich nooit met het bijschrijven van het Grootboek bemoeid had, en hij had bovendien overal in de posten, die niet behoorlijk waren, de hand van Bleek herkend: hij vond het echter volkomen noodeloos, den spreker te doen opmerken wat deze zelf beter dan iemand weten moest.</p>
<p>- ‘In allen gevalle,’ hernam Bleek, langzamerhand een weinig moed opdoende: ‘die rekening is afgesloten, de liquidatie heeft plaats gehad...’</p>
<p>- ‘<hi rend="i">Salvo errore et omissione!</hi>’ herhaalde Albert.</p>
<p>- ‘Wat daarvan zij,’ hernam Bleek, bij wien, waarschijnlijk omdat hij zich niet uit de zaak wist te redden, spijt en gramschap voor een oogenblik de overhand kregen boven vrees en voorzichtigheid: ‘ik zal het onderzoe-<pb n="147"/>ken...ik weet intusschen niet, wat je in die boeken je neus te steken hadt. Wie had het je geheeten? Wat hadt jij je te bemoeien met zaken, die afgedaan zijn?’</p>
<p>- ‘Ik meende u op geen wijze beter te kunnen dienen, mijn Heer!'’ antwoordde Albert: ‘dan door mij volledig met uwe zaken bekend te maken. - En zoo ik straks zeide, dat ik er eenig berouw over had, ik drukte mij verkeerd uit. Immers, het ware mij liever geweest, indien een ander de ontdekking gedaan had: - doch nu het eenmaal mijn lot is geweest, mag ik er mij in zooverre over verheugen, dat het mij de gelegenheid verschaft heeft, u met de zaak bekend te maken en het onrecht te herstellen, dat aan den Heer Galjart is gepleegd.’</p>
<p>- ‘Een onrecht herstellen!’ riep Bleek, woedend van toorn: ‘ha! nu merk ik het allemaal. 't Is een schandalige samenspannerij tusschen mijn ellendigen zwager en u. Hij heeft u omgekocht om in mijn boeken te snuffelen en naar abuizen te visschen. Maar het zal hem niet gelukken; want ik wil zweren, dat als <hi rend="i">ik</hi> de boeken eens nazie, ik wel terstond zal merken, dat wat jij voor misstellingen of verzuimen houdt, zich heel goed laat oplossen en verklaren, en dat alles precies is zoo als 't behoort. Zeg dat aan mijn zwager, hoor! en dat ik in 't geheel niet bang voor hem ben. Hij heeft met de afrekening genoegen genomen, en wij zijn voor goed van mekaâr af, versta je?’</p>
<p>- ‘Ik kan hier alleen op zeggen, dat mijn Heer in een dwaling verkeert,’ zeî Albert, die kalmer werd naarmate hij Bleek driftiger zag worden, en het te meer werd, naarmate hij de innerlijke geäardheid van zijn patroon begon te doorschouwen. Men kan zich niet boos maken tegen dengene, dien men veracht.</p>
<p>- ‘Ik heb,’ vervolgde hij, terwijl hij opstond en zijn stoel op zijde schoof, ‘mij van mijn plicht gekweten. Het betaamt mij niet, aan den Heer Bleek te zeggen, hoe hij
<pb n="148"/>verder in deze te handelen heeft; - alleen zou het mij innig spijten, indien ik te-leur-gesteld werd in mijn verwachtingen omtrent mijn Heers rechtschapenheid.’</p>
<p>- ‘En denkje dan,’ vroeg Bleek, ‘dat ik langer iemand op mijn kantoor zal dulden, die zijn onbescheiden neus steekt in zaken, waar hij niet meê noodig heeft, die mij van oneerlijkheid durft beschuldigen en mij lessen in mijn facie geeft?’</p>
<p>- ‘Ik heb,’ antwoordde Albert, ‘voordat ik om dit onderhoud verzocht, mij volkomen op alle kansen voorbereid. Daaronder behoorde ook die, dat mijn bemoeiing mij ten kwade zou geduid worden, en ik mijn ontslag zou krijgen. Een treurig vooruitzicht voor iemand, die, als ik, voor zijn moeder den kost moet winnen, maar dat mij toch niet mocht weêrhouden, te doen wat ik mijn plicht achtte. Dat vooruitzicht heeft zich helaas! verwezenlijkt, en nu schiet mij alleen over, u te verzoeken, van mij te willen getuigen, dat ik mij eerlijk in uw dienst heb gekweten?’</p>
<p>- ‘Ja,’ mompelde Bleek, terwijl hij op de tanden knerste, ‘en dan zulje naar Galjart loopen om hem te verkoopen wat je denkt te weten.’</p>
<p>- ‘Ik zal het <hi rend="i">niet</hi> doen,’ hernam Albert: ‘de bediende mag geen verraad jegens zijn meester plegen, noch het vertrouwen schenden dat hem geschonken werd. Ik zal zwijgen - al beken ik, dat dit noodlottig geheim mij loodzwaar op het hart zal drukken.’</p>
<p>Bleek was maar half gerustgesteld door deze verklaring, te minder na de mededeeling, die zijn vrouw hem gedaan had, dat Galjart in de stad was, en hij vertrouwde niet op de stilzwijgendheid die hem werd toegezegd. Hij gevoelde intusschen, dat hij dwaas gehandeld had, met aan zijn toorn lucht te geven, want dat hij juist daardoor de vermoedens van Albert tot zekerheid had gebracht. Zonderlinge loop der dingen! Hij had dit onderhoud aangevangen met het doel
<pb n="149"/>en het stellig vooruitzicht, zijn bediende te beschamen en in zijn macht te krijgen, en nu was hij het, die door zijn bediende beschaamd en in diens macht geraakt was: een denkbeeld, dat zijn toestand dubbel onverdraaglijk maakte. Intusschen was het hem klaar geworden, dat bedreigingen hem tegen-over Albert niets zouden baten, en hij, om uit de klem te geraken, een anderen weg had in te slaan. Naar zijne meening - helaas! door de opgedane ondervinding te dikwijls versterkt - was er, om de lieden in beweging te brengen, maar één drijfveêr, die zeker werkte, en dat was die van het eigenbelang: en aan die drijfveêr, meende hij, zou Hermans zoomin als eenig ander weêrstand bieden; want dat die, alleen gewetenshalve, en zonder het vooruitzicht op iets beters, zijn voordeelige stelling bij hem aan 't kantoor zou opgeven, daar geloofde hij niet aan. In allen gevalle; het middel moest beproefd worden en wel dadelijk. Dit een en ander snel bij zich zelven overlegd hebbende, nam Bleek wederom aldus het woord op.</p>
<p>- ‘Je wilt niet verklappen wat je weet, of meent te weten, Hermans? - en je wilt mij toch verlaten. Dan hebje een ander kantoor op 't oog, of misschien benje al met iemand klaar?’</p>
<p>- ‘Neen mijn Heer!’ antwoordde Albert: ‘en ik moet mijn Heer dan ook doen opmerken, dat hij het is, en niet ik, die 't eerst van mijn ontslag sprak.’</p>
<p>- ‘Juist; maar dat was in drift, en ik dacht niet, dat je dat zoo zoudt opnemen;...maar ga weêr eens zitten, Hermans, wij moeten die zaak nog eens rijpelijk bepraten.’</p>
<p>Albert zag hem met eenige verwondering aan, doch voldeed aan 't verzoek.</p>
<p>- ‘Je zegt zelf,’ ging Bleek voort, dat je tot steun verstrekt van je moeder: - en het zou u kosten, indien zij door uwe schuld armoede leed.’</p>
<p>Albert antwoordde alleen met een zucht, als wilde hij
<pb n="150"/>zeggen: ‘wat niet anders kan zal wel moeten geschieden.’</p>
<p>- ‘Zieje, dat moet niet gebeuren,’ vervolgde Bleek: ‘je moet je zoo iets niet te verwijten hebben. En bovendien, je eigen <hi rend="i">carrière</hi> zou ook bedorven zijn, indien je hier vandaan gingt, een onzekere toekomst te gemoet. Hoor! wat er van die abuizen is, daar je van spreekt, ik zal dat, als ik gezegd heb, nader onderzoeken; maar al ware 't nu eenmaal zoo, dat daarmeê niet alles in den haak was, 't zou waarachtig te beschouwen zijn als een bestiering van onzen Lieven Heer, die niet gewild heeft, dat een verworpeling als die Galjart een Mammon onder zich behield, dien hij toch alleen aan liederlijke uitspattingen verkwisten zou.’</p>
<p>Die redeneering was Albert wat te kras, om ze onopgemerkt te laten voorbijslippen. ‘Geeft dan volgens u, mijn Heer, de omstandigheid, dat iemand een verkwister is, ons het recht, hem het zijne te onthouden?’</p>
<p>- ‘Dat wil ik in 't algemeen niet zeggen,’ antwoordde Bleek; ‘maar er kunnen zich toch gevallen voordoen, waarin men gebruik mag maken van het toeval, dat..of liever, laat ik zeggen, waarin hetgeen anders onrecht schijnen zou, gewettigd wordt...even als b.v. de handeling der kinderen Israëls, toen zij de vaten en gereedschappen der Egyptenaren medenamen.’</p>
<p>- ‘Ik weet het niet, mijn Heer,’ hernam Albert: - ‘maar als Kristen heb ik geleerd, ieder het zijne te geven, en, behoorlijk of niet, ik twijfel, of tegenwoordig de wet niet een handeling, als waar mijn Heer van spreekt, met den naam van diefstal bestempelen en als zoodanig straffen zou.’</p>
<p>- ‘Nu, wij willen daarover niet disputeeren; maar, altijd gesteld dat er een abuis in de rekening geslopen was, ik zou daar nu niet meer op kunnen terugkomen, zonder mijn naam, dien van de firma, ook dien van Galjart zel-<pb n="151"/>ven, die de rekening heeft goedgekeurd, te kompromitteeren. Beter daarom, in dat geval, de zaak <hi rend="i">dood</hi> te laten liggen: - ik kan dan zien, dat bij hem onder de hand en op een andere wijze weder goed te maken. Zieje, Hermans, dat was immers de wijsste manier om alles in 't effen te brengen. Je blijft dan gerust bij mij, en je geeft mij je woord, heelemaal te vergeten wat je gezien hebt.’</p>
<p>- ‘Ik heb reeds aan mijn Heer gezegd, dat ik niet over de zaak zou spreken,’ zeî Albert.</p>
<p>- ‘Juist! - dat is dan iets - altijd gesteld, dat er een abuis....’</p>
<p>- ‘Abuizen,’ verbeterde Albert.</p>
<p>- ‘Goed, dat er abuizen zijn - iets, zeide ik, dat tusschen ons beiden blijft. - En dan wilde ik je nog iets zeggen, Hermans! De oude Krijschhoog wordt mooi duf, om niet te zeggen suf: ik vrees, dat ik hem den dienst zal moeten opzeggen, en hoe zouje er dan over denken, als ik u in zijn plaats nam?’</p>
<p>Dit aanbod van verhooging, zoo geheel het tegenovergestelde van de bedreiging met ontslag, die eenige minuten te voren was gedaan, zou zeker aan menigeen, in de omstandigheden van Albert verkeerende, al heel aanlokkelijk hebben toegeschenen. Op hem echter deed het een geheel andere uitwerking, dan die Bleek er van verwacht had. De jongeling voelde iets als of zijn hart werd toegeschroefd: 't was hem, of hij uit het voorhoofd van den voorsteller een paar horens opschieten, en een paardenhoef uit diens zwarten pantalon kijken zag, en diens vingers zich vervormen tot klaauwen, gereed hem als een wisse prooi te omvatten: in een woord, of hij zijn hoogloffelijke majesteit Satan in eigen persoon tegen-over zich gezeten zag.</p>
<p>- ‘Je antwoordt niet,’ hervatte Bleek, eenigszins verwonderd, dat de andere niet dadelijk aan den uitgeworpen angel beet: ‘'t is natuurlijk,’ voegde hij er schoorvoetende
<pb n="152"/>bij, ‘met hetzelfde salaris, dat nu Krijschhoog geniet: - en dan spreken wij nooit weêr, noch ik over Juffrouw Nicolette, noch jij over die Rekening-courant.’</p>
<p>Deze laatste woorden gingen vergezeld van iets, dat een glimlach moest verbeelden, maar op niet veel meer dan een grijnslach neêrkwam.</p>
<p>Dit was te veel voor Albert: hij stond op, zuchtte diep, en zeide toen:</p>
<p>- ‘Mijn Heer Bleek, ik geloof, dat wij elkander niet verstaan: - althans, dat ik niet door u begrepen word. - Dit is zeker, dat, zoo ik op dit oogenblik die verbetering van mijn stelling aannam, die mij door u wordt aangeboden, ik daardoor zou rekenen, mijn geweten verkocht te hebben, ter wille van den Mammon, waarvan zoo even door u gesproken werd. Ik zou mij dan medeplichtig maken aan het onrecht - en geen oogenblik meer rust hebben met mij zelven. Een slechte konscientie - het zijn uw eigen woorden geweest - is een erge zaak, en daarmeê kan men nooit op zijn gemak zijn. Mijn wijze van denken is u thans bekend, mijn Heer! en zoo zij u mishaagt, en mij een langer verblijf op uw kantoor wordt ontzegd, zal ik het mij getroosten: misschien zelfs ware het beter, dat wij in elk geval van elkander scheidden: - onze wegen loopen te zeer uit elkander. Hoe 't zij, dit is een punt, dat ik in nadere overweging nemen zal. - Inmiddels heb ik de eer u te groeten.’</p>
<p>En, een koele buiging makende voor zijn patroon, liet hij dezen als van den donder getroffen achter.</p>
<p>- ‘Maar die knaap is krankzinnig!’ riep Bleek, toen hij weder tot zijn bezinning kwam: ‘hij zal zich zelven in 't verderf storten...en, wat erger is, mij daarbij. Die satansche boeken, dat ik die ook niet achter 't slot heb geborgen...of op 't vuur geworpen, wat nog sekuurder ware geweest...neen; dat kon ook niet! want dan had
<pb n="153"/>men mij kunnen beschuldigen, geen boeken gehouden te hebben...Als nu die romaneske knaap maar zijn bek houdt...wat te doen? wat te doen?’ - En 't zweet brak hem uit, als hij aan de gevolgen dacht, die 't voor hem zou kunnen hebben, als zijn knoeierijen eens aan 't licht kwamen.</p>
<p>- ‘Wel?’ vroeg Mevrouw, die van uit haar vertrek met gretig luisterend oor het oogenblik had afgewacht, dat zij Albert de trap zou hooren afgaan, en nu naar den uitslag van het onderhoud vernemen kwam: ‘hebje hem de les gelezen, Jan? en heeft hij schuld bekend?’</p>
<p>- ‘Wat schuld bekend!’ bromde Bleek: ‘die jongen...'t is een slang, die ik aan mijn eigen haard heb opgekweekt, en die mij nog in 't verderf zal storten.’</p>
<p>- ‘Hij? wat praatje toch?’ vroeg zijn vrouw, geheel verbaasd: ‘en wat is er gebeurd, dat je zoo ontdaan bent?...heeft hij je kas bestolen? - O die schelm!’</p>
<p>- ‘Erger! veel erger!’ riep Bleek: ‘hij heeft...o! ik ben zeker, dat Galjart er achter zit!...o! 't zal mij den dood doen!’</p>
<p>- ‘Maar wat is er dan toch?’ vroeg Mevrouw Bleek, die niets van de zaak begreep.</p>
<p>- ‘Och! dat kan ik je zoo niet vertellen...dat is iets, daar jijlui vrouwen geen verstand van hebt...hij beschuldigt mij, dat ik Galjart zou hebben te kort gedaan - en dat 's een leugen, dat 's een leugen!’ voegde hij er haastig bij.</p>
<p>- ‘Wel zoo'n onbeschaamd <hi rend="i">sujet!</hi>’ riep Mevrouw, ten hoogste verontwaardigd, uit: ‘durft hij <hi rend="i">dat</hi> zeggen? en hebje zoo iets van hem kunnen velen? Ik hoop, dat je hem voor altijd je drempel hebt ontzeid.’</p>
<p>- ‘Ja...neen...dat is te zeggen, hij is het nu, die weg wil; maar ik zal hem niet laten gaan; want dan weet ik vooruit, dat hij mij overal belasteren zal...en de menschen gelooven altijd liefst het ergste.’</p>
<pb n="154"/>
<p>- ‘Wel nu begrijp ik er nog minder van. Hij zou je dienst willen verlaten, en jij zoudt hem willen houën? - en dat nog wel uit vrees! als of de luî dien knaap, als je hem om zijn liederlijk gedrag en om zijn onbeschaamdheid van je kantoor hadt gejaagd, eerder zouden gelooven, dan het hoofd van een respektabel handelshuis als jij?’</p>
<p>- ‘Wat hamer! Jij gelooft wel aan de praatjes van een gemeen wijf uit de Jordaan, en zouden dan lieden, die mij niet kennen, geen geloof slaan aan wat <hi rend="i">hij</hi> vertelt.’</p>
<p>- ‘Kom! kom!’ hernam zijn vrouw: ‘dat zal geen verstandig mensch immers doen; wanneer je maar zorg draagt, dat iedereen weet, dat je hem met schande je deur hebt uitgezet, omdat hij rondom een deugniet was. En dan zal een iegelijk immers begrijpen, dat wat hij uitstrooit niet anders zijn dan lasterlijke verzinsels, die hij uitdenkt om zich te wreken. - Waarschuw jij van middag al je kennissen op de Beurs maar; ik zal van avond op de <hi rend="i">soirée</hi> bij Mevrouw Lix...’</p>
<p>- ‘Je zult het uit je lijf laten, Na!’ riep Bleek: ‘hoe minder wij van die zaak gewagen, hoe beter.’</p>
<p>- ‘Hoe? wat?’ riep Mevrouw Bleek, terwijl zij met open mond bleef staan.</p>
<p>- ‘Ik zeg je, wij moeten voorzichtig zijn. 't Is nog onder de mogelijke dingen, dat die Hermans bij mij blijft en zijn mond houdt, en daarom zou 't onvoorzichtig zijn, te veel kwaad van hem te spreken: dat zou hem ter oore komen en hem tot weêrwraak aanhitsen. En ging hij eens aan 't babbelen...de zaak, zoo als ik je zeî, is een leugen; maar...de schijn is tegen mij. 't Is dus best, alles maar voor 't oogenblik blaauw-blaauw te laten.’</p>
<p>- ‘Neen, dat zou ik niet,’ zeî zijn wederhelft, met echt vrouwelijke vasthoudendheid: ‘ik zou, in jou geval, tegen-over zoo'n snotjongen niet de minste willen wezen. Bovendien, wat er van hem te vertellen viel, dat is toch
<pb n="155"/>al verteld: en als van avond Keetje Prijgraag, die stellig ook bij Mevrouw Lix komt, mij vraagt, hoe 't er meê staat, en of je dien jongen nog gehouën hebt, nadat je gehoord hadt wat hij al zoo in zijn schild voerde, wat moet ik dan zeggen?’</p>
<p>- ‘Zeg haar...zeg haar...dat ze een kwaadsprekende lastertong is, en de schuld van alles. - Maar vooreerst geen woord tot nadeel van dien Hermans...ik verbied het je.’ - Met deze woorden nam hij zijn hoed en ging de deur uit, zijn vrouw achterlatende in zulk een toestand van verbazing, dat zij niet wist of zij droomde of waakte. Zóó had zij haar man nooit te voren gezien, en er zat achter dit alles een raadsel, dat zij niet begreep. Zij kende haar Jan te goed, om niet te weten, dat hij zich niet zou laten beleedigen, zonder op wraak bedacht te zijn; - en om de beschuldigingen, door Hermans tegen hem ingebracht, voor zoete koek op te nemen, dat lag geheel niet in zijn aard en kon alleen daarvan het gevolg wezen, dat Hermans werkelijk het middel bezat om die beschuldigingen te staven. De overtuiging van dit een en ander begon haar nu zelve benaauwd te maken, dat er onweêr aan de lucht was; doch zij zwoer tevens bij zich zelve, dat zij niet rusten zou, voordat zij geheel met den staat van zaken bekend was. ‘En dan,’ zeide zij, ‘zal hij zien, of een vrouw ook raad kan schaffen!’</p></div>
<div type="chapter">
<pb n="156"/>
<head rend="h3">Vijfde hoofdstuk.</head>
<head rend="h4"><hi rend="i">Verhalende wat tusschen de weduwe Hermans en haar zoon verhandeld werd</hi>, <hi rend="i">en welk besluit door Nicolette genomen werd</hi>.</head>
<p>Alles behalve aangenaam was natuurlijk de stemming, waarin Albert verkeerde, toen hij, na zijn onderhoud met Bleek, diens woning verlaten had, en al deed hij ook zijn best om zulks zooveel mogelijk voor zijn huisgenooten te verbergen, het ontging aan het naauwlettend oog zijner moeder niet. Toch zou zij haar bezorgdheid voor zich hebben gehouden, dewijl zij hoe langer hoe meer het besef had bekomen, dat verdrietelijkheden bij jonge lieden zeer gewone dingen zijn, die meermalen een weinig beteekenende oorzaak hebben, en dat vragen als: ‘schort er wat aan? hebje iets dat je hindert? hoe komje zoo slecht gemutst?’ hun veelal onwelkom zijn, en, bij herhaling gedaan, hen gruwelijk verveelen: maar toen zij ontwaarde, dat Alberts verstrooidheid ook door Nicolette was opgemerkt, gelijk de half angstvallige, half deelnemende blik getuigde, welken deze nu en dan op hem sloeg, toen begreep zij, dat er toch iets ongewoons aan de hand moest zijn, en werd haar ongerustheid, nu verdubbeld door die, welke zij bij het jonge meisje meende te bespeuren, zoo sterk, dat zij niet kon nalaten, toen Albert na den avond-<pb n="157"/>disch naar zijn kamer was gegaan, hem aldaar eenige minuten later te volgen.</p>
<p>- ‘Binnen!’ riep Albert, toen er aan zijn deur getikt werd. ‘Moeder!’ riep hij verrast uit, toen hij haar zag binnenkomen.</p>
<p>- ‘<hi rend="i">Wel!</hi>’ zeide zij, lachende: ‘wie zou 't anders wezen? Dacht je misschien, een bezoek te krijgen van Nicolette?’</p>
<p>De goede vrouw had haar best gedaan om te schertsen, hopende haar zoon in een vrolijker stemming te brengen: ongelukkig deed de scherts een juist tegenovergestelde uitwerking op Albert, wien zij de schandelijke praatjes herinnerde, die Bleek hem had gezegd dat er liepen.</p>
<p>- ‘Wat is 't?’ vroeg zijn moeder, ziende, dat zijn gelaat betrok: ‘'t is waarlijk, of de woorden, die ik daar uit de grap heenwierp, u gekwetst hadden. - Ik kwam hooren, of je ook iets noodig hadt...ik vond, dat je er wat betrokken uitzag;...maar heeft Nicolette er eenig deel aan?’</p>
<p>Albert zou, uit vrees van zijn moeder leed aan te doen, haar uit zich zelven nimmer iets hebben geöpenbaard van hetgeen hem ten opzichte van den uitgestrooiden laster op het hart lag; maar die vraag, hem zoo stellig gedaan, overrompelde hem; hij was te oprecht om neen te zeggen, en zoo zweeg hij.</p>
<p>- ‘Inderdaad?’ hernam zij, verrast, ja eenigszins ontsteld: ‘wat is er met betrekking tot haar gebeurd? O wee! o wee! je bent toch niet op haar verliefd geraakt, hoop ik: - ofschoon, je zoudt erger kunnen treffen,’ voegde zij er verschoonend bij.</p>
<p>- ‘Neen Moeder,’ antwoordde hij: ‘Nicolette is een lief, goed meisje, van wie ik veel houd, om de liefde die zij u betoont, en aan wie ik van harte een man gun, die haar op prijs weet te stellen; maar ik verlang die man niet te wezen.’</p>
<pb n="158"/>
<p>- ‘Maar hebje dan gemerkt, dat zij misschien van hare zijde...wel! 't is niet om je verwaand te maken; maar je bent knap genoeg, om een jong meisje zin in je te doen krijgen.’</p>
<p>- ‘Ik heb niets van dien aard gemerkt, en ik zie haar ook daartoe te verstandig aan,’ zeî Albert.</p>
<p>- ‘Maar wat is er dan, dat haar betreft, en dat u hindert?’</p>
<p>- ‘Moeder! - Ik wilde 't u niet zeggen; want het zal u leed doen; maar, indien Nicolette ergens een fatsoenlijke betrekking kan krijgen, zal 't, geloof ik, voor ons alle drie beter zijn, dat zij niet langer hier blijft.’</p>
<p>- ‘O!’ riep Juffw. Hermans, voor wie terstond eenig licht opging: ‘ik geloof, dat ik alles begrijp: men heeft gebabbeld.’</p>
<p>- ‘Ja, Moeder! en meer dan dat, men heeft gelasterd!’</p>
<p>- ‘En wat vertelt men?’</p>
<p>- ‘Och! 't Is immers niet noodig, dat ik u alles overbreng: - je weet, als de laster eens aan 't werk is, dat hij zich niet <hi rend="i">gêneert</hi> de dingen al erger en erger te maken. Men spaart noch haar, noch mij, noch u. - Zelfs die Vrouw Ruffel, die je nog wel <hi rend="i">protegeert</hi>, schaamt zich niet, aan de lieden te vertellen, dat ik...in 't kort, dat Nicolette mijn <hi rend="i">maitres</hi> is, en dat met uwe voorkennis en goedvinden.’</p>
<p>De mededeeling trof, gelijk Albert wel gevreesd had, zijn moeder als een dolksteek in het hart. Men belasterde haar zoon, en haar eigen onvoorzichtigheid was daar oorzaak van. Bittere tranen ontsprongen haar oogen en, de handen samenvouwende, zeide zij:</p>
<p>- ‘O Albert! vergeef het mij: ik heb dat meisje in huis genomen, zonder de gevolgen te berekenen, en nu ben ik er schuld aan, dat uw goede naam er schade door lijdt?’</p>
<p>- ‘Lieve Moeder, spreek toch zoo niet,’ zeî Albert,
<pb n="159"/>haar tranen wegkussende: ‘zou ik het u ooit tot een verwijt kunnen maken, dat je een menschlievende daad verricht hebt, door dat meisje tot u te nemen? Ik heb er u immers des te liever om. Denk hier niet om mij: ik kan mij wel boven dien achterklap verheffen; - maar de eer van een jong meisje is een teêrder ding, en in Nicolettes eigen belang zal zij wel doen, ons huis te verlaten. 't Spijt mij voor u, Moeder! zij was zulk een lief gezelschap voor u.’</p>
<p>- ‘Neen!’ hernam Juffw. Hermans, nog altijd even ter neêr geslagen: ‘al wil jij 't mij vergeven, ik vergeef het mij zelve niet: ik had beter te voren moeten bedenken, dat de lieden ergernis nemen ook uit het goede dat wij verrichten, zoodra het maar voor een verkeerde uitlegging vatbaar is.’</p>
<p>- ‘Moeten wij dan het goede nalaten,’ vroeg Albert, ‘omdat wij leven in een konventioneele maatschappij, en, omdat zij onbillijk is, er onze daden naar richten? - Neen Moederlief! toen je dat meisje in huis naamt, was het, omdat zij uwe hulp en bescherming behoefde; en ik zal nimmer dulden, dat iemand u daarover berispt. Maar nu staan de zaken anders: nu wordt uw weldaad verkeerd uitgelegd, en zij houdt daardoor op, verder een weldaad te zijn. 't Zal er alleen op aankomen, hoe 't haar op de zachtste wijze aan 't verstand te brengen. - Dit zal, ik gevoel het, een onaangename taak zijn: maar zoo iemand, zal Moederlief wel kans zien, die te volbrengen, zonder het meisje te veel verdriet aan te doen of haar op de gedachte te brengen, dat zij u of mij tot overlast is.’</p>
<p>- ‘Ik vrees, ik vrees,’ zeide de weduwe: ‘zij is fijngevoelig, en, welk een plooi ik aan de zaak geve, zij zal toch allicht tot de slotsom komen, dat zij hier te veel is.’</p>
<p>Nog een wijl bleven beiden zwijgende en nadenkende, de moeder staande, naast den zoon, die gezeten was, en met den arm om zijn hals, de zoon met den zijnen om
<pb n="160"/>haar midden geslagen en het hoofd tegen haar boezem gedrukt. Zij dacht alleen over het onderwerp na, dat tusschen hen behandeld was; bij hem kwam nu ook het pijnigende denkbeeld aan 't onzekere van zijn stelling op 't kantoor, en hoe hij zich wellicht eerlang genoodzaakt zou zien, haar een nieuwe stof tot kwelling en zorg te verschaffen, als hij haar moest mededeelen, dat hij niet langer bediende bij Bleek kon blijven: ja de vraag rees bij hem op, of hij altemet ook wijzer zou doen, haar op een dergelijke gebeurtenis voor te bereiden. Hiertegen gold wel de bedenking, dat het geen zaak kon geächt worden, haar, misschien zonder noodzaak, te verontrusten voor den tijd; doch van een andere zijde kon aangevoerd worden, dat een slag te feller treft naarmate men er minder op is voorbereid, en dan...was het niet zijn wensch, zijn plicht, al wat hem op het hart lag aan zijn moeder te vertrouwen? Was 't niet reeds erg genoeg, dat hij haar zijn dwaze liefde voor Bettemie verzweeg? - En toch, wat die historie van 't kantoor betrof, het ergste was, dat hij de aanleiding tot een te voorzien ontslag aan niemand, zelfs aan zijn moeder niet, verhalen mocht. Maar - dit zou ook later het geval blijven, en 't was misschien een reden te meer om het mededeelen van wat meêgedeeld <hi rend="i">kon</hi> worden niet langer uit te stellen. En zie! toen zijn moeder 't eerst van de twee het stilzwijgen brak, deed de vraag, welke zij tot hem richtte, hem een natuurlijke en ongezochte aanleiding aan de hand, om van 't eene onderwerp tot het andere over te gaan.</p>
<p>- ‘Wie heeft u,’ vroeg zij, ‘over dat loopende gerucht gesproken?’</p>
<p>- ‘O ja!’ zeide hij, met eenige drift, als vreesde hij de gelegenheid weder te laten voorbijgaan, die zich voordeed: ‘dat is ook waar: ik had moeten beginnen, met u dat te zeggen: die mij daarover gesproken heeft, is de Heer Bleek.’</p>
<pb n="161"/>
<p>- ‘Uw patroon! Lieve hemel!’ - riep zij verbaasd: ‘maar die goede man sloeg er toch zeker geen geloof aan.’</p>
<p>- ‘In-tegendeel Moeder: dat deed hij wel,’ antwoordde Albert, op een toon, die alles behalve welwillend klonk voor den Heer Bleek.</p>
<p>- ‘Is 't mogelijk?’ hernam zij: ‘maar je zult hem toch wel overtuigd hebben, hoop ik, dat het gruwelijke laster was. <hi rend="i">Wel!</hi> dat zou nog het ergst van alles wezen, dat je van een slecht gedrag werd verdacht gehouden door een zoo respektabel man als de Heer Bleek.’</p>
<p>Een uitdrukking van walging vertoonde zich op de lippen van Albert, toen hij zijn moeder dat brevet van respektabiliteit hoorde geven aan iemand, die hem gebleken was het zoo weinig te verdienen. Zij bemerkte dit, en vroeg, ten hoogste verwonderd:</p>
<p>- ‘<hi rend="i">Wel!</hi> is hij dan geen respektabel man?’</p>
<p>- ‘Ik zal vooralsnog het tegendeel bij niemand beweeren,’ zeî Albert: ‘maar in antwoord op uw eerste vraag, Moeder, zeg ik: ja, ik geloof, dat ik hem overtuigd heb.’</p>
<p>- ‘Dat moet ons verheugen,’ zeide zijn moeder: ‘maar je zegt het op een toon...die maar alles behalve geruststellend luidt.’</p>
<p>- ‘Moeder!’ hernam Albert: ‘ik was hoogst tevreden in de pozitie, die ik tot heden aan 't kantoor van den Heer Bleek bekleedde. Mijn werkkring beviel mij, en ik genoot, zoo 't scheen, de achting en 't vertrouwen van mijn patroon. Sedert kort is het genoegen voorbij, waarmede ik daar werkzaam was, en is er een kloof gekomen tusschen dien man en mij. Dat een en ander staat niet in verband met het praatje, waarover wij zoo aanstonds spraken; doch vraag mij niet, wat er aanleiding toe gegeven heeft, noch waarom mijn betrekking mij niet meer toelacht als te voren. 't Kan wezen, dat de Heer Bleek mij - 't kan ook
<pb n="162"/>wezen dat ik hem bedank. - Als dat ooit gebeurt, dan zullen natuurlijk de menschen er mij de schuld van geven: en ik zal het mij moeten getroosten. Maar laat in dat geval mijn lieve moeder voor 't minst mij niet veroordeelen. Mids zij slechts de overtuiging bewaren wil, dat ik mij niets te verwijten en in niets mijn plicht te kort heb gedaan, dan is mij de rest onverschillig.’</p>
<p>Het was niet dan met een diep leedgevoel, gelijk men beseffen kan, dat Juffw. Hermans de mededeeling had aangehoord, die Albert haar deed: doch zeer verklaarbaar is het tevens, dat zij, in weêrwil van al haar ingenomenheid met haar zoon, en bij de overtuiging, dat hij haar geen onwaarheid vertellen zou, toch de mogelijkheid onderstelde, dat hij zich zelf misleidde, en misschien, ten gevolge eener verkeerde opvatting, uit lichtgeraaktheid of jeugdige drift ontstaan, een onbillijken tegenzin in zijn werk of in zijn patroon gekregen had. Zich geweld doende om den schok, dien zij ontvangen had, zooveel mogelijk te overwinnen, zeide zij tot haar zoon:</p>
<p>- ‘Neen, beste jongen, ik zal u nimmer verdenken van iets dat slecht is; maar hebje ook in 't een of ander overijld of onvoorzichtig gehandeld? iemand op uw jaren kan zich zoo licht in zijn oordeel over zaken en menschen bedriegen: - hebje wel behoorlijk nagedacht bij wat je deedt?’</p>
<p>- ‘Ik heb u gezegd, lieve Moeder, dat ik mij niet nader kan, niet nader mag verklaren. Ik heb geenszins overijld geöordeeld, en zal in geen opzicht te haastig handelen, - maar alleen doen wat plicht en geweten mij voorschrijven.’</p>
<p>Uit deze laatste woorden meende zijn moeder, en niet geheel ten onrechte, eenigszins te kunnen opmaken wat er van de zaak was. - ‘De Heer Bleek,’ vroeg zij, altijd aarzelende een man te verdenken, dien zij tot nog toe,
<pb n="163"/>naar zijn uiterlijken handel en wandel, als een model van degelijkheid had leeren eerbiedigen: ‘heeft toch niets van u kunnen vergen, dat niet naar behooren was?’</p>
<p>- ‘Dat hij het zal doen, en dat van het al of niet opvolgen van zijn last mijn aanblijven aan 't kantoor afhangt, daarvan houde ik mij overtuigd,’ antwoordde Albert: ‘meer kan ik niet zeggen.’</p>
<p>- ‘Wat! die man, die zoo braaf schijnt...’</p>
<p>- ‘En in wiens vel ik niet zou willen zitten voor al 't goud, dat Amsterdam bevat,’ zeide Albert.</p>
<p>- ‘Is het mogelijk!’ riep de weduwe, al meer en meer verbaasd: ‘en ik, die tot nog toe al zoo gelukkig was, u onder zulk een goede leiding te weten. En heeft <hi rend="i">die</hi> onbetamelijke dingen van u gevorderd? Neen, die moetje niet doen, mijn jongen. Dan liever dadelijk je ontslag genomen,’ vervolgde zij, in haar gevoel van edele verontwaardiging juist die haastigheid aan den dag leggende, tegen welke zij een oogenblik te voren haar zoon had meenen te moeten waarschuwen: ‘<hi rend="i">wel!</hi> liever werkte ik dag en nacht voor ons brood, dan in de ruimte te leven, van inkomsten, waarvoor je zie-zoo-veel van je eer zoudt moeten geven.’</p>
<p>- ‘Ik dank u, Moeder,’ zeide Albert, haar de hand kussende: ‘nu is er een pak van mijn hart: laat komen wat wil: wij zullen gelaten afwachten wat het noodlot brengt, en aan zijn slagen weêrstand bieden.’</p>
<p>- ‘Vertrouw op den Heer,’ zeî Juffw. Hermans: ‘Hij heeft ons tot hiertoe geholpen en zal ons verder helpen, indien wij Zijne geboden bewaren. En nu,’ voegde zij er bij, terwijl zij een kus op zijn voorhoofd drukte: ‘goede nacht, mijn Albert! je moeder geeft je haar besten zegen.’</p>
<p>En nadat zij elkander nogmaals teederlijk aan 't hart hadden gedrukt, verliet de goede vrouw het vertrek.</p>
<p>Maar nog een geruimen tijd bleef Albert, alvorens hij
<pb n="164"/>naar bed ging, zitten peinzen over de lijn van gedrag, die hij te volgen had. Een lastige gewetensvraag deed zich aan hem voor. Niet, dat hij er een oogenblik aan dacht, de schelmerijen - want wat konden het anders zijn? - door Bleek gepleegd, aan diens gewezen <hi rend="i">compagnon</hi>, veelmin aan de Justitie te doen kennen: mocht al de wet hem zulks voorschrijven, wat hij niet onderzoeken wilde, het druischte tegen al zijn begrippen van eerlijkheid aan, te verraden wat hij in zijn betrekking als bediende was te weten gekomen. Maar, was het billijk, dat hij die betrekking en het daaraan verbonden inkomen verloor, omdat zijn patroon een schurk was? En, wanneer hij toch de zaak verzweeg en 't kantoor verliet, wie zou hem dan voor zijn opoffering dank weten? 't Zij hij heenging of niet, Galjart bleef evenzeer van het zijne verstoken. Was het dan niet wijzer, te blijven en den hem aangeboden post van boekhouder aan te nemen? en niet beter ook? Hij was dan misschien in de gelegenheid, dienst te doen aan den bedrogene? Zijn patroon, dat was duidelijk, was bang voor hem, en zou wellicht, zoo niet uit plichtgevoel of schaamte, dan uit vrees, dat zijn streken aan den dag gebracht werden, aan Galjart teruggeven wat hij hem op slinksche wijze onthouden had. Ja, 't kon gebeuren, dat Bleek andere praktijken in den zin had, en dan zou hij, Albert, hem misschien kunnen overhalen, daarvan af te zien. Misschien! - maar misschien ook niet. Het kostte Albert niet veel peinzens, om het hersenschimmige in te zien van dergelijke luchtkasteelen, door zelfbedrog opgebouwd. Bleek, nu eenmaal op zijn hoede, zou wel zorg dragen, in 't vervolg, als hij weder den eenen of anderen schurkestreek dacht te plegen, zijn maatregelen zóó te nemen, dat niemand, ook zijn bediende niet, er iets van merkte: en wie wist, of hij niet reeds middelen gevonden had, om de sporen van het bedrog, jegens Galjart gepleegd, te doen verdwijnen? In dat geval zou zijn eerste
<pb n="165"/>daad wel zijn, iemand als Albert, wiens tegenwoordigheid hem voortaan niet dan lastig en onaangenaam wezen kon, uit zijn dienst te ontslaan - of liever, hem, onder 't een of ander licht aan te grijpen voorwendsel, met schande weg te jagen. Neen, dat vooral moest voorkomen worden: met de mogelijkheid eener zoodanige kans voor oogen, aan 't kantoor te blijven, en daardoor bovendien den schijn aan te nemen van medeplichtigheid aan schelmerijen, die hij geweten en verzwegen had, dat ging niet: daarvoor moest elke andere overweging onderdoen, zelfs de gedachte aan de schade, die zijn moeder er door leed, en die alleen hem weêrhouden had, onmiddellijk na zijn onderhoud met zijn patroon, zijn ontslag te nemen. - Zijn moeder had hem er immers zelve toe aangemoedigd: en, had zij er bijgevoegd, de Heer zou verder helpen.</p>
<p>Ja gewis, de Heer zou verder helpen. Hij had, reeds nu, als wij verhaald hebben, eenige leerlingen aan wie hij lessen gaf in de Engelsche taal. Het zou hem, vleide hij zich, niet moeilijk vallen, de uren, die nu vrij zouden raken, bezet te krijgen, en, moest hij afzien van zijn loopbaan in den handel, dan vertrouwde hij, als onderwijzer en translateur, wel voor zijn moeder en zich het brood te zullen vinden.</p>
<p>Het was niet alleen de vraag, hoe hij aan de kost zou komen, die Albert bezig hield. Een ander en nog pijnlijker onderwerp van nadenken drong zich bij hem op den voorgrond, en wel, naar aanleiding der kwetsende zinspeling, die Bleek zich ten opzichte van het gedrag van Juffw. Hermans veroorloofd had. Reeds sedert eenigen tijd had het Albert gehinderd, dat zijn moeder den naam van zijn overleden vader niet voerde, en dat hij zelf dien-ten-gevolge ook bij de lieden bekend stond onder een naam, die de zijne niet was. Vroeger, toen hij, nog jong zijnde, minder ondervinding van de wereld had, had hij aan de zaak zoo-<pb n="166"/>zeer niet gehecht: later, toen hij zijn moeder naar de aanleiding van die naamsverandering gevraagd en zij hem de redenen van kiesheid ontvouwd had, die haar daartoe noopten, en die wij haar in haar gesprek met Nicolette hebben hooren aanvoeren, had hij daar uit eerbied in berust; doch zonder ze daarom volkomen goed te keuren. Hij kon het niet verdragen, dat sommige lieden, bij wie het bekend was, dat de naam van Hermans maar een pseudoniem was, daaruit het recht meenden te kunnen ontleenen om zijn moeder met den nek aan te zien: en nu hij uit de woorden van Bleek tot de ontdekking was geraakt, dat men zelfs haar goeden naam dorst aanranden, was hij tot het vast besluit gekomen, al het mogelijke aan te wenden om daarin verandering te brengen. Het wilde er niet bij hem in, dat hetgeen waarheid was in Engeland zulks niet wezen zou in Nederland, en hij besloot daarom bij zich zelven, t' avond of morgen zich eens tot een bekwamen praktizijn te wenden en te vragen wat er aan de zaak te doen viel. Met dit voornemen, en tevens met dat om den volgenden morgen aan Bleek met een paar woorden te berichten, dat hij niet meer op 't kantoor zou verschijnen, ging hij ter ruste.</p>
<p>Duurde het met dat al een geruimen tijd, eer hij die genoot, met zijn moeder was dit in geen mindere mate het geval. Zij had dan ook voorwaar stof genoeg van verdriet gekregen, en, na voor een tijd betrekkelijke weelde voor zich zelve beleefd, en, wat meer bij haar gold, haar zoon op den weg tot voorspoed en fortuin gezien te hebben, zou het een dubbel hard gelag zijn, dit een en ander weêr te moeten opgeven. Intusschen, dit gold de toekomst; maar wat de verwijdering van Nicolette betrof, dat was een onderwerp van dadelijke zorg, en al had Albert beweerd, dat zijn moeder wel zou weten hoe het aan te leggen om die zaak in orde te brengen zonder het jonge meisje te kwetsen, Juffw. Hermans zelve zag de taak, die op haar rustte,
<pb n="167"/>lang zoo gemakkelijk niet in, en peinsde vruchteloos over de wijze, waarop zij de zaak op het tapijt zou brengen. Ten leste deed zij, wat wel het verstandigste was, en waar zij meê had kunnen beginnen: zij besloot er zich het hoofd niet nutteloos meer mede te breken, maar af te wachten of de loop van het gesprek of een ander gunstig toeval niet de gelegenheid aan de hand zoude doen om het onderwerp, op schijnbaar ongezochte wijze, te pas te brengen.</p>
<p>Had Juffw. Hermans geweten, wat er omtrent dezen tijd in de ziel van Nicolette omging, zij had zich ontslagen van de moeite om over de zaak te tobben. Immers, tot het verlaten van haar tegenwoordig verblijf, waartoe het jonge meisje moest aangespoord worden, was geen overredingskracht van de zijde der weduwe meer noodig. Nicolette was reeds uit zich zelve van de noodzakelijkheid daarvan overtuigd: - wat meer is, zij had al dien-overeenkomstig gehandeld: - en de aanleiding daartoe was oorspronkelijk dezelfde, als die Albert bewogen had, het punt bij zijn moeder ter sprake te brengen. Nicolette had namelijk, begrijpende, dat zij haar minnemoeder niet geheel en al mocht verwaarloozen, een bezoek gebracht bij Vrouw Ruffel: deze had zich, in den loop van het gesprek, eenige scherts veroorloofd over de betrekking, welke zij onderstelde, dat tusschen Nicolette en Albert bestond, ja die scherts, welke het onergdenkende meisje in 't eerst maar half begreep, in zoo duidelijke bewoordingen voortgezet, dat het arme kind er geheel ontdaan van t'huis kwam, doch ook tevens met het innig besef, dat, wanneer aan haar verblijf bij Juffw. Hermans zoodanig een uitlegging gegeven werd, en dat nog wel door iemand, die zij veronderstellen moest, haar beter te kennen, het oordeel van vreemden en onverschilligen er althans niet gunstiger over luiden zou. Het gevolg hiervan was het stellige voornemen om, hoe eer hoe beter,
<pb n="168"/>en hoe het haar kosten mocht, zich het genoegen te ontzeggen van bij de weduwe in te wonen, en elders verblijf te zoeken. Hoe zij dat voornemen ten uitvoer gebracht had, zal blijken uit het gesprek, dat zij met Juffw. Hermans voerde op den morgen nadat de laatst verhaalde gebeurtenissen hadden plaats gehad, en toen Albert de deur uit, en de beide vrouwen aan haar handenarbeid gezeten waren.</p>
<p>- ‘Herinnert de Juffrouw zich wel,’ begon Nicolette, ‘wat de afspraak was, toen zij de goedheid had, mij huisvesting te verleenen?’</p>
<p>- ‘Wat meenje, kindlief!’ vroeg de weduwe, verrast opziende, nu juist de snaar, welke zij zelve in beweging wilde brengen, doch alleen nog niet wist hoe, door Nicolette werd aangeroerd.’</p>
<p>- ‘Wel!’ antwoordde Nicolette: ‘'t zou immers maar tijdelijk zijn, en tot zoo lang als het mij nog niet gelukt was, ergens anders te recht te komen.’</p>
<p>- ‘Ja!’ zeî Juffw. Hermans, ‘dat is ook zoo...altijd in de onderstelling, dat je iets vondt, dat voor u geschikt was.’</p>
<p>- ‘Nu,’ hernam Nicolette: ‘ik geloof dat ik juist gevonden heb, wat mij lijkt.’</p>
<p>Zonderling zijn wij menschen toch. Het was bij Juffw. Hermans een uitgemaakte zaak geworden, dat Nicolette van haar vandaan moest: zij zelve zag uit naar een gelegenheid, om haar dit op de geschiktste wijze aan haar verstand te brengen; - en nu 't bleek, dat het jonge meisje 't niet alleen met haar eens, maar de zaak reeds in orde was, nu zij dus blijde moest zijn, haar doel zonder moeite te bereiken, nu had zij een gewaarwording, die meer naar teleurstelling zweemde, dan de tevredenheid. Wat was het? Smart bij de gedachte, dat zij van Nicolette moest scheiden? Spijt, dat de eerste stap om daartoe te komen door
<pb n="169"/>het jonge meisje gedaan was? - een mengeling van die beiden? Zij zou zelve het moeilijk hebben kunnen zeggen; doch op de haar gedane mededeeling liet zij zich op een mistroostigen toon de vraag ontvallen:</p>
<p>- ‘Zal het je dan zoo weinig kosten, mij te verlaten?’</p>
<p>- ‘Dat weet de Juffrouw wel beter,’ zeî Nicolette, haar aanziende met een blik vol vriendelijken weemoed: ‘maar ik voel, dat ik reeds te lang van uw goedheid misbruik heb gemaakt: en ik mag hier niet langer vertoeven...in 't kort,’ haastte zij zich er bij te voegen, om niet te moeten treden in de redenen, waar haar besluit op steunde, en van welke zij de wezentlijke toch niet aan Juffw. Hermans kon noemen: ‘ik wacht alleen uwe goedkeuring om het voorstel aan te nemen, dat Madame Puri mij gedaan heeft, van namelijk bij haar als vaste <hi rend="i">faiseuse</hi> te komen inwonen.’</p>
<p>- ‘Als vaste <hi rend="i">faiseuse</hi>,’ herhaalde de weduwe: ‘en Juffrouw Krops dan?’</p>
<p>- ‘Die heeft plotslings het trouwen in 't hoofd gekregen en gaat in de eerste dagen van November van haar vandaan.’</p>
<p>- ‘Wat je zegt!’ zeî Juffw. Hermans, het hoofd schuddende over zulk een <hi rend="i">cavalière</hi> wijze van handelen: ‘<hi rend="i">wel!</hi> ik kan niet anders zeggen, of Madame Puri is een geschikte vrouw. En zoo is alzoo het voorstel van hare zijde gekomen?’</p>
<p>- ‘Ja Juffrouw: - reeds verleden week, toen ik haar die geborduurde zakdoeken bracht:...maar ik zeî toen, dat ik er mij op wilde bedenken...ik zag er zoo tegen op, u te verlaten: maar hoe meer ik de zaak overwoog, hoe meer ik begreep, dat het mijn plicht was.’</p>
<p>- ‘En je ziet niet op tegen hetgeen er van u gevergd zal worden? Want het spreekt van zelf, dat je nu je niet zult kunnen bepalen tot een rustigen kamer-arbeid, maar
<pb n="170"/>dat je zult uitgezonden worden om te passen, en waarschijnlijk ook nu en dan den winkel zult moeten bedienen.’</p>
<p>- ‘Madame Puri heeft mij beloofd, dat ik van dit laatste zooveel mogelijk verschoond zal blijven. Zij neemt dat, als je weet, liefst zelve waar, en dan is Mademoiselle Susanne immers altijd bij der hand.’</p>
<p>- ‘Ja, als zij geen kiespijn heeft,’ zeî Juffw. Hermans, lachende: ‘en dat valt nog al eens voor. Wel, je moet het zelve weten, beste meid! en wat mij betreft, hoe gaarne ik u bij mij had gehad, ik geloof, dat het in sommige opzichten misschien beter is, dat’...hier hield zij plotslings op, uit vrees van te veel te zeggen: Nicolette keek haar aan, en dat bracht de goede vrouw nog meer van de wijs: zij voelde de tranen in haar oogen opwellen: en nu was hetgeen bij haar omging geen raadsel meer voor Nicolette. Zij rees op, omhelsde Juffw. Hermans, en, haar gloeiend gelaat aan den boezem van deze verbergende, ‘niet waar?’ vroeg zij, ‘je vindt het ook verstandiger, dat ik van hier ga.’</p>
<p>- ‘Ja, ja!’ zeide deze: ‘je bent edelmoediger dan ik, Nicolette! want jij handeldet; - terwijl ik nog maar overlegde.’</p></div>
<div type="chapter">
<pb n="171"/>
<head rend="h3">Zesde hoofdstuk.</head>
<head rend="h4"><hi rend="i">Brief van Louis van Eylar aan Gerlof Bol</hi>.</head>
<p>'s Gravenhage, den 3<hi rend="sup">den</hi> November 184.,
<lb/>'s av. 10 ure.</p>
<p>&nbsp;</p>
<p>Amicissime!</p>
<p>&nbsp;</p>
<p>Ingevolge hetgeen ik bij mijn vertrek van Hardestein met u was overeengekomen, zou ik van mijn tijdelijk verblijf alhier partij trekken om te beproeven, zoodanige onzer gevaders als ik hier mocht aantreffen, te bewegen tot het houden eener definitieve bijeenkomst te Amsterdam. Omstandigheden van geheel verschillenden aard hebben aan mijn voornemens daaromtrent geheel den bodem ingeslagen. In de eerste plaats is Donia, wiens overkomst men hier nog half verwachtte, nog in Friesland: hij zal vervolgens voor partikuliere zaken naar Marlheim gaan, en zich aldaar wel eenigen tijd moeten ophouden: het zal wel 't laatst van December worden, eer wij over hem beschikken kunnen. Ten andere is Galjart, die nog kort geleden hier kamers had, weinige dagen voor mijn komst met de Noorderzon verdwenen, en, dewijl hij meer schulden dan geldswaarde achterliet, heeft hij 't niet noodig geächt, zijn adres aan iemand op te geven. De eenige, die zich hier bevond, was
<pb n="172"/>Van Zirik - doch met dien had ik een ontmoeting, die mij geheel belette, eenige afspraak met hem te maken. Misschien hebt gij er al van gehoord, anders bekomt gij hier een relaas van de zaak, zoo als ik die heb vernomen.</p>
<p>Gij moet dan weten, dat ik, reeds den dag na mijn aankomst, Van Zirik in de Besogne-kamer ontmoette, en hem met een paar woorden van ons voornemen kennis gaf. Hij verklaarde zich terstond bereid om hierin te handelen overeenkomstig ons verlangen, en noodigde mij tegen den volgenden Vrijdag, - dat was heden - bij zich ten eten. Ofschoon ik maar half met die uitnoodiging in mijn schik was - gij kent, geloof ik, mijn redenen - zag ik echter geen kans om die af te slaan, te minder, omdat ik, aan de wijze waarop zij gedaan werd, bespeurde, dat men een weigering zou toeschrijven aan trotschheid, als of ik te groot Heer ware om met hem en zijn gasten te verkeeren. Ik nam dus aan, ging er ter bestemder ure naar toe. De knecht deed mij open; doch ik zag terstond aan zijn fyzionomie, en aan de wijze, waarop hij mij naar de receptiekamer voorging en die zoo geheel afweek van het plechtige en formalistische, dat anders - vooral in een huis waar zooveel etikette heerscht als bij Van Zirik - gewoonlijk bij die gelegenheden in acht wordt genomen, ik zag, zeg ik, terstond, dat er iets buitengewoons aan de hand was, iets, dat niet in den haak was. Dit bleek mij nog duidelijker, toen ik, de receptiekamer binnengetreden zijnde, dadelijk al de aanwezige gasten het levendige gesprek, dat zij, op een groep bijeenstaande, met elkander voerden, zag afbreken, de oogen op mij vestigen, en ze vervolgens weder van mij afwenden met een beweging van te-leur-stelling; ofschoon zij, 't oogenblik daarna, zeker uit vrees van een onwellevendheid te hebben begaan, zich weder tot mij keerden en mij met de noodige buigingen en nijgingen ontvingen. Ik had natuurlijk, alvorens hen te groeten, rondgekeken naar
<pb n="173"/>de gastvrouw, om haar 't eerst mijn hulde te brengen: - maar vergeefs: - Nu! dit kon te wijten zijn aan het niet t'huis bezorgen van een verwachte nieuwe japon, of aan een anderen dergelijken tegenspoed: zoo iets heb ik meer zien gebeuren; - maar wat mij meer verwonderde was, dat ook de gastheer zich niet vertoonde, die dan voor 't minst het verschijnsel had kunnen verklaren. Het was mij terstond duidelijk, waarom het gezelschap mij zoo had aangestaard: iedereen was even verwonderd geweest als ik, noch den Heer noch de vrouw des huizes te vinden, en 't was klaar, dat, zoo dikwijls de deur openging, aller blikken zich daarheen wendden, om te zien of de hoofdpersonen ook zouden verschijnen. Mijn komst, die anders effekt had moeten doen (dit geloof ik althans dat Van Zirik er van hoopte), deed juist het tegenovergestelde en wekte te-leur-stelling. Dat ik die mijnerzijds ook gevoelde, behoef ik u niet te zeggen: Van al de aanwezigen kende ik niemand, dan alleen twee der heeren en dat nog maar van aangezicht. Een van die twee - de een Referendaris aan Financiën, meen ik, - trad naar mij toe, en, met een beleefde buiging,</p>
<p>- ‘Mijn Heer de Graaf van Eylar, zoo ik mij niet bedrieg?’</p>
<p>- ‘Mijn Heer Looshert, niet waar?’ vroeg ik, van mijn kant, zijn groet beäntwoordende.</p>
<p>- ‘Mijn Heer de Graaf is zeker even verwonderd als wij allen, onzen gastheer en gastvrouw niet te zien.’</p>
<p>- ‘Inderdaad,’ zeide ik: ‘en weet niemand de reden, waaraan dit is toe te schrijven?’</p>
<p>Allen haalden de schouders op: ‘'t Is een vreemde zaak,’ hernam Looshert; ‘en waarvan ik nooit het precedent gezien heb.’</p>
<p>- ‘Er moet stellig een ongeluk gebeurd zijn,’ merkte eene der dames aan.</p>
<p>- ‘'t Is andengs onvengeefnijk,’ zeide een matrone, die over mij stond, en door den neus sprak.</p>
<pb n="174"/>
<p>- ‘Ja, 't is <hi rend="i">impardonnabel</hi>,’ herhaalde een Juffrouw, die, geloof ik, de dochter was der matrone, en zeker het gezegde van haar moeder verduidelijken wilde, door het in 't Fransch te vertalen.</p>
<p>- ‘Wij zullen op die manier niet te eten krijgen,’ zeide een heer, die veel van een nijlpaard had, en mij naderhand bleek Van Rolrode te heeten en de man der gezegde matrone te zijn.</p>
<p>- ‘Maar heeft,’ vroeg ik, ‘de dienstbode aan niemand van 't gezelschap eenige opheldering gegeven?’</p>
<p>- ‘Hij heeft, toen wij kwamen, alleen aan mijn broêr gezegd,’ antwoordde een juffrouw met een sentimenteel voorkomen, ‘dat mijn Heer Van Zirik Mevrouw was gaan halen, en dat zij wel zoo dadelijk zouden komen.’</p>
<p>- ‘En 't schijnt,’ voegde de Heer Looshert, dien ik daardoor begreep, de broeder in questie te zijn, ‘dat hij 't aan ons heeft overgelaten, de later komende gasten van de zaak te verwittigen.’</p>
<p>- ‘Zouden wij ook maar doen, als de koetjes in de wei? en ze etende en drinkende afwachten?’ - Deze vraag, die met een naauwlijks hoorbaar stemmetje gefluisterd werd, kwam van een tweeden Luitenant, die in een hoek stond, van de overige leden van 't gezelschap afgezonderd. Een schier algemeene blik van verontwaardiging strafte zijn onbetamelijke vraag: alleen bij den Heer Van Rolrode scheen het denkbeeld ingang te vinden; althans hij gaf een goedkeurend knikje.</p>
<p>- ‘En dat nog wel, als men de eer heeft, iemand als mijn Heer den Graaf bij zich te ontvangen,’ mompelde een der aanwezigen.</p>
<p>Die laatste zinspeling op mijn titel maakte mij een weinig knorrig, Gerlof, en ik zeî, misschien wat te scherp:</p>
<p>- ‘Graaf of niet, ik ben hier in den Haag <hi rend="i">en garçon</hi> en zal wel ergens te recht komen; maar tegen-over de dames
<pb n="175"/>kan zulk een handelwijze er minder door: intusschen, ik heb altijd mijn vriend Van Zirik als een zeer wellevend man gekend, en er moet dus iets buitengewoons zijn gebeurd, dat hij ons op deze wijze te-leur-stelt. Indien wij den bediende eens riepen, en hem wat meer bepaald ondervroegen?’</p>
<p>Dit voorstel vond ingang: een der gasten, die met het huis bekend scheen, trok aan de bel, en weldra kwam de knecht vernemen wat er van onze bevelen was.</p>
<p>- ‘Zeg eens, Filip!’ zeide de Heer Looshert, aan wien wij, als aan dengene onder ons die alleen eenig, hoezeer dan ook een mager bericht van den knecht bekomen had, het onderzoek hadden opgedragen, ‘straks zeide je mij, dat mijn Heer en Mevrouw spoedig zouden t'huis komen; mij dunkt, daar hapert nog al wat aan.’</p>
<p>Filip boog zich en haalde de schouders op, als wilde hij te kennen geven, dat hij er niets meer van wist. Toen liet hij zich echter ontvallen: ‘mijn Heer heeft verzocht, of, als 't wat laat werd, 't gezelschap maar aan tafel zou gaan.’</p>
<p>- ‘Wel ja!’ zeide het Nijlpaard, voor wien dat gezegde een uitkomst was: ‘dat ware, dunkt mij, wel het verstandigst.’</p>
<p>De Heer Looshert scheen echter niet tevreden met zich op die wijze te laten afschepen. Waarschijnlijk verdacht hij Filip, gelijk ik zelf ook, uit zekeren spotachtigen trek op het gelaat van den knaap, meende op te maken, meer van de zaak te weten dan hij wel zeggen wilde. Hij - de Hr. L. namelijk - maakte tegen het Nijlpaard een afwijzende gebaarde, schoof zijn bril naar de hoogte, gelijk zijn gewoonte schijnt te zijn als hij iets gewichtigs te vertellen heeft, en zette toen het verhoor voort:</p>
<p>- ‘Zouje misschien denken, dat er een ongeluk met Mevrouw gebeurd is?’</p>
<p>- ‘Ik weet het niet, mijn Heer!’ antwoordde Filip,
<pb n="176"/>dezelfde beweging met de schouders makende als te voren.</p>
<p>- ‘Is Mevrouw vroeg uitgegaan?’</p>
<p>- ‘Te een ure, mijn Heer! na 't <hi rend="i">deuzinee</hi>.’</p>
<p>- ‘Met rijtuig of te voet?’</p>
<p>- ‘Te voet, mijn Heer!’</p>
<p>- ‘En hoe laat is mijn Heer vertrokken?’</p>
<p>- ‘Een uur geleden, even nadat mijn Heer t'huis gekomen was om zich te kleeden.’</p>
<p>- ‘En scheen mijn Heer ongerust?’</p>
<p>- ‘Ja, mijn Heer was gehaast.’</p>
<p>Wij keken elkander aan: dat er iets niet pluis was, begrepen wij allen; doch niemand dorst een gissing wagen, en het kwam mij voor, dat het voortzetten van ons onderzoek een nuttelooze onbescheidenheid wezen zou, en ons tot niets verder leiden. Ik oordeelde daarom gepast, tusschen beiden te komen.</p>
<p>- ‘Ik weet niet,’ zeide ik, ‘hoe de dames er over denken; maar ik zou bijna durven voorstellen, gebruik te maken van de verleende vergunning, en de verdere ontknooping van dit raadsel aan tafel af te wachten.’</p>
<p>Een vrij algemeen: ‘Ja, dat vind ik ook - mijn Heer de Graaf heeft gelijk’ enz. bewees de goedkeuring, die mijn voorstel verwierf. De Heer Looshert alleen keek een weinig zuur - vermoedelijk over de onbeduidende uitkomst van het door hem ingesteld verhoor. Filip, blijkbaar wel tevreden, aan geen verdere vragen blootgesteld te zijn, haastte zich, de deur open te zetten, die naar de eetzaal leidde. Ik bood Mevr. Rolrode den arm aan en wij begaven ons allen naar den disch die ons wachtte, en waar kaartjes, behoorlijk geschikt, ons onze plaatsen en, toevallig, de vrouw, die ik geleidde, als mijn buurvrouw rechts aanwezen; de plaats aan mijn linkerzijde bleef ledig: zij was voor de vrouw des huizes bestemd.</p>
<p>De soep werd dadelijk opgebracht en, aangezien men toch
<pb n="177"/>geen soep eten en praten kan te gelijk, gingen de eerste minuten niet anders voorbij dan op alle <hi rend="i">diners</hi>. Maar het vervolg had veel van een lijkmaal, ten huize eens afgestorvenen gehouden. Wel beproefde deze of gene een onderwerp van algemeen belang op 't tapijt te brengen: wel werd er zelfs nu en dan een kwinkslag gewaagd; - maar de konversatie nam niet op, en de scherts vond geen weêrklank. Wellicht dat mijne tegenwoordigheid de gedrukte stemming der gasten nog verslimmerde: ik was er omtrent als een vreemde eend in de bijt, en dat gaf een zekere <hi rend="i">gêne</hi> aan 't gezelschap.</p>
<p>Over de gehouden dischgesprekken heb ik u dus niets te vertellen. Ik had vruchteloos moeite gedaan, eenig onderwerp te vinden, geschikt om mijn buurvrouw aan 't praten te krijgen, en, eens mijn honger gestild hebbende, begon ik hard naar 't einde van 't feest te verlangen. Wij mochten zoo wat aan het wildbraad genaderd zijn, toen Filip, dien ik had opgemerkt, dat naar buiten geroepen en eenigen tijd weggebleven was, mij op zijde kwam en mij in 't oor fluisterde:</p>
<p>- ‘Of mijn Heer de Graaf even hierover zou willen komen...’ en naauwlijks hoorbaar liet hij er op volgen: ‘mijn Heer is t'huis.’</p>
<p>- ‘Ik kom,’ zeide ik dadelijk, op denzelfden geheimzinnigen toon, en toen, mij tot mijn buurvrouw wendende: ‘ik verzoek Mevrouw om verschooning,’ zeide ik, ‘zoo ik haar even verlaat. Er is iemand om mij te spreken.’</p>
<p>Meteen rees ik op en vertrok, nageöogd door al de gasten, met Filip voor mij uit. Hij geleidde mij, de gang over, naar wat mij de studeerkamer van Van Zirik bleek te zijn: daar, door de half opgedraaide lamp, die voor hem op tafel stond, flaauw verlicht, zat in een <hi rend="i">causeuse</hi>, of liever lag, de heer des huizes, met een bleek en verwilderd gelaat. Tegen-over hem stond een heer, dien ik niet kende,
<pb n="178"/>en wiens gelaat - wat mij later niet verwonderde - de grootste onverschilligheid kenteekende.</p>
<p>- ‘Mijn Heer de Graaf van Eylar,’ zeide Filip, mij even plechtig aandienende als of er niets gebeurd ware, en toen nog een oogenblik met de hand aan den deurknop blijvende staan, om de bevelen van zijn meester af te wachten, of, gelijk ik eer geloof, uit hoop van eenig voedsel te vinden voor zijn nieuwsgierigheid.</p>
<p>- ‘'t Is wel,’ zeî Van Zirik, met een zwakke stem, ‘laat ons alleen, Filip.’ - En toen, zoodra de knecht zich verwijderd had, zich tot mij wendende: ‘zij is weg!’ riep hij op een klagenden toon en terwijl hij zich de handen wrong: ‘zij is weg, Eylar, mijn Emilie! zij heeft mij verlaten, mij en haar kinderen...’</p>
<p>- ‘Wat zegje?’ was al wat ik uit kon brengen.</p>
<p>- ‘O! zij heeft mij verraden, gruwelijk verraden!’ riep hij toen, met verbittering: - ‘om dien ellendigen Rostan. O 't is schrikkelijk!’</p>
<p>- ‘Maar benje wel zeker, dat het zoo is?’ vroeg ik, meer om wat te zeggen, dan uit eenigen twijfel aan de gegrondheid van 't geen hij beweerde.</p>
<p>- ‘Heel zeker. Luister maar. Eergisteren heb ik ze betrapt:...gezien, dat zij elkander in 't geheim de hand drukten. Ik heb er haar over onderhouden: zij zwoer bij hoog en laag, dat het niets was dan een gemeenzaamheid, misschien ongepast, maar toch zeer onschuldig...ik was toch maar half overtuigd: ik ondervroeg Charles - mijn jongen.’</p>
<p>- ‘Uw zoon!’ riep ik, met een uitdrukking van verontwaardiging, die ik niet weêrhouden kon, zoo stuitte mij de gedachte, dat een kind door zijn vader geroepen werd om de schande zijner moeder aan den dag te brengen. Ik dacht aan het <hi rend="i">puero magna debetur reverentia</hi><note n="1)" place="foot">‘Men is den knaap (of “aan kinderen”) groot ontzag schuldig.’</note>, dat gij
<pb n="179"/>wel eens in den mond hebt, Gerlof! - Van Zirik scheen echter niet op te merken wat bij mij omging.</p>
<p>- ‘Ja,’ antwoordde hij: ‘die knaap is schrander voor zijn jaren en ziet en hoort goed. - Hij vertelde mij terstond, en met een zekeren triomf, dat hij dikwijls zijn mama en monsieur Rostan, als zij dachten dat hij 't niet zag, elkander een zoen had zien geven.’</p>
<p>Ik zeide deze reis maar niets, en vergenoegde mij, het hoofd te schudden.</p>
<p>- ‘Ik dacht: wij hebben Vrijdag gasten, en ik wil geen opschudding maken. Ik zal overleggen, hoe ik met mijn vrouw aan moet; maar die kerel moet terstond mijn deur uit. Ik liet hem eergisteren avond bij mij komen, gaf hem zijn geld, en zeî hem, dat hij den volgenden morgen verkassen moest, en dat ik omtrent de redenen van mijn handelwijze niet verkoos in eenige explikatie met hem te treden. Zeker begreep hij wel wat ik meende, althans hij trok af zonder tegenpruttelen. Maar 't moet zijn, dat de schoelje zijn medeplichtige van de zaak heeft onderricht: immers zie hier wat er gebeurd is. Ik kom vandaag tegen vier uren t'huis om mij te kleeden: - ik vind boven in huis de kamenier, die mij vraagt, of ik Mevrouw ook gezien heb, die nog niet t'huis is. - 't Was of de waarheid mij als een lichtstraal voor den geest kwam: - ik snel naar de kamer van Emilie - och ja! pas heb ik even rondgekeken: de kasten open: haar juweelen, kanten en andere zaken voort! - en nu vertelt mij Karoline, dat zij heden morgen een pak heeft moeten laten bezorgen bij een voerman, hier in de stad, met de boodschap om het te bewaren. Verbeeldje in welke pozitie ik was...en dat nog wel op 't oogenblik, dat ik gasten wachtte...’</p>
<p>- ‘Ik had ze laten afzeggen,’ merkte ik aan.</p>
<p>- ‘Ja,’ zeide hij, ‘dat zou wijzer geweest zijn; maar mijn hoofd was geheel in de war. - Goed! - Ik loop
<pb n="180"/>naar het bureau van de Politie en mijn Heer is zoo goed met mij meê te gaan naar den huurkoetsier, waar de meid van gesproken had: en jawel, die vertelt mij, dat Mevrouw heden middag omstreeks een ure bij hem gekomen is, en zich in een wagen naar Rotterdam heeft laten brengen.’</p>
<p>- ‘Nu,’ zeide ik, ‘dan zal haar spoor ook licht te vinden zijn,’ en ik dacht bij mij zelven: ‘'t is vreemd, dat gij nog niet op weg zijt om haar te achterhalen.’</p>
<p>- ‘Ja!’ hernam Van Zirik, als raadde hij mijn gedachten: ‘ik woû haar volgen; - maar mijn Heer Pedaal zeî, zij waren te veel vooruit, en zouden zeker al over de grenzen zijn, eer wij hen achterop waren: - en dan - wat zou 't mij baten? - in mijn huis kan ik haar niet weêr nemen: - een verzoening is toch een onmogelijkheid, en voor mijn kinderen is 't beter geen moeder te hebben dan eene, die niet deugt.’</p>
<p>- ‘Zoodra je er zoo over denkt,’ zeide ik, ‘moet ik u volkomen gelijk geven.’</p>
<p>- ‘Ja!’ vervolgde hij: ‘'t is stellig al lang, dat die <hi rend="i">intrigue</hi> duurt: mijn Heer Pedaal zeide mij, dat hij daar al de lucht van gekregen had, toen hij hier was, wegens die zaak van Nicolette.’</p>
<p>- ‘Zoo,’ vroeg ik: ‘is het mijn Heer, die...’</p>
<p>Mijn Heer Pedaal maakte een zeer beleefde buiging.</p>
<p>- ‘Wel!’ vervolgde ik: ‘in dat geval zal mijn Heer mij verplichten, met, indien de zaken van mijn Heer Van Zirik of andere gewichtige bezigheden 't hem niet beletten, mij morgen in mijn logement aan 't Keizershof te bezoeken - liefst tusschen tien en elf uren.’</p>
<p>- ‘Ik zal de eer hebben, bij mijn Heer den Graaf mijn opwachting te maken,’ zeide hij, wederom zich buigende.</p>
<p>- ‘En nu,’ vervolgde Van Zirik, ‘heb ik u laten roepen, Eylar! omdat je van dat gezelschap daarginds mijn
<pb n="181"/>oudste kennis zijt en de eenige, bij wien ik, krachtens onze vroegere betrekking aan de Akademie, mijn hart kan uitstorten, en van wien ik den dienst kan vergen, mij uit de verlegenheid te helpen, waarin ik mij ten opzichte van mijn gasten bevind. Ik kan mij op dit oogenblik niet aan hen vertoonen, dat voelje: en ik moet ook, met hulp van mijn Heer, eens onderzoeken, of dat voortvluchtige paar ook iets van waarde heeft meêgepakt. Zouje nu de goedheid willen hebben, mijn afwezigheid bij mijn gasten te verontschuldigen? Zeg hun...och ja! zeg hun de waarheid maar: 't kan toch geen geheim blijven, en wat doet het er toe, of men 't een dag vroeger of later weet?’</p>
<p>Ik verzekerde hem natuurlijk, dat ik bereid was, mij van de opgedragen boodschap te kwijten, hoezeer ik beken, dat die mij alles behalve aangenaam was, en, hem sterkte en troost wenschende, liet ik hem met zijn helper alleen en begaf mij weder naar de eetzaal toe.</p>
<p>Ik behoefde niet te vragen, of mijn terugkomst met ongeduld was afgewacht. Dadelijk bij mijn binnenkomen stormden al de gasten - behalve, geloof ik, de Heer Van Rolrode en de Luitenant, van hunne zitplaatsen op, en een ‘wel? wat is 't? brengt mijn Heer ons eenig bericht?’ verwelkomde mij van alle zijden. Doch spoedig werd het gemompel door een angstig zwijgen vervangen, toen zij uit het bedenkelijk gezicht, waarmede ik naar mijn plaats keerde, bespeurden, dat ik geen opwekkende tijding bracht. Ik aarzelde een wijl, eer ik het woord opvatte: ik vond er iets hoogst onkiesch in, mijn mededeeling in tegenwoordigheid der bedienden te doen, en mocht aan een andere zijde niet nalaten, mij van den mij opgedragen last te kwijten, noch ook langer het geduld der aanwezigen op de proef stellen. Ik koos echter een soort van middelweg, en antwoordde:</p>
<p>- ‘Ik heb tijding bekomen, dat Mevrouw Van Zirik, om redenen, die haar personeel aangaan, plotslings van
<pb n="182"/>huis is gegaan; terwijl mijn Heer zich in de onmogelijkheid bevindt, hier vandaag in ons midden te wezen.’</p>
<p>Een gemompel van te-leur-stelling liep de tafel rond.</p>
<p>- ‘En weet mijn Heer de Graaf er niets meer van?’ vroeg eene der dames, Mejuffrouw Looshert, meen ik.</p>
<p>- ‘Mejuffrouw,’ antwoordde ik, ‘zal mij bereid vinden, op die vraag te antwoorden, zoodra wij in de andere kamer gekomen zijn.’</p>
<p>Gij kunt de uitwerking begrijpen, die deze mijne woorden op het gezelschap maakte, en hoe de zucht om het fijne van de zaak te vernemen de gasten belette veel gebruik te maken van het gedurende mijn afwezigheid opgedragen dessert. Gezwind staken de Heeren zoovele <hi rend="i">surprises</hi> en <hi rend="i">chocolaadjes</hi> bij zich als zij bergen konnen, de druiven gingen onaangeroerd rond, en men repte zich om naar de voorkamer terug te keeren. Toen wij daar gekomen waren, deelde ik aan Looshert en aan de overige Heeren in stilte wat ik vernomen had mede, het aan hen overlatende, dit wederom aan hun dames te vertellen. Gij kunt u de gesmoorde uitroepen voorstellen van ‘is 't mogelijk? - Wat een schandaal! - <hi rend="i">Fi l'horreur!</hi> - Wie had zoo iets kunnen denken?’ Natuurlijk ook hier en daar een: ‘ja! ik heb het nooit erg op haar gehad,’ of een: ‘ik heb altijd wel gedacht, dat er nog iets gebeuren zou.’ Men vindt steeds lieden, die <hi rend="i">après-coup</hi> weten te profeteeren. Ter eere van enkelen mag ik niet verzwijgen, dat ik uit hun, of, beter gezegd, uit <hi rend="i">haar</hi> monden het medelijdende: ‘die arme Van Zirik!’ of: ‘die arme kinderen!’ vernam. - Intusschen wenschte ieder nu maar hoe eer hoe beter het huis des maaltijds, dat dus tot een huis der droefenis geworden was, te verlaten; ik wil onderstellen, omdat ieder begreep, dat hij er nu te veel was; maar de vrouwen moesten natuurlijk wachten, dat de rijtuigen voor waren, en de Heeren dorsten deze reis niet heengaan, uit beleefdheid voor
<pb n="183"/>de vrouwen. Alleen de Tweede Luitenant was na den maaltijd plotslings verdwenen: ik onderstel, dat dienstzaken hem riepen.</p>
<p>Eindelijk was het half acht geworden en werden de rijtuigen aangediend, waar 't gezelschap holder-de-bolder meê heentrok. Ik begreep, dat het voegzaam was, eer ik het huis verliet, aan Van Zirik kennis te geven, dat ik den mij opgedragen last volbracht had, en diensvolgens, achterblijvende na den laatsten dischgenoot te hebben zien vertrekken, verzocht ik Filip, aan zijn Heer te vragen, of die mij nog verlangde te zien.</p>
<p>- ‘Ik zal de boodschap doen, mijn Heer de Graaf,’ zeî Filip, en liet er terstond, met een eenigszins spotachtigen blik, op volgen: ‘dat 's een gek geval, mijn Heer.’</p>
<p>- ‘Een <hi rend="i">treurig</hi> geval,’ zeide ik, weinig gestemd om voedsel aan ongepaste scherts te geven.</p>
<p>- ‘Tusschen ons gezeid, mijn Heer!’ hernam hij: ‘ik heb al lang zoo iets zien aankomen; en 't is per slot van rekening nog maar gelukkig voor mijn Heer, dat hij van zoo'n prinses ontslagen is.’</p>
<p>Gij kent mij sedert vijf-en-twintig jaren, Gerlof! en gij weet dat ik geen greintje ongepasten trots bezit; maar de familiare toon, waarop die vlegel tegen mij en over zijn gewezen meesteresse sprak, was mij toch wel wat al te hinderlijk.</p>
<p>- ‘Ik kan dat niet beöordeelen,’ zeide ik, op een zoo kouden toon mogelijk, ‘wees zoo goed te doen, wat ik u verzocht heb.’</p>
<p>De vent begreep, zoo 't scheen, dat hij de konversatie niet verder behoefde voort te zetten, en trok naar achteren. Spoedig kwam hij terug, met de boodschap, dat zijn Heer mij gaarne zou ontvangen.</p>
<p>Ik begaf mij hierop weder naar de kamer van onzen vriend, dien ik aan de schrijftafel vond zitten, met den Hr. Pedaal
<pb n="184"/>naast hem: eenige laden van die tafel waren uitgehaald, de <hi rend="i">secrétaire</hi> in den hoek stond open en tal van papieren hier en daar verspreid.</p>
<p>- ‘Goeden avond, Eylar!’ zeî Van Zirik, mij de hand toestekende: ‘het is hartelijk van u, dat je nog eens komt.’</p>
<p>- ‘Uw gasten zijn weg,’ zeide ik, ‘een iegelijk van hen niet weinig ontdaan van het bericht, dat ik hun gebracht heb, en deelnemende in uw ongeluk. Ik kwam u dit vertellen en meteen vragen of ik nog iets voor u doen kan?’</p>
<p>- ‘Ik dank u!’ antwoordde Van Zirik: ‘nu! 't is wel zoo als ik dacht: zij hebben reisgeld meêgenomen. Mijn portefeuille is ledig: totale eklips!’</p>
<p>- ‘Inderdaad!’ vroeg ik: ‘en was die achter 't slot?’</p>
<p>- ‘Hier in den <hi rend="i">secrétaire:</hi> zij moet het gedaan hebben, terwijl ik even uit de kamer was en de sleutel er op stak. - Gelukkig heeft zij niet geweten van de Russen, die ik gisteren gekocht had, en die hier in deze lade lagen; - maar 't is ook waar, zij is met een Franschman opgedrost en verlangde geen Russen tot gezelschap.’</p>
<p><hi rend="i">Naturam expelles furca</hi><note n="1)" place="foot">Drijf bij den mensch zijn natuur met een vork uit (zij keert toch terug).</note>...onze vriend kon toch, spijt al zijn verdriet, dien flaauwen kwinkslag niet terughouden.</p>
<p>- ‘Ik vrees, als ik zeide, dat zij de grenzen over zijn,’ zeide de Hr. Pedaal, zich hier in 't gesprek mengende: ‘anders zou er nog wel middel op zijn, het verlorene terug te bekomen.’</p>
<p>- ‘Ik zou dit,’ zeide ik, ‘den Heer Van Zirik niet aanraden. 't Is een treurige zaak; doch hij zal toch haar, die eenmaal zijn vrouw was, niet aan 't gebrek ten prooi willen laten, hoe zij zich ook tegen hem misgrepen moge hebben.’</p>
<pb n="185"/>
<p>- ‘Als of hij het niet was, die schavuit, die er de voordeelen van zal trekken,’ riep van Zirik uit: en misschien had hij gelijk. Op dit oogenblik ging, geheel onverwacht, de deur open en trad een mager en bleek (naar mijn gissing zeven- of achtjarig) knaapje binnen.</p>
<p>- ‘Wat is er toch gebeurd, Papa?’ vroeg hij, met een verlegen stem: ‘is Mama heengegaan? - dat vertellen de meiden.’</p>
<p>Van Zirik was over de plotslinge verschijning insgelijks onthutst en blijkbaar op de vraag niet voorbereid. Hij zag het kind een poos als wezenloos aan, stond toen op, greep het bij de hand en zeide:</p>
<p>- ‘Waarom ga je niet naar bed, Charles! - Ja...je Mama is...op reis...; maar zij zal...ik hoop althans...zij zal wel...’ Hier schoot zijn gemoed vol: het hart, dat tot nog toe alleen verbittering gevoeld had over 't verraad, door zijn vrouw jegens hem gepleegd, was blijkbaar op 't gezicht en door de taal van den knaap tot zachter aandoeningen gestemd geworden: dikke tranen ontvloten hem: hij kon niet verder uitbrengen wat hij meende te zeggen, viel op den kanapee neêr, trok Charles naar zich toe en kuste hem.</p>
<p>Doorgaans, als kinderen hun ouders zien schreien, schreien zij uit gezelschap mede, ook al weten zij niet waarom. Het trof mij, ja ergerde mij een weinig, dat Charles dit niet deed, en ik leidde er uit af, dat hij de afwezigheid zijner moeder juist niet als de ergste ramp beschouwde, die hem treffen kon.</p>
<p>- ‘'t Is raar,’ zeide hij, als tot zich zelven sprekende: ‘ze gaan allemaal heen, de een voor, de ander na: eerst de Juffrouw, toen Monsieur Rostan, en nu Mama: - en allemaal zonder mij eens goeden dag te zeggen. - Ik geloof, Papa!’ vervolgde hij, toen zijn opmerking door zijn vader zonder antwoord werd gelaten, ‘ik geloof, dat ik
<pb n="186"/>wel weet, waar Mama naar toe is. - Zeker naar Monsieur Rostan: want daar hield zij toch meer van dan van iemand anders in de wereld: dat heb ik haar zelf hooren zeggen.’</p>
<p>- ‘Ja, ja!’ riep van Zirik, met een gesmoorde stem: ‘zij is naar Monsieur Rostan, en komt nooit terug.’</p>
<p>- ‘Wonderlijk!’ hernam de knaap, die mij, voor zijn jaren, al een groot filozoof toescheen: ‘wat zal Mama daaraan hebben? Monsieur Rostan heeft geen geld, zoo als Papa, en kan haar geen mooie kleêren laten koopen, en in geen mooi rijtuig laten rijden. Of heeft Mama de koets ook meêgenomen?’</p>
<p>- ‘Mama zal er ook later spijt genoeg van hebben,’ was alles wat Van Zirik uit kon brengen.</p>
<p>- ‘Mij dunkt,’ vervolgde Charles: ‘als Mama niet weêrom komt, dan moest Papa maar trouwen met de Juffrouw: die zal wel weêrom willen komen, en dan zouden Emilie en Jeanne en Edouard ook heel blij zijn; want die hielden allemaal veel van de Juffrouw: - en ik ook: en iedereen, behalve Mama; omdat die jaloersch van haar was, zeî Karoline: - wat is dat eigentlijk, Papa, <hi rend="i">jaloersch?</hi>’</p>
<p>Gij gevoelt, dat ik niet zonder ontroering die woorden hoorde; doch daarover nader: - Ik begreep, dat mijn taak afgeloopen was, en een langer toeven onbescheiden zou geweest zijn. Na alzoo aan Van Zirik gevraagd te hebben, of ik hem nog van eenigen dienst kon zijn, en mijn bereidwilligheid verklarende om hem mijn bijstand te bieden zoo ras hij zulks noodig vond, nam ik mijn afscheid en vertrok...</p>
<p>Ik merk onder het schrijven dat het laat geworden is. Ik breek hier dus af zonder verdere kommentariën, die gij zelf, zoo gij 't noodig oordeelt, wel maken zult. Intusschen zal ik dezen brief niet sluiten, eer ik u het rezultaat van mijn onderhoud met dien inspekteur heb medegedeeld.</p>
<pb n="187"/>
<p>Zaturdag morgen.</p>
<p>&nbsp;</p>
<p>Zoo even, precies te half elf, liet zich de Heer Pedaal bij mij aanmelden: toen hij plaats genomen had, begon ik:</p>
<p>- ‘De reden, mijn Heer, waarom ik een onderhoud met u verlangde, is om eenige inlichtingen te bekomen aangaande een meisje, waarvoor ik sedert haar geboorte zorg heb gedragen en waarin ik dus belang stel. Ik bedoel zekere Juffrouw Zevenster, laatst goevernante bij de kinderen van den Heer Van Zirik.’</p>
<p>- ‘Zij was mij als <hi rend="i">bonne</hi> opgegeven,’ zeide de Heer Pedaal, zeker in zijn qualiteit vermeenende, elken misslag, die een titulatuur betrof, te moeten herstellen. - Hoezeer de gemaakte onderscheiding niet van eenige beduidenis scheen, meende ik die niet onopgemerkt te moeten laten voorbijgaan.</p>
<p>- ‘Mijn Heer!’ zeide ik, ‘ik kan de te-recht-wijzing niet aannemen. Het is mogelijk, dat men Mejuffrouw Zevenster bij u als <hi rend="i">bonne</hi> heeft voorgesteld. - Misschien ook heeft men haar als zoodanig behandeld; - maar zij was bij den Hr. en Mw. Van Zirik aangenomen als goevernante. De zaak is door mijne tusschenkomst beklonken.’</p>
<p>- ‘Mijn Heer de Graaf,’ zeide de Hr. Pedaal, ‘zal zeker beter weten dan ik, hoe zich de zaak heeft toegedragen; maar ik mag in mijne betrekking alleen die qualificatie als echt aanmerken, die mij door den Heer en Mw. Van Zirik opgegeven is. Mijn Heer de Graaf weet, dat, volgens de wet, waar 't huur van dienstboden betreft, de meester of meesteres geloofd moet worden.’</p>
<p>- ‘Zoo? - nu, dit in 't midden gelaten; gij waart het, niet waar, mijn Heer, die Mw. Van Zirik kennis kwaamt geven van vermoedens, bij u, ten opzichte van dat meisje gerezen?’</p>
<p>De Hr. Pedaal boog zich, en gaf mij, toen ik hem om
<pb n="188"/>eenige opheldering aangaande die vermoedens verzocht, dezelfde bijzonderheden op, die hij indertijd aan Van Zirik had verteld en die deze laatste u in zijn brief heeft medegedeeld.</p>
<p>- ‘Maar,’ vroeg ik, toen hij gedaan had, ‘waaruit maaktet gij op, dat die Madame Mont-Athos vroeger bij Mejuffrouw Zevenster bekend was geweest, dat deze althans wist, welk beroep daar aan huis gedreven werd?’</p>
<p>Pedaal haalde de schouders op. ‘Ik moet,’ zeide hij, ‘mijn Heer den Graaf doen opmerken, dat het niet die vrouw is, die naar dat meisje, maar dat meisje, dat naar die vrouw is toegegaan - en zulks uit eigen beweging.’</p>
<p>- ‘Vergun mij,’ hernam ik, ‘u op mijne beurt te doen opmerken, dat Juffrouw Zevenster in de laatste jaren op een verwijderde kostschool heeft gelegen, dat zij onmiddellijk vandaar bij den predikant te Hardestein gekomen is en aldaar tot op haar vertrek naar den Haag dagelijks onder onze oogen heeft verkeerd: dat ik haar zelf naar Utrecht en op de diligence gebracht heb, waarmede zij is hier gekomen: dat zij ten huize van den Heer Van Zirik schier nimmer gelegenheid had om de deur uit te komen...hoe en waar kan zij dan die vrouw gekend hebben?’</p>
<p>- ‘Ik weet het niet,’ antwoordde hij: ‘dit alleen heeft mijn ervaring mij geleerd, dat van de tien vrouwen of meisjes, die onbetamelijke betrekkingen hebben, er negen zijn, van wie de ouders of naaste verwanten niet begrijpen, hoe zij er aan gekomen zijn.’</p>
<p>- ‘Dat meisje,’ hervatte ik, ‘heeft eenige weken in mijne familie en met de lieden van ons dorp verkeerd: met sommigen op een voet van innige vertrouwelijkheid, en niemand, die haar niet achtte en liefhad om de voortreffelijke hoedanigheden, die zij aan den dag legde. Gij hebt het gisteren uit den mond van dien knaap kunnen hooren, hoe zij ten huize van Van Zirik bemind werd. Alles bij haar
<pb n="189"/>scheen even rein en schuldeloos, en onverklaarbaar ware 't, dat zij op eenmaal zoo diep gezonken zou zijn. Alleen toch een hooge mate van reeds ingekankerde verdorvenheid zou haar hebben kunnen bewegen, haar toevlucht bij zulk een schepsel te zoeken, wanneer zij wist, dat zij op de bescherming kon rekenen van mijn vrienden en mij.’</p>
<p>- ‘Ziedaar,’ zeide de man, met een koelbloedigheid, die mij tintelig maakte, ‘ziedaar wat ik mij zelven ook al heb afgevraagd, zonder er mij rekenschap van te kunnen geven. - Alleen,’ vervolgde hij, op eens van tusschen de bijna gesloten oogleden een onderzoekenden, ik zou bijna zeggen doorborenden, blik op mij vestigende: ‘mijn Heer de Graaf en die andere vrienden waren verre af en dat schepsel was in de buurt. 't Is daarbij mogelijk, dat zij niets geweten heeft van de geheele zaak, en Mw. Van Zirik was althans niet de persoon om haar te waarschuwen. - En wie weet? - dat zij uit dat huis in de...straat ontsnapt is, zoodra zij er kans toe gezien heeft, bewijst althans, dat het leven er haar op den duur niet beviel.’</p>
<p>- ‘En hoe kon dat ook?’ riep ik, half tot mij zelven.</p>
<p>- ‘Ik ga verder,’ hervatte hij: ‘'t is best mogelijk, dat zij in dat huis alleen als “goede kennis” gelogeerd heeft en zonder iets met de <hi rend="i">affaire</hi> te maken te hebben. Zulke dingen vallen dagelijks voor: en daar is niets vreemds aan: bovendien heeft zij, naar mij Mad. Mont-Athos verteld heeft, schier al den tijd, dat zij daar aan huis heeft doorgebracht, ziek te bed gelegen. - 't Kwam mij voor, aan de bitterheid, waarover zich dat wijf beklaagde, dat zij weinig profijt heeft gehad van het verblijf van Juffrouw Zevenster.’</p>
<p>- ‘Gij zoudt dus denken,’ vroeg ik, met blijdschap den straal van hoop opvangende, dien hij voor mij schijnen liet.</p>
<p>- ‘Ik heb alleen gissingen,’ zeide hij: ‘doch ik ben
<pb n="190"/>bereid, een nader onderzoek in te stellen, en het rezultaat daarvan aan mijn Heer den Graaf mondeling of schriftelijk mede te deelen.’</p>
<p>- ‘Dat zal natuurlijk met moeite en kosten gepaard gaan,’ zeide ik: ‘en 't spreekt van zelf, dat ik u die gaarne vergoeden zal.’</p>
<p>- ‘Mijn voornaamste belooning zal zijn, mijn Heer den Graaf van dienst te zijn geweest,’ zeide hij, terwijl hij opstond, en een buiging maakte: ‘is er nog iets van mijn Heers bevelen?’</p>
<p>- ‘Een oogenblik!’ riep ik; ‘het zou mij natuurlijk recht welgevallig zijn, van de onschuld van dat meisje overtuigd te worden; doch wat ik verlang is waarheid, de geheele waarheid, geen verbloemen noch in een verschoonend daglicht stellen van 't geen verkeerd of onbetamelijk is: - feiten, door bewijzen gestaafd.’</p>
<p>- ‘Ik heb mijn Heer den Graaf volkomen begrepen,’ zeide hij, en nam zijn afscheid.</p>
<p>Ik weet niet, waarom die man mij tegenstond: of liever ik weet het wel: - hij heeft iets in zijn wijze van u aan te zien, iets in zijn geheele voorkomen, dat mij wantrouwen inboezemt: een wantrouwen, dat, door zijn houding in die zaak, bevestiging schijnt te erlangen. Immers de berichten, welke hij indertijd aan Van Zirik gaf en mij nu herhaalde, behelsden niets dan hetgeen ten nadeele van Nicolette pleitte, en met de bijzonderheden, die tot gunstiger beschouwing aanleiding zouden kunnen geven, als b.v. de historie van die ziekte, kwam hij eerst nu voor den dag, nadat hij scheen te begrijpen, hoe gaarne ik het meisje onschuldig vinden zou. Dit deed bij mij het vermoeden oprijzen, of hij zijn voordracht van de zaak niet regelt naar de persoon, tot wie hij spreekt. 't Is mij uit al de omstandigheden duidelijk, dat Mw. Van Zirik het arme meisje haatte, en - de Hemel vergeve mij, indien ik haar onrechtvaar-<pb n="191"/>dig verdenk - wetende, naar welk huis Nicolette vertrok, den gruwel heeft laten geschieden, zonder eenige poging te doen om dien te beletten...ja, dat er wellicht tusschen haar en dien Pedaal eenige kompliciteit bestond. Is dit zoo, dan spreekt het van zelf, dat deze laatste Nicolette in de oogen van Van Zirik zoo zwart mogelijk moest maken. - Maar nu is Mw. Van Zirik weg; Pedaal kan niet meer van haar trekken en heeft er geen belang bij om haar langer te ontzien; terwijl hij in-tegendeel hoop kan voeden om mij en anderen genoegen te doen en rijkelijk beloond te worden, indien hij ons de bewijzen levert, dat het meisje onschuldig is of althans enkel door misleiding in dat hol des verderfs geraakt is. - Heeft hij vroeger alles ten zwartste geschilderd, wellicht vindt hij zich nu genoopt, elke bijzonderheid in 't gunstigste daglicht te stellen, ja des noods feiten te verdichten om 't meisje zoo blank te wasschen als sneeuw. - Daartoe moest dan ook de waarschuwing dienen, die ik hem bij 't scheiden op het hart drukte.</p>
<p>Met dat al, ik kan zoomin als gij de stem tot zwijgen brengen, die mij toeroept: ‘Nicolette is onschuldig,’ en die zich nog luider bij mij verheft, sedert ik heb gehoord wat dat zoontje van Van Zirik - in zijn kinderlijke onnoozelheid, had ik haast gezeid; ware het niet, dat die knaap boven zijn leeftijd bij de hand schijnt te zijn - betreffende haar vertelde. <hi rend="i">I smell a rat</hi>, als Hamlet zegt: - er hebben dingen plaats gehad, die 't licht niet velen kunnen...alleen maar - waarom schrijft zij niet?</p>
<p>Ik zal nu het nadere verslag van dien Pedaal afwachten, en het u medebrengen, in geval het mij nog gewordt voor mijn vertrek van hier, wat ik haast niet denken kan. Als wij 't hebben, zullen wij 't aan Hoogenberg sturen: die zal, beter dan wij, kunnen beöordeelen, welke waarde er aan te hechten is, en of het nog aanleiding geven kan tot verdere nasporingen.</p>
<pb n="192"/>
<p>En nu sluit ik dezen brief. Waarlijk een heel paket - te dik voor de post: - ik zal er dan ook een blad lood aan hechten en het u met de diligence toezenden. - ‘'t Kan er maar half door,’ zult gij zeggen, ‘dat een lid van de 1<hi rend="sup">ste</hi> Kamer alzoo de post fraudeert.’ - Ik beken, dat het niet in den haak is; - maar laat men dan het Postwezen beter organizeeren<note n="1)" place="foot">Men ziet, dat deze brief ruim 20 jaren geleden geschreven werd. Nu immers laat die organizatie niets te wenschen meer over.</note>.</p>
<p>&nbsp;</p>
<p>Vale et ama</p>
<p>&nbsp;</p>
<p>t.t.</p>
<p>&nbsp;</p>
<p>Eylar.</p>
<div type="section">
<head rend="h4">Verslag
<lb/><hi rend="i">Acht dagen later</hi>, <hi rend="i">aan den Graaf van Eylar toegezonden door Pedaal</hi>.</head>
<p>Bij onderzoek zijn mij de navolgende feiten gebleken, voor welker echtheid ik insta.</p>
<p>Mejuffrouw Zevenster heeft Mad. Mont-Athos - eigentlijk Vrouw <hi rend="i">Swalm</hi> geheeten - leeren kennen, bij gelegenheid, dat zij met haar op de diligence van Utrecht naar 's Gravenhage reisde.</p>
<p>Zoolang Mej. Z. ten huize van den Hr. Van Zirik gewoond heeft, schijnt zij nimmer uitgegaan te zijn, dan met de kinderen.</p>
<p>Zekere, in den Haag welbekende oude Heer, dien ik kiesheidshalve niet noemen mag, heeft haar meermalen in het Bosch en elders nagevolgd en overlast aangedaan. - Bij gelegenheid van een twist, daarop ontstaan tusschen dezen en den Franschen goeverneur - met wien Mw. Van
<pb n="193"/>Zirik vertrokken is - heeft zij de protectie ingeroepen van Mad. M.-A., die toevallig voorbijging. Zij is toen bij die vrouw aan huis geweest en heeft er haar kleed laten verstellen, dat in de konfuzie gescheurd was geraakt.</p>
<p>Mej. Z. heeft den volgenden dag, nadat Mw. V.Z. haar den dienst had opgezeid, verkozen, zich naar Mad. M.-A. te laten brengen.</p>
<p>Zij heeft aldaar een afgezonderde kamer bewoond, en aldaar weken achtereen niemand bij zich gehad, dan Dr. Gwille, die haar in haar ongesteldheid heeft bezocht.</p>
<p>Alleen den avond voor haar vertrek is de meergemelde oude Heer bij haar geweest, als ook nog een andere Heer, dien ik mede kiesheidshalve niet noeme, en heeft dit aanleiding gegeven tot een zwaren twist, waarbij de een den ander erbarmelijk mishandeld heeft.</p>
<p>Nog diezelfde nacht heeft Mej. Z. het huis heimelijk verlaten, in haar vlucht geässisteerd door zekere Geertruida Lammertsz, schoonmaakster van beroep, die haar pleegzuster schijnt geweest te zijn. Deze heeft bij den stalhouder Sprat een rijtuig voor haar besteld, dat haar naar Leyden in de Plaats-Royaal heeft gebracht.</p>
<p>De waarheid van gemelde feiten kan getuigd worden:</p>
<p>1<hi rend="sup">o</hi>. door den voerman, die 't rijtuig gemend heeft;</p>
<p>2<hi rend="sup">o</hi>. door gezegde Geertrui Lammertsz, die echter om geheimhouding verzocht heeft, uit vrees van de klandisie aan 't huis van Mad. M.-A. kwijt te raken;</p>
<p>3<hi rend="sup">o</hi>. door Elizabeth Strengfelt, dienstbode bij Mad. M.-A.;</p>
<p>4<hi rend="sup">o</hi>. door Dr. Gwille, bovengenoemd;</p>
<p>5<hi rend="sup">o</hi>. door de dienstboden ten huize van den Hr. Van Zirik;</p>
<p>6<hi rend="sup">o</hi>. door den Politiedienaar, die den twist tusschen den meergemelden ouden Heer en den Fr. goeverneur gezien heeft.</p>
<p>Natuurlijk, door elk, voor zooveel betreft wat door hem gezien of verricht is.</p>
<pb n="194"/>
<p>Aldus opgemaakt ten dienste van den Hooggeboren Heer Grave van Eylar, door</p>
<p>Zijn H.gebs. ootmoedigen dienaar</p>
<p>Pedaal,</p>
<p><hi rend="i">Inspekteur</hi>.</p></div>
<div type="section">
<head rend="h4">Kantteekening,
<lb/><hi rend="i">later door Hoogenberg bij dit verslag gevoegd:</hi></head>
<p>'t Kan zijn, dat dit alles <hi rend="i">waarheid</hi>, <hi rend="i">niets dan waarheid</hi> is; - maar de <hi rend="i">geheele waarheid</hi> is het niet: - en die zullen wij den man, bij gelegenheid, eens laten opbiechten.</p></div></div>
<div type="chapter">
<pb n="195"/>
<head rend="h3">Zevende hoofdstuk.</head>
<head rend="h4"><hi rend="i">Hoe Nicolette het in haar nieuwe betrekking maakte</hi>.</head>
<p>Het winkelmagazijn van Madame Puri, geboren Vlasveld, was gelegen op een van de meest bezochte gedeelten van de Keizersgracht, en had van buiten niets, dat het onderscheidde van de huizen daarnevens; maar men wist, dat, zoo men in andere winkels, die zich voordeden door uiterlijke pracht, en die de oude zinspreuk ‘goed voorgedaan is half verkocht’ op nieuwerwetsche wijze toepasten, dikwijls ondervinden moest, hoe, behalve het uitgestalde, er niet veel keuze te vinden was, en zelfs al wat mooi voor 't oog was daarom nog geen innerlijke waarde bezat, men bij Mad. Puri hetgeen men zoeken kwam ook altijd vinden kon. Een gewone slijter moge zijn wijn, of hetgeen hij daarvoor verkoopt, op zijn bufet voor elk ten toon hebben staan, een welvoorziene handelaar houdt zijn wijnen achter sloten en grendels, en brengt ze niet voor den dag, dan wanneer zij gevraagd worden. Evenzoo waren de kanten garneersels, de sjaals en mantieljes, kapsels en verdere voorwerpen van smaak, die Mad. Puri jaarlijks uit Parijs of Brussel medebracht of naar 't medegebrachte model in orde brengen liet, niet uitgestald, maar in doozen of laden voor ieders oog verborgen. Goedkoop was zij niet: wat ook volstrekt niet noodig was; want, indien zij al haar waren lager
<pb n="196"/>in prijs had gesteld, zij zou er niet meer om verkocht, en er alleen de reputatie van haar winkel door gedeklineerd hebben. Bovendien wordt niet geheel ten onrechte beweerd, dat goedkoop doorgaans duurkoop is; ik zeg: niet <hi rend="i">geheel</hi> ten onrechte; want als axioma zouden wij de spreuk niet gaarne zien aannemen, vooral niet, waar 't artikels van mode betreft, bij welke <hi rend="i">duurzaamheid</hi> juist onder die vereischten is, die het minst in aanmerking behoeven te komen. Immers, wat heeft een vrouw, die gaarne naar den laatsten smaak gekleed is, er aan, of haar hoed, haar japon, al onverslijtelijk zijn? zij heeft immers toch geen plan om ze meer dan drie of vier malen te dragen! - Neen, dat was goed in vroeger tijd, toen de bruidskleedij, als nog op Marken, van moeder op dochter overging en vaak een half dozijn geslachten tooide; - maar nu! als de stoffaadje een halven winter gediend heeft, kan zij op zijn best nog voor voering gebruikt worden.</p>
<p>Doch dit zijn afwijkingen: - om tot het magazijn van Mad. Puri terug te keeren, zoo dient de lezer te weten, dat Mevrouw niet alleen daarin als heerscheresse troonde, maar ook bovendien in 't geheele huis, dat haar eigendom was, en waar mijn Heer Puri niet veel meer - of liever minder - in te brengen had dan eenig ander kommensaal. Immers - een feit, niet aan iedereen bekend - er <hi rend="i">was</hi> een mijn Heer Puri: oorspronkelijk een kapper van zijn ambacht, doch die affaire sedert lang verlaten hebbende: wat hij thans was zou eigentlijk moeilijk te zeggen zijn geweest: hij deed kommissies voor zijn vrouw, waagde nu en dan een advies over de affaire van Mevrouw, die er hem echter nooit om vroeg en er zich nog veel minder ooit aan stoorde: - ging 's morgens, als 't goed weêr was, flaneeren: vervolgens een eerzaam domino spelen in zijn koffiehuis, en 's avonds den Franschen schouwburg bezoeken, wanneer er namelijk een Fransche schouwburg was.
<pb n="197"/>Dat hij natuurlijk in relatie stond met alle reizende artisten, tooneeldirecteurs <hi rend="i">e tutti quanti</hi>, en bij hun verblijf te Amsterdam, te hunnen opzichte, juist zoo als t'huis, de rol van <hi rend="i">la mouche du coche</hi> vervulde, behoeft niet gezegd te worden. Ook met den ondernemer van de Italiaansche opera was hij bevriend, en hij was de man, die het vrijloodje voor de opvoering van <hi rend="i">l'Elisire</hi> aan Hermans bezorgd had.</p>
<p>Uit de verhouding, die ik zoo even zeide, dat tusschen hem en zijn vrouw bestond, make niemand op, dat zij een helleveeg was of zelfs wat men een <hi rend="i">virago</hi> noemt; dat zij in huis regeerde was niet meer dan een gevolg van den natuurlijken loop der dingen. Door haar ouders opgeleid in de zaak, die zij met haar geld dreef, en eigenares van de woning, had zij indertijd nuttig en gepast geöordeeld, dat er een man in huis was, om haar den arm te geven als zij naar de kerk ging, om aan tafel te prezideeren en voor te snijden, om, wanneer zij naar Parijs was gegaan, gedurende hare afwezigheid een wakend oog op dienstboden en meubelen te houden, om voor bullebak te spelen enz., enz. - en zoo had zij 't oog op Puri laten vallen, dien zij sedert jaren kende, en dien zij oordeelde in alle opzichten te voldoen aan 't geen zij - en 't was niet veel - van een echtgenoot vorderde. Zij had hem genomen om hem een ondergeschikte rol te doen spelen: hij van zijn kant scheen er geen andere te begeeren: alles ging tusschen hen voortreffelijk zijn gang, en ieder bleef op zijn plaats. - Mijn Heer kreeg zooveel zakgeld als hij noodig had, deed als eerste minister zijn plicht, en liet voor de rest Mevrouw meesteresse in huis en winkel; Mevrouw bestierde de zaak met overleg, bekwaamheid en orde, en geen van beiden had dus reden van ontevredenheid over de aangegane verbintenis.</p>
<p>Behalve de zoo even vermelde hoedanigheden, had Mevrouw er nog andere, niet minder loffelijke: zij was goed-<pb n="198"/>hartig en vriendelijk van aard, en, vorderde zij wel eens wat veel van haar vrouwelijk winkelpersoneel, dit had zijn goede zijde; want het spoorde menig eene, die van nature traag was, tot naarstigheid aan. Bovendien predikte zij zelve door het voorbeeld dat zij gaf, en 't was verschoonbaar in haar, die steeds bedrijvig was, dat zij bij anderen geene lui- of ledigheid kon gedoogen. Bij haar op den winkel geweest te zijn, onder haar opzicht en leiding gestaan te hebben, was dan ook een wichtige aanbeveling voor wie dat voorrecht had gehad, en geen wonder, dat al wie een dochter of pupil in 't modevak wilde opgeleid hebben, dan ook niet weinig in zijn schik was, als die bij Mad. Puri kon geplaatst worden.</p>
<p>Met reden zal daarom de lezer ook vragen, hoe Nicolette zoo gemakkelijk - zoo klakkeloos mag men zeggen - aan een betrekking gekomen was, waarvoor zich stellig sollicitanten genoeg hadden opgedaan, en die haar ongetwijfeld niet weinig werd benijd. Het antwoord is echter doodeenvoudig. 't Ging bij Mad. Puri als bij al wie bedieningen of betrekkingen te begeven heeft. Sollicitanten zijn er altijd genoeg; doch personen, die voor de taak geschikt zijn, dient men met de lantaarn van Diogenes te zoeken, en Mad. Puri wenschte zich zelve geluk, dat, toen haar eerste <hi rend="i">faiseuse</hi>, gelijk wij gezien hebben, haar zoo op stel en sprong haar vertrek had aangekondigd, zij zelfs niet had behoeven te zoeken, maar reeds dadelijk het oog had kunnen vestigen op iemand, die haar voorkwam alle vereischten te bezitten, die zij maar verlangen kon: handigheid in 't werk, keurige netheid, een vluggen aard, beschaafde manieren, bekendheid met de Fransche en Engelsche talen, en, bij dat alles, een zacht en innemend karakter. - Dat er op Nicolettes zedelijk gedrag niets viel aan te merken, daarvoor leverde, naar het oordeel van Mad. Puri, de omstandigheid, dat zij bij Juffw. Hermans logeerde, betere
<pb n="199"/>waarborgen op dan alle getuigschriften hadden kunnen doen. Zij (Mad. Puri) toch had de weduwe sedert bijna twintig jaren gekend en leeren hoogschatten en zij hield zich overtuigd, dat die geen huisvesting zou verleenen aan iemand, die haar bescherming niet in allen deele waardig was. - Er was maar een bezwaar - het meisje zag er wel wat heel lief uit; - doch vooreerst werd de winkel bijna uitsluitend door dames bezocht - en ten andere wist Mad. Puri bij ondervinding, dat men tegen het gevaar, 't welk men vreest te loopen door 't nemen eener winkeldochter, die er goed uitziet, volstrekt niet gewaarborgd is, wanneer men een leelijke neemt. Alles hangt in dezen af van het meisje zelf: heeft het vaste, strenge beginselen, en weet het de verliefde lonken en zoete woordjes van jonge en oude aanbidders met koele onverschilligheid te bejegenen, dan zal het, al ziet het er nog zoo lief uit, ook niet struikelen op den weg: - loopt het daar-en-tegen zelf de gelegenheid te gemoet, is het los- en lichtzinnig van aard, en wordt het door geen plichtbesef teruggehouden, dan kan men ook tien tegen een wedden, dat het valt - zij het ook zoo leelijk als de nacht. 't Zijn niet alleen de fraaie en bonte kapellen, maar ook de motjes en muggen, die in de kaars vliegen.</p>
<p>Geen wonder dus, dat deze reis Mad. Puri niet had gewacht, tot de sollicitatie van de zijde van Nicolette was gekomen, maar zelve haar de openvallende betrekking had aangeboden. Dat de voorslag aan Nicolette zeer gelegen kwam hebben wij gezien. Doch er was ook bij haar een bezwaar, gewichtiger dan 't bezwaar, dat Mad. Puri had weggecijferd. - Mocht zij de betrekking aannemen, zonder bij de goede vrouw te gewagen van het verblijf, dat zij bij Mad. Mont-Athos gehouden had? Niet alleen scheen de mededeeling daarvan door de eerlijkheid voorgeschreven, maar ook door de voorzichtigheid; immers alles komt uit,
<pb n="200"/>en het leed wel geen twijfel of de zaak zou aan Mad. Puri bekend worden en alsdan aan deze van de ongunstigste zijde worden voorgesteld: en welk ander vooruitzicht zou er in dat geval voor Nicolette bestaan, dan met smaad te worden weggejaagd? - Zij had dan ook openhartig al het met haar gebeurde, even als vroeger aan Juffw. Hermans, thans aan Mad. Puri medegedeeld, en zij had geen reden er zich over te beklagen. Het goede mensch was eerst wel geheel ter neder geslagen over 't geen zij vernam en had een oogenblik berouw van den voorslag, dien zij gedaan had; doch zij was een te verstandige vrouw, om niet te beseffen, dat Nicolette, ware zij schuldig geweest, zich wel gewacht zou hebben, ongevergd een periode uit haar levensloop te vertellen, die zij zelve liefst der vergetelheid prijs moest willen geven. - Intusschen oordeelde zij het in de gegeven omstandigheden wijzer, dat Nicolette zich zoomin mogelijk vertoonen zou en zich, althans in den beginne, uitsluitend bezig houden met haren arbeid, dien zij in een afzonderlijk en afgelegen vertrek verrichten kon.</p>
<p>Deze laatste woorden geven ons aanleiding iets aangaande de inrichting der woning te zeggen. De gevel was niet lang te voren vernieuwd, de hoogopgaande stoep was weggebroken, en men daalde, om binnen het huis te komen, een paar trappen af. In de benedengang gekomen, had men, rechts een spreekkamer, daarachter een soort van bergplaats voor doozen en anderen voorraad, voorts het achterhuis, de keuken en kelder. Een trap in het voorhuis geleidde naar den winkel, die de geheele breedte van 't huis besloeg: daaraan verbonden waren twee kamertjes, die op de binnenplaats uitzagen en waarvan het eene tot kantoor diende, en het andere tot een soort van <hi rend="i">boudoir</hi>, waar gelegenheid tot passen enz. verschaft werd; het achterhuis bevatte op deze verdieping de gewone huiskamer van de familie en de slaapkamer der echtelingen Puri. Van de volgende verdie-<pb n="201"/>ping was het voorste gedeelte, uit een rijk gemeubileerde voor- en achterkamer bestaande, altijd verhuurd geweest aan een heer alleen, en had thans met 1<hi rend="sup">o</hi>. November weder een nieuwen bewoner gekregen, in zekeren Heer van Blinkerswaard, voor wien onze kennis Jan Bleek het indertijd gehuurd had. Op het achterste gedeelte dierzelfde verdieping bevond zich de kinderkamer; want wij hebben verzuimd te zeggen, dat het huwelijk van Mad. Puri met onderscheiden kinderen gezegend was geweest: de oudsten waren op een kostschool en alleen de drie jongsten nog t'huis: tusschen die kinderkamer, die op den tuin uitzag, en de trap, was nog een klein en stil vertrekje, dat aan Nicolette tot slaap- en werkkamer dienen moest. Eindelijk, nog een verdieping hooger, had men de werkplaats, waar een vijftal meisjes bijeenzat, en eenige slaapplaatsen.</p>
<p>Het kamertje van Nicolette, geen uitzicht hebbende dan op de binnenplaats, muntte niet uit door bijzondere vrolijkheid en was niet geschikt om veel afleiding te bezorgen; doch die begeerde zij ook niet, en in haar tegenwoordige gemoedsgesteldheid was haar, nu zij het dagelijksch gezelschap van de Wed. Hermans derven moest, niets welkomer dan eenzaamheid en rust bij gestadigen arbeid. Zij had zich eenmaal aan het denkbeeld pogen te wennen, als een verstootene buiten de maatschappij te leven en zij trachtte zich diets te maken, dat al hetgeen haar vroeger wedervaren was - zoowel de genoegens op Hardestein gesmaakt, als het leed te 's Gravenhage uitgestaan - niet anders waren dan een voorbijgegane droom. Haar plicht in haar tegenwoordige betrekking te voldoen was al wat haar voortaan ter harte gaan moest, en al het overige haar onverschillig zijn. Aan wie haar vroeger welwillend genegenheid betoond had, aan Bol, aan Bettemie, aan Maurits vooral, moest zij niet meer denken dan aan personen uit een roman; - dat dit haar echter niet altijd gelukte, daarvan
<pb n="202"/>getuigde menige droeve traan, in stilte op haar werk vergoten.</p>
<p>Niet geheel den dag bracht zij echter eenzaam, noch op haar kamer door; 's middags toch at zij aan den gemeenschappelijken disch, en nu en dan werd zij ook des avonds bij Mad. Puri op een kopje thee genoodigd; bij welke gelegenheid zij zelden ontslagen werd van de verplichting om wat muziek te maken; ik zeg van de verpligting; want wat vroeger voor haar een genot was, was nu bijna een <hi rend="i">corvée</hi> voor haar geworden. En wat het alleenzijn betrof, ondanks het bevel van Mama, dat men de Juffrouw niet storen mocht, stak nu en dan eene der kleine bewoonsters van het naaste vertrek het krulkopje om de deur heen, om haar een vriendelijk knikje te geven, en dan kon Nicolette het niet van zich verkrijgen, het bezoekstertje ongetroost weg te zenden; maar riep het tot zich en stak een draad door 't oog van een naald en gaf dien met een lapje aan het kind, dat dan doorgaans, rustig en zoet, onder het voortbrengen van allerlei grillige arabesken, naar de vertellingen luisterde, die Nicolette haar deed.</p>
<p>Dat Nicolette ook nu en dan bezoeken van Juffw. Hermans ontving, behoeven wij wel niet te vermelden; de eerste reis, dat zulks plaats had, was de weduwe in een alles behalve vrolijke stemming geweest. Immers Albert had gevolg gegeven aan zijn besluit, en aan Bleek met een beleefd briefje kennis gegeven, dat hij, na het tusschen hen gevoerde gesprek, het beter achtte, alle betrekking tot diens kantoor af te breken. En nu mocht Juffw. Hermans aan die daad van haar zoon haar goedkeuring schenken; toch werd er haar toekomst, uit een stoffelijk oogpunt, niet helderder door, en Nicolette wenschte zich nu dubbel geluk, dat zij niet, door langer bij de weduwe te blijven, de kosten van het huishouden vermeerderd had. Gelukkig had Albert de uren, die hij nu vrij gekregen had, al spoedig door
<pb n="203"/>eenige lessen kunnen bezetten, en bestond er alle hoop, dat dit zoo door zou gaan: zoodat zijn moeder, bij een volgend bezoek aan Nicolette, een opgeruimd gelaat kon toonen. Tegenbezoeken legde echter Nicolette bij haar niet af: vooreerst, om aan de kwade tongen geen stof tot verder gesnap te geven, ten andere, omdat zij er een geheimen schrik tegen gekregen had, zich alleen over straat te begeven: het bloote denkbeeld van langs Heeren- en Keizersgrachten te gaan en misschien Hoogenberg, Bettemie of eenige andere kennis te ontmoeten, was genoeg om haar hartkloppingen te bezorgen, en vergeefs was het, dat Mad. Puri haar nu en dan zocht aan te moedigen om eens wat beweging te nemen.</p>
<p>Met de meisjes die boven werkten had zij bijna geen omgang, tenzij zeer enkeld, als deze of gene haar een boodschap van Madame brengen, of wel haar, om een streng zij, een pak naalden of iets anders vragen kwam.</p>
<p>Wat den kommensaal, den Heer van Blinkerswaard betrof, hoezeer die op dezelfde verdieping huisde, had zij, in de eerste veertien dagen na haar komst, zijn gelaat nog niet te zien gekregen. De man stond laat op, kwam 's morgens zijn deur niet uit, ging 's avonds te half acht uren òf naar de Sociëteit, òf naar den schouwburg - doch dan in een jas met hoogopstaanden kraag gewikkeld, (zoodat Nicolette de enkele reizen, dat zij hem in de donkere gang of op de trap had ontmoet, niet veel meer van hem had kunnen onderscheiden dan zijn gedaante, en hem ook doorgaans ontweken was) - en kwam zelden t'huis, voordat zij naar bed was. Van hem had zij dus geen last.</p>
<p>Wij hebben nu de dekoraties gesteld, en dienen weder eens de akteurs te laten spreken en handelen.</p>
<p>Het nagerecht was afgeloopen: Monsieur Puri had zijn cigaar opgestoken en zat half duttend in een <hi rend="i">Journal des Débats</hi> te lezen, dat juist geen versche tijdingen behelsde,
<pb n="204"/>want de man kreeg doorgaans het Fransche blad, uit zijn koffiehuis, bij een dozijn nummers te gelijk, van den kastelein te leen. Dit had het voordeel, dat hij de politieke zaken meer in haar verband kon lezen; Monsieur Puri was een groot <hi rend="i">politicus</hi> en wist altijd den loop der gebeurtenissen te voorspellen; intusschen was het hem wel eens wedervaren, dat hij den bal had misgeslagen, en dat de profetie, die hij op Zaturdag gedaan had, naar aanleiding van artikelen, die in het blad van Maandag te voren stonden, reeds was gelogenstraft in het nummer van Woensdag, 't welk hem nog niet onder de oogen was gekomen.</p>
<p>Monsieur Puri dan zat te lezen: Mad. Puri bladerde in een modejournaal: Mademoiselle Susanne, de eerste winkeljuffrouw, een lange, bleeke, veertigjarige blondine, met fletsche blaauwe oogen, een kiespijndoek en een interessant gelaat, was in haar stoel in slaap gevallen: Nicolette maakte voor de kinderen kleine schuitjes van notedoppen, welke schuitjes zij, na die, tot groote verwondering van de zijde der kleine toekijksters, met masten en een wimpeltje van zijde te hebben voorzien, in een bierglas vol water, liet drijven: - op eens kwam de meid binnenstuiven, met een gezicht, rood als bloed.</p>
<p>- ‘Juffrouw!’ riep zij, met een stem, zoo schel en snijdend, dat Mlle. Susanne wakker schrikte, Monsieur zijn <hi rend="i">binocle</hi> uit de hand liet vallen, het jongste meisje begon te huilen, en Nicolette haar glas omwierp met schuitjes en al: ‘Juffrouw, 't is warentig niet langer uit te houën: en, weet u? als daar geen verandering in komt, dan zeg ik mijn dienst op, weet u?’</p>
<p>- ‘Wat is er nu weêr, Letje?’ vroeg Mad. Puri, die alleen bedaard was gebleven onder de algemeene konfuzie.</p>
<p>- ‘Die ouwe Heer boven, Juffrouw!’ antwoordde Letje.</p>
<p>- ‘Nu! wat is er met dien ouden Heer boven gebeurd?’ vroeg Mad. Puri.</p>
<pb n="205"/>
<p>- ‘Ja, weet u? zoôn Nero heb ik nooit nieuwers gezien, weet u? Is dat een kerel? 't Is een onmensch.’</p>
<p>- ‘Wat heeft hij uitgevoerd?’</p>
<p>- ‘Wat ie gedaan heit? Wel wattie alle dagen doet, weet u? - hij heit, weet u? weêr gevloekt as 'n bezetene - dat 'n mensch de haren te berge rijzen, weet u?’</p>
<p>- ‘Ja!’ merkte Monsieur Puri met een wijs gezicht aan: ‘al die mens uit Oostinj' eb eel krove manier: - dat isse bekende.’</p>
<p>- ‘En dan heit ie me gezeit, weet u? dat ik 'n domme gans was, weet u?’</p>
<p>- ‘Hm!’ mompelde Monsieur Puri: ‘<hi rend="i">il n'a pas tort tout-à-fàit</hi>.’</p>
<p>- ‘<hi rend="i">Allons, taisez-vous, Monsieur Puri</hi>,’ voegde hem zijn wederhelft toe, en voorts, zich weêr tot Letje wendende, vroeg zij: ‘en waar kwam dat bij te pas, dat hij je een gans noemde?’</p>
<p>- ‘Wel! - ie heit altijd wat te kediezen, weet u? en men kan het hem nooit naar zijn zinnigheid maken. Eerst heit ie den jongen van den kok uitgescholden, weet u? omdat de soep, weet u? niet heet genoeg was naar zijn zin.’</p>
<p>- ‘Die mens uit Oostinj' altijd eele veel 'ou van eele eete spijze,’ merkte Monsieur met een zeer diepzinnig gezicht aan.</p>
<p>- ‘<hi rend="i">Mais taisez-vous donc, Monsieur Puri, si cela vous est possible</hi>,’ hernam Mevrouw, en vervolgens, tot Letje: ‘nu, en verder! want wat die soep betreft, dat is een zaak tusschen mijn Heer en den kok, en dat gaat ons niet aan; - maar zeg mij eerst, wat deedje boven, dat je er bij waart, bij die questie van de soep?’</p>
<p>- ‘Ja, Juffrouw, weet u? - mijn Heer had juist voor mij gescheld, weet u? om mosterd, weet u? en...’</p>
<p>- ‘Zoo! dus had je vergeten, de mosterd klaar te zetten,’ merkte Mad. Puri aan: ‘en dan begrijp ik heel goed,
<pb n="206"/>dat mijn Heer uit zijn humeur was. - Wat doeje ook de dingen te vergeten: je weet nu eenmaal dat mijn Heer er op gesteld is, mosterd bij den maaltijd te hebben.’</p>
<p>- ‘Ja, weet u? dat zou ook minder geweest zijn, weet u? maar toen was het weêr over zijn ledekant, dat niet naar zijn zin was opgemaakt, en over het water, dat hij zeî dat niet te drinken was, weet u?...’</p>
<p>- ‘Dan hebje hem ook zeker geen versche kruik gegeven, zoo als ik je gelast had, dagelijks te doen.’</p>
<p>- ‘Och jawel, Juffrouw - maar hij zegt, dat men hier geen water krijgen kan, weet u? dat drinkbaar is, net als of hij niet drinken kan, wat wij drinken, weet u? - en toen had ie 't weêr over stoelen, die niet naar zijn zin stonden, en toen weêr over een beetje stof, dat op de vensterbank lag, en toen weêr, dat ik de lamp zoo laat had binnengebracht - en toen weêr over wat anders, weet u? Een mensch moest wel tien handen aan zijn lijf hebben, weet u? om 't hem naar den zin te maken.’</p>
<p>Wederom kon Monsieur Puri zich niet onthouden een bewijs te geven zijner diepe kennis van de Indische maatschappij: ‘die mense uit de Oostinj',’ zeide hij: ‘benne alle kewend aan kemakkelijke bedieninke.’</p>
<p>- ‘<hi rend="i">Mais n'interrompez donc pas toujours, Monsieur Puri</hi>,’ zeide zijn vrouw: ‘ik wil gelooven,’ vervolgde zij, tegen Letje, ‘dat mijn Heer wat knorrig was, maar 't komt mij voor, dat je er dan ook reden toe gegeven hebt.’</p>
<p>- ‘Nou ja, van die mosterd, weet u? dat wil ik niet zeggen, of dat had ik vergeten, weet u? Maar wat zijn bed opmaken betreft, dat doen ik zoo als ik het altijd voor iedereen doe, weet u? en ik kan het toch niet helpen, weet u? dat ie geen Uitersch water lust, en ik kan niet ruiken, hoe laat ie zijn lamp wil hebben, en daarom hoeft ie nog niet zoo veul onhebbelijke woorden te gebruiken, weet u? en mij te veraffronteeren as ie gedaan heeft.’</p>
<pb n="207"/>
<p>- ‘Nu! bedaar maar wat, Letje!’ zeî Mad. Puri, ‘en zorg maar, dat je hem niet meer uit zijn humeur brengt, dan zal het nog zoo'n vaart niet loopen.’</p>
<p>- ‘Ik mag het lijen, Juffrouw,’ hervatte Letje: ‘want anders, weet u? dan hou ik 't hier niet langer uit: van mijn Heer en Mevrouw heb ik nooit een onvertogen woord gehad, weet u? en ik verkies niet door zoo'n ouwen sagrijnigen vent veraffronteerd te worden, weet u? dat ben ik niet gewend, weet u?’</p>
<p>- ‘Wij ken voor jou plezier toch de kamer niet ver'uur an jonke sprink-in-'t-velde,’ mompelde Monsieur.</p>
<p>- ‘<hi rend="i">Mais ne débitez donc pas de pareilles absurdités, Monsieur Puri</hi>. - Neem nu maar meteen de tafel af, Letje, ik zal zelve wel eens hooren, wat er van is.’ - En, nog in haar zelve mompelende over het affront, haar aangedaan, voldeed de dienstmaagd aan het gegeven bevel, en verliet daarop het vertrek.</p>
<p>- ‘Ik wil graag gelooven,’ zeî, toen zij weg was, Mademoiselle Susanne: ‘dat die oude Heer geen gemakkelijke patroon is: hij ziet er ten minste alles behalve vriendelijk uit: vindje ook niet, Juffrouw Zevenster?’</p>
<p>- ‘Ik heb nog het genoegen niet gehad, hem te ontmoeten,’ antwoordde Nicolette.</p>
<p>- ‘Nu, ik twijfel, of de ontmoeting u genoegen zou doen,’ hervatte Mlle. Susanne, ‘'t is net een levend kadaver, en daarbij kijkt hij de menschen aan als of hij ze verslinden woû.’</p>
<p>- ‘Ei wat!’ zeide Mad. Puri: ‘wouje dan, dat iemand van zijn leeftijd er uitzag als een Adonis: de man is oud en heeft misschien veel verdriet gehad, dat hem zoo knorrig gemaakt heeft: men moet met hem wat door de vingers zien. Ik heb het liever zoo, als dat hij te vrolijk was, en misschien gekheid ging maken met de jonge meisjes daar boven.’</p>
<pb n="208"/>
<p>- ‘Ja, die ouwe snoeper zijn de kevaarlijkste,’ voegde Monsieur Puri, die zijn lektuur hervat had, er bij, terwijl hij even van zijn blad opzag.</p>
<p>- ‘<hi rend="i">Mais lisez votre journal, Monsieur Puri; on ne vous demande pas votre opinion</hi>,’ hervatte de vrouw des huizes.</p>
<p>- ‘Ik lees alles behalve koede tijdink,’ zeide hij, ‘<hi rend="i">brouillerie</hi> tusse Enkeland en Frankrijke: ik wil wed, dat t'avond of mork daar nok oorlokke fan koom tusse de twee mokenteete.’</p>
<p>- ‘En ik wil wedden, dat je je weddenschap verliest,’ zeî Mad. Puri: ‘doch komaan - 't wordt tijd, dat ik naar voren ga en dat pak eens nazie, dat heden morgen gekomen is: - ik hoop, dat men mij nu eindelijk die <hi rend="i">marabouts noués</hi> gezonden heeft, daar ik al drie malen om geschreven heb.’</p>
<p>En nu ging ieder zijn weg: Mevrouw om zich van den inhoud van het pak te vergewissen, mijn Heer om zijn partijtje domino te gaan spelen met een Franschen <hi rend="i">vaudeville</hi>-akteur, die kort de voren te Amsterdam was gekomen, Mlle Susanne om in het magazijn 't een en ander te verordenen: de kinderen naar bed, en Nicolette naar haar opkamertje.</p>
<p>Den volgenden middag leverde opnieuw, toen men aan tafel zat, de oude kommensaal stof tot gesprek. Madame Puri was 's morgens bij hem geweest, onder voorwendsel van haar verontschuldiging in te brengen, indien de meid het hem altemet niet naar zijn zin maakte, en te verzoeken, dat hij 't geen hij verlangde steeds aan haar, Mad. Puri, te kennen zou geven, wanneer zij wel zorgen zou, dat alle stof tot klacht werd weggenomen; - doch tevens met het doel, om hem op bedekte wijze te doen gevoelen, dat men hier te lande van eene dienstbode alleen niet hetzelfde werk, als in de Oost van een dozijn, en vooral, geen
<pb n="209"/>slaafsche onderwerping, noch het rustig verduren van smaad en scheldwoorden, vergen kon. Zij was echter over den uitslag van haar bezoek weinig gesticht geweest: de oude Heer had haar blijkbaar zeer goed begrepen; doch haar toegevoegd, dat hij, de kamers en de bediening gehuurd hebbende en dat wel tot vrij hoogen prijs, dan ook er op gesteld was, dat er niets aan 't een noch aan 't ander ontbrak: wat de bediening betrof, merkte hij op, dat, indien de Europeanen beweerden, tienmaal knapper te wezen dan de Javanen, zij 't dan ook door daden moesten bewijzen. - Maar erger dan Madame, was Monsieur Puri te pas gekomen, die begrepen had, een beleefdheidsbezoek bij zijn kommensaal te moeten afleggen en hem eenige zijner beschouwingen over den politieken toestand van Europa bloot te leggen; - maar tot loon voor zijn moeite het verlof gekregen had, voortaan niet terug te komen en zijn politieken <hi rend="i">nonsens</hi> voor zich te houden.</p>
<p>- ‘IJ isse boos keword',’ zeî Monsieur Puri, deze verklaring gevende aan een geringschatting zijner konversatie, die hem anders onbegrijpelijk voorkwam; ‘omdatte ik 'em ebbe vertel, dat de 3 percent naar de laakte kink: ij 'eef zeker veel 3 percent en daarom mijn mededeelink 'em 'eef keïnderd.’</p>
<p>De waarheid was, dat de oude Heer reeds, in een latere courant dan waaruit die medeeling was geput, gelezen had, dat de 3 percent weder waren gerezen, waaruit hij genoegzaam had kunnen opmaken, hoe weinig de man op de hoogte was.</p>
<p>- ‘Wat 3 percent!’ riep Madame Puri, ‘<hi rend="i">croyez-ça et buvez de l'eau:</hi> de oude heer trekt immers zijn geld uit de Oost: - ja 't zal hem ook wat deeren, of de fondsen rijzen of dalen: en bovendien, hij heeft kind noch kraai, zoo als mij mijn Heer Bleek, die de kamers voor hem gehuurd heeft, verzekerd heeft.’</p>
<pb n="210"/>
<p>- ‘Isse die meneer Bleeke fan zijn familie?’ vroeg Monsieur.</p>
<p>- ‘Dat weet ik niet,’ antwoordde zij: ‘maar zeker is 't, dat de Heer Bleek zich zeer aan hem laat gelegen liggen: want hij is al drie malen, sedert de man hier is, naar zijn gezondheid komen vragen.’</p>
<p>- ‘Keen wonder! men wil altijd kaarn koede maatjes blijven met een rijken Oostinje-man.’</p>
<p>Monsieur had enkele reizen goede invallen, en het vervolg zal leeren, dat hij bij zijn gissing ten opzichte van de voorkomende beleefdheid, door Bleek aan den ouden Heer betoond, niet zoo geheel den bal had misgeslagen.</p>
<p>- ‘Nu! 't schijnt niet wederkeerig,’ merkte Mad. Puri aan; ‘want de oude Heer heeft telken reize laten weten, dat hij te zwak was om iemand te spreken; ofschoon, wat die zwakte betreft, ik mij daar niet erg over verontrusten zou; want de man lust nog altijd best zijn natje en zijn droogje.’</p>
<p>- ‘Ik hou hem eenvoudig voor een menschenhater,’ zeî Mlle Susanne.</p>
<p>- ‘Aha! wel mokelijk,’ zeî Monsieur: ‘een Meinau, als in <hi rend="i">Misanthropie et repentir:</hi> een Eulalie, die em ebbe pedrook en met een jonke frijer isse op de loop kekaan.’</p>
<p>- ‘<hi rend="i">Et mon dieu? ne dites donc pas de pareilles balivernes, Monsieur Puri</hi>,’ voegde hem zijn wederhelft toe: ‘als die man ooit getrouwd is geweest, dan zal 't wel zestig jaar geleden zijn, en zal hij nu wel niet meer tobben over hetgeen toen gebeurd mag wezen. Doch kom, de zaken aan een kant! Wij dienen van avond in tijds klaar te wezen en ik heb nog vrij wat te doen. <hi rend="i">Ayez seulement soin, Monsieur Puri, de ne pas vous attarder et de quitter à temps votre partie de dominos, afin d'être de retour ici quart avant sept. Vous savez, que le spectacle commence à sept heures précises</hi>.’</p></div>
<div type="chapter">
<pb n="211"/>
<head rend="h2">Zestiende boek.</head>
<head rend="h3">Eerste hoofdstuk.</head>
<head rend="h4"><hi rend="i">Wat er</hi>, <hi rend="i">terwijl M. en Mad. Puri naar den schouwburg waren</hi>, <hi rend="i">te hunnen huize voorviel</hi>.</head>
<p>Gehoorzaam aan de waarschuwing, hem door zijn vrouw gegeven, was Monsieur Puri ter behoorlijker ure uit zijn koffiehuis teruggekomen, ten einde haar en Mlle Susanne af te halen en naar den schouwburg te geleiden. Nicolette was alleen t'huis gebleven en zat rustig op haar kamer te werken, toen op eens Letje, de meid, nu even bleek van ontsteltenis als zij bij een vorige gelegenheid rood van toorn was geweest, kwam binnengeloopen.</p>
<p>- ‘Och Juffrouw! Juffrouw!’ riep zij: ‘de ouwe Heer, weet u?’ en meteen deed zij, zoo als negen-en-negentig van de honderd dienstboden onder zoodanige omstandigheden doen, en viel stijf van haar zelve op een stoel.</p>
<p>Ofschoon de mededeeling alles behalve duidelijk was, begreep Nicolette, dat er iets met den ouden Heer gebeurd moest zijn, en, terstond oprijzende, ging zij naar de kinderkamer, en riep, met een gesmoorde stem, ten einde de kinderen niet wakker te maken: ‘Spoedig, Koosje! kom eens hier!’</p>
<pb n="212"/>
<p>- ‘Wat is er, Juffrouw?’ vroeg Koosje, op het geroep aankomende.</p>
<p>- ‘Er schijnt iets niet goed te wezen met den ouden Heer daar vóór; ik ga even zien wat hem schort. Zie jij intusschen, dat je Letje met het een of ander weêr bijbrengt; want die malle meid valt van haar zelve in plaats van tot hulp te zijn.’ En meteen, het jeugdige kindermeisje geheel verbaasd en verwezen achterlatende, snelde zij naar de voorkamer, waarvan Letje de deur had open laten staan. Binnengekomen zag zij rond, doch ontdekte niets, dat eenige verwarring aanduidde: de lamp stond helder op haar plaats te branden: de vlam flikkerde lustig op den haard: de leunstoel was daarnevens geschoven en al de overige meubels stonden waar zij behoorden te staan. Op de tafel, nevens de lamp, stond nog het koffieblad; doch - en dit was het eenige, waar Nicolette aan bespeuren kon, dat niet alles in den haak was - het stak een weinig over den rand van de tafel heen, en het kopje was omgerold. Blijkbaar had de meid het met overhaasting en zonder de gebruikelijke zorg uit de hand gezet.</p>
<p>Doch waar was nu de bewoner van het appartement? Vergeefs had Nicolette rondgekeken: er was niemand in de kamer. Juist dat zij niemand zag maakte op haar een akeligen indruk. Doch zij vermande zich, trad vooruit tot aan de tafel en wendde van daar het oog naar het slaapvertrek. Terstond was haar het raadsel opgelost, wat zulk een schrik bij Letje verwekt had. Daar, half door de openstaande deur verborgen, lag een menschelijke gedaante op den grond. Niet zonder huivering trad zij toe en bukte zich: jawel, het was de oude Heer, die daar bewusteloos lag uitgestrekt. Maar wat was hem overkomen? Had hem een aanval van beroerte getroffen? Was zijn val het gevolg eener struikeling? Was hij dood of alleen bedwelmd? Zij betastte zijn wangen: die waren koud: toen bracht zij de
<pb n="213"/>hand aan zijn hoofdslaap, maar trok die met schrik terug; want zij voelde, dat zij in iets vochtigs had getast, en, naar de tafel terugkeerende, overtuigde zij zich, dat er bloed aan haar vingers kleefde. De eerste uitwerking, welke deze ontdekking op haar maakte, was, dat zij luidkeels ‘Koosje!’ riep: waarna zij een der kandelaartjes, die op den schoorsteenmantel stonden, daarvan afnam, de kaars met een lucifer aanstak, en onmiddellijk tot den gewonde terugkeerde; terwijl op ditzelfde oogenblik de kindermeid kwam toegesneld, gevolgd door Letje, welke laatste de wijze partij gekozen had, weêr bij haar pozitieven te komen.</p>
<p>- ‘Gaauw wat azijn met water!’ riep Nicolette, die nu ontdekt had, dat de oude Heer een diepe snede boven den hoofdslaap had: ‘en haal me wat pluksel of watten, wat je 't eerst voor de hand komt.’</p>
<p>Koosje was al weggedraafd om het bestelde te halen; maar Letje bleef stokstijf staan en sloeg weêr aan 't beven.</p>
<p>- ‘Och hemeltje!’ stotterde zij: ‘weet u? ik kan geen bloed zien.’</p>
<p>- ‘Wel blijf dan niet staan, meid,’ zeî Nicolette, knorrig: ‘en loop naar een chirurgijn, die 't dichtst bij woont; het loopen zal je goed doen.’</p>
<p>- ‘Ja Juffrouw,’ stamelde Letje, met een benaauwd gezicht, en trok af, in haar binnenste recht vergramd op dien ouden grompot, die haar eerst voor een ‘domme gans’ had uitgemaakt, en haar nu zulk een schrik aanjoeg. Weldra hoorde Nicolette haar de huisdeur achter zich dichttrekken en was nu eenigszins gerust, dat de boodschap zou volbracht worden.</p>
<p>Niet enkel hulpvaardiger dan hare kameraad, maar zelfs in alle opzichten wakker en met tegenwoordigheid van geest begaafd, betoonde zich het kindermeisje. Spoediger dan Nicolette had kunnen verwachten, was Koosje terug, met
<pb n="214"/>watten, pluksel en linnen onder den arm, een blaker in de eene en een azijnflesch in de andere hand. Nicolette had zich weder bij den lijder begeven, en, zich herinnerende hetgeen zij voorheen in haar schoolboek had gelezen, namelijk, hoe Charlotte van Bourbon gehandeld had, toen de wond, aan Willem den Eerste toegebracht door den kogel van Jauregui, niet wilde ophouden te bloeden, had zij ook, gedurende den tijd, dat zij alleen was, het voorbeeld dier vorstin gevolgd, door den duim stijf tegen de wond te drukken: nu hield zij er de in azijn gedoopte watten tegen, en, den lijder vervolgens een linnen doek stijf om 't hoofd hebbende gewonden, smaakte zij weldra de voldoening te bemerken, dat de bloedstroom, althans voor 't oogenblik, gestelpt was.</p>
<p>- ‘Konnen wij hem nu maar van den grond krijgen,’ zeî zij toen.</p>
<p>- ‘Willen we probeeren?’ vroeg Koosje: en, den ouden man ieder van haar zijde onder de oksels vattende, trokken zij hem naar het voorvertrek tot bij den leunstoel, en slaagden er in, hoezeer niet zonder moeite en inspanning, en na vrij wat vergeefsche pogingen, hem daarin te plaatsen, terwijl zij een anderen stoel bijschoven en er 's mans beenen op uitstrekten. Toen maakte Nicolette zijn das en halsboord, die geheel bebloed waren, los, en wiesch hem met een handdoek 't gelaat af; terwijl Koosje 't hoofd steunde, dat nog slap op zijde hing. Nog altijd was de lijder bewusteloos, en, eerst nadat Nicolette hem een tijd lang azijn onder den neus gehouden en er het voorhoofd meê gewreven had, deed hij, tot haar onuitsprekelijke blijdschap, de oogen open; doch niet dan om ze onmiddellijk, met een pijnlijke uitdrukking, weêr te sluiten; terwijl hij met naauwlijks hoorbare stem ‘Madeline’ fluisterde.</p>
<p>- ‘Hij leeft nog,’ zeî Nicolette: ‘als hij nu maar niet te veel bloed verloren heeft.’</p>
<pb n="215"/>
<p>- ‘Wat zeî hij toch?’ vroeg Koosje.</p>
<p>- ‘Hij scheen iemand te noemen,’ antwoordde Nicolette: ‘waarschijnlijk zag hij u of mij voor een andere aan. Ik wenschte, dat nu de chirurgijn maar kwam.’</p>
<p>Het duurde echter nog eenige minuten, die haar zoo vele uren toeschenen, eer er werd gescheld. Koosje haastte zich te gaan opendoen en met blijdschap hoorde Nicolette spoedig daarna voetstappen op de trap, waaronder die van een man te onderkennen waren. Werkelijk trad dan ook Letje met een heer binnen, dien zij in de volgende bewoordingen aan Nicolette voorstelde:</p>
<p>- ‘Hier is Meneer Gavel, de surizijn van hierover, weet u? Gelukkig, weet u? dat ik net bijtijds kwam; want, weet u? Meneer zou juist uitgaan. Ik heb al aan Meneer verteld, weet u? wat er gepasseerd is. En hoe is 't met den ouwen Heer?’</p>
<p>Men ziet, dat de wandeling Letje genezen, althans haar het spraakvermogen had teruggegeven. Dat zij intusschen den heelmeester door haar verwarde mededeelingen volstrekt niet op de hoogte had gebracht, bleek al spoedig, toen hij, na den lijder den pols gevoeld en hem aandachtig bekeken te hebben, tot Nicolette zeî:</p>
<p>- ‘Ik zie hier niets, dat aan een beroerte of iets van dien aard doet denken. 't Komt mij voor, dat de man gestruikeld is, en door de zwaarte van den val buiten westen moet geraakt zijn. - Wat vertelde jij nu toch,’ vervolgde hij, tegen Letje: ‘van een toeval en een bloedspuwing?’</p>
<p>- ‘Ja, ik dacht, weet u?...omdat...weet u?...’</p>
<p>- ‘Ik zie,’ hernam hij, zonder verder eenige aandacht aan de woorden van Letje te schenken, en terwijl hij een beleefde buiging maakte voor Nicolette, ‘dat de Juffrouw voorloopig alles gedaan heeft, wat tot stuiting van verder bloedverlies viel te doen. Wij moeten nu zien, wat de toe-<pb n="216"/>stand van den patiënt verder vereischt. Weet de Juffrouw mij ook te zeggen, waar en hoe het gebeurd is?’</p>
<p>- ‘Wij hebben hem ginds op den grond vinden liggen,’ antwoordde Nicolette, den kandelaar opnemende, en den heelmeester voorlichtende naar het slaapvertrek, waar een breede bloedvek het karpet kleurde, en zij beschreef in welke richting de lijder gelegen had.</p>
<p>- ‘Ik zie het al,’ zeide Gavel: ‘het karpet heeft hier een scheur: waarschijnlijk is hij met den voet er ingehaakt en voorovergerold, zoodat hij met zijn hoofd tegen den scherpen rand van de deur is gekomen. Indien hij nu alleen een snede in 't hoofd heeft en de val geen hersenschudding of ander nadeelige uitwerking heeft te-weeg-gebracht, dan zie ik minder gevaar bij de zaak; - maar 't is een man van jaren, en wij moeten vóór alles zorgen, dat de wond dichtblijft en hij uit zijn toestand van verdooving ontwaakt.’</p>
<p>Al sprekende was hij bij den lijder teruggekeerd, en had het verband losgemaakt.</p>
<p>- ‘Ik moet zeggen,’ vervolgde hij toen, ‘de Juffrouw heeft zich zoo goed door de zaak gered als de eerste man van 't vak had kunnen doen. Wij zullen er dus vooreerst niets aan verbeteren; maar ik zal een styptikon klaarmaken, om er op te leggen, tegen 't geval, dat de wond weêr onverhoopt ging bloeden.’</p>
<p>- ‘Hoor,’ zeî Koosje op eens, ‘hoe de oude Heer begint te snurken.’</p>
<p>- ‘Och! weet u?’ zeî Letje: ‘als de man maar wat slaapt, dan zal hij wel weêr beter worden.’</p>
<p>- ‘Denkje dat?’ vroeg Gavel, met een blik van geweldige minachting: ‘ik denk er anders over; wij moeten hem in-tegendeel zien wakker te krijgen, eer hij den <hi rend="i">eeuwigen</hi> slaap inga. - Mijn Heer! mijn Heer!...hoe heet de oude Heer?’</p>
<pb n="217"/>
<p>- ‘Van Blinkerswaard,’ antwoordde Koosje.</p>
<p>- ‘Mijn Heer Van Blinkerswaard!’ schreeuwde Gavel den slapende in de ooren: ‘hoe is het er meê? - Wacht, geef mij de azijnflesch eens aan, en een kom met water.’</p>
<p>De vereenigde middelen, van den lijder bij zijn naam te roepen en hem de hoofdslapen en polsen te bevochtigen, hadden eindelijk de verhoopte uitwerking. De grijsaard ontwaakte, strekte de armen om zich heen en zag verwilderd in 't rond.</p>
<p>- ‘Wat bl...is er aan de hand?’ waren de eerste woorden, die hij uitte.</p>
<p>- ‘Bewaar ons!’ riep Letje: ‘dat ie nou nog vloeken durft!’</p>
<p>- ‘Een bewijs, dat hij nog niet veeg is,’ zeide Gavel, lachende: ‘hoe voelje je, mijn Heer Van Blinkerswaard?’</p>
<p>De toegesprokene antwoordde niet, doch bracht de hand eerst aan zijn hoofd en vervolgens, met de uitdrukking van iemand die pijn voelt, aan zijn rechterbeen.</p>
<p>- ‘'t Schijnt,’ merkte Gavel aan, ‘dat de man, behalve aan 't hoofd, nog een ander letsel heeft bekomen, dat misschien van bedenkelijker aard kon zijn. - Kunje opstaan, mijn Heer? Probeer het eens. - Wacht! jij - hoe hietje? - hou mijn Heer eens vast.’</p>
<p>Letje gehoorzaamde en vatte den ouden man onder den eenen, terwijl Gavel hem onder den anderen arm op de been hielp. Het bleek terstond, dat er althans geen sprake van beenbreuk zijn kon; want de lijder bleef recht overeind staan, echter wederom spoedig een poging doende om zijn been te betasten.</p>
<p>- ‘Is er hier geen man in huis?’ vroeg de heelmeester.</p>
<p>- ‘Ja, weet u?’ antwoordde Letje; ‘Mesjeu is naar de kommedie en anders is er niemand.’</p>
<p>- ‘Loop dan om den kruier, of nog liever...wacht eens...heeft de oude Heer ook familie hier in de stad?’</p>
<pb n="218"/>
<p>De meiden keken elkander aan. - ‘Dat geloof ik niet,’ zeide eindelijk Koosje.</p>
<p>- ‘Neen,’ voegde Letje er bij: ‘want, weet u? hij is een Oostinjenaar en...’</p>
<p>Hier viel Nicolette in, die, van 't oogenblik, dat Van Blinkerswaard teekenen van leven had gegeven, zich achter zijn stoel had teruggetrokken, en zeide half fluisterend: ‘de Heer Bleek heeft de kamers voor hem genomen.’</p>
<p>- ‘De Heer Jan Bleek? - de koopman? - Wel! - dat is nog al zoo ver niet uit de buurt. Weet je wat je doet, meid!’ vervolgde hij, tegen Koosje: ‘ga jij naar mijn Heer Bleek; maar loop eerst bij jelui apteker aan: dat zal 't best wezen: - zeg dat hij iemand hier stuurt: - maar...’ hier zag hij Nicolette aan: ‘laat hij wat spiritus meêbrengen of iets anders tegen den schrik...en wat bruispoeder...en ga dan mijn Heer Bleek waarschuwen.’</p>
<p>- ‘Ik zou 't wel willen doen,’ zeî Koosje: ‘maar ik durf niet van de kinderen vandaan. - Juffrouw Puri zou 't stellig niet goedvinden.’</p>
<p>- ‘Als Letje wil gaan,’ fluisterde Nicolette, ‘dan zal ik zoolang mijn Heer wel vasthouden.’</p>
<p>- ‘Als de Juffrouw maar kracht genoeg heeft,’ zeide de heelmeester: ‘mij dunkt, de Juffrouw is geheel ontdaan.’</p>
<p>Nicolette wenkte met het hoofd van neen, en nam de plaats van Letje in, die zich verwijderde om de haar opgedragen boodschappen te verrichten. Maar 't-was het jonge meisje aan te zien, dat zij, die kort te voren zich zoo kloek gekweten had, thans zich vermannen moest om haar taak te verrichten. Terwijl Koosje zich even verwijderde om zich te verzekeren, dat de kinderen rustig in slaap waren, poogden Gavel en Nicolette den ouden man eenige schreden door de kamer te laten doen, wat wel in den beginne nog bezwaarlijk ging, doch langzamerhand beter gelukte, totdat op eens, tot beider niet geringe verbazing, de man als uit
<pb n="219"/>een droom ontwaakte, krachtig het hoofd oprichtte, Gavel met een strengen blik aanzag en toen, met een stem, die volstrekt geen zwakte verraadde, hem vroeg:</p>
<p>- ‘Wie ben jij? en wat duivel doeje hier?’</p>
<p>- ‘Wel!’ antwoordde Gavel: ‘als men tegen den grond slaat en zich een gat in 't hoofd valt, dan is, geloof ik, een heelmeester niet over de hand.’</p>
<p>- ‘<hi rend="i">Tida! - Tida!</hi> allemaal gekheid!’ bromde de oude man: ‘waarom hebben ze mij niet laten liggen: dan was ik er meteen uit geweest. Maar nu je 't zeit, ja! ik heb een verd...pijn aan mijn scheen. - Maar je hoeft mij niet vast te houën; ik ben geen kind en kan wel alleen staan,’ - en meteen, zich vrijmakende van den arm van Gavel - Nicolette had hem reeds losgelaten - omklemde hij den rug van een stoel en bleef rechtop staan alsof hem niets deerde.</p>
<p>- ‘Voelt mijn Heer zich niet licht in 't hoofd?’ vroeg Gavel.</p>
<p>- ‘Jawel!’ antwoordde Van Blinkerswaard, en tastte meteen naar de aangewezen plaats: ‘oho!’ vervolgde hij, het verband voelende, ‘ik merk het al; - ik ben over dat vervloekte karpet gestruikeld en op mijn kop neêrgekomen. - Ha! - zij hebben altijd gezeid, dat mijn kop hard was, en 't zal wel niets te beduiden hebben; maar mijn scheen, die doet mij meer zeer. - Als je een chirurgijn bent, dan moetje daar eens naar kijken. - Maar waarom ik staan moet, mag Joost weten, en ik zal, dunkt mij, maar gaan zitten: dat heb ik voor 't zelfde geld.’</p>
<p>Gavel vond geen reden om, nu de man zoo helder wakker was, zich tegen zijn verlangen te verzetten. Van Blinkerswaard nam dus in zijn leunstoel plaats, en eenige oogenblikken daarna kwam de bediende van den apothecar.</p>
<p>- ‘Ik had je laten roepen,’ zeide Gavel, omdat ik vreesde, dat ik het alleen hier niet stellen zou. - Maar
<pb n="220"/>je zult misschien toch van dienst kunnen zijn: - wacht, hebje schrikpoeders meêgebracht? die zullen de Juffrouw wel te pas komen...maar waar is de Juffrouw gebleven?’ en verwonderd zag hij rond naar Nicolette, die, op het oogenblik, dat de oude man alleen was gaan staan, zich ongemerkt verwijderd had.</p>
<p>- ‘O! ik begrijp het al,’ hernam Gavel: ‘het nufje zal gevonden hebben, dat het, bij het onderzoek van een beenwond, wel gemist kon worden.’</p>
<p>De beenwond werd onderzocht, en bleek niet anders te zijn dan een geschaafde scheen, wier genezing wel geen buitengewone middelen zou vereischen, maar misschien eenige rust vorderen: - terwijl daar-en-tegen de hoofdwond het noodzakelijk maakte, dat de lijder zooveel mogelijk wakker werd gehouden.</p>
<p>- ‘Heeft mijn Heer ook een vasten heelmeester?’ vroeg Gavel: ‘ik ben hier wel geroepen als 't naast in de buurt; maar ik zou niet gaarne een konfrater in de wielen rijden.’</p>
<p>- ‘Wat heelmeester!’ riep Van Blinkerswaard: ‘ik ben al mijn leven mijn eigen chirurgijn geweest.’</p>
<p>- ‘Dan zulje mij vergunnen,’ zeî Gavel, met nadruk, ‘dat ik van avond dien post eens van u overneem. - Hoor eens,’ vervolgde hij tot den bediende: ‘ik moet verder; - maar het is volstrekt noodig, dat hier van nacht iemand blijft waken en zorg draagt, dat mijn Heer niet te vast slaapt.’</p>
<p>- ‘Ik zie wel,’ zeî Van Blinkerswaard, ‘dat men mij op mijn ouden dag nog steêkind wil maken. - Wat bl...! ik wil overdag geen bezoekers over de vloer hebben: denkje dan dat ik er 's nachts een bij mij verlang?’</p>
<p>- ‘Ik heb de orders gegeven en zal ze beneden aan de Juffrouw herhalen,’ zeî Gavel: ‘worden zij niet opgevolgd, dan wasch ik er mijn handen van af, en sta voor de gevolgen niet in.’</p>
<pb n="221"/>
<p>Juist als hij wilde vertrekken ging de deur open, en stormden mijn Heer en Mevrouw Bleek onaangediend binnen.</p>
<p>- ‘Wat hoor ik?’ riep Bleek: ‘is onzen waardigen vriend een ongeval overkomen?’</p>
<p>- ‘'t Zal zich wel schikken, mijn Heer Bleek,’ zeî Gavel: ‘mids mijn voorschrift maar worde opgevolgd:’ en meteen herhaalde hij de woorden, door hem zoo even tot den bediende gesproken.</p>
<p>- ‘Wel zeker,’ zeî Mevrouw Bleek: ‘Bleek zal met genoegen blijven waken.’</p>
<p>- ‘Een plicht, waarvan ik mij de vervulling door niemand zal laten ontnemen,’ voegde Bleek er bij. ‘Vaarwel, mijn Heer Gavel! en wees gerust: wij zullen wel de noodige zorg dragen voor den patiënt.’</p>
<p>Chirurgijn en apothecar namen hun afscheid, en lieten den ouden man over aan de zorgen van het echtpaar, dat zich reeds, mijn Heer Bleek van hoed, jas en rotting, Mevrouw van hoed en omslagdoek ontdaan had, als lieden, die geen plan hebben om vooreerst te vertrekken, en beiden aan de tafel plaats hadden genomen, mijn Heer naast, Mevrouw tegen-over den ouden Heer.</p>
<p>- ‘Wel! dat is een schrikkelijk geval, mijn Heer Van Blinkerswaard!’ zeide Mevrouw: ‘en nog wel een bijzondere bewaring,’ voegde zij er bij, de oogen ten hemel slaande.</p>
<p>- ‘En dat men u hier zoo geheel aan u zelven overlaat!’ riep Bleek.</p>
<p>- ‘Iemand van uw leeftijd!’ riep Mevrouw.</p>
<p>- ‘En wiens voortdurend welzijn zoo velen ter harte gaat!’ riep Bleek.</p>
<p>De oude man had al dien tijd zijn twee bezoekers beurtelings zwijgend aangestaard, maar met een blik, die zooveel beteekende als: ‘wat doe jelui hier?’ of: ‘wie maakt
<pb n="222"/>je zoo stout, je hier, zonder mijn toestemming, te nestelen?’ Bij het laatste gezegde van Bleek verloor hij echter het geduld, en, met de vuist zoo krachtig op tafel slaande, dat de azijnflesch, de glazen, en wat er verder op was neêrgezet, er van rinkinkten, barstte hij uit:</p>
<p>- ‘Mijn welzijn iemand ter harte gaan? - Hou je mij nu geheel voor den mal, mijn Heer? - Wie duivel in de wereld bekreunt er zich om, of een oud en versleten zeeschip, als ik, aan den grond raakt of niet?’</p>
<p>- ‘Wel foei, mijn Heer! is dat spreken?’ zeide Mw. Bleek: ‘waar ziet mijn Heer <hi rend="i">ons</hi> dan voor aan? Zouden wij geen belang in hem stellen, nu hij mijn man de eer heeft aangedaan, zijn kantoor te begunstigen met zijn kommissiën?’</p>
<p>- ‘Wat drommel!’ hernam de grijsaard: ‘je man heeft mij zijn tijd en zijn arbeid gegeven, en ik betaal er hem voor: zoo zijn wij immers <hi rend="i">quitte</hi>: - dat hij, als ik dood ben, niet meer aan mij verdienen zal, is waar: en als hij daarom er zoo'n belang in stelt, dat ik blijf leven, ja dan hebje alweêr gelijk.’</p>
<p>- ‘Is 't mogelijk!’ riep de Heer Bleek uit, met de gebaarde van iemand, wien de veronderstelling door 't hart ging: ‘hoe kan <hi rend="i">u</hi> zulke onkristelijke gevoelens bij ons onderstellen? wel dat zou toch al te erg zijn: - alsof wij onzen naaste niet anders dan uit eigenbelang zouden dienen?’</p>
<p>- ‘Stil, Jan!’ zeî Mevrouw: ‘zieje niet, dat mijn Heer vermoeid is, en dat ons praten hem verveelt: - wij zullen ons doodstil houden, en ik mijn Heer wat thee zetten als hij 't goedvindt: dat zal hem wat kalmeeren. - Is hier geen schel? - Dat men mijn Heer ook zoo aan zijn lot overlaat!’</p>
<p>Meteen zag zij rond, tot zij een geborduurd schellekoord ontdekte, dat in een hoek van de kamer hing. Van Blin-<pb n="223"/>kerswaard oogde haar na en zag met inwendig leedvermaak, hoe zij er een paar keeren aan trok, zonder dat men eenig geluid hoorde volgen.</p>
<p>- ‘Wat is dat voor een ellendige schel!’ riep zij, gramstorig wordende, en deed nogmaals een krachtiger ruk, doch die, in plaats van geluid te veroorzaken, ten gevolge had, dat het koord haar in de hand bleef, en de fraaie strik, die bovenaan zat, op haar neus nederkwam - alles tot groot vermaak van den ouden Heer.</p>
<p>- ‘Dat wist ik wel,’ zeide deze: ‘die koord dient alleen tot pronk. Ik ben je intusschen dankbaar, dat je die hebt neêrgehaald: dat kan aan de menschen hier leeren, geen dingen in huis te hebben, die heel wat lijken, en tot niets deugen. Trouwens, wie kan in een modewinkel iets beters verwachten?’</p>
<p>Mw. Bleek barstte van spijt; maar als een vrouw zich eenmaal iets in 't hoofd gezet heeft, geeft zij 't zoo licht niet op: zij bleef langs den schoorsteen en aan de wanden zoeken, of er ergens een band, koord, knop, haak of ander voorwerp te vinden ware, dat ondersteld kon worden, met een ijzerdraad in gemeenschap te staan; doch al haar pogingen waren vruchteloos. Op eens vroeg haar man:</p>
<p>- ‘Wat zoekje toch, Na? de schel staat hier op tafel.’</p>
<p>En inderdaad, daar stond de tafelschel, tusschen de flesschen en andere voorwerpen in. De ontdekking mocht welkom zijn, zij vermeerderde de slechte luim van Mevrouw niet weinig.</p>
<p>- ‘Dat hadje mij dan wel vroeger kunnen zeggen, Jan, in plaats van mij voor mal te laten zoeken.’</p>
<p>- ‘Wel! mij dunkt, je hadt die net zoo goed kunnen zien als ik die nu zie.’</p>
<p>- ‘Och wat! je doet het om mij te kwellen en mij voor niemendal de kamer te laten rondloopen: ik neem het je heel kwalijk.’</p>
<pb n="224"/>
<p>Bleek was op het punt, een weinig malsch antwoord te geven; doch hij bedacht zich - gelijk hij meende, nog bijtijds - en wierp aan zijn vrouw een blik toe, die zooveel te kennen gaf als: ‘bedenk, dat wij niet alleen zijn.’</p>
<p>- ‘Wel zie!’ zeî Mevrouw, op eens een vriendelijk gezicht zettende: ‘wij zouden met onzen minzamen twist bijna vergeten, dat die goede mijn Heer Van Blinkerswaard buiten zijn thee blijft;’ en meteen, de tafelschel opnemende, deed zij die luide herklingelen. ‘Een kopje thee?’ ging zij voort, zich tot den ouden man wendende, en op dien sussenden toon, dien men tegen een kind aanneemt: ‘mijn Heer Van Blinkerswaard! dat zal u goed doen, niet waar? Breng wat kokend water en het theegoed, meisje!’ zeide zij tegen Koosje, die op het schellen was aan komen loopen.</p>
<p>Koosje zag den ouden man vragend aan, als of zij uit zijn mond de bevestiging wilde vernemen van een bevel, dat - men zal later zien waarom - haar vreemd voorkwam. Op het toestemmend knikje, dat zij van hem kreeg, verwijderde zij zich echter, en kwam, hoezeer niet dan na eenig tijdsverloop, met het gevraagde terug.</p>
<p>De grijsaard scheen zich te hebben onderworpen aan zijn noodlot en aan de leiding der onwelkome gasten, die zoo liefderijk zijn verpleging op zich hadden willen nemen, en vergenoegde zich, in zijn stoel gedoken, zijn oogen, waarin Bleek en zijn vrouw, hadden zij hem beter gekend, een ondeugend vermaak in hadden kunnen lezen, over en weder op hem en op haar te vestigen. Toen echter het theewater klaarstond, brak hij het stilzwijgen en zeide tegen Bleek:</p>
<p>- ‘Eilieve! geef mij die flesch eens aan, die daar achter den schoorsteen staat.’</p>
<p>De Heer Bleek haastte zich, aan het geüite verlangen te voldoen, doch keek niet weinig verbaasd, toen hij, in plaats van een medicijnflesch, als hij verwachtte, er eene
<pb n="225"/>voor den dag bracht, waar zich, volgens de etikette, Jamaïka-rum in bevinden moest.</p>
<p>- ‘Zet maar neêr,’ zeide de oude Heer: ‘en geef mij nu dat bierglas, dat op het <hi rend="i">trumeau</hi> staat...ja, dat groote.’</p>
<p>Bleek gehoorzaamde en plaatste den fraai geslepen bokaal voor den ouden Heer, die, de flesch opnemende, het half vulde met het krachtige vocht, en vervolgens zich tot Mw. Bleek keerende: ‘giet mij nu hier wat warm water bij.’</p>
<p>- ‘Wat! hoe! mijn Heer wil toch geen <hi rend="i">krok</hi> drinken?’ Mw. Bleek was gewoon het woord <hi rend="i">grog</hi> op bovenstaande wijze uit te spreken.</p>
<p>- ‘En waarom niet?’ vroeg hij, op den onverschilligsten toon mogelijk.</p>
<p>- ‘Maar, om hetgeen u overkomen is...mij dunkt...als dat geen spotten is met uw zoo dierbare gezondheid...ik dacht, een kopje thee...’</p>
<p>- ‘Thee!’ herhaalde Van Blinkerswaard, met een bulderende stem: ‘thee is goed voor juffrouwen op 't salet. Ik drink mijn leven geen thee.’</p>
<p>- ‘Maar ik dacht...’ hervatte Mw. Bleek, geheel uit het veld geslagen...ik had thee besteld om...als mijn Heer mij gezegd had...’</p>
<p>- ‘Ik belet je ook niet om thee te drinken,’ zeide Van Blinkerswaard.</p>
<p>Neen, hij belette het niet; maar de zaak belette zich zelve; want Koosje had wel een theeservies, maar geen thee gebracht, die zij onderstelde, dat de oude Heer op zijn kamer had.</p>
<p>- ‘O!’ zeide Mw. Bleek, wat zuur kijkende, ‘wij hebben al voor een paar uur thee gedronken.’</p>
<p>Weder een blik van Bleek, deze keer ietwat dreigender, doch die alleen strekken moest om haar een nieuwe onhan-<pb n="226"/>digheid te doen begaan, door op het vorige thema terug te komen.</p>
<p>- ‘Waarlijk,’ zeide zij, ‘mijn waarde Heer! ik hou mij overtuigd, dat alle sterke drank, in uw tegenwoordigen toestand, voor u nadeelig is.’</p>
<p>- ‘Veel geluk met je overtuiging...maar geef mij wat warm water,’ zeide de Heer Van Blinkerswaard.</p>
<p>- ‘Maar! Naatje!’ viel Bleek in: ‘hoe kunje nu zoo dom zijn? Mijn Heer zal immers zelf best weten, wat hem lijkt.’</p>
<p>- ‘Ja, dat geloof ik ook,’ zeide Van Blinkerswaard, terwijl Mevrouw al zuchtende het water bijschonk: ‘misschien zouje zelf wel een glas lusten: - nu daar staat er een.’</p>
<p>- ‘Als ik zoo vrij mag zijn,’ zeide Bleek, en, een glas krijgende, schonk hij zich een matige hoeveelheid rum in.</p>
<p>- ‘Maar waar denkje aan, Jan?’ vroeg zijn vrouw: ‘je bent immers van de Afsch...’</p>
<p>Opnieuw herhaalde en deze reis woedende blik van mijn Heer. Zij zweeg, doch beet op haar lippen van kwaadheid en liet hem zelf zijn glas met water vullen.</p>
<p>- ‘Heerlijke rum!’ zeide Bleek, na het vocht geproefd te hebben.</p>
<p>- ‘Ja, niet kwaad,’ zeide Van Blinkerswaard: ‘ten minste je zult hem hier te Amsterdam moeilijk van die qualiteit krijgen.’</p>
<p>- ‘Ik heb er vroeger verkocht, die geheel niet slecht was,’ zeide Bleek: ‘maar helaas! mijn compagnon...’</p>
<p>- ‘Nu?’</p>
<p>- ‘...dronk hem zelf op.’</p>
<p>- ‘Wel! dat bewijst, dat hij een goeden smaak had, indien namelijk, gelijk je beweert, de rum goed was.’</p>
<p>- ‘Ja, die compagnon heeft mijn man wat een schade gedaan,’ zeide Mevrouw; ‘maar,’ voegde zij er bij, gretig
<pb n="227"/>de gelegenheid waarnemende om eenige schandaaltjes uit te kramen: ‘wat was er ook te verwachten van een man, die zich zóó gedroeg, en er niet min dan drie maitressen op nahield?’</p>
<p>- ‘Ei kom?’ zeî Van Blinkerswaard.</p>
<p>- ‘Ja,’ vervolgde zij, aangemoedigd door het verlangen, dat zij bij den ouden man meende te bespeuren, om er meer van te hooren: ‘ééne op den Graauw-Burgwal: dat was nog wel een getrouwde vrouw - van een stuurman op de West: en eene op de Vijzelgracht - een dochter van den smid uit de Kerkstraat, en eene in de Regulierdwarsstraat, een Fransche meid, die aan het tooneel was. Och ja!’</p>
<p>- ‘Ei zoo!’ zeide Van Blinkerswaard: ‘je hadt zeker drukke konverzatie met ze, dat je zoo precies weet, waar ze woonden.’</p>
<p>- ‘Ik, mijn Heer!’ riep Mw. Bleek, met een gebaarde van afgrijzen: ‘wat denkt mijn Heer? ik konverzatie houden met zulke verlorene schepsels?’</p>
<p>- ‘Och, Na! zieje niet, dat mijn Heer schertst,’ zeide Bleek, met een goedkeurenden knik tegen den ouden man.</p>
<p>- ‘En was dat nu alles?’ vroeg deze laatste aan Mw. Bleek.</p>
<p>- ‘Maar mij dunkt...’ waagde Mw. Bleek te zeggen.</p>
<p>- ‘Wel! dan moest je eens op Java komen, dan zouje andere dingen zien. - En waarschijnlijk dronken de dames meê van den rum?’</p>
<p>- ‘Ik weet het niet,’ antwoordde Mw. Bleek, wederom uit het veld geslagen over het weinige <hi rend="i">succès</hi> van haar mededeelingen.</p>
<p>- ‘Je schijnt hem toch niet erg te lusten,’ zeî Van Blinkerswaard, zich tot Bleek wendende: ‘je drinkt niet.’</p>
<p>De zaak was deze, dat Bleek, geen sterken drank gewoon, den rum alleen dronk om Van Blinkerswaard, bij wien hij gaarne een witten voet wilde hebben, daardoor in
<pb n="228"/>een goede luim te brengen: hij voedde alzoo eenige vrees, dat hem het krachtige vocht naar 't hoofd mocht vliegen en lepperde meer aan zijn glas, dan hij er werkelijk uit dronk.</p>
<p>- ‘Ik wil er gaarne lang genot van hebben,’ zeide hij.</p>
<p>- ‘Wel man! dat kunje hebben, door je glas weêr te vullen als het leêg is - net zoo als ik denk te doen,’ - zeî Van Blinkerswaard.</p>
<p>Op dit oogenblik hoorde men voetstappen naderen: en werd aan de deur getikt, en bij het openen daarvan verschenen Monsieur en Madame Puri, die, even te voren uit den schouwburg gekomen, van het voorgevallene door Letje, en vervolgens, meer naauwkeurig, door Nicolette, waren onderricht geworden, en nu kwamen hooren, in welke opzichten hunne diensten gevorderd konnen worden. Het zien van de beide Heeren met de glazen grog voor zich, stelde hen nog al gerust.</p>
<p>- ‘'t Had leelijk kunnen afloopen,’ zeide Mw. Bleek, niet kwalijk in haar schik, dat zij nu iemand had, jegens wie zij lucht kon geven aan haar innerlijken wrevel, ‘en 't is ook erg genoeg, dat een man van de jaren van mijn Heer, en die <hi rend="i">wij</hi> gerecommandeerd hebben, zoo alleen wordt gelaten, met niemand in huis dan een paar dienstboden.’</p>
<p>- ‘Dat trof zeker ongelukkig,’ zeî Mad. Puri, ‘en het spijt mij bijzonder...’</p>
<p>- ‘Ja maar,’ viel haar man in: ‘al waar wij t'huis keweeze, dit adde de ongeluk zelve niet voorkoom. Mijn 'eer is niet op visites gesteld, nokke van ons, nokke van anderen.’ - Die kon Mw. Bleek in haar zak steken.</p>
<p>- ‘<hi rend="i">De quoi donc vous mêlez-vous</hi>, <hi rend="i">Monsieur Puri?</hi>’ vroeg zijn vrouw: ‘ik ben ondertusschen recht verheugd,’ vervolgde zij: ‘dat alles zich zoo gered heeft: - en dat mijn Heer en Mevrouw Bleek wel zoo goed zijn geweest, hierheen te komen.’</p>
<pb n="229"/>
<p>- ‘Niet meer dan onze plicht, Madam Puri!’ zeide Mw. Bleek, terwijl zij het hoofd achterover wierp: - ‘gelukkig, dat wij 't huis waren: - wij gaan naar geen komediespellen,’ voegde zij er vermanend bij.</p>
<p>- ‘Ik hoor,’ zeide Mad. Puri, zich houdende of zij de hatelijkheid niet opmerkte, ‘dat de chirurgijn stilte heeft aanbevolen - en dat mijn Heer niet te vast moet slapen. Monsieur Puri zal gaarne bij hem waken: <hi rend="i">n'est-ce pas</hi>, <hi rend="i">Monsieur Puri? vous veillerez avec plaisir</hi>.’</p>
<p>- ‘Met de grootste plezier mokelijke!’ zeide Monsieur: ‘ikke dit 'eel kewoon, toen ik in de armee diende en om de drie daak naktepatrouille doen moeste...’</p>
<p>- ‘<hi rend="i">Mais mon cher Monsieur Puri</hi>, <hi rend="i">l'armée n'a rien à faire ici</hi>,’ zeide Madame: ‘en ik zelve zal ook wel zorgen, altijd bij de hand te zijn, als er iets noodig mocht wezen.’</p>
<p>- ‘Madam!’ riep Bleek: ‘ik heb reeds gezegd, dat ik aan niemand het voorrecht afsta van, althans deze nacht, mijn waardigen vriend op te passen.’</p>
<p>- ‘Zoo als mijn Heer begeert...dat is dus geschikt,’ zeî Madame Puri.</p>
<p>- ‘'t Wordt hier alles buiten mij geschikt,’ bromde Van Blinkerswaard.</p>
<p>- ‘Mijn waarde Heer,’ zeî Bleek: ‘wij verlangen niets liever, dan alles zoo te schikken als het met uw konveniëntie best overeenkomt; doch, waar de fakulteit gesproken heeft, daar dienen wij ons te onderwerpen: en alzoo, tenzij het u bepaald onaangenaam is, <hi rend="i">mij</hi> bij u te zien...’</p>
<p>Van Blinkerswaard keek eerst Bleek, vervolgens Puri aan, als of hij wilde zeggen: ‘ik vind den een net zoo verveelend als den ander,’ nam toen een fiksche teug grog, en zeide: ‘ik heb geen keus.’</p>
<p>- ‘Zoo als ik gezegd heb,’ zeide Mad. Puri, ‘indien er verder iets noodig mocht wezen, ik blijf bij de hand.’</p>
<pb n="230"/>
<p>- ‘Ik zal u alleen verzoeken, een sleê voor mij te willen laten bestellen,’ zeî Mw. Bleek.</p>
<p>Mad. Puri boog het hoofd en het echtpaar verliet het vertrek.</p>
<p>- ‘En nu,’ zeide de Heer Van Blinkerswaard, na zijn tweede glas geledigd te hebben: ‘nu is het zoo wat de tijd, waarop ik gewoon ben, naar mijn nest te gaan.’</p>
<p>Met deze woorden rees hij op, en strompelde, ondersteund door Bleek, naar zijn slaapvertrek, waar hij, na de verdere hulp van zijn dienstvaardigen geleider eenigszins ruw te hebben afgewezen, zich ontkleedde en te bedde trok. ‘Je behoeft niet naast mijn bed te zitten,’ zeide hij toen tegen Bleek: ‘dat zou mij beletten te slapen, en die lapzalver mag zeggen wat hij wil, ik voel, dat ik slaap noodig heb.’</p>
<p>Naauwlijks was Bleek in de voorkamer bij zijn vrouw terug, of deze begon, hoewel door een pas hoorbaar gefluister, aan haar gemoed lucht te geven.</p>
<p>- ‘Wat heb ik mij moeten inhouden,’ zeide zij: ‘is dat een izegrim! ik begrijp niet, Jan, hoe je zulk een vent, die van God noch zijn gebod schijnt te weten, zoo naar den mond kunt praten, en nog wel rum gaan drinken voor zijn plezier, wat je geteekend hebt te zullen laten, en wat je bovendien weet, dat je kwaad doet.’</p>
<p>- ‘Stil!’ fluisterde Bleek: ‘laat hij je niet hooren. Het is ons veel te veel waard, hem te vriend te houden. Bedenk eens, hij heeft kind noch kraai, en is onmetelijk rijk: en als het plannetje, dat ik gemaakt heb, eens lukken mocht...wie weet?’</p>
<p>- ‘Wat plannetje,’ bromde zij: ‘je ziet zelf wel, dat die Nero met ons niets te maken wil hebben, en alles doet om het ons te toonen.’</p>
<p>- ‘Wel! dan is 't jou schuld, dat je geen slag hebt, met hem om te gaan, en niets dan onhandigheden doet,
<pb n="231"/>die hem het land opjagen. Laat mij maar begaan, ik zal hem wel weten in te pakken: en zorg, dat je in 't vervolg beter oppast, geen dingen te zeggen, die hem verveelen.’</p>
<p>- ‘Als jelui praten wilt,’ klonk hier uit het aangelegen slaapvertrek de stem van den Heer Van Blinkerswaard: ‘doet het dan hardop: dat gefluister zou mij wervelziek maken.’</p>
<p>- ‘Daar hebje 't al,’ zeî Bleek: ‘wat zeî ik je? - 't Is niets, mijn Heer Van Blinkerswaard! mijn vrouw maakte zich ongerust, dat de sleê nog niet gekomen was.’</p>
<p>De Heer Van Blinkerswaard bromde iets onverstaanbaars over een sleê, die iemand in de gracht moest rijden, doch hield zich verder stil: kort daarna werd aan Mw. Bleek het bericht gebracht, dat haar voertuig vóór was: zij trok af, en Bleek bleef bij den patiënt alleen.</p></div>
<div type="chapter">
<pb n="232"/>
<head rend="h3">Tweede hoofdstuk.</head>
<head rend="h4"><hi rend="i">Hoe de Heer Bleek zich zijn bediening als ziekenoppasser ten nutte wist te maken</hi>.</head>
<p>Wat men den Heer Jan Bleek ten laste leggen mocht, niemand had hem ooit kunnen verwijten, dat hij zijn tijd in ledigheid doorbracht. Ook nu, door een toeval heer en meester in de kamer van den Heer Van Blinkerswaard geworden, begreep hij, die gelegenheid niet ongebruikt te mogen laten voorbijgaan. Datzelfde toeval zou, geholpen door een gepast (?) aanwenden van dien geest van onderzoek, die hem eigen was, hem misschien eenig licht kunnen verschaffen aangaande de persoon, het karakter, het vermogen en de handelingen van den zonderlingen grijsaard, met wien hij in betrekking was gekomen, en hem, om dezen aan 't lijntje te krijgen, een beteren draad in handen geven, dan hem hun korte kennismaking tot nog toe verschaft had. Die kennismaking was ontstaan op de navolgende wijze. De firma Bleek en Galjart had indertijd wijnen naar de Oost verzonden, en een hunner klanten had hen in den afgeloopen zomer betaald met een wissel op den ouden Heer, die zich toen in den Haag bevond. Bleek, toch juist in de rezidentie moetende zijn ter bijwoning van een kerkelijke vergadering, was zelf den wissel ter acceptatie gaan aanbieden, en had bij die gelegenheid den grijsaard zijn diensten aangeboden. Deze
<pb n="233"/>had ze in zooverre aangenomen, dat hij hem verzocht had, te Amsterdam kamers voor hem te zoeken. Bleek had zich hiertoe bereid verklaard; doch er zijn verbazing over te kennen gegeven, dat een zoo vermogend man, als dien hij de eer had voor zich te zien, zich zou vergenoegen met een gemeubileerd appartement. Hij had hierop ten antwoord bekomen, dat de vestiging te Amsterdam dan ook maar tijdelijk zou zijn, dewijl de oude Heer voornemens was, een landgoed te koopen en zich aldaar neder te zetten. Toevallig kende Bleek iemand, die wel genegen was, zich van een bezitting van dien aard onder de hand te ontdoen, en zoo werden, door zijne bemiddeling, de kamers gehuurd en de Heerlijkheid gekocht. Bleek, zich vleiende, door de bewezen diensten - die trouwens de oude Heer niet dan tegen billijke vergoeding had willen aannemen - 's mans vertrouwen verworven te hebben, had, bij gelegenheid dat de andere later een paar reizen te Amsterdam gekomen was, getracht hem te polsen, in hoeverre er ook genegenheid bij hem bestond, zijn geld in eenige ondernemingen te steken, waartoe hij, Bleek, hem in dat geval heerlijke vooruitzichten zou geöpend hebben; doch niet alleen had hij den ouden man doof aan dat oor gevonden; maar schijnbaar zeer weinig genegen de eens gemaakte kennis voort te zetten. Nog duidelijker was dit laatste gebleken, nadat de Heer Van Blinkerswaard de voor hem gehuurde kamers betrokken had; immers al de pogingen, door Bleek in 't werk gesteld, om bij hem te worden toegelaten, waren, als wij gezien hebben, tot nog toe vruchteloos afgeloopen. Dit was aan Bleek vreemd voorgekomen, en hij had zich in den aanvang voorgesteld, dat men den ouden Heer tegen hem had opgezet; doch van de dienstboden vernomen hebbende, dat de man geheel geene bezoeken ontving, was hij op gezegd punt iets meer gerustgesteld. Intusschen, de zaak bleef hem zonderling en ongemeen toeschijnen. Met zijn vrij bekrompen in-<pb n="234"/>zichten in de verborgenheden van het
menschelijke hart, kon hij zich niet voorstellen, dat iemand, alleen uit zwaarmoedigheid, dus buiten de maatschappij zou leven: daartoe moest, naar zijne meening, een andere, meer afdoende reden bestaan. Maar wat was die reden? De kennis daarvan zou hem wellicht in staat stellen, invloed op den man uit te oefenen, en het was alzoo voor hem van gewicht, die kennis op te doen. Wie wist of, nu het ongeval, aan zijn patroon overkomen, hem, Bleek, voor eenige uren bijna oppermachtig heer en meester in het vertrek van den ander gemaakt had, zulks hem niet de gelegenheid verschaffen zou, op deze of gene wijze te leeren wat hij weten wilde? Dat zou voorwaar al een bijzondere bestiering zijn!</p>
<p>Jan Bleek geloofde aan bestieringen; doch hij had een zonderlinge opvatting daaromtrent.</p>
<p>Zoodra hij zich daarom, door gedurende een tijd lang naar de ademhaling des lijders te luisteren, had overtuigd, niet slechts dat deze in slaap was geraakt, maar ook, dat die slaap regelmatig was en niet behoefde gestoord te worden, zette hij zich tot het beöogde doel aan het werk. Reeds had hij, zoodra zijn vrouw vertrokken was, en terwijl hij, alleen bij den haard gezeten, zat af te wachten dat de Heer Van Blinkerswaard was ingeslapen, zijn oogen de kamer laten rondgaan en een vluchtigen inventaris gemaakt van het meubilair: een verrichting, die wel te spoedig zou zijn afgeloopen om hem voor verveeling vrij te waren, zoo niet zijn verbeelding aan 't werk ware gegaan, vooral met betrekking tot zekere schrijftafel, die tegen den muur stond. Het was niet zoozeer hetgeen hij daar zag - de boeken, de papieren en omslagen, die er verspreid lagen - dat zijn nieuwsgierigheid wekte; het was vooral hetgeen hij niet zag en dat in de laden dier schrijftafel verborgen moest zijn: alleen ware het de vraag, of er mogelijkheid zou zijn die open te krijgen. - Intusschen, aan
<pb n="235"/>alles is een begin: en zoo ging Bleek, op zijn toonen loopende, ten einde geen gerucht te maken, naar de schrijftafel, en nam er een armvol boeken en pamfletten van af. Men leert de geäardheid der lieden eenigszins kennen uit hetgeen hun dagelijksche lektuur uitmaakt, en zoo was Bleek dan ook nieuwsgierig, of de toepassing van dezen regel hem tot eenige uitkomst voeren zou. Hij keerde met zijn vracht naar de tafel terug en keek de boeken in. Het waren, behalve eenige Fransche romans, wier titels hij nooit had hooren noemen - Jan Bleek was in de letterkunde niet bijzonder t'huis, vooral in de Fransche niet - het waren, zeg ik, meest boeken en tijdschriften, die betrekking hadden tot de Oost: en uit hun aanwezigheid op de schrijftafel was dus niet veel anders af te leiden, dan dat hun eigenaar zich nog steeds bezig hield met hetgeen in verband stond tot de Rijksbezitting, waar hij zijn fortuin had gemaakt. Geen enkel godsdienstig boek! niets van stichtelijken aard! - Jan Bleek schudde het hoofd. Was dit huichelarij? hij was alleen en behoefde voor niemand te veinzen; maar zoo sterk is de kracht van opvoeding en eenmaal aangenomen richting, dat, ook waar zij geen invloed hoegenaamd meer uitoefent op iemands daden, zij zich toch blijft openbaren, waar 't zijn oordeelvellingen geldt omtrent anderen.</p>
<p>Hij bracht de boeken weêr op hun plaats, nam in ruil een zwart lederen folio-omslag mede, leî dien op de tafel en bekeek den inhoud. Ook nu vond hij zich in den beginne te-leur-gesteld: papieren vol becijferingen, wier beteekenis alleen hem, die ze gemaakt had, bekend kon zijn, prijscouranten, zeeposten, notitiën van veilingen en andere dergelijke gedrukte berichten, die geen waarde hebben dan die 't oogenblik en het belang des lezers er aan geven: wit, geliniëerd en vloeipapier, en eenige uitnoodigingen. Deze laatsten vooral zou men oppervlakkig denken, dat wel niets
<pb n="236"/>bevatten konnen wat aan Bleek eenig belang zou inboezemen, en toch waren zij het juist, die bij hem het onbeduidende van de rest in geen geringe mate vergoedden. De lezer zal dit begrijpen, wanneer wij hem zeggen, dat die invitatie-biljetten waren voorzien van aanteekeningen, blijkbaar bij 't ontvangen nedergeschreven. Wij willen er enkele staaltjes van geven.</p>
<p>(gedrukt) ‘De Heer en Mevrouw Rasp hebben de eer den Heer F.v.B. uit te noodigen bij hen het middagmaal te komen gebruiken op Dingsdag den 16<hi rend="sup">den</hi> dezer’ enz.</p>
<p>(daaronder van de hand des ouden mans geschreven) <hi rend="i">Dat is</hi>, <hi rend="i">op hoop</hi>, <hi rend="i">dat ik aandeelen zal nemen in zijn reederij: 't zal den vent niet gelukken</hi>.</p>
<p>(gedrukt) ‘Madame la baronne de Ringelrode prie Monsieur F.d.B. de vouloir assister à une soirée musicale, qu'elle se propose de donner Vendredi le 19<hi rend="sup">me</hi> de ce mois’ etc.</p>
<p>(geschreven) <hi rend="i">Dat kale wijf zal mij zoeken te beduien</hi>, <hi rend="i">dat ik haar lummel van een zoon met een mille of wat in zijn assurantiezaak voorthelp: anders liet zij mij wel t'huis</hi>.</p>
<p>(gedrukt) ‘De Heer F. wordt genoodigd tot bijwoning eener zeilpartij, te geven op Zaturdag 10 Mei, te 9 uren aan de Oosterdoksluis.’</p>
<p>(geschreven) <hi rend="i">Denkt die ezel</hi>, <hi rend="i">dat ik niet genoeg in mijn leven gevaren heb</hi>, <hi rend="i">en dat hij mij daarmeê de pretentie kan betalen</hi>, <hi rend="i">die ik op zijn zoon heb?</hi></p>
<p>Meest al de briefjes waren in gelijken - voor hen die de uitnoodigingen deden, alles behalve vleienden - toon geschreven. Overal schemerde door, dat Van Blinkerswaard die uitnoodigingen beschouwde als louter met een zelfzuchtig oogmerk gedaan. 't Was duidelijk, dat hij een wantrouwenden aard bezat, en zoo Bleek nu een oordeel over den ouden man kon opmaken uit de wijze, waarop deze over de bedoelingen van andere lieden dacht, was het maar al te waarschijnlijk, dat te zijnen behoeve geen uitzondering
<pb n="237"/>zou gemaakt worden, en dat het hem moeilijk gelukken zou, iemand, die zoo op zijn hoede was, in gewaagde ondernemingen meê te slepen. - ‘En toch,’ zeide Bleek, na eenigen tijd te hebben nagedacht, bij zich zelven: ‘wie weet? Die zich het best tegen de verzoeking bestand acht, is somtijds het eerst te vangen. 't Hangt er maar van af, van welken kant men hem aanvat, en 't is klaar, dat met dezen een anderen toon moet worden aangeslagen dan met die goedmoedige lieden, die zich door glimpige beloften laten om den tuin leiden of bij wie men fraaie woorden als “algemeen belang, weldadige werkverschaffing, opbeuring van een vervallen tak van handel of nijverheid, zedelijk nut, bestrijding van R. Katholieken invloed,” enz. enz. met goed gevolg kan laten klinken. Ieder mensch heeft zijn gevoelige snaar en deze zeker ook: 't hangt er maar van af, die te treffen: 't is in allen gevalle reeds veel, te weten, welke men <hi rend="i">niet</hi> behoeft te bespelen.’ - Door deze gedachte eenigermate opgebeurd, sloeg hij den omslag weder dicht en leî dien op zijn plaats.</p>
<p>Nu kwam de beurt aan een paket, dat gewichtiger van inhoud scheen. 't Waren brieven, in een elastieken band omvat. Dan helaas! bij onderzoek bleken 't alleen brieven te zijn, waarin onderstand of hulpbetoon werd verzocht. 't Eenige wat er iets pikants aan gaf - hoewel dit Bleek minder belang inboezemde - was het verschil, zoowel uiterlijk als innerlijk, in den vorm. Naast het, op onmogelijke manier dichtgevouwen, grof, vuil en beduimeld papier, met afschuwlijke hanepooten beschreven, en zoowel door de vieze lucht, waarvan het doortrokken was, als door den stijl van den brief, den gewonen bedelaar verradende, lag het keurig gesatineerd velijn, aan den bovenkant met een naamcijfer of gekroond wapentje voorzien, en bedekt met een keurig schrift, van een bekenden en geächten naam onderteekend; - doch de grondtoon: ‘help
<pb n="238"/>mij!’ was in beiden dezelfde: en volkomen gerechtvaardigd waren de vier eerste woorden van de aanteekening, welke hij, tot wien al die brieven gericht waren, op den rug van den bovensten geschreven had: ‘allemaal een pot nat! denkt dat volkje, dat ik de dubbeltjes zoo zuur verdiend heb om ze haarlui beeren in den bek te smijten?’</p>
<p>- ‘Hij is niet scheutig,’ was de opmerking, welke Bleek, na kennis genomen te hebben van dezen uitval, zich veroorloofde, en die hij misschien zonder dat reeds gemaakt zou hebben: - heel veel verder had hem dit pak bedelbrieven niet gebracht.</p>
<p>Wat hij vervolgens in handen kreeg, was een <hi rend="i">agenda</hi>. Het doorbladeren daarvan zou hem, meende hij, in allen gevalle den tijd korten, al bleef ook de moeite onbeloond, die hij aan zou wenden tot verklaring der talrijke hiëroglyfen, schier achter elk dagcijfer geplaatst. Zoo veel merkte Bleek, bij 't nazien dier aanteekeningen, dat zij niet enkel op gedane uitgaven, maar ook hier en daar op financiëele operatiën sloegen, en dat gaf nieuw voedsel aan zijn moed. De oude man was er dus niet geheel warsch van, zijn geld in een onderneming te steken; het kwam er alleen op aan, hem over te halen er ook eene te wagen met hem, Jan Bleek. - En waarom zou dat niet gelukken? Jan Bleek had immers den naam van soliede te zijn, en een van die lieden, waar men, zonder aarzelen, zonder navraag, duizenden aan vertrouwt: hij speelde niet: hij reed niet: hij kocht geen kunst: hij kwam in koncerten noch komedies: hij was in kerkelijke bediening, lid van een dozijn vrome en filantropische instellingen, van sommige daarvan penningmeester: hij droeg een witte das zonder boordjes en ging altijd in 't zwart. Als iemand, in Amsterdam, met zulke aanspraken, geen algemeen krediet verwerft, dan moet krediet wel geheel dood zijn.</p>
<p>De voorraad op de schrijftafel scheen nu uitgeput, al-<pb n="239"/>thans wat er op bleef het bekijken niet waard. Bleek had wel gewenscht, zijn onderzoek voort te zetten met betrekking tot het hetgeen zich in de laden bevond; maar och arm! die waren goed gesloten en vruchteloos alle pogingen om die te openen. Trouwens het verwonderde hem niet: hij begreep klaar, dat een oud, alleen wonend en bovendien hoogst argwanend man als Van Blinkerswaard, wel zorg zou dragen, al wat eenige waarde of gewicht had achter slot te houden: hij was op het punt, alle verdere nasporingen op te geven, toen, bij 't bukken, zijn oog op een voorwerp viel, dat, in een loket verscholen en buiten het bereik van het ver-afstaand lamplicht, tot nu toe door hem niet was opgemerkt. Gretig stak hij er de hand naar uit, en bracht, tot zijn groote vreugd, een ouderwetsche bruin lederen brievetasch te voorschijn, die heel wat beloofde en waar hij zich terstond mede naar de tafel begaf. De tasch was vrij dik; als nu het doorsnuffelen van den inhoud de moeite maar loonde! hij begon met de zijwangen, vier in getal: de eene bevatte een paar muntbiljetten, die Bleek natuurlijk onaangeroerd liet; hij toch bezat dezelfde naauwgezette eerlijkheid, als de dienstboden in 't algemeen onderscheidt, die zich namelijk er wel voor zouden wachten, zich de halve cent toe te eigenen, die zij op den grond vinden, en het muntstuk daarom zorgvuldig op de tafel of op den hoek van <hi rend="i">bureau</hi> of schoorsteenmantel nederleggen, terwijl zij er zich geen bezwaar van zullen maken, de huishoudelijke uitgaven op het keukenboekje wat hooger te noteeren dan zij in waarheid bedragen, moeder of zuster op de overgeschotene en den vrijer op de extra-aangeschafte spijzen te onthalen, uit wijnkelder of botervat te krabbedieven wat zij bereiken kunnen, en het lijfgoed van familie of kennissen in de wasch te doen.</p>
<p>Bovendien, de begeerlijkheid van Bleek strekte zich naar iets verder uit dan naar een paar armzalige munt-<pb n="240"/>jes: en met den reiger uit de fabel kon hij zeggen:
<lb/><hi rend="i">J'ouvrirais pour si peu le bec! à Dieu ne plaise!</hi></p>
<p>&nbsp;</p>
<p>De tweede zij-opening in de brievetasch bevatte vizitekaartjes: de derde - nieuwe te-leur-stelling! - een schaartje, een paar elastiekjes, wat <hi rend="i">genuine English court plaster</hi>, en wat zwam: de vierde eindelijk...was ledig.</p>
<p>Leverden de bergplaatsen niets op, dat eenige aandacht verdiende, hoeveel te minder zou dit het geval zijn met hetgeen de moeite niet was waardig gerekend om in een zijwang gestopt te worden. Met dat al, wat het lichaam zelf van de tasch bevatte waren brieven, en wel, die waarschijnlijk bij elkander behoorden; immers zij waren met een zijden bandje te zamen gebonden: en die brieven konnen misschien belangrijke zaken behelzen, al maakte hij dan ook op uit de gele tint van 't papier, dat zij reeds van oude dagteekening waren: een vermoeden, dat hij bevestigd zag, toen hij, het pak losgemaakt hebbende, boven den eersten brief dien hij opende, de dagteekening 21 Mei 1797 zag aangewezen. Oppervlakkig moest het schijnen, dat zulk een oude korrespondentie niet veel kon opleveren, wat na het vierde eener eeuw aan Bleek eenig belang kon inboezemen; doch uit de omstandigheid zelve, dat de Heer Van Blinkerswaard die oude brieven bewaard, en na zulk een lang tijdsverloop gestoken had in een tasch, die tot dagelijksch gebruik diende, meende Bleek de gevolgtrekking te kunnen maken, dat de oude man niet alleen prijs stelde op hetgeen zij bevatteden, maar ze ook nu noodig had, althans tot eenig bepaald oogmerk wilde doen strekken. Bemoedigd zette hij zich aan 't lezen; doch al spoedig begon hij te bemerken, dat ook nu wederom zijn verwachting zou worden te-leur-gesteld. Die brieven, waarin hij zoo gewichtige zaken hoopte te vinden, waren - minnebrieven.</p>
<p>- ‘Hm!’ bromde Bleek in zich zelven: ‘dat loont ook
<pb n="241"/>de moeite niet. Wat kan mij die vrijerij van een halve eeuw geleden schelen, die misschien tot niets heeft geleid?’</p>
<p>Hij had echter geen andere tijdkorting, en bleef dus voortlezen, althans de brieven doorloopen.</p>
<p>- ‘Ei! ei!’ zeide hij toen: ‘'t schijnt toch tot een huwelijk gekomen te zijn: ik was in de vaste meening, dat de oude grompot zijn leven lang een eenloopend gezel was geweest.’</p>
<p>Doch weldra volgden er brieven, van rouwranden voorzien, en zag Bleek uit hun inhoud, dat de huwlijksvreugde niet lang geduurd had en de vrouw jong gestorven was.</p>
<p>Ook dit was hem vrij onverschillig, en, bijna gedachteloos - zoowel het voortdurend lezen van dingen, die hem niet schelen konnen, als de genuttigde rum had hem slaperig gemaakt - liet hij de oogen dwalen over den verderen inhoud van 't paket. Doch zie: daar trof hij een paar zinsneden aan, die zijn opmerkzaamheid wekten: hij wreef zich den vaak uit de oogen, en las den brief, waarin die voorkwamen, nog eens over, toen de vorigen, voor zooverre die op het daarin behandelde onderwerp betrekking hadden, toen wat er volgde...tot het einde der korrespondentie toe. Zijn slaap was geweken: - een licht was voor hem opgegaan: hij zou voor zijn arbeid en moeite beloond worden...en als wijlen Archimedes kon hij zich niet weêrhouden in vervoering uit te roepen: ‘ik heb het gevonden!’</p>
<p>Maar naauwlijks had hij zich deze woorden laten ontvallen, of hij schrikte voor zijn eigen stemgeluid: en nog meer, toen plotslings achter hem een zwaar gebrom hem bestraffend in de ooren klonk. Hij sidderde van angst, keek op, zag niets, maar hoorde hetzelfde doffe geluid zich herhalen. Terstond bemerkte hij, hoe hij zich alleen door een ijdel gerucht had laten vervaren. Het was het gesnurk van den ouden man in de kamer daarnevens, dat hem tot de
<pb n="242"/>werkelijkheid des levens had teruggeroepen. Hij begaf zich naar de tusschendeur en luisterde: het benaauwde snurken deed zich al sterker en sterker hooren, en Bleek begreep, dat het zaak werd, het voorschrift des heelmeesters te volgen, en den slapende te wekken. Hij stak een waslicht op, begaf zich daarmede naar het naaste vertrek en sloeg den grijsaard gade. Werkelijk scheen de pijnlijke trek, die zich op 's mans gelaat vertoonde, gevoegd bij het ratelen van de borst en de beklemde ademhaling een zware benaauwdheid bij hem aan te duiden. Bleek riep hem nu, eerst zachtjes, toen luider, bij zijn naam, schudde hem een paar reizen bij den arm, en kreeg ten laatste, niet zonder moeite, hem wakker.</p>
<p>- ‘Wat is er?’ vroeg de oude man, toen hij ontwaakte: ‘en waarom is <hi rend="i">zij</hi> er niet?’</p>
<p>- ‘De meester heeft het gelast, dat ik mijn Heer wekken zou, als hij te vast sliep,’ zeî Bleek: ‘wil mijn Heer ook eens drinken?’</p>
<p>- ‘Neen: - maar waar is <hi rend="i">zij</hi> toch?’ vroeg nogmaals Van Blinkerswaard, hem met een norschen blik aanstarende.</p>
<p>- ‘Wie <hi rend="i">zij?</hi>’ vroeg Bleek, die niet begreep, wie met die <hi rend="i">zij</hi> bedoeld kon worden: ‘meent <hi rend="i">u</hi> misschien mijn vrouw?’</p>
<p>- ‘Je vrouw!’ herhaalde Van Blinkerswaard, op een toon van diepe minachting: ‘benje mal? Wel neen; die andere, die...’ hier wreef hij zich het hoofd, als zocht hij zich iets te binnen te brengen.</p>
<p>Bleek waagde het, een vermoeden te uiten, dat mijn Heer misschien een benaauwden droom had gehad.</p>
<p>- ‘Ja, een droom,’ zeide de oude man: ‘ik droomde juist, dat zij mij vliegen leerde...Maar waarom is zij heengegaan?’</p>
<p>- ‘Maar welke <hi rend="i">zij</hi> meent mijn Heer dan toch?’</p>
<pb n="243"/>
<p>- ‘Wel! natuurlijk zij, die mij weêr heeft bijgeholpen.’</p>
<p>- ‘O! de meid!’ riep Bleek: ‘heeft mijn Heer haar noodig? Wil ik schellen?’</p>
<p>Weder speelde de verachtende grijnslach van zoo even op het gelaat van den ouden man: ‘ik heb de meid niet noodig,’ zeide hij.</p>
<p>- ‘Maar dan begrijp ik niet,’ zeî Bleek: ‘wie ter wereld mijn Heer kan bedoelen: er was, toen ik hier kwam, niemand in de kamer dan de dienstmeiden, en ik meende, dat die met haar beiden mijn Heer hadden bijgebracht.’</p>
<p>De grijsaard keek peinzend voor zich. ‘En toch heb ik haar gezien,’ zeide hij: ‘'t is waar,’ vervolgde hij, nadat hij zich een poos het voorhoofd gewreven had als om weg te drijven wat zijn brein benevelde, ‘Madeline is lang, lang dood. - Zij kon niet hier zijn. - Het moet een zinsverbijstering geweest zijn, een gevolg van mijn val.’</p>
<p>- ‘Ongetwijfeld, mijn Heer!’ zeî Bleek.</p>
<p>- ‘Hm!’ ging de andere voort: ‘die val heeft mij hoofdpijn gegeven: hoe laat is het?’</p>
<p>- ‘'t Zal omstreeks half vijf zijn,’ antwoordde Bleek: ‘mijn Heer had ook misschien beter gedaan, geen rum te drinken.’</p>
<p>- ‘Zoo!’ zeide Van Blinkerswaard, hem in dank voor de geüite gissing een bestraffenden blik toewerpende: ‘denkje? - Nu! als het dat is...doop dien handdoek dan eens in de lampetkan en sla mij dien om 't hoofd.’</p>
<p>Bleek gevoelde, dat er niets beters opzat, dan 's mans luimen in te willigen, en voldeed aan het gedaan verzoek.</p>
<p>- ‘Zoo!’ zeî de grijsaard; ‘dat verfrischt: en laat mij nu maar weêr wat slapen.’</p>
<p>Meteen keerde hij zich om in zijn bed, borg het hoofd in de kussens, en was spoedig weêr ingesluimerd.</p>
<p>Bleek bleef aan 't hoofdeneind zitten luisteren, totdat hij
<pb n="244"/>de zekerheid had bekomen, dat de lijder weêr sliep. Toen rees hij op en begaf zich met loome schreden weêr naar de voorkamer. Zijn eerste werk was, de brievetasch, die, ten gevolge der beweging, welke hij gemaakt had, toen hij straks te voren zoo onverhoeds gestoord was, op den grond gevallen was, weder op te rapen. Doch niet gering was zijn verwondering, toen hij zag, dat, nevens de tasch, een voorwerp lag, in papier gewikkeld, dat hij te voren niet ontdekt had.</p>
<p>Hij raapte 't op en opende het: 't was een ovaal medaljon, met een miniatuur-portret: een allerliefst meisjeskopje.</p>
<p>Maar Jan Bleek gaf niets om kunst, zoomin als om lieve gezichtjes, en hij was op het punt, dat portret weêr in zijn omslag te pakken en weêr weg te steken in de geheime bergplaats (die vroeger aan zijn aandacht ontglipt en waar het, bij 't vallen van de tasch was uitgerold), toen hij zich toch onwillekeurig gedrongen gevoelde, het gelaat, dat hij voor zich had, met eenige aandacht te beschouwen.</p>
<p>- ‘Ik ken dat bakkesje,’ zeide hij: ‘ik heb die blonde krulletjes en die bruine oogen meer gezien.’</p>
<p>Dat dit laatste echter vrij onwaarschijnlijk was, zou al wie eenige kennis had van kunst of van <hi rend="i">costumes</hi>, terstond geweten hebben, aangezien beiden dagteekenden van den tijd van 't Directoire, of voor 't minst van 't Consulaat; - doch op bijzonderheden van dien aard te letten behoorde niet tot de kompetentie van Jan Bleek.</p>
<p>- ‘Drommels!’ vervolgde hij bij zich zelven: ‘dat ik dat gezicht nu niet t'huis kan brengen! 't komt mij zoo bekend voor.’</p>
<p>Eindelijk gaf hij 't op: ‘wat kan het mij ook schelen,’ zeide hij, en wilde 't portret weêr wegbergen, toen hij nog intijds zijn oog liet vallen op 't papier, waarin het gezeten had. Dat papier was beschreven, en naauwlijks had Bleek een paar regels van het daarop voorkomende gelezen, of zijn gelaat helderde op: zijn fletsche oogen bekwamen
<pb n="245"/>een uitdrukking, die bij flikkeren af was, en hij zou zich in de handen gewreven hebben, indien die bij toeval vrij waren geweest.</p>
<p>- ‘Nu heb ik u aan 't lijntje, oude Heer!’ zeide hij, nadat hij het stuk ten einde gelezen had: ‘of mijn naam is geen Jan Bleek meer.’</p>
<p>Misschien zullen onze lezers nieuwsgierig zijn te vernemen, wat dan dat papier wel behelsde, dat onzen koopman zoo belangrijk voorkwam, en bijna zeker zullen zij zich te-leur-gesteld vinden, als zij vernemen, dat het niet anders was dan het fragment van een brief van een bij Bleek welbekenden makelaar, die aan den Heer Van Blinkerswaard meldde, dat hij, tot zijn leedwezen, zekere gronden, uitmuntend ter verveening geschikt, niet had kunnen koopen, omdat zij een hooger prijs in openbare veiling gegolden hadden dan de kommissie luidde, door gemelden Heer gegeven. - Maar op dezen brief, die een nog recenten datum droeg, had onze maat al dadelijk een niet onaardig plannetje gebouwd.</p>
<p>- ‘En nu,’ zeide hij tot zich zelven, na brief en medaljon weder behoorlijk geborgen te hebben: ‘spoedig het noodige uit de korrespondentie overgenomen.’</p>
<p>En meteen, zijn zakboek voor den dag halende, zette hij zich aan 't opteekenen van zoodanige punten uit de door hem gelezen brieven, als hij noodig achtte te onthouden, en kopiëerde o.a. in haar geheel een geslachtslijst, die bij een dier brieven behoorde. Waartoe zoo die brieven als die lijst betrekking hadden, en welk gebruik hij van zijn wetenschap maken wilde, zal later blijken.</p>
<p>- ‘Ziezoo!’ zeide hij, toen zijn arbeid voltooid was en hij de brievetasch weder op haar plaats gelegd had: ‘dat is gelukkig klaar. Voorwaar!’ voegde hij er bij, des onbewust de uitdrukking omkeerende, eens door Titus gebezigd: ‘ik heb mijn <hi rend="i">nacht niet</hi> verloren.’</p>
<pb n="246"/>
<p>Hij ging nu in den grooten leunstoel van den Oosterling van zijn arbeid wat uitrusten en tevens over de vermoedelijk uitkomsten daarvan nadenken; doch niet lang duurde het, of hij was in een diepen slaap gevallen, waaruit hij echter weldra gewekt werd door Letje, die, daar de dag was aangebroken, begrepen had, dat het tijd was, zich aan te melden, om de luiken te openen en de stof af te nemen. Niet lang na haar verschenen ook de man en de vrouw des huizes, om te vernemen, hoe het met den lijder gesteld was, en Bleek af te lossen, wiens tijd het werd, naar huis te gaan, ten einde zich te bereiden voor de werkzaamheden, die hem wachtende waren op 't kantoor.</p></div>
<div type="chapter">
<pb n="247"/>
<head rend="h3">Derde hoofdstuk.</head>
<head rend="h4"><hi rend="i">Nicolette krijgt schrik op schrik</hi>.</head>
<p>Wat was de reden, waarom Nicolette, nadat de oude man tot zijn bewustzijn gekeerd was, de eerste gelegenheid de beste te baat had genomen om de kamer te verlaten, en dat zij er niet was teruggekeerd? Wij onderstellen, dat de schrandere lezer het reeds geraden zal hebben, en zeer goed begrepen, hoe zij in dengene, die ten huize van Mad. Puri met den naam van Van Blinkerswaard werd aangeduid, den grijsaard herkend had, die bij Van Zirik gegeten en haar zoo vreemd had aangestaard. Dat wij, of liever dat de personaadjen, die door ons sprekende zijn ingevoerd, hem, bij zijn weder-optreden in ons verhaal, met een anderen naam dan dien van Flinck hadden genoemd, was aan een zeer natuurlijke oorzaak toe te schrijven, die den lezer insgelijks wel niet raadselachtig zal geschenen hebben. Bleek, die hem aan de Heerlijkheid Blinkerswaard had geholpen, had gevonden, dat het voornamer klonk, als hij hem ook onder dien laatsten naam bij de Puri's inleidde. Het gevolg hiervan was dan ook, dat de oude man daar aan huis nooit anders werd genoemd, en dat al zeer licht aanleiding had kunnen ontstaan tot een gelijke verwarring als die in 't <hi rend="i">l'École des femmes</hi> ontstaat uit den toenaam, dien Arnolphe zich geeft van ‘Monsieur de la Souche.’ Voor 't overige zou aan zooda-<pb n="248"/>nige verwarring de Heer Flinck persoonlijk geen schuld hebben gehad; want hij had er volstrekt geen zwak op, met een weidscher naam te pronken dan dien hij van zijn vader geërfd had, en hij teekende zich altijd, als te voren, eenvoudig ‘Herman Flinck.’</p>
<p>Het zal niemand bevreemden, dat het terugzien van dien grijsaard aan Nicolette op eens weêr de ontmoeting voor den geest had gebracht, die zij bij Van Zirik met hem gehad had, en dien avond, op welken zoovele treurige dagen waren gevolgd: die herinnering had haar een schok gegeven, waarbij zij met moeite zich nog had weten goed te houden; de gedachte bovendien, dat de Heer Bleek alle oogenblikken komen en haar wellicht herkennen kon, had het haar onmogelijk gemaakt, langer in de voorkamer te vertoeven, dan volstrekt noodzakelijk was.</p>
<p>Maar ook nog schrikte zij tegen het denkbeeld, dat het toeval een bekende van Van Zirik met haar in dezelfde woning had samengebracht: intusschen, hij had haar ternaauwernood kunnen zien, en toen hij nog maar half bij zijn kennis was, gelijk zij daaruit opmaakte, dat hij haar met den naam van ‘Madeline’ had toegesproken. Blijkbaar had hij haar dus niet herkend, en zij hoopte, in staat te zijn, in 't vervolg alle ontmoeting met hem te vermijden.</p>
<p>Spoediger echter dan zij er zich op verwachten kon, werd die hoop ten eenenmale verijdeld: naauwlijks was zij aan 't ontbijt gekomen, of dadelijk zeide Mad. Puri tot haar:</p>
<p>- ‘Onze oude Heer wil u met alle geweld bij zich zien.’</p>
<p>- ‘Mij?’ vroeg Nicolette, ontsteld: ‘wat kan hij met mij te maken hebben?’</p>
<p>- ‘Wel! 't is zeer natuurlijk: hij wil u bedanken voor de goede diensten, die je hem hebt bewezen.’</p>
<p>- ‘Maar hoe weet hij dan...’ stamelde Nicolette.</p>
<p>- ‘Mij dunkt, dat is nog al natuurlijk: Gavel is van
<pb n="249"/>morgen al vroeg bij hem geweest en heeft toen uitgeweid in den lof van “de Juffrouw, die den ouden man zoo handig had geholpen.” - Je moet dus spoedig naar hem toe.’</p>
<p>- ‘Isse maar zoo wat, dat ikke dat permitteer,’ zeî Monsieur Puri: ‘een jonk mooie meissie bij een oude snoepre, dat isse maar 'alve in den 'aak.’</p>
<p>- ‘<hi rend="i">Mais finissez donc</hi>, <hi rend="i">Monsieur Puri</hi>, <hi rend="i">avec ces propos inconvenants</hi>,’ viel zijn huisvrouw in.</p>
<p>Nicolette had wel gewenscht, dat Mad. Puri dat voorwendsel van onwelvoeglijkheid, of welk ander ook, maar had laten gelden, en haar van het bezoek had verschoond; doch zij zag de moeilijkheid in, om, als de oude man er bepaald op staan bleef, zich aan zijn verlangen te onttrekken, en, zich schikkende in hetgeen onvermijdelijk scheen, volgde zij, zoodra het ontbijt was weggenomen, Mad. Puri naar boven.</p>
<p>Zij vonden den Heer Flinck reeds opgestaan en in zijn grooten leunstoel bij den haard gezeten. Zoodra hij de beide dames zag binnenkomen, richtte hij de oogen op Nicolette, en zijn gelaat legde de uitdrukking aan den dag eener tevredenheid, als daarop anders zeldzaam werd waargenomen.</p>
<p>- ‘Zoo, jonge Juffrouw!’ zeide hij, op een toon, die wel iets sarkastisch, maar toch niet onvriendelijk klonk: ‘benje eindelijk gekomen? Wel, wel! 't Stond je mooi, een ouden grompot als ik van den grond te rapen en zijn wond te verbinden, en dan weg te loopen eer hij in staat is “dankje” te zeggen.’</p>
<p>- ‘Ik liet mijn Heer in betere handen dan de mijne,’ zeî Nicolette, beschroomd, hoezeer eenigszins gerustgesteld door den schertsenden toon, dien de oude man jegens haar bezigde.</p>
<p>- ‘In mooie handen!’ riep hij: ‘in de handen van zoo'n lapzalver, die niets meer te doen vond, omdat je alles
<pb n="250"/>al geredderd hadt, - van een pilledraaier, die naar rhubarber rook, - en van dien verveelenden Bleek en zijn teemend wijf. - Plezierig gezelschap. - Maar ga toch even zitten.’</p>
<p>Bij deze uitnoodiging keek Nicolette een weinig verlegen en zag Mad. Puri aan.</p>
<p>- ‘O ja! dat 's waar!’ zeî Flinck, die toch inzag, dat hij aan het jonge meisje niet voegzaam een stoel kon aanbieden en de matrone laten staan: hij verbeterde zijn misslag op een behendige, en zeker kiescher wijze dan men van hem verwacht zou hebben.</p>
<p>- ‘Madame Puri hoef ik het niet te vragen; die is t'huis en heeft geen permissie noodig.’</p>
<p>- ‘Wij willen mijn Heer niet lastig vallen,’ zeî Mad. Puri, die haast had, en de noodzakelijkheid niet inzag, van 't bezoek te rekken.</p>
<p>- ‘Kom, ga even zitten,’ hernam Flinck: ‘of anders, als je aan je werk moet, zal ik je niet ophouden, mids die dáár nog even blijft: ten minste als zij niet bang is om met een ouden invaliede alleen te wezen: al hebben ze mij wel eens voor haai uitgescholden, toch zal ik haar niet opëten.’</p>
<p>Mad. Puri zag verwonderd op: gewis moest Nicolette al een bijzondere tooverkracht bezitten, dat de ongezellige man, die niemand een oogenblik langer bij zich duldde dan volstrekt noodig was, dus te haren opzichte een uitzondering maakte. ‘Wel!’ dacht zij bij haar zelve: ‘wie weet? hij wil haar misschien een <hi rend="i">cadeau</hi> doen: en 't zou in allen gevalle verkeerd zijn, hem in deze zijn zin niet te geven. - Nu!’ zeide zij overluid: ‘indien 't er zoo meê gelegen is, dan is 't wèl; 't is maar, ik heb nog al wat omhanden, en durf haar wel bij mijn Heer vertrouwen.’ - Meteen neeg zij en verliet het vertrek.</p>
<p>Nicolette had inmiddels plaats genomen en beefde over
<pb n="251"/>al haar leden: zij toch begreep niet, wat Mad. Puri kon bewegen, haar dus alleen te laten met dien gevreesden grijsaard.</p>
<p>- ‘Ik geloof waarachtig, dat je bang voor mij bent,’ zeî Flinck, wien de gemoedsgesteldheid van het meisje niet ontging: ‘maar ik zou immers al het kwaad verdienen, dat zij mij toewenschen, indien ik je met onheuschheid den dienst vergold, dien je mij bewezen hebt.’</p>
<p>Er lagen deze reis in den toon, waarop hij sprak, 't geen men werkelijk zachte noten zou hebben kunnen noemen, en die, hoe vreemd het schijnen mocht, doordrongen tot Nicolettes hart. Neen, die man moest inderdaad zoo boos niet zijn, als hij werd afgeschilderd: - zij gevoelde zich dan ook gerustgesteld, en van hare zijde zag zij hem vriendelijk en welwillend aan. De woorden, die hij nu volgen liet, waren anders wel geschikt geweest om haar van haar stuk te brengen.</p>
<p>- ‘Wij hebben elkander vroeger nog eens ontmoet.’</p>
<p>- ‘Ja mijn Heer, ik heb de eer gehad, u bij Mevrouw Van Zirik te zien,’ zeî Nicolette, met een kleur als bloed: ‘het verwondert mij, dat mijn Heer zich dat herinnert.’</p>
<p>- ‘'t Verwondert mij zelf ook,’ zeî Flinck. - ‘En dus,’ vervolgde hij, na een korte pauze, ‘nu benje hier: - 't beviel je zeker niet daarginter: een mal wijf, die Mevrouw Van Zirik!’</p>
<p>Nicolette had deze reis den moed niet, of, wil men liever, zij was te beleefd, om hem tegen te spreken. Daarbij was zij wel in haar schik, dat hij, door zelf een gissing te opperen aangaande de reden van haar vertrek uit het huis van Mw. Van Zirik, haar alle verdere uitleggingen daarvan spaarde.</p>
<p>- ‘Maar,’ vervolgde hij: ‘'t kwam mij toen al voor, als was het niet de eerste reis, dat ik je zag.’</p>
<pb n="252"/>
<p>- ‘Ik weet niet, voor dien tijd ooit de eer gehad te hebben...’</p>
<p>- ‘Neen: - 't zou ook niet licht hebben kunnen gebeuren...je bent zeker nooit in de Oost geweest?’</p>
<p>- ‘Neen, mijn Heer.’</p>
<p>- ‘Nu! toen ik er in 182. weêr heenging, konje pas geboren zijn geweest. - Hoe heetje?’</p>
<p>- ‘Nicolette Zevenster.’</p>
<p>- ‘Zevenster!’ herhaalde Flinck, nadenkend: ‘neen,’ vervolgde hij, met een uitdrukking van te-leur-stelling: ‘die naam is mij niet bekend. - Wel!’ hervatte hij, na haar een poosje stilzwijgend te hebben aangezien: ‘en je hebt mij dan gisteren avond van den grond geraapt - niet waar? - Vertel mij eens, hoe zich dat heeft toegedragen.’</p>
<p>Nicolette voldeed, in korte woorden, aan het verzoek.</p>
<p>- ‘En toen gingje heen,’ zeide hij, ‘toen je begreep, dat je diensten niet meer noodig waren, en omdat je je niet wildet opdringen, is het zoo niet? - Dat is vreemd: een andere zou gebleven zijn, en niet gehandeld hebben, als of zij zich schamen moest, een ouden man te hebben geholpen. - Of - was 't berekening?’ vroeg hij, meer tot zich zelven sprekende: ‘was 't om mijn nieuwsgierigheid te prikkelen?’</p>
<p>- ‘Ik geloof,’ zeî Nicolette, oprijzende, ‘dat ik thans mijn Heer niet langer moet ophouden.’</p>
<p>- ‘Neen!’ riep hij, den arm uitstrekkende: ‘ik dacht hardop; - maar ik weet beter: - ik geloof inderdaad, dat je een uitzondering maakt op den algemeenen regel. - Maar loop dan toch niet weg, - ik heb je nog geen enkel bewijs gegeven van mijn erkentelijkheid: - en je moet niet kunnen zeggen, dat de oude Herman Flinck een ondankbare vlegel is.’</p>
<p>- ‘Flinck!’ kon zij niet nalaten halfluid te herhalen. Zij had vroeger den man wel gezien, doch nooit zijn naam
<pb n="253"/>gehoord, dan nu onlangs dien van Van Blinkerswaard: en daarbij klonk die naam van Flinck haar als bekend in de ooren.</p>
<p>- ‘Wel ja,’ zeide hij, haar verwondering opmerkende: ‘Herman Flinck is mijn naam: en 't is die gekke zemelknooper, die mij verdoopt heeft: hij denkt misschien dat ik om titels geef....’</p>
<p>Nu schoot het haar op eens te binnen, dat de man van Juffw. Hermans Wayland Flinck heette, en dat de man, die voor haar zat, vermoedelijk de gevreesde schoonvader was: en het denkbeeld deed haar ontsteltenis terugkeeren.</p>
<p>- ‘Nu!’ vervolgde hij, ‘hier hebje wat: koop daar de eene of andere snuisterij voor, tot een gedachtenis aan hetgeen je mij gedaan hebt.’ Onder het uitspreken dezer laatste woorden had hij uit een beurs, die voor hem op tafel lag, eenige goudstukken genomen, die hij haar toereikte.</p>
<p>- ‘Mijn Heer,’ zeî Nicolette, ‘ik heb niets gedaan, dan wat gewis ieder andere in mijn plaats had verricht. Indien ik een vergelding aannam voor zulk een eenvoudige daad, dan zou ik er de geringe waarde, die zij hebben mag, nog aan ontnemen. Ik ben u niet-te-min zeer erkentelijk....en ik hoop u door mijn weigering niet te beleedigen.’</p>
<p>- ‘Je weigert,’ zeî Flinck: ‘ja! 't is waar: ik ben nog een nieuweling in die soort van zaken: ik had moeten bedenken, dat men aan een jonge juffrouw geen geld mag aanbieden....maar och! ik ben zoo onhandig en onbedreven, en ik zou niet weten hoe 't aan te leggen om je wat moois te koopen.’</p>
<p>- ‘Maar mijn Heer,’ zeî Nicolette: ‘ik verlang waarlijk geen <hi rend="i">cadeaux</hi>.’</p>
<p>- ‘Maar wat verlangje dan?’ vroeg Flinck: ‘zie eens, je maakt het mij moeilijk: - ik meende eerst, je waart niet in zoo'n gunstigen financiëelen toestand, of een baga-<pb n="254"/>telletje voor je spaarpot zou je nog wel te pas komen: en toen weêr dacht ik, alle meisjes houden van opschik - en een nieuwe sjaal of een mooie gouden ketting zou je niet onwelkom zijn: - maar dat 's ook al mis: - wat benje dan voor een extra-soort van wezen?’</p>
<p>- ‘Ik ben niet anders als een andere,’ antwoordde Nicolette, die niet kon nalaten te glimlachen om de verwondering van den ouden man: ‘inderdaad niet; maar ik zeg alsnog, ik behoef niet beloond te worden voor hetgeen ik met een goed hart heb gedaan: of liever, ik ben genoeg beloond, door u weêr zoo goed in orde te zien.’</p>
<p>- ‘Jij niet anders als een ander!’ - herhaalde Flinck: ‘weetje, wat ieder ander zou gedaan hebben? - ieder ander had gedacht: “laat den ouden brompot maar liggen en doodbloeien: er is niets aan zoo'n izegrim verbeurd:” - of wel: “ik zal zien, dat ik hem weêr bijkrijg, dan kom ik misschien in zijn testament te staan:” - of, in elk geval, geen aangeboden belooning afslaan. Dàt had ieder ander gedaan; en daarom blijf ik er bij: - jij maakt een uitzondering op de rest van de menschen. - Maar kan ik dan in geen enkel opzicht iets voor je doen? Ik woû je toch gaarne toonen, dat ik op prijs stel wat je voor mij gedaan hebt.’</p>
<p>Nicolette was gedurende deze toespraak op vreemde wijze aangedaan geworden, en, had zij te voren den ouden man alleen beschouwd als een ruwen, onaangenamen zonderling, zij leerde hem nu van een zijde kennen, die haar een diep medelijden voor hem inboezemde. Wat moest die man al geleden hebben, om zulk een verachting voor het menschdom te hebben opgevat, als uit zijn woorden sprak! - En dubbel daarom trof haar de welwillendheid, waarmede hij haar bejegende, al was de vorm wat ongewoon. Ja zij voelde zich, hoe vreemd het schijnen moest, tot hem aangetrokken. Haar vrees tegen-over hem was geheel verdwe-<pb n="255"/>nen, en had zelfs, als men zien zal, voor vrijmoedigheid plaats gemaakt.</p>
<p>- ‘Ja,’ zeide zij, ‘indien mijn Heer wil, kan hij mij wel een genoegen doen.’</p>
<p>- ‘Laat hooren,’ zeî Flinck, terwijl zijn mond zich tot een spotachtigen lach vertrok, die een goed opmerker had kunnen verklaren met: ‘nu zal 't komen: zij is per slot net als al de rest.’</p>
<p>- ‘In de eerste plaats...’ zeî Nicolette.</p>
<p>- ‘Zoo!’ zeî Flinck, en dacht bij zich zelven: ‘'t schijnt, dat er meer dan één verlangen is.’</p>
<p>- ‘...Dat mijn Heer mij de hand geeft,’ vervolgde zij.</p>
<p>- ‘Wel, met genoegen,’ zeî Flinck: ‘is 't anders niet?’</p>
<p>Hij voldeed aan het verzoek, en toen hij in zijn dorre, knobbelige vuist het poezele zachte handje van het jonge meisje drukte, voelde hij een gewaarwording, als hij in geen vijftig jaar gekend had. 't Was een streelend, en tevens weemoedig gevoel; hij kon het alleen vergelijken bij dat, hetwelk hij ondervond toen hij als jongeling naar de Oost vertrok en zijn moeder voor 't laatst de hand drukte.</p>
<p>- ‘En nu, verder?’ bracht hij uit.</p>
<p>- ‘In de tweede plaats,’ hernam zij, zonder zijn hand nog los te laten, ‘wenschte ik, dat mijn Heer mij beloofde, voortaan gunstiger over zijn evenmensch te denken dan hij tot heden gedaan heeft.’</p>
<p>- ‘Ei zoo!’ zeî Flinck, bitter lachende: ‘en waarom zou ik dat moeten doen?’</p>
<p>- ‘Omdat,’ antwoordde zij, ‘de menschen waarlijk zoo boos niet zijn, als zij door u worden voorgesteld.’</p>
<p>- ‘Mijn lieve meid,’ hernam hij, ‘als je eens achtst'half kruisje achter den rug hebt, en wat meer ondervinding hebt opgedaan, zulje er ook anders over denken als nu.’</p>
<p>- ‘Ik ben nog jong van jaren, mijn Heer, dat is waar,’
<pb n="256"/>zeî Nicolette: ‘maar helaas! ik ben niet jong in ondervinding: ik heb booze, zeer booze menschen leeren kennen; - maar ook menschen, die boven beschrijving goed en weldadig waren, en die hun naaste hielpen zonder andere drijfveêr dan kristelijke barmhartigheid. Zieje, mijn Heer! daar zijn nu b.v. de twee meiden hier in huis; het kindermeisje heeft net even trouw geholpen als ik, om mijn Heer weêr bij te brengen, en de werkmeid heeft het vuur uit haar sloffen geloopen om den chirurgijn en den apteker, en mijn Heer Bleek te halen,...en ik ben overtuigd, dat zij bij dat alles aan niets anders gedacht hebben, dan hoe zij u best van dienst zouden kunnen zijn. - Maar om u een voorbeeld uit mijn eigen ervaring te noemen, ik was een hulpelooze wees, mijn Heer! en er zijn lieden geweest, die voor mij gezorgd en meer dan gezorgd hebben, tot ik oud genoeg was om mijn brood te verdienen; ik was, nu kort geleden, hier in Amsterdam gekomen zonder geld of middel van bestaan, en ik heb twee weldadige vrouwen gevonden, die mij als een dochter hebben behandeld: - o! ik zou er u wel een twintigtal kunnen opnoemen, die mijn Heer, zoo hij ze kende, met de menschheid zouden verzoenen.’</p>
<p>- ‘En zoo wouje mij bekeeren?’ vroeg Flinck: - ‘nu! ik wil 't gelooven, dat ze jou goed hebben behandeld; - maar wie weet, welk een geheim doel daarachter school. Ik heb er ook gekend, die men een <hi rend="i">prix Monthyon</hi> waardig zou gekeurd hebben, en wier deugd per slot niets anders bleek te zijn dan vermomde eigenbaat.’</p>
<p>- ‘Maar mijn Heer!...als ik vragen mag, datje mij zelf zoo vriendelijk behandelt, is dat dan ook uit eigenbaat?’</p>
<p>Flinck keek een oogenblik versuft over deze vraag: hij herstelde zich echter spoedig: ‘Ei wat!’ antwoordde hij: - ‘ik was uw schuldenaar, en ik hoû er van, mijn schulden altijd pront te betalen.’</p>
<pb n="257"/>
<p>- ‘Was dat uw eenige reden,’ zeide Nicolette, terwijl zij, met een droevigen blik, zijn hand losliet en ontmoedigd haar arm liet zinken, ‘dan heb ik mij bedrogen, en is mijn poging om u tot betere gedachten te brengen vruchteloos.’</p>
<p>- ‘Je bent een heks van een meid,’ zeî Flinck: - ‘neen voor den d....! 't was mijn eenige reden niet: er komt nog bij, dat het mij genoegen doet, je te zien; waarom, dat weet ik zelf niet: en dat ik er nu zelf schik in zou hebben, als ik zag, dat jij schik hadt: - dus per slot van rekening toch weêr egoïsme - anders niet.’</p>
<p>- ‘O!’ zeide zij, hem met een schalkschen lach aanziende: ‘tegen zulk egoïsme, dat het goede doet, omdat het daarin behagen schept, heb ik niets in te brengen...en als mijn Heer nu maar tot de erkentenis wil komen, dat er, behalve hem, nog meer zelfzuchtigen van dien aard bestaan, dan zijn wij 't volkomen eens.’</p>
<p>- ‘Vertel mij eens, beste meid,’ zeî Flinck, ‘wie heeft je de logica geleerd? je redeneert als een professor in 't vak.’</p>
<p>- ‘De eenige professor, die mij daarin onderwezen heeft, is mijn hart,’ zeî Nicolette, ‘en, wie weet, als mijn Heer dien ook eens raadpleegde.’</p>
<p>- ‘Dunkt u? - ik vrees, dat er om mijn hart te veel eelt zit. Nu! - wij zullen zien; maar ik geloof, dat je moeite zult hebben om mij op dat punt tot andere gedachten te brengen.’</p>
<p>- ‘Toch wenschte ik dit,’ zeî Nicolette, en, zich buigende, verliet zij het vertrek, in een vrij wat opgeruimder stemming dan waarin zij het betreden had.</p>
<p>- ‘Hoe hebje dien ouden tagrijn zoo weten te begoochelen?’ vroeg Mad. Puri haar in den loop van dien dag: ‘hij heeft mij honderden vragen aangaande u gedaan, en ik heb moeite genoeg gehad, om hem zooveel te vertellen
<pb n="258"/>en niets meer, dan hij noodig had te weten. Pas maar op, een mooien dag vraagt hij je nog tot zijn vrouw.’</p>
<p>Nicolette schudde het hoofd met een droefgeestigen lach, en dacht van hare zijde na over de ontdekking die zij gedaan had, en of zij niet aan Juffw. Hermans zou vertellen, wie de man eigentlijk was, die bij Mad. Puri inwoonde.</p>
<p>Dat op dienzelfden dag Bleek naar de gezondheid des lijders kwam vernemen, zal gewis niemand verwonderen; wel misschien, dat de wond van dezen laatste binnen een paar dagen genoegzaam genezen en alle verdere heelkundige hulp overbodig was. Bleek zag dan ook nu geen reden, om langer te vertoeven met het aanleggen van een der mijntjes, die hij ten koste van des Heeren Flincks geldkist wilde laten springen, en, reeds bij zijn volgend bezoek - hij kon, na de rol van waker zoo dienstvaardig vervuld te hebben, wel niet worden geweerd - begon hij zijn loopgraven aan te leggen op de navolgende wijze:</p>
<p>- ‘'t Is een natte mist vandaag, mijn Heer Van Blinkerswaard! Onplezierig weêr.’</p>
<p>- ‘Des te erger voor hen die uit moeten gaan: ik blijf t'huis,’ bromde de grijsaard.</p>
<p>- ‘Ik geloof, dat er sneeuw aan de lucht is, mijn Heer!’</p>
<p>- ‘Dat behoefje mij niet te vertellen: ik voel het wel in mijn ingewanden.’</p>
<p>- ‘De barometer staat op veranderlijk.’</p>
<p>- ‘Dat ziet men meer in dezen tijd van 't jaar: - maar 't is toch niet om mij weêrkundige opmerkingen mede te deelen, datje hier gekomen bent, mijn Heer Bleek?’</p>
<p>- ‘Neen zeker niet: - de belangstelling in uw gezondheid...’</p>
<p>- ‘Ei wat!’</p>
<p>- ‘En het genoegen van uw gezelschap...’</p>
<pb n="259"/>
<p>- ‘Ja, mijn gezelschap is bijzonder genoeglijk!....kort en goed, mijn Heer Bleek, kom ter zake!’</p>
<p>- ‘Nu ja, ik wil niet ontkennen, dat eigenbelang er ook een deel aan heeft.’ - Zooveel wist Bleek, dat hij bij den ouden man met geen voorgewende onbaatzuchtigheid behoefde voor den dag te komen.</p>
<p>- ‘Die komt er ten minste voor uit,’ dacht Flinck.</p>
<p>- ‘Zie je, mijn Heer Van Blinkerswaard!’ vervolgde Bleek, ‘ik wil er geen doekjes om winden: ik zoek zoowel mijn voordeel als ieder ander, doch ik ben in één opzicht van anderen onderscheiden, ik waarschuw de lieden vooraf, als ik een aanslag op hun zak kom doen.’</p>
<p>- ‘Dat 's heel braaf van je gehandeld,’ zeî Flinck, droogjes weg: ‘maar ik merk 't anders gaauw genoeg. Vroeger of later, 't hooge woord moet er toch uit.’</p>
<p>- ‘En dan is 't maar beter, er meê te beginnen, niet waar mijn Heer?’</p>
<p>- ‘Wel zeker,’ antwoordde Flinck, ‘maar 't beste van alles is, er geheel over te zwijgen.’</p>
<p>- ‘Dat zou mijn rekening niet maken,’ hernam Bleek: ‘en als mijn Heer het dus vergunt, dan wenschte ik zijn raad wel eens in te winnen aangaande een spekulatie, die zich heeft voorgedaan.’</p>
<p>- ‘Mijn raad innemen? - Ik dacht, je wildet een aanslag maken op me beurs.’</p>
<p>- ‘Nu ja,’ zeî Bleek, ‘dat is zoo bij manier van spreken...’</p>
<p>- ‘Dus alweêr een omweg. Je zeidet straks, je woudt <hi rend="i">beginnen</hi>, maar ik merk nog niet, dat je begint: - wat is er aan de hand? Zeker weêr de eene of andere nieuwe assurantie-maatschappij, of een reederij, om een baantje van direkteur te bezorgen aan een neef, die trouwen moet? - Aan die dingen doe ik niet.’</p>
<p>- ‘Daar hoû ik mij ook altijd buiten,’ zeî Bleek:
<pb n="260"/>‘neen, als ik mij ergens in waag, dan is het niet in dergelijke vennootschappen, waar men vooruit weten kan, dat de direkteur altijd en in elk geval voordeel, en de aandeelhouders zelden iets anders dan schade bekomen.’</p>
<p>- ‘Heel verstandig gehandeld,’ zeî Flinck.</p>
<p>- ‘Ik heb over 't algemeen weinig met industriëele ondernemingen op,’ hernam Bleek.</p>
<p>- ‘Niet?’ vroeg Flinck.</p>
<p>- ‘Ja, 't is waar, ik moest dat niet bekennen aan iemand als mijn Heer, die aan 't hoofd van zulke belangrijke industriën heeft gestaan.’</p>
<p>- ‘Ga gerust je gang,’ zeî Flinck.</p>
<p>- ‘Maar 't is een machtig onderscheid, 't eene land of 't andere.’</p>
<p>- ‘Precies: je meent, het Goevernement verzekert ons ginds voordeelen, die wij hier missen.’</p>
<p>- ‘Neen, dat bedoel ik juist niet,’ antwoordde Bleek, een weinig verlegen.</p>
<p>- ‘Ik ken dat liedje,’ hernam Flinck: ‘maar ga door; ik trek het mij niet aan, en ik ben het volkomen met je eens, dat wie hier in Holland woont en geld heeft, sekuurder gaat, wanneer hij het in soliede fondsen belegt, dan dat hij het aan projektenmakers vertrouwt.’</p>
<p>- ‘Mijn Heer spreekt net in mijn geest: - maar er zijn toch beleggingen, die ook aardige voordeeltjes kunnen opleveren - beter en sekuurder nog dan de fondsen.’</p>
<p>- ‘Ja - als je geld op een deugdelijk onderpand schiet, tegen hoogen interest.’</p>
<p>- ‘Net wat ik meende,’ zeî Bleek.</p>
<p>- ‘Wat men gewoonlijk “woeker” noemt,’ hernam Flinck, met een sarkastischen blik.</p>
<p>- ‘Hm! ja!’ zeî Bleek: ‘als men 't op kleêren en snuisterijen schiet, voor een bagatel, dan mag het dien naam dragen; - maar ik bedoel, als men de zaak in 't groot behandelt.’</p>
<pb n="261"/>
<p>- ‘Ja, dat 's zeker,’ hernam Flinck: ‘die een zakdoek rolt gaat in de doos; maar die een millioen steelt, krijgt het heele firmament op zijn borst.’</p>
<p>- ‘Juist,’ zeî Bleek: - ‘en nu is 't over iets van dien aard, dat ik den raad van mijn Heer wel eens wenschte in te nemen.’</p>
<p>- ‘Wat? Over 't stelen van een millioen? - Mijn beste man, als je dat ergens vindt liggen, raap het dan zoo gaauw mogelijk op, en loop er meê heen; maar spreek er met niemand over.’</p>
<p>- ‘Het doet mij genoegen, mijn Heer zoo welgeluimd te zien,’ zeî Bleek: ‘maar het bewijs, dat ik geen plan tot stelen heb, kan ik juist daardoor toonen, dat ik aan mijn Heer wensch te vertellen, wat er van de zaak is.’</p>
<p>- ‘Zoo! zullen wij er eindelijk toe komen?’</p>
<p>- ‘Men heeft mij voor eenigen tijd gevraagd, deel te nemen in een plan om een paar honderd bunders veengrond in exploitatie te brengen.’</p>
<p>- ‘Ik heb gezegd,’ zeide Flinck, ‘dat ik aan zulke zaken niet deed, en bovendien mijn kapitaal zelf weet te gebruiken. Praat mij dus van geen dergelijke plannen.’</p>
<p>- ‘Hm!’ hernam Bleek: ‘om u de waarheid te zeggen, de grond is uitmuntend en zal beste turf opleveren, zoo wat quantiteit als qualiteit betreft; maar de onkosten schrikten mij af: er moeten kanalen gegraven worden voor afwatering en afvoer: bruggen, sluizen en duikers gemaakt enz. enz. - en men kan een jaar of wat wezen zonder rente te trekken van zijn geld, en zoo was 't te voorzien, dat er weinig liefhebbers voor de zaak gevonden zouden worden. Toen is mij een ander voorstel gedaan. Men verlangde, dat ik iemand zou vinden, die genegen was, de benoodigde gelden te leveren, tegen behoorlijke rente en aflossing, met het terrein tot waarborg.’</p>
<p>- ‘Ei? En hoeveel is dat benoodigde?’</p>
<pb n="262"/>
<p>- ‘Omstreeks anderhalve ton,’ zeî Bleek: - ‘nu! dat zou een betere zaak zijn; want het land is, naar mijn berekening, drie à vier ton waard.’</p>
<p>- ‘Met andere woorden, een leening op hypotheek,’ zeî Flinck.</p>
<p>- ‘Juist: ik had daar nog al ooren na, en, was ik er bij machte toe, ik zou gerust de heele som nemen: - maar al wat ik doen kan, is een ƒ 10,000 in de zaak steken.’</p>
<p>- ‘Dan moet het slap gaan met je negotie,’ merkte Flinck aan.</p>
<p>- ‘Dat doet het tegenwoordig ook,’ zeî Bleek: ‘maar als mijn Heer mijn berekening eens wil volgen: - ik maak acht per cent van mijn geld en behou het recht aan mij om na tien jaar de obligatie in aandeelen te konverteeren; beäntwoordt de zaak niet aan de verwachting, dan heeft het land toch altijd waarde genoeg om mijn kapitaal uit den verkoop te halen: - loopt zij daar-en-tegen mede, dan heb ik het in mijn hand, de aandeelen te houden of met winst te verkoopen.’</p>
<p>- ‘'t Is en blijft een industriëele onderneming,’ zeî Flinck.</p>
<p>- ‘Mijn Heer zou 't dus niet aanraden?’ vroeg Bleek.</p>
<p>- ‘Ik zal mij wel wachten, hieromtrent raad te geven,’ antwoordde Flinck.</p>
<p>- ‘Ik verzeker u, mijn waarde Heer, dat ik, wat mij betreft, niet aarzelen zou; - maar bij wien vind ik nu het ontbrekende?’</p>
<p>- ‘Dachtje dat altemet bij mij te vinden?’ vroeg Flinck, hem scherp aanziende.</p>
<p>- ‘Ja,’ antwoordde Bleek, zonder aarzelen.</p>
<p>- ‘'t Is heel vriendelijk voorgesteld,’ zeide Flinck.</p>
<p>- ‘Juist: - en, wil ik u er wat bij zeggen? ik zou 't niet doen, indien het mij geen voordeel aanbracht.’</p>
<p>- ‘Ei kom!’</p>
<pb n="263"/>
<p>- ‘Wel ja! ik heb mij een behoorlijk kommissieloon bedongen, als ik het geld vond.’</p>
<p>- ‘Hebje patent als makelaar?’ vroeg Flinck.</p>
<p>- ‘Neen,’ antwoordde Bleek, met een scheeven trek om zijn mond, die een glimlach verbeelden moest: ‘maar van operaties als deze behoeft de Fiscus niets te weten.’</p>
<p>- ‘Uitmuntend!’ riep Flinck: ‘weetje wel, mijn Heer Bleek, dat je mij begint te bevallen: jij windt er ten minste geen doekjes om, dat je geen zaken doet, louter voor eens ander plezier, maar alleen om er wat aan te verdienen.’</p>
<p>- ‘De arbeider is zijn loon waardig,’ zeide Bleek.</p>
<p>- ‘En dan liever zoomin arbeids tegen zooveel loons mogelijk, niet waar?’</p>
<p>- ‘Ha! ha!’ ginnegapte Bleek: ‘mijn Heer is recht vrolijk vandaag; - maar wat dunkt u? Zou mijn Heer geneigd zijn, het sommetje voor te schieten?’</p>
<p>- ‘Anderhalve ton! - Je hebt nog al geen ongunstige gedachten van mijn kas.’</p>
<p>- ‘Ei wat!’ riep Bleek: ‘iedereen weet immers, dat een millioen voor mijn Heer Flinck zooveel zegt als een half duizend voor mij en mijns gelijken.’</p>
<p>- ‘Iedereen is een gek, die zijn neus niet in mijn boeken heeft gehad,’ zeî Flinck.</p>
<p>- ‘Maar wel in uw agenda,’ dacht Bleek.</p>
<p>- ‘Wil ik je eens wat zeggen?’ hernam Flinck, na een poos te hebben nagedacht: ‘aandeelen in negotiatiën neem ik niet: geld op onderpand geven evenmin; ik trek graag renten van mijn eigen fabriek of mijn eigen land: en als die gronden zoo goed zijn als je beweert, dan koop ik ze liever zelf.’</p>
<p>- ‘Dat wist ik,’ dacht Bleek bij zich zelven.</p>
<p>- ‘Maar,’ vervolgde Flinck: ‘dan dien ik eerst wat meer van de zaak te weten.’</p>
<pb n="264"/>
<p>- ‘Natuurlijk,’ zeî Bleek: ‘ik zal de papieren, die er betrekking op hebben, hier laten; dan kan mijn Heer die op zijn gemak eens nazien.’</p>
<p>- ‘Victoria!’ riep Bleek, toen hij van zijn bezoek weder naar huis wandelde, bij zich zelven: ‘de snoek zal aan den angel bijten: men moet de lieden maar weten te vangen.’</p>
<p>Wat hij intusschen niet aan Flinck verteld had en ook uit de papieren niet blijken kon, was, dat de zoo geroemde 200 bunders aan zijn vrouw behoorden en dat zij, verre van uitmuntenden veengrond te bevatten, gelijk hij dit aan den ouden man had zoeken wijs te maken en gelijk zij dan ook in het prospectus waren voorgesteld, inderdaad niet anders waren dan hei- of zandgrond van de slechtste hoedanigheid, en naauwlijks vijftig gulden het bunder waard: dat de vennootschap, die ze in kultuur zou brengen, alleen bestond in de verbeelding van hem, Bleek, en dat er zoomin sprake was van eenig plan tot ontginning dier gronden, als van het leêgmalen der Zuiderzee.</p>
<p>Maar was de oude en sluwe Herman Flinck werkelijk de man, om zich door iemand als Jan Bleek een rad voor de oogen te laten draaien en geld te geven voor gronden zonder waarde? Al klonk dat onwaarschijnlijk, toch zou het nog zulk een groot wonder niet geweest zijn. Hoe dikwijls geven lieden, van wie men niets dan verstandige handelingen verwachten zou, geen stof tot verbazing over de lichtgeloovigheid, waarmede zij zich hebben laten bedotten! Ja doorgaans valt het minder zwaar dan men denkt, lieden beet te nemen, die veel vertrouwen hebben op hun doorzicht en ervaring; mids men de kunst versta, hen in hun zwak te tasten, en hen te doen gelooven, dat zij geheel vrijwillig en na rijp overleg toetreden en niet zwichten voor eenige overreding van anderen. En wat nu Flinck betrof, de man, hoe wantrouwend ook van aard,
<pb n="265"/>was toch niet op de gedachte gekomen, dat Bleek in zijn papieren gesnuffeld had, en er op die wijze achter geraakt was, dat hij, Flinck, een veenderij had willen koopen. Met dat al was het er verre van af, dat onze Oosterling den koop zoo maar dadelijk en zonder verder onderzoek meende te sluiten: en wat de uitkomst was van dat onderzoek zullen wij nader zien. Zeker is het, dat, na zijn door ons beschreven onderhoud met Bleek, deze nog herhaaldelijk bij hem werd toegelaten, en dat, over 't algemeen, zich de oude Heer minder menschenschuw, minder stroef en onhandelbaar betoonde, dan tot dien tijd. Waar dit aan moest toegeschreven worden, daarover waren de meeningen verdeeld. Mlle. Susanne, Letje en Koosje beweerden, dat zulks een gevolg was van het bloedverlies; Mad. Puri daar-en-tegen gaf er de eer van aan Nicolette. Immers, dat deze een machtigen, ja voor iedereen onverklaarbaren invloed op den ouden Heer verkregen had, daaraan viel niet te twijfelen. Schier dagelijks wilde hij haar zien - en kwam zij niet bij hem, dan ging hij haar in haar kamertje opzoeken en een praatje met haar maken. Doch ook Nicolette van hare zijde had genegenheid opgevat voor den grijsaard, en, verre van bevreesd voor hem te zijn, gelijk in den beginne, bevond zij zich tegen-over hem op haar gemak, ja uitte zij haar gedachten, en bestreed zelfs zijn meeningen en denkbeelden, met een vrijmoedigheid die haar zelve verbaasde. Doch hij van zijn kant lokte die vrijmoedigheid uit: hij schepte er behagen in, wanneer zij somtijds hem als een kind beknorde over het bezigen van deze of gene ruwe uitdrukking, of over deze of gene door hem begane grofheid; maar, tegen wie hij zich die ook mocht veroorloven, tegen-over het jonge meisje gedroeg hij zich altijd als een lam. In 't kort, de rollen waren omgekeerd, en, verre dat Nicolette meer bang was voor hem, was hij het voor haar.</p>
<p>Hoe gaarne zou het jonge meisje van den invloed, dien
<pb n="266"/>zij op den grijsaard verworven had, hebben gebruik gemaakt, om hem gunstig aangaande de Wed. Hermans en haar zoon te stemmen! En toch - het onderwerp was van zoo teêren aard, dat zij er niet over dorst beginnen, althans niet, zoolang er geen bepaalde aanleiding toe gegeven werd. Misschien had zij er meer kracht toe gevonden, indien zij ware aangemoedigd geworden door Mw. Hermans of door haar zoon; maar het tegendeel was het geval. De weduwe had, ondanks haar zachtzinnigen inborst, een gevoel van wrok tegen haar schoonvader behouden. Al mocht zij hem zijn handelwijze jegens haar en haar man hebben vergeven, zij kon hem niet vergeven, dat hij, middellijk, de oorzaak geweest was van den dood van haar kind. Zij huiverde op het noemen van zijn naam en zij had zich dikwijls tegen-over Nicolette uitgelaten, dat, zoo de man ooit in Amsterdam kwam, zij den dood op het lijf zou krijgen als zij hem met kennis ontmoette. Dit wetende had het jonge meisje zich wel gewacht, haar mede te deelen, dat de Heer Van Blinkerswaard en de Heer Flinck een en dezelfde persoon waren, en Albert, die 't wist, had zulks vroeger voor zijn moeder verzwegen. Wat dezen laatsten betrof, Nicolette zag hem alleen dan, wanneer hij zijn moeder op een avondbezoek brengen en weêr halen kwam; maar zooveel was haar toch gebleken, dat hij, nog sterker misschien dan zijn moeder, tegen zijn grootvader was ingenomen, en er volstrekt niet op gesteld, eenige betrekking met hem aan te knoopen. Aldus stonden de zaken, toen wederom iets plaats had, dat aan Nicolette, die nu een betrekkelijk vrij rustig leven leidde, een nieuwen schok moest geven.</p>
<p>Het geval droeg zich op de volgende wijze toe. Mad. Puri was door een verkoudheid aangetast, die wel geen zorgen baarde, doch waarvoor zij toch een paar dagen het bed moest houden: de zorg voor den winkel berustte dus voor-<pb n="267"/>namelijk op Mlle. Susanne: en het was onder deze omstandigheden, dat, op een ochtend, Letje bij Nicolette kwam, met de boodschap, of de Juffrouw even beneden wilde komen.</p>
<p>- ‘Wat is er aan de hand?’ vroeg Nicolette.</p>
<p>- ‘Er bennen twee dames op 't maag-azijn, weet u? en Madame leit te bed, weet u? en zoo is er niemand, weet u? om ze te woord te staan.’</p>
<p>- ‘En <hi rend="i">Mademoiselle</hi> Susanne dan?’</p>
<p>- ‘Ja, weet u? Mamsel Susanne is bezig om zich te kleeden, weet u? Zij zal in een ommezien klaar zijn, weet u? maar zij vraagt, of de Juffrouw 't zou kunnen schikken, weet u? om eventjes de dames zoo veul als aan de praat te houën, weet u?’</p>
<p>Nicolette had maar half zin in de boodschap; doch zij gaf toe en ging naar beneden. Toen zij den winkel binnentrad bevond zij zich tegen-over Bettemie, Mevrouw Mietje, en - Maurits.</p>
<p>Doch eer wij het tooneel beschrijven, dat hier volgde, vinden wij ons verplicht te verhalen, welk toeval deze drie personaadjen juist nu en te zamen ten huize van Mad. Puri gevoerd had.</p></div>
<div type="chapter">
<pb n="268"/>
<head rend="h3">Vierde hoofdstuk.</head>
<head rend="h4"><hi rend="i">Mevrouw Mietje van Eylar en Maurits te Amsterdam</hi>.</head>
<p>- ‘Welk een aangename verrassing!’ was de uitroep van Bettemie geweest, toen zij, in haar kamer zittende, Mevrouw Mietje met Maurits had zien binnentreden.</p>
<p>- ‘'t Is zeer vriendelijk van u, het zoo te willen opnemen,’ zeî Mevrouw Mietje: ‘en onze onbescheidenheid te verschoonen, dat wij, zoo vroeg en voor het gewone <hi rend="i">visite</hi>-uur, u in uw bezigheden komen storen.’</p>
<p>- ‘Noem dat geen stoornis, lieve Mevrouw!’ hernam Bettemie: ‘ik ben maar al te verheugd, u te zien: en aan dit genoegen zou ik gaarne alle bezigheden opofferen, gesteld dat ik er had. 't Is mij te aangenamer u hier te zien, omdat zulks mij tot een bewijs strekt, dat uw gezondheid tegenwoordig heel goed is; - en mijn vriend Maurits maakt het ook goed, niet waar?’ - Meteen stak zij hem met hartelijkheid de hand toe.</p>
<p>- ‘Ja, mijn gezondheid, daar valt juist niet op te roemen,’ zeî Mw. van Eylar: ‘in-tegendeel, de reden dat ik hier kom, is, om Prof. S. te raadplegen over mijn gestel. Ik weet wel, dat het eigentlijk een dwaasheid is, zooveel moeite te doen voor zulk een onbeduidend en nutteloos voorwerp als ik ben; maar mijn Heer van Eylar begeert het, en ik geef toe, al heb ik weinig vertrouwen in zulk
<pb n="269"/>een konsult met iemand, die mij nooit gezien heeft en mij niet kent. Wij komen nu juist van hem vandaan: ik kan niet anders zeggen, of de man is mij wel bevallen; heel attent! en doet allerlei vragen, veel meer dan een ander mij ooit gedaan heeft. - Maar och! 't zal niet veel baten. Ik weet, dat ik zwak ben, en dat ze mij toch niet zullen opknappen; en er zou dan ook niet veel aan mij verbeurd zijn; maar mijn Heer wil het, en ik onderwerp mij.’</p>
<p>Bettemie kende Mw. Mietje te lang, om veel gewicht te hechten aan haar jammerklachten en aan haar betuigingen van onwaardigheid, zij zeide dus alleen:</p>
<p>- ‘Mijn Heer van Eylar heeft gelijk, Mevrouw, dat hij niets onbeproefd laat wat misschien strekken kan tot bevordering van uw herstel. En heeft mijn Heer u vergezeld?’</p>
<p>- ‘Neen,’ antwoordde Mw. Mietje: ‘hij is naar een vergadering van 't dijksbestuur, en je weet bovendien, dat hij niet van Amsterdam houdt; maar nu trof het, dat Maurits van Marlheim terug was en de vriendelijkheid had, zich aan te bieden om mijn <hi rend="i">cavalier</hi> te wezen.’</p>
<p>- ‘Van Marlheim terug,’ herhaalde Bettemie: ‘toch niet voorgoed?’</p>
<p>- ‘Neen,’ antwoordde Maurits, lachende: ‘zij hebben mij niet weggejaagd: maar Sire heeft mij de eer aangedaan, mij tot zijn ordonnansofficier te benoemen, en zoo ga ik in de volgende week naar den Haag.’</p>
<p>- ‘Zoo!’ zeî Bettemie: ‘<hi rend="i">c'est une autre paire de manches!</hi> en ik feliciteer u wel; maar - eer ik het vergeet, nu blijfje hier toch dejeuneeren, niet waar? Zie, ik vind het toch recht lief van u, dat je mij de voorkeur geeft.’</p>
<p>- ‘Je moet niet denken, zeî Maurits, ‘dat wij uw welwillendheid alleen inroepen om ons den kost te geven: wij zullen die voor vrij wat gewichtiger dingen noodig heb-<pb n="270"/>ben. Wij moeten natuurlijk mutsen hebben, en kraagjes, en een winterhoed, en de Hemel weet wat al meer, en zoo rekenen wij er op, in u onze leidsvrouw te vinden naar de winkels, die in al die vakken 't best gesorteerd zijn.’</p>
<p>- ‘Ik ben tot uw dienst,’ zeî Bettemie: ‘maar je wilt toch hier wel eten ook, niet waar? dan zal ik het Oom gaan zeggen.’</p>
<p>- ‘Neen, dat niet,’ zeide Mw. Mietje: ‘wij hebben tegen drie uren wat eten in 't logement besteld: want wij moeten met den trein van vijven weêr naar Utrecht, waar ik bij mijn zuster logeer, en dan morgen weêr naar Hardestein.’</p>
<p>Bettemie begreep, niet verder te moeten aandringen en bepaalde zich met het geven van de noodige bevelen voor het <hi rend="i">déjeuner;</hi> waarna zij haar gasten bestormde met vragen, betreffende de vrienden, die zij op Hardestein had: al hetwelk aanleiding gaf tot een onderhoud, dat onder de koffie werd voortgezet, en wel voor haar zeer belangrijk was, doch het minder voor den lezer wezen zou.</p>
<p>- ‘En benje nu werkelijk van zins, Maurits,’ vroeg Bettemie, toen het <hi rend="i">déjeuner</hi> nagenoeg ten einde liep, ons op de wandeling te vergezellen? Wat zuljij bij de <hi rend="i">marchandes de modes</hi> doen? Of hebje daar ook wat te koopen?’</p>
<p>- ‘'t Schijnt,’ zeî Maurits lachende, ‘dat je bijzonder op mijn gezelschap gesteld bent, maar mij nog beter kunt missen.’</p>
<p>- ‘Foei! dat is een leelijke onderstelling van u,’ zeî Bettemie: ‘maar inderdaad, ik weet, dat het de Heeren altijd verveelt, de praatjes aan te hooren, die vrouwen in een modewinkel voeren: - en ik dacht, dat je daaromtrent wel geen uitzondering zoudt maken.’</p>
<p>- ‘Wat zal ik je zeggen?’ zeî Maurits: ‘ik ben eenmaal hier met mijn zuster en beschouw mij als <hi rend="i">de service</hi>. Denkje, dat het bezoeken van wachtposten vermakelijker
<pb n="271"/>is dan dat van winkels, of dat een questie, <hi rend="i">à propos</hi> van het ratjetoe gerezen, mij meer belang inboezemt dan een questie over een <hi rend="i">canezou</hi> of een echten sjaal? - Ik weet bovendien niet, waar ik op dit uur van den dag hier in Amsterdam heen zou loopen: en, wat de deur toedoet, ik hebje in lang niet gezien, Bettemie, en ik wil derhalve zoo lang van je gezelschap profiteeren als mij maar mogelijk is.’</p>
<p>Deze laatste woorden sprak hij op zoo hartelijken toon uit en zij gingen van zulk een vriendelijken blik vergezeld, dat Bettemie aan de oprechtheid daarvan niet kon twijfelen.</p>
<p>- ‘Ziedaar nog het beste wat je van morgen gezeid hebt, Maurits!’ zeide zij: ‘en zoo dat het geval is, heb ik er niet alleen niets tegen, dat je onze geleider zult zijn, maar ik verzoek er u zelfs om. Maak ik het nu weêr goed bij u?’</p>
<p>- ‘Je weet wel, dat je 't bij mij nog al niet licht verkerven kunt,’ zeî Maurits: ‘daar zijn wij te oude vrienden toe, Bettemie.’</p>
<p>- ‘En dat zullen wij, hoop ik, altijd blijven,’ zeide deze, hem met een oog van meêwarigheid beschouwende; want zij vond, dat hij, die vroeger altijd zoo onbezorgd en opgeruimd placht te zijn, thans, in weêrwil van zijn scherts van zoo even, iets ernstigs en droefgeestigs had. Half giste zij de reden: immers, te Hardestein zijnde, had zij niet kunnen nalaten, de neiging van den jongeling voor Nicolette te bespeuren, en zoo vermoedde zij thans, dat het onverklaarbaar verdwijnen van het meisje wel de oorzaak kon zijn van zijn zwaarmoedigheid; zij dorst het onderwerp echter niet aanroeren, vooral niet in tegenwoordigheid van Mw. Mietje, en nu deze er niet over begon. Evenzeer belette haar die tegenwoordigheid, aan Maurits te vragen hoe hij over Drenkelaer dacht: wat zij wellicht anders gedaan zou hebben: te meer, omdat zij eenigszins verwon-<pb n="272"/>derd was, dat hij den naam van den man, dien hij als zijn vriend op Hardestein gebracht had, niet eenmaal noemde. Zij begon te vreezen, dat er eenige verkoeling tusschen hen beiden had plaats gehad: en inderdaad, die vrees was niet ongegrond. Er was veel in de gedragingen van Drenkelaer tijdens diens verblijf te Hardestein geweest, dat Maurits had tegengestaan: al scheen het, dat het met de plannen, welke de substituut-griffier tegen de deugd van Nicolette beweerd had te zullen smeden, nimmer tot een begin van uitvoering gekomen was, toch zal men zich herinneren, hoe de bloote vermelding van die plannen reeds op den avond van Drenkelaers komst op Maurits een onaangenamen indruk had gemaakt, die niet was weggenomen sedert dat deze laatste zelf op het meisje verliefd was geworden: ook in andere opzichten was hem Drenkelaar niet meêgevallen, en sedert beider terugkeer naar Marlheim, had, ofschoon zij elkander dagelijks ontmoetteden, de toon van gemeenzaamheid, die vroeger tusschen hen heerschte, voor dien der onverschillige beleefdheid plaats gemaakt.</p>
<p>Had Bettemie van hare zijde een vertrouwelijk gesprek met Maurits wenschen te voeren, hij van zijnen kant zou ook niet ongeneigd zijn geweest, zijn hart uit te storten bij iemand, die hij voelde, dat hem begrijpen zou: en ook hem hinderde daarom eenigszins de tegenwoordigheid zijner schoonzuster. - Maar ook deze laatste was maar half op haar gemak; zij had gedacht, dat er nu van een huwlijk tusschen die twee wel nooit sprake meer zou kunnen zijn, dat Maurits niets voor Bettemie, en Bettemie niets voor Maurits gevoelde, en dat alzoo haar <hi rend="i">protégée</hi>, Klara van Sporkelberge, weder eenige kans zou kunnen krijgen: - en daarom misviel haar die toon van innige vertrouwelijkheid tusschen de beide jonge lieden, ja gevoelde zij er een weinig berouw over, dat zij hem naar Amsterdam had medegebracht, of althans, dat zij haar anker bij Bettemie had
<pb n="273"/>laten vallen. Wellicht had zij dit ook in geen geval gedaan, indien zij bekenden in de hoofdstad geweten had, met wie zij op even gemeenzamen voet verkeerde en bij wie zij zich dus in den vroegen morgen had durven aanmelden.</p>
<p>De koets, die Bettemie besteld had om boodschappen meê te rijden, kwam voor, en het drietal trok uit, eerst naar een paar andere winkels, en toen bij Madame Puri, waar de ontmoeting plaats had, aan het slot van ons vorig hoofdstuk vermeld.</p>
<p>Die ontmoeting werkte op alle vier als een elektrieke schok, doch geheel verschillend bij ieder. Terwijl Mw. van Eylar de lippen naar binnen trok en stijf tegen elkander drukte, te gelijk een stap terugdoende als of zij op een adder had getrapt, deed Bettemie onwillekeurig een stap voorwaarts, met een halfgesmoorden kreet van blijdschap. Maar hoe schrikte zij, toen Nicolette, na een wijl het drietal met een verwilderden blik te hebben aangestaard, doodelijk bleek werd, over al haar leden begon te beven, en, terwijl zij met de eene hand op de toonbank steunde, de andere aan 't hoofd bracht, als of zij daar hevige pijn voelde; waarna zij achterover neêrzakte op een taboeret en luid begon te snikken.</p>
<p>En Maurits? - Maurits was evenzeer bleek als een laken geworden en stond, gelijk vastgenageld op zijn plaats, krampachtig den hoed, dien hij in de hand hield, uit zijn fatsoen te knijpen.</p>
<p>Degene van de vier, die 't kalmste bleef bij 't geval, was natuurlijk Mw. Mietje. Een ontevreden blik op Bettemie slaande, voegde zij haar op een verwijtenden toon toe:</p>
<p>- ‘Je hadt mij niet gezeid, dat ik kans had, dat mensch hier te ontmoeten.’</p>
<p>- ‘Nicolette hier!’ riep Bettemie, zonder acht te slaan op de ontevredenheid van Mw. van Eylar, en zich naar het meisje begevende: ‘jij hier! en wat is er toch, dat u zoo aandoet?’</p>
<pb n="274"/>
<p>- ‘<hi rend="i">Ne le lui demandez pas</hi>, <hi rend="i">et laissons là cette malheureuse</hi>,’ zeî Mw. Mietje, haar arm op dien van Bettemie leggende.</p>
<p>- ‘<hi rend="i">Oui</hi>, <hi rend="i">bien malheureuse</hi>,’ snikte Nicolette, aan het woord, hoezeer het als zelfstandig naamwoord, en alzoo in een hoogst ongunstigen zin gebezigd was, de meer algemeene beteekenis gevende, die het als adjektief bezit: - ‘<hi rend="i">mais innocente</hi>,’ voegde zij er bij.</p>
<p>- ‘Daar had ik op gezworen,’ riep Maurits uit.</p>
<p>Blik van hevige verontwaardiging, waarmede zijn schoonzuster hem aanstaarde, onder den uitroep: ‘<hi rend="i">mais Maurice!</hi>’</p>
<p>Maar, van de andere zijde der toonbank, blik van innige dankbaarheid, dien Nicolette, tusschen haar tranen door, op hem wierp.</p>
<p>- ‘Wees toch bedaard, Nicolette!’ zeî Bettemie, in groote verlegenheid nu her- dan derwaarts kijkende.</p>
<p>Maar terwijl het viertal zich dus over elkander bevond, ieder verlegen met zijn figuur, en Mw. van Eylar zich juist omkeerde om de deur uit te gaan, klonk het onverhoeds: <hi rend="i">mille pardons mesdames</hi>, <hi rend="i">de vous avoir fait attendre</hi>,’ en trad Mlle. Susanne binnen, doch die ook op hare beurt verlegen staan bleef op het zien van de verwarring, die bij de aanwezigen heerschte, en waar zij niets van begreep. Naauwlijks had Nicolette haar komst bespeurd, of zij hief zich langzaam op en waggelde de kamer uit.</p>
<p>- ‘Wij zullen, dunkt mij, best doen, ons te verwijderen,’ zeî Mw. Mietje tegen Bettemie, ‘en terug te komen, als Mad. Puri eens zelve te spreken is en zij zulke menschen niet in huis heeft.’ En meteen nam zij den arm van Maurits, die haar werktuiglijk volgde. Mlle. Susanne, die niet wist, of zij den uitval op zich zelve of op een ander moest toepassen, keek Mw. van Eylar niet weinig verstoord na; doch Bettemie liep op haar toe en fluisterde haastig:</p>
<pb n="275"/>
<p>- ‘Die Juffrouw, die zoo even hier was, is ongesteld geworden: zeg haar, dat zij wel nader van mij hooren zal.’</p>
<p>Dit gezegd hebbende, snelde zij Mw. Mietje achterna, die reeds in 't rijtuig zat en die verzocht, terstond gebracht te worden naar den Doelen, waar zij haar tijdelijken intrek genomen had. Zoo ongelukkig zagen beiden, Mw. van Eylar en Maurits, er uit, zij ten gevolge harer verontwaardiging, hij ten gevolge van den indruk, dien het weêrzien van Nicolette op hem gemaakt had, dat Bettemie geen van beiden ondervragen dorst, en geen woord werd onderweg door een van drieën geüit.</p>
<p>Aan het logement gekomen, voegde Mw. Mietje, bij 't uit het rijtuig stappen, aan Bettemie een woord van kouden dank toe, dat tevens voor afscheid moest gelden; doch de Freule Van Doertoghe, te fier en tevens te nieuwsgierig, om zich op die wijze te laten afschepen, volgde de Gravin onmiddellijk na, en tot in de slaapkamer, waar zij zich had heen begeven.</p>
<p>- ‘Vergeef mij,’ zeide zij toen, ‘indien ik op die wijze geen afscheid van u nemen kan. Ik zou niet gaarne zien, dat Mevrouw mij verdacht hield, haar willens en wetens in de tegenwoordigheid gebracht te hebben van iemand, die haar onaangenaam schijnt te zijn. Ik wist niet, dat Nicolette zich ten huize van Mad. Puri bevond, en evenmin, dat zij uw gunst zoozeer verbeurd had, als mij nu blijkt het geval geweest te zijn.’</p>
<p>- ‘Ziezoo!’ zeî Mw. Mietje, zonder op de betuigingen van Bettemie veel acht te geven: ‘daar ben ik nu te Amsterdam gekomen om een geleerde over mijn gezondheid te raadplegen, en daar moet ik een ontmoeting als deze hebben, die alleen in staat ware, mij ziek te maken. Neen, ik neem het u niet kwalijk, Bettemie! dat je 't niet wist; - maar wel, dat je nog medelijden toont met zoo'n kreatuur.’</p>
<pb n="276"/>
<p>- ‘Maar wat heeft zij dan toch gedaan?’ vroeg Bettemie.</p>
<p>- ‘<hi rend="i">Ah! - ne le demandez pas</hi>,’ zeide de Gravin: ‘en dan, Maurits ook, die zich zoo dwaas aanstelt en, in plaats van haar direkt den rug toe te keeren, nog belangstelling in haar toont! Ja! ik heb het van den beginne wel zien aankomen, dat de komst van dat mensch te Hardestein niets dan leed zou brengen: ik weet, dat ik maar een dom schepsel ben; maar 't komt toch uit, als ik gezegd heb - en ik kan niet begrijpen, hoe mijn Heer van Eylar nog schijnt te twijfelen aan haar schuld. - En omdat Mw. Van Zirik nu slecht is, is dat schepsel daarom braaf?’</p>
<p>Van deze vrij onzamenhangende <hi rend="i">diatribe</hi> van de Gravin achtte Bettemie alleen dit waardig om onthouden te worden, dat n.l. de Graaf van Eylar nog niet overtuigd was van Nicolettes wangedrag.</p>
<p>- ‘Kan ik ook nog iets voor u doen?’ vroeg zij, het noodeloos achtende, een gesprek voort te zetten, dat blijkbaar aan de Gravin zoo onaangenaam was.</p>
<p>- ‘Ik dank u,’ antwoordde deze: - ‘wilje zoo vriendelijk zijn, zeg dan aan Maurits, dat hij mij laat waarschuwen als 't eten op tafel staat: ik weet niet, of ik wel wat gebruiken zal: ik zal zoolang maar in mijn kleêren wat op het bed gaan: ik voel, dat ik een razende hoofdpijn heb. <hi rend="i">Adieu!</hi> - ik dank u nog wel voor uw vriendelijkheid.</p>
<p>Bettemie verliet de Gravin; zij verlangde met Maurits te spreken, en, gelijk zij verwachtte, trof zij hem beneden in 't voorportaal aan, driftig heen en weder loopende. Zoodra had hij haar echter niet gezien, of hij snelde naar haar toe en, zonder een woord te wisselen, als gedreven door een wederzijdsche behoefte om elkander hun gewaarwordingen mede te deelen, gingen zij de eetzaal binnen,
<pb n="277"/>die openstond, en waar zich niemand op dat tijdstip bevond.</p>
<p>- ‘Wat is er toch met Nicolette gebeurd?’ was de eerste vraag van Bettemie.</p>
<p>- ‘O! vraag het mij niet,’ antwoordde de jongeling, wiens gemoedsbewegingen te heviger uitbarstten, naarmate hij die meer in 't bijzijn van zijn schoonzuster had zoeken te bedwingen.</p>
<p>- ‘Is 't...van...een slecht gedrag?’ vroeg Bettemie, aarzelende.</p>
<p>- ‘O! erger nog..; vraag het niet: ik kan u niet zeggen, welke afschuwlijke dingen men haar te laste legt: en toch 't is onmogelijk, Bettemie!’ hier drukte hij haar krampachtig de hand: ‘niet waar, 't is onmogelijk.’ - En hij schreide als een kind.</p>
<p>Er is iets treffends in, een man tranen te zien storten. Bettemie weende, toen zij 't Maurits doen zag, en zeide, op een toon van innig medegevoel:</p>
<p>- ‘Je hadt haar dan wèl lief?’</p>
<p>- ‘Met al de krachten mijner ziel,’ zeide Maurits: ‘en ik heb haar nog lief, Bettemie! - dank voor uw medelijden.’</p>
<p>- ‘Maar Maurits! bedenk, indien zij uwer nu niet waard is? Zieje, je weet, wij kennen mekaêr zoo lang - en ik beschouw je zoo wat half en half als een broêr - ik vind u een veel te goeden jongen om u ongelukkig te zien ten gevolge van een verkeerd geplaatste affektie.’</p>
<p>- ‘Maar geloofje dan aan haar schuld?’ vroeg Maurits.</p>
<p>- ‘Zoo als ik haar heb leeren kennen,’ antwoordde Bettemie, ‘komt het mij ongelooflijk voor, dat zij zich werkelijk zoo grof zou vergrepen hebben als uw schoonzuster schijnt te denken. Maar
<lb/><hi rend="i">Le vrai peut quelquefois n'être pas vraisemblable</hi>,
<lb/>en wanneer noch Dominee, noch uw broeder, die zooveel
<pb n="278"/>van haar hielden, het voor haar durven opnemen, dan moet ik, die niet op de hoogte ben van de zaak, mijn oordeel wel opschorten.’</p>
<p>- ‘Ach! dat ik haar maar vijf minuten kon te spreken krijgen,’ riep Maurits.</p>
<p>- ‘Hebje haar ooit gezegd, dat je haar liefhadt?’ vroeg Bettemie.</p>
<p>- ‘Dat heb ik,’ antwoordde Maurits.</p>
<p>- ‘En zij?’</p>
<p>- ‘Zij heeft mijn aanzoek afgeslagen,’ zeide hij, op neêrslachtigen toon.</p>
<p>- ‘Afgeslagen!’ herhaalde Bettemie, met verwondering: ‘ik meende toch bespeurd te hebben, dat...doch dat 's hetzelfde. - Maar, in dat geval, welke aanspraken zouje dan kunnen doen gelden, om haar op te zoeken en te ondervragen?’</p>
<p>- ‘Geen de minste, ik beken het! - en toch, die onzekerheid...’</p>
<p>- ‘In uw verhouding over en weêr,’ hernam Bettemie, ‘zou elke stap, uwerzijds gedaan om tot haar te komen en haar te ondervragen, geheel ongepast en verkeerd zijn. Ik begrijp, dat het u grieven moet, iemand, op wie je eens je zinnen hadt gezet, met schijn van grond te hooren beschuldigen: den afgod, waarvoor je laagt neêrgeknield, in 't stof te zien verbrijzelen: den glans van die bloem, door u bewonderd, te zien bezoedelen; - en te gevoelen, dat, bij dat algemeene koor van hoon en laster, uwe stem geen gezag heeft om zich te doen hooren en de lasteraars te overschreeuwen: ja, dat moet hard zijn, dat <hi rend="i">is</hi> hard; - maar wapen je met geduld, Maurits, eens komt de waarheid aan 't licht, en, geloof mij, 't zal aan mij niet falen om die te ontdekken en Nicolette te verdedigen, zoo zij werkelijk onschuldig is; want zieje, ik ook, ik heb behoefte om aan haar onschuld te gelooven: en, geloof mij, is zij
<pb n="279"/>ten onrechte beticht, dan zal ik haar partij durven nemen: - mij kan niemand van bijöogmerken verdenken.’</p>
<p>Hier leî het binnentreden van een bediende, die de tafel kwam dekken, Bettemie het zwijgen op en maakte een eind aan het gesprek.</p>
<p>- ‘Nu vaarwel!’ zeide zij, terwijl zij zich naar haar rijtuig begaf: ‘je zult wel nader van mij hooren.’</p>
<p>- ‘Je belooft mij,’ zeî Maurits, terwijl hij haar uitgeleide deed, ‘dat je alles doen zult wat in uw vermogen is, om het lot van die ongelukkige te verzachten.’</p>
<p>- ‘Alles, voor zoover mij dit betaamt,’ antwoordde Bettemie, hem de hand tot afscheid drukkende: ‘vertrouw daarop.’</p>
<p>- ‘Dank, Bettemie! dank,’ hernam hij, haar meteen in haar rijtuig helpende.</p>
<p>- ‘Bij Madame Puri,’ zeide zij, bij 't instappen, tegen den koetsier, en Maurits zond, op 't hooren van dien last, haar een dankbaren blik na.</p>
<p>Het lag in de bedoeling van Bettemie, niet terstond naar Nicolette te vragen, maar eerst een gesprek met Mad. Puri te hebben, en te trachten van haar te vernemen, hoe en wanneer Nicolette bij haar was gekomen en wat zij nopens deze vertellen kon. Toen zij daarom aan het magazijn gekomen was, begreep zij, uit overweging, dat zij bij haar bezoek van een uur te voren, Mad. Puri niet gezien had en deze dus misschien niet in de stad was, niet uit het rijtuig te stappen alvorens daaromtrent zekerheid te hebben, en gaf haar knecht last om te vragen of de vrouw des huizes te spreken was. Na een vrij langdurig gesprek tusschen den knecht en Letje, die aan de deur gekomen was, ging deze naar binnen, en kwam na verloop van eenige minuten weder terug, met de boodschap, dat Madam te bed lag wegens verkoudheid, maar toch plan had om op te staan, en dat, als de Juffrouw wat wachten kon, zij dan tot haar dienst zou zijn.</p>
<pb n="280"/>
<p>- ‘Heel goed!’ riep Bettemie der dienstmaagd toe, ‘zeg dan, dat ik over een half uur terug zal komen. - Naar Juffrouw Van Marsden,’ vervolgde zij, tot haar bediende sprekende. - Bettemie behoorde onder die vrij zeldzame lieden, die niet gaarne een oogenblik verloren laten gaan, en, dewijl zij toch eens wilde vernemen, hoe haar vriendin Ernestine, die wat ongesteld was, het maakte, en deze in de buurt woonde, begreep zij het vrijvallend half uurtje juist goed te kunnen gebruiken, met een bezoek bij haar af te leggen.</p>
<p>Aan de woning van den Heer Van Marsden gekomen en afgestapt zijnde, vernam zij van de meid, die haar opendeed - 't was nu half drie, en dan zijn in Amsterdam de knechts altijd van huis om de boodschappen hunner meesters te doen, of liever naar hun <hi rend="i">club</hi> te gaan - dat de Juffrouw nog haar kamer hield, doch dat zij, de meid, zou gaan hooren, of Juffrouw Van Doertoghe ontvangen kon worden, en werd zij verzocht zoolang in de beneden-zijkamer te toeven. Daar binnentredende, vond zij Ernestines broeder Rudolf, die juist les nam bij den Engelschen meester, welken laatsten Bettemie nooit daar aan huis had gezien. De leerling sprong van zijn stoel: de meester rees op en maakte een deftige buiging; doch zoowel hij als Bettemie kleurden tot achter de ooren toe.</p>
<p>De lezer heeft begrepen, dat die meester niemand anders was dan Albert.</p>
<p>- ‘Laat ik u niet storen,’ zeî Bettemie: ‘hoe is 't met uw zuster?’ vroeg zij vervolgens, zich meer bepaald tot den knaap wendende.</p>
<p>- ‘Och!’ antwoordde deze: ‘die zal over een paar dagen wel weêr klaar zijn; ze is maar wat verkouën.’</p>
<p>- ‘En benje nu aan de studie?’ vervolgde Bettemie, die aan de eene zijde begreep, dat het onheusch en bovendien ondankbaar wezen zou, indien zij geen notitie nam
<pb n="281"/>van de derde hier aanwezige persoon, en het aan de andere zijde min welvoeglijk vond, zoo onmiddellijk het woord tot Albert te richten.</p>
<p>- ‘Ik leer Engelsch bij mijn Heer,’ antwoordde Rudolf: ‘sedert veertien dagen.’</p>
<p>- ‘<hi rend="i">I am glad to hear it</hi>,’ zeide Bettemie; en toen, zich tot Albert wendende, vervolgde zij, zich voortdurend van dezelfde taal bedienende: ‘ik heb nog eens het voorrecht gehad, mijn Heer te ontmoeten, en ik ben niet vergeten, hoe wakker hij zich toen te mijnen behoeve gekweten heeft.</p>
<p>- ‘Kon ik minder doen?’ vroeg Albert, wederom rood wordende: ‘en zou niet iedereen als ik gehandeld hebben, waar het er op aankwam, u van dienst te zijn?’</p>
<p>Bettemie vergenoegde zich, op dit kompliment met een hoofdbuiging te antwoorden, en vroeg toen, of de onderwijzer nog al goede verwachtingen van zijn kweekeling had.</p>
<p>- ‘Ongetwijfeld,’ antwoordde Albert, ‘en vooral indien Mejuffrouw Van Doertoghe zoo goed wil zijn, dikwijls Engelsch met hem te spreken: hij zal dan een voorbeeld hebben, dat hem van meer dienst zal zijn dan al de themaas, die ik hem kan laten maken.’</p>
<p>- ‘Ei kom! mijn Heer!’ zeî Bettemie: ‘ik weet wel beter: ik mag dan een weinig in 't Engelsch kunnen snappen: maar om hem de taal grondig te onderwijzen, daar zou ik minder kans toe zien. - Maar, zoo ik vragen mag, toen ik u op den weg bij Hardestein ontmoette, scheen Mevrouw uw moeder mij een weinig lijdende toe. Is haar gezondheid thans beter?’</p>
<p>- ‘Zij is volkomen wel, en ik ben u zeer dankbaar voor uw belangstelling,’ antwoordde Albert.</p>
<p>Hier kwam de meid weder binnen met de vraag ‘of de Juffrouw maar boven woû komen.’ Met een minzame hoofdbuiging verliet Bettemie het vertrek. Albert oogde een wijl
<pb n="282"/>hetgeen hem een hemelsche verschijning voorkwam na, en zette zich toen weder met zijn leerling aan den arbeid; maar of hij niet nu en dan onder de les zich aan verstrooidheid schuldig maakte, en of de jonge Van Marsden dien dag wel evenveel vrucht van zijn onderwijs trok als gewoonlijk, ziedaar vragen, waar wij het antwoord liever op zullen schuldig blijven.</p></div>
<div type="chapter">
<pb n="283"/>
<head rend="h3">Vijfde hoofdstuk.</head>
<head rend="h4"><hi rend="i">Nicolette en Bettemie</hi>.</head>
<p>Nicolette was, toen zij het magazijn van Mad. Puri verliet, naar haar kamertje teruggekeerd, hoe, dat wist zij zelve niet, en evenmin, hoe lang zij vervolgens op haar stoel gezeten had, zonder iets uit te voeren, met de oogen strak en wezenloos op den grond gevestigd. Het was in deze houding, dat Mad. Puri, die juist opgestaan was, en van Mlle. Susanne eenige vrij verwarde berichten aangaande het voorgevallene bekomen had, haar vond, en de goede vrouw ontstelde over de verandering van gelaat, die zij bij haar bespeurde.</p>
<p>- ‘Mijn hemel!’ vroeg zij: ‘wat is er aan de hand, Nicolette?’</p>
<p>- ‘Ach!’ zeide deze, geheel moedeloos: ‘vraag het mij niet, Mevrouw. Ik zal u al mijn leven dankbaar wezen voor het goede, dat ik van u genoten heb; maar ik mag hier niet langer blijven.’</p>
<p>- ‘Niet? - Maar wat is er dan gebeurd?’</p>
<p>- ‘O! de vloek, die op mij drukt, vervolgt mij ook hier: mijn tegenwoordigheid brengt oneer en schande waar ik mij bevind: ik zou een slechten naam aan uw huis geven, zoo ik langer hier bleef...en toch,’ vervolgde zij,
<pb n="284"/>zich de handen wringende, ‘God weet, hoe onschuldig ik ben. - Och! wat heb ik toch gedaan om zoo ongelukkig te wezen? en waarom hebben zij mij, op dien vijfden December-avond, maar liever niet versmoord in plaats van mij te verplegen?’</p>
<p>'t Was vruchteloos, dat Mad. Puri moeite deed, eenige vertroostende woorden tot haar te spreken: te minder uitwerking deden die, omdat de goede vrouw, nu meer in 't bijzonder bekend geworden met de verontwaardiging, door iemand als Mw. van Eylar aan den dag gelegd, en met de uitdrukkingen, door haar gebezigd, en onderstellende, dat de Gravin geen geheim zou maken van de ontmoeting, die zij gehad had, zelve begon in te zien, dat de tegenwoordigheid van Nicolette op den duur wel eens ten nadeele van haar - Mad. Puri's - huis en krediet zou kunnen strekken. Zij paaide dus het jonge meisje meer met vriendelijke woorden dan zij haar werkelijk opbeurde, drong haar, gebruik te maken van een schrikdrank, die op het eerste alarm bij den apothecar gehaald was, en was toen eigentlijk niet rouwig, dat zij naar beneden geroepen werd en alzoo een geschikt voorwendsel had om zich te verwijderen. Geen langen tijd verliep er echter, of zij kwam bij Nicolette terug. ‘Ziehier,’ zeide zij, ‘iemand, die u verlangt te zien, en die misschien beter in staat zal zijn dan ik, om u van uw droefgeestigheid te genezen:’ en meteen, haar wijzende op de persoon, die haar gevolgd was en nu binnentrad, verwijderde zij zich.</p>
<p>De nieuwgekomene, die niemand anders was dan Bettemie, bleef een oogenblik tegen-over Nicolette staan, in een houding, die zoowel van verlegenheid als van innig medelijden getuigde. Maar wild sprong Nicolette op, en, de handen smeekend samenvouwende, riep zij:</p>
<p>- ‘O! nader mij niet: mijn aanblik brengt besmetting aan.’</p>
<pb n="285"/>
<p>- ‘Maar wat is er dan toch met u gebeurd, Nicolette?’ vroeg Bettemie: ‘of wat hebje bedreven, dat in die vier of vijf maanden, sedert wij elkander laatst zagen, zulk een verandering bij u heeft te-weeg-gebracht?’</p>
<p>- ‘Heeft men het u niet verteld?’ vroeg Nicolette, haar met een verbaasden blik aanziende: ‘o neen! zeker niet - anders zouje niet tot mij gekomen zijn: - neen waarlijk...Bettemie!...verlaat mij: - ik ben dankbaar voor uw goedheid; maar, verlaat mij: - men zou 't u tot oneer aanrekenen, zoo men maar in de verste verte kon vermoeden, dat je mij bezocht hadt. Ik ben veroordeeld, niemand meer te zien.’</p>
<p>- ‘En toch, je hebt straks gezeid, dat je onschuldig waart?’</p>
<p>- ‘Ja, en dat ben ik ook; maar de schijn is tegen mij, de vooroordeelen der wereld zijn tegen mij: - alles vereenigt zich, om mij ongelukkig te maken. Ach Bettemie! ik ben wel diep te beklagen.’ En meteen, overmeesterd door haar gewaarwordingen, zakte zij weêr in haar stoel, en bedekte met beide handen het schreiende gelaat.’</p>
<p>- ‘Men heeft u ongetwijfeld belasterd,’ zeî Bettemie, zich bij haar nederzettende: ‘ik kan niet gelooven, dat je op eens zoo slecht zoudt kunnen geworden zijn; maar, zoolang je mij niet vertelt wat men u te laste legt, hoe wil ik u dan vrijspreken of veroordeelen? - Wij waren immers vriendinnen, Nicolette?’</p>
<p>- ‘Neen!’ zeî Nicolette: ‘verg het mij niet. O! mijn hart krimpt ineen als ik er maar aan denk. En wie weet, of je mij eens gelooven zoudt? Ach! het blijkt immers nu al, dat je twijfelt...anders zouje niet van veroordeelen spreken...en hoeveel meer zouje twijfelen, wanneer ik je alles verteld had; want de feiten zijn tegen mij: de feiten zijn onweêrsprekelijk: en ik heb geen enkel bewijs
<pb n="286"/>voor mijn onschuld, geen enkel buiten mijn woord...Neen, Freule! laat mij aan mijn lot: - ik ben bestemd om te lijden...en ik moet mijn lijden alleen dragen.’</p>
<p>Hier wierp zij zich weder achterover in haar stoel, met afgewend gelaat; de diepte van haar ongeluk had voor een wijl haar 't hart verstaald en maakte haar onbillijk jegens haar vriendin.</p>
<p>- ‘O! ik heb hem wel gezien,’ vervolgde zij, terwijl zij stijf voor zich neder op den grond zag: ‘ik heb hem wel gezien, dien blik van verachting, waarmeê Mw. van Eylar mij bejegende. En had zij geen gelijk? Ik moet immers voor haar een voorwerp van afschuw zijn - gelijk ik het ook voor iedereen moet wezen, voor iedereen, die niet van mijn onschuld overtuigd is...maar <hi rend="i">hij</hi> toch,’ zeide zij, onwillekeurig medegesleept door den stroom harer gedachten, en terwijl haar oogen zich flonkerend naar boven hieven, ‘<hi rend="i">hij</hi> geloofde aan mijn onschuld! hij had geen bewijzen noodig.’</p>
<p>- ‘Arme Nicolette!’ zeî Bettemie, den arm om haar heen slaande en haar tot zich trekkende: ‘je hadt hem dus lief, dien goeden Maurits?’</p>
<p>Nicolette antwoordde niet; maar liet haar hoofd op den schouder van Bettemie vallen en weende bitter.</p>
<p>- ‘O!’ riep Bettemie: ‘indien je werkelijk liefde voor hem voelt, dan kan het ook niet mogelijk zijn, dat je je slecht hebt gedragen. En nu, nu ben ik ook zeker van je onschuld, nu behoefje je niet bij mij te rechtvaardigen.’</p>
<p>- ‘Dank! dank!’ zeî Nicolette: - ‘maar o! zeg het toch aan niemand, wat ik mij daar ontvallen liet - vooral nooit aan <hi rend="i">hem:</hi> - Er kon toch immers in geen geval iets van komen...en nu vooral niet meer: - als hij gelooft, dat hij mij onverschillig is, zal hij mij immers des te
<pb n="287"/>eerder vergeten, - en een ander vinden, in zijn stand, die hem gelukkig maakt.’</p>
<p>Nu begreep Bettemie de mate van zelfverloochening en edelmoedigheid, die het jonge meisje had getoond te bezitten, toen zij de hand van Maurits geweigerd had.</p>
<p>- ‘Ik weet niet,’ zeide zij: ‘waar men u van beticht of wie u verdacht houdt; maar wel, dat je in mijne oogen meer dan de achting, dat je den eerbied waardig zijt van alle weldenkenden, en dat ik mij schaam, zoo ik maar voor een oogenblik getwijfeld heb. Zie eens, Nicolette!’ vervolgde zij, in een oogenblik van opgewondenheid: ‘wilje met mij, te zamen, geärmd, over straat gaan, als die 't volst is van de wandelaars?’</p>
<p>- ‘Dat is een grootmoedig voorstel, Bettemie!’ antwoordde Nicolette, het hoofd schuddende: ‘maar dat ik niet zal aannemen. De menschen denken altijd liefst het ergste, en, of zij ons al te zamen zagen, zij zouden er aangaande mij geen betere gedachten om voeden, en het slijk, dat zij op mij wierpen, zou ook u bespatten. Neen, aan smaad, om mijnentwille verduurd, mag ik u niet blootstellen. - En nu, Bettemie, na uw aanbod mag ik u niet onkundig laten van mijn wedervaren: - je zult dan zelve begrijpen, waarom het onmogelijk zou wezen, dat je u ooit met mij in 't openbaar vertoondet.’ - En toen, steeds tegen haar aanleunende en fluisterend, deed zij haar het verhaal van wat den lezer bekend is. - Dat, onder 't aanhooren daarvan, Bettemie menigen traan liet en diep bewogen werd, zal iedereen beseffen.</p>
<p>- ‘Maar,’ vroeg zij, toen Nicolette geëindigd had: ‘hebje dat dan niet aan Dominee geschreven?’</p>
<p>- ‘Dat heb ik gedaan; maar hij heeft mij niet geäntwoord en, na het briefje van mijn Heer Hoogenberg, is mij alle moed ontzonken, om bij een van mijn verzorgers op de zaak terug te komen.’</p>
<pb n="288"/>
<p>- ‘U niet geäntwoord!’ herhaalde Bettemie: ‘maar dat is onbegrijpelijk: daaraan herken ik onzen goeden Dominee niet. Ik moet hem zelve eens schrijven.’</p>
<p>- ‘O! wend geen pogingen aan ten mijnen gevalle,’ zeî Nicolette, weder in een vlaag van eigenzinnige neêrslachtigheid: ‘het is toch eenmaal mijn lot, dat iedereen het slechtste van mij denkt.’</p>
<p>- ‘Neen, niet iedereen,’ zeî Bettemie: ‘want ik denk goed over u, en Maurits denkt goed over u, en die Juffrouw - hoe heet zij ook weêr? - o ja, Juffrouw Hermans - en Madame Puri, - en zoo zullen er gewis meer zijn, en de waarheid zal zich toch een weg banen.’</p>
<p>- ‘Als het te laat is,’ zeî Nicolette zuchtende: - ‘doch nu zieje wel, ik kan hier niet blijven - en wij moeten mekaêr niet weêrzien.’</p>
<p>- ‘En waar wilje dan heen?’</p>
<p>- ‘Ach! ik weet het niet: - en zoo er kloosters waren bij de Protestanten, dan ging ik daar in.’</p>
<p>- ‘Wel! spreek er over met Juffrouw Hermans, dat schijnt een goede vrouw: - en,’ voegde zij er bij, terwijl zij poogde te glimlachen: ‘die famielje schijnt inderdaad geboren om u van dienst te zijn. De moeder heeft u tot zich genomen en de zoon heeft, reeds vroeger, u misschien er voor bewaard je armen en beenen te breken.’</p>
<p>- ‘Het zijn beiden brave menschen,’ zeî Nicolette: ‘en ik wenschte dat je elkander kendet; - je zoudt waardig zijn, kennis met hen te maken.’</p>
<p>- ‘Inderdaad?’ vroeg Bettemie.</p>
<p>- ‘Ja,’ zeî Nicolette: ‘en je zoudt u niet over die kennismaking behoeven te schamen. 't Zijn zeer fatsoenlijke menschen. Hier zag zij Bettemie eenigszins vragend aan, als wilde zij uitvorschen, of Mw. Van Doertoghe haar al of niet verteld had, dat de Wed. Hermans haar nicht was.</p>
<pb n="289"/>
<p>- ‘Ja,’ antwoordde de andere: ‘ik heb ook gevonden, dat zij een zeer fatsoenlijk, zelfs een gedistingeerd voorkomen hadden.’</p>
<p>- ‘En geen wonder,’ zeî Nicolette, die, na het gunstig oordeel, over haar vrienden door Bettemie geveld, zich niet alleen gerechtigd, maar zelfs verplicht achtte, het geheim van de Wed. Hermans aan den dag te brengen: ‘geen wonder bij een vrouw, die van haar zelve Van Doertoghe heet.’</p>
<p>- ‘Wat vertelje?’ vroeg Bettemie, verbaasd.</p>
<p>- ‘Wel ja; was u dat nog onbekend?’</p>
<p>- ‘O! en Tante wees haar zoo schromelijk af op dien zekeren morgen.’</p>
<p>- ‘Ja! en daarom mocht ik u eigentlijk niets vertellen van de betrekking, die tusschen u beiden bestaat.’</p>
<p>- ‘Ik herinner mij,’ zeî Bettemie, na een wijl te hebben nagedacht, ‘wel eens met een woord te hebben hooren spreken over een nicht van ons, die een <hi rend="i">liaison</hi> had gehad met iemand beneden haar stand.’</p>
<p>- ‘Daar hoor ik de aristokratische Freule spreken, en niet mijn Bettemie: uw nicht is in Engeland getrouwd met den Heer Wayland Flinck: en dat zij belasterd en door haar famielje verstooten is kan zij niet helpen.’</p>
<p>- ‘O foei!’ zeî Bettemie: ‘dat men mij die zaak nooit heeft opgehelderd! Wat heb ik dan nog goed te maken! En zie eens, hoe toevallig!...haar zoon, weetje, die te Hardestein ons paard tot staan bracht, dien heb ik juist zoo even ontmoet bij den Heer Van Marsden aan huis, waar hij les geeft.’</p>
<p>- ‘Inderdaad? - een beste jongen,’ zeî Nicolette: ‘zoo lief voor zijn moeder! en zij verafgoodt hem ook.’</p>
<p>- ‘Waarlijk? - Maar ik zie daar met schrik, hoe laat het al is. Ik moet naar huis; want Oom zou van de Sociëteit komen en niet weten waar ik gestoven of gevlo-<pb n="290"/>gen was. Nu, overleg eens bedaard met Mevrouw Hermans wat u te doen staat, en laat mij uw besluit weten. En hebje altemet eenig geld noodig, dan zulje, hoop ik, niet te grootsch wezen om het van mij aan te nemen.’</p>
<p>- ‘Ik weet het niet,’ zeî Nicolette, haar de hand drukkende: ‘in elk geval blijf ik u dankbaar.’</p>
<p>- ‘En ik,’ zeî Bettemie, terwijl zij afscheid nam, ‘hoor in elk geval wel nader van u.’</p></div>
<div type="chapter">
<pb n="291"/>
<head rend="h3">Zesde hoofdstuk.</head>
<head rend="h4"><hi rend="i">Een illustratie van</hi> '<hi rend="i">t oude spreekwoord:</hi> ‘<hi rend="i">soort zoekt soort</hi>.’</head>
<p>Drenkelaer zat aan 't ontbijt in zijn kamer te Marlheim, bezig, beurtelings een slokje te nemen uit het theekopje, dat nevens hem stond, en, met een fijn gepunt potlood, zoo door 't veranderen van woorden, door 't omzetten van sommige, en door 't invoegen van andere zinsneden, verbeteringen aan te brengen in een opstel, dat voor hem lag, niet zonder nu en dan onder dien arbeid zich een uitroep van wrevel en ongeduld te veroorloven, of ook wel een aanmerking, die alles behalve vleiend was voor den steller.</p>
<p>- ‘Brr!’ zeide hij, halfluid tot zich zelven sprekende: ‘is dat een stijl? 't Is gelukkig, dat het loon den arbeid verzoet; ofschoon ik liever, en met minder moeite, voor 't geen ik er aan verdien zelf een opstel zou schrijven, dan zoo'n kakografie korrigeeren. En dan heeft die Van Zirik nog gestudeerd en is in één gezelschap geweest met Bol en Hoogenberg en Donia en andere knappe lieden. - Nu! daar zal hij ook wel niet veel meer als kontingent hebben ingebracht, dan de fijne flesschen, die hij schonk. - En dat zóó iemand zich nu voorstelt, figuur in de Tweede Kamer te zullen maken. Och! wat mij betreft, ik gun het hem wel, tot troost, dat hij zijn vrouw kwijt is. -<pb n="292"/>Of 't een mooie vrouw was? - En dan, als hij maar zoo verstandig is, zijn mond te houden, nu en dan een fijn <hi rend="i">diner</hi> aan zijn kollegaas te geven, en eens in 't jaar een fulminante <hi rend="i">speech</hi> te houden, om op Grondwetherziening, openbaarheid, vrijmaking van den arbeid, enz. enz. aan te dringen. - Wel! dan zal hij er evengoed figuur slaan als zoo menig ander. - Die jaarlijksche <hi rend="i">speech</hi> zullen wij wel voor hem maken; - dat is te zeggen <hi rend="i">ik</hi> niet; ik zal dan hoog en droog in mijn huis te Amsterdam zitten, of Freule Bettemie moest mij nog foppen: - en dan - geen oppozitie meer. Maar dewijl men geen oude schoenen moet weggooien, eer men nieuwe heeft, moeten wij onzen rijken Hagenaar vooreerst nog aan 't lijntje houden, en hem laten bloeden voor de eer van zijn arbeid in den Marlheimer gedrukt te zien.</p>
<p>‘En hier doet zich de vraag voor,’ vervolgde hij, zijn ledig kopje wegschuivende en den knop van zijn potloodhouder tegen zijn onderlip drukkende, ‘of, en in hoeverre, die Van Zirik eventuëel zijn zuiverings-eed zal kunnen doen? Als ik geld geef tot ondersteuning van een dagblad, en in 't vertrouwen, dat gemeld dagblad mij voor de Kamer zal aanbevelen, kan ik dan zeggen, geen giften of gaven te hebben gedaan om benoemd te worden? - Hm! dat moge Van Zirik met zijn konscientie uitmaken; maar de questie is niet onaardig, en kan bij gelegenheid te pas komen, om een tegenstander te weren, die medeëigenaar of aandeelhouder van een blad is.</p>
<p>‘Zonder verwaandheid gezeid, hij is toch maar gelukkig, die Van Zirik, zoo'n klerk en korrektor te hebben, die van zijn lorrige stalbuis een degelijken frak maakt; ik arme drommel moet zelf alles doen, en ik heb niet eens iemand, die mijn artikelen voor mij overschrijft...het is toch altijd min of meer gevaarlijk, dat die kopij aan de drukkerij blijft, en ik moet er aan denken, mijn handschrift aan Kraalhof
<pb n="293"/>terug te vragen. Als hij maar niet aan zijn voornemen gevolg geeft, om dien Polski op zij te zetten: 't is een groote schoelje, dat is zoo; maar bij-de-hand als ik er geen tweede ken: en, zoo nuttig als zijn medehulp ons is, zoo gevaarlijk zou hij ons kunnen worden indien hij onze vijand werd: hij weet meer van onze zaken af, dan dienstig is: - en ik zou er niet op gesteld zijn, zoo hij eens ging verklikken, dat ik...Nu! ik zou 't mij getroosten, mits 't maar niet geschiede, voordat ik het jawoord heb van Bettemie. Is die zaak eenmaal, gelijk ik hoop, in orde, dan lach ik wat met alle dagbladredakteurs en hun handlangers, en word zoo behoudend als een millionair kan zijn. - Brr! ik woû dat het al Januari was.’</p>
<p>Hier kwam de dienstmaagd des huizes hem in zijn overpeinzingen storen, met de boodschap, dat iemand beneden stond, die hem verlangde te spreken.</p>
<p>- ‘J. Bleek Az.!’ mompelde hij bij zich zelven, na het hem overgebrachte kaartje gelezen te hebben: ‘ik heb dien naam meer gehoord. Heette zoo de wijnkooper niet, waar mijn Heer Zuring mij over sprak?’</p>
<p>- ‘Die meneer kwam uit Amsterdam,’ zeide de meid.</p>
<p>- ‘Jawel! juist zóó,’ hernam Drenkelaer bij zich zelven, ‘Bleek en Galjart, zoo heette de firma. - Maar wat wil hij? Hij zal mij toch geen wijn komen aanbieden? Nu! laat hem binnenkomen.’</p>
<p>Niet lang duurde het, of hij zag een deftig in 't zwart gekleeden heer binnentreden.</p>
<p>- ‘Mijn naam is Bleek,’ zeide deze, ‘van Amsterdam. Ik heb immers de eer, tot den Heer Drenkelaer te spreken?’</p>
<p>- ‘Ja mijn Heer. Waarmede kan ik u van dienst zijn?’</p>
<p>- ‘Mijn Heer is de zoon van wijlen David Volkert Drenkelaer, in leven assuradeur, niet waar?’</p>
<p>- ‘Ja mijn Heer,’ antwoordde nogmaals de toegespro-<pb n="294"/>kene, zich op de lippen bijtende; want hij was half bevreesd, dat de man, die tegen-over hem stond, nog een pretentie op zijn vader had.</p>
<p>- ‘Mijn Heer heeft broeders noch zusters?’</p>
<p>- ‘Niet dat ik weet, mijn Heer.’</p>
<p>- ‘Juist zoo! en, als ik vragen mag, uw moeder heette van haar zelve Judith Geertruida Zwenkveld?’</p>
<p>- ‘Ja mijn Heer,’ antwoordde ten derden male onze substituut-griffier, half knorrig, half er om moetende lachen, dat hij, die anders gewoon was verhooren op te teekenen, er nu zelf een onderging.</p>
<p>- ‘Juist! dat komt uit,’ hernam Bleek, een papier, dat hij uit zijn brievetasch genomen had, met een weltevreden blik beschouwende: ‘en uw moeder, mijn Heer, was de eenige erfgenaam van Pieter Zwenkveld en Sara Wayland.’</p>
<p>- ‘Schrijft mijn Heer een werk over genealogiën?’ vroeg Drenkelaer, wien al dat ondervragen machtig begon te verveelen, ‘dat hij zooveel belang stelt in de mijne?’</p>
<p>- ‘Neen, mijn Heer,’ antwoordde Bleek: ‘aan 't schrijven van werken heb ik mij nooit bezondigd. Maar, om verder te gaan, uw moeder heeft evenmin broeders of zusters gehad.’</p>
<p>- ‘Geen enkele; maar...’</p>
<p>- ‘Dus is er buiten mijn Heer niemand, die eenige aanspraak maken kan op de nalatenschap van gezegde uwe grootouders Pieter Zwenkveld en Sara Wayland?’</p>
<p>- ‘Niemand; - maar die nalatenschap is een zaak, die tot de oude geschiedenis behoort.’</p>
<p>- ‘Hm! niet zoo geheel misschien, als mijn Heer wel denkt: wat zou mijn Heer wel zeggen, als ik hem de gelegenheid verschafte, daar nog een aardige pruim - zoo iets als b.v. een paar ton - uit te halen.’</p>
<p>- ‘Ik zou zeggen: wel verplicht!’</p>
<pb n="295"/>
<p>- ‘Ja maar,’ zeide Bleek, zijn mond vertrekkende tot iets, dat een lach verbeelden moest: daar zou een man van zaken, als ik ben, juist niet meê tevreden zijn. Ik kom u een voorslag doen, waar je rondweg ja of neen op zult antwoorden. Als ik je in staat stel om de nalatenschap van gezegde Sara Wayland te beuren, wilje dan met mij deelen wat er van komt?’</p>
<p>- ‘Zijn er nog bezittingen van haar op de Weeskamer?’ vroeg Drenkelaer.</p>
<p>- ‘Dat is <hi rend="i">mijn</hi> zaak, waar ik mijn kennis vandaan heb,’ antwoordde Bleek.</p>
<p>- ‘Mijn Heer!’ hernam Drenkelaer: ‘ik heb in de kronijken van het recht, zoo hier als elders, en zelfs gedurende mijn kortstondige <hi rend="i">carrière</hi> bij de rechtsmacht, al zoovele voorbeelden gezien van processen, gevoerd wegens twijfelachtige of zelfs geheel denkbeeldige erfrechten, dat ik geen trek gevoel om de rij der slachtoffers van zelfbedrog of van schijnbeloften te vermeerderen en mij belachlijk te maken op den koop toe.’</p>
<p>- ‘Mijn Heer!’ hervatte Bleek: ‘ik zeg u, zekerheid kan niemand geven, zoodra 't een proces betreft; maar de kansen staan negen-en-negentig tegen honderd, dat wij de zaak winnen: - en, als ik er nu bijvoeg, dat ik de kosten voor mijn rekening neem, wanneer wij de zaak verliezen, wat waagje dan?’</p>
<p>- ‘Niets, dat beken ik,’ antwoordde Drenkelaer, ‘behalve misschien de bespotting van het publiek: - en je zult mij toestemmen, dat die ook niet zonder gewicht is, waar 't iemand geldt, die, om voort te komen, zijn reputatie niet in de waagschaal stellen mag.’</p>
<p>- ‘Hm! ik kan niet gelooven, dat het publiek ooit iemand bespottelijk zal kunnen vinden, die zijn best doet om te vorderen wat hem toekomt.’</p>
<p>- ‘Nu!’ zeide Drenkelaer: ‘<hi rend="i">fiat!</hi> ik stem toe: 't is waar, men moet iets wagen.’</p>
<pb n="296"/>
<p>- ‘Niet waar?’ vroeg Bleek: ‘ja! ik dacht het wel: - indien mijn Heer nu maar de goedheid wil hebben, even in te zien, of hij zwarigheid zou maken een overeenkomst als de nevensgaande te teekenen.’</p>
<p>- ‘Volstrekt niet,’ antwoordde Drenkelaer, na het koncept te hebben ingezien, dat Bleek hem had ter hand gesteld: ‘alleen, ik zie, dat de namen, zoo van den erflater, als van den man, tegen wien het proces gevoerd zou moeten worden, in blanco gelaten zijn.’</p>
<p>- ‘Natuurlijk,’ zeî Bleek: ‘mijn Heer kan toch niet vergen, dat ik hem wijs maak voor den tijd. Ik zal de namen invullen, zoodra mijn Heer het stuk geteekend heeft.’</p>
<p>- ‘Hm ja! heel voorzichtig,’ hernam Drenkelaer: ‘intusschen, ik vind hier nog een paar stijlfouten, die het stuk minder duidelijk maken; - doch dat is niets, die zal ik onder 't overschrijven wel verbeteren.’</p>
<p>- ‘Ik heb twee zegels medegebracht,’ zeide Bleek, het gestempelde papier voor den dag halende.</p>
<p>- ‘Ik zie, je hebt je voorzorgen genomen, mijn Heer Bleek!’ zeide Drenkelaer: ‘doch anders hadje bij een substituut-griffier niet om zegels behoeven verlegen te zijn.’</p>
<p>En met een vlugge hand schreef hij het stuk over, te gelijk het geschrevene hard-op aan Bleek voorzeggende, die, een fraaie maar zware kantoorhand schrijvende, moeite had hem te volgen.</p>
<p>Zonderlinge overeenkomst van gedachten bij geheel verschillende toestanden. Hier viel Drenkelaer op eens dezelfde gedachte in, die vroeger in een door ons beschreven tooneel bij Albert Hermans was opgekomen.</p>
<p>- ‘Weetje wat ik mij onder 't schrijven verbeeldde?’ vroeg hij, terwijl hij het door hem geteekende stuk over de tafel heen aan Bleek toewierp en het andere van dezen ontving: ‘ik verbeeldde mij, dat ik hoornen uit uw voor-<pb n="297"/>hoofd zag oprijzen, en uw vingers over 't papier tot kromme klaauwen vergroeien en een paardepoot uit uw broekpijp zag steken: - met andere woorden, dat je Sinjeur Satan waart, aan wien ik, met het teekenen van dit stuk, mijn ziel verkocht had.’</p>
<p>- ‘Bewaar ons, mijn Heer Drenkelaer!’ zeî Bleek: ‘wat is dat voor lichtvaardige spotternij? Helaas! de Booze loert al genoeg rond, zoekende wien hij verslinden zal, zonder dat onze verbeelding hem behoeft te hulp te komen.’</p>
<p>- ‘En nu, mijn vrome Heer!’ hernam Drenkelaer, ‘nu ik aan uw verlangen voldaan heb, zal ik nu mogen weten, van wien en hoe ik de beloofde erfenis te wachten heb?’</p>
<p>- ‘Ik zal het u zeggen: het geldt de erfenis van uw overoudoom James Wayland in de Berbice.’</p>
<p>- ‘Drommels!’ zeî Drenkelaer, een scheef gezicht zettende: ‘er moet wel een halve eeuw verloopen zijn, sedert die het heeft laten afweten.’</p>
<p>- ‘'t Scheelt niet veel,’ zeide Bleek: ‘hij is in 1799 overleden, en heeft tot erfgenamen nagelaten de dochters van zijn beide broeders, Sara en Magdalena of Madeline, gelijk zij op zijn Engelsch heette. Van deze twee volle nichten huwde de eene, Sara, uw grootvader, de andere, Madeline, werd de vrouw van Herman Flinck.’</p>
<p>- ‘Ik heb mijn vader wel eens van dien oudoom Wayland hooren spreken,’ zeide Drenkelaer, peinzende: ‘doch er altijd bij hooren zeggen, dat de erfenis mijn vader niet verrijkt had.’</p>
<p>- ‘De zaak is deze,’ zeide Bleek: ‘uw grootmoeder, Sara, woonde bij haar vader te Amsterdam: haar nicht, Madeline, daar-en-tegen, aan de Berbice, waar de Heer Flinck haar leerde kennen. - Nu behoef ik u het oude spreekwoord niet te leeren kennen: “wie 't dichtst bij 't vuur zit warmt zich 't best:” - de nalatenschap bestond
<pb n="298"/>uit plantaadjes, en de Heer Flinck, die er opzichter over was, bleef in 't beheer.’</p>
<p>- ‘En deed hij deswegens geen rekening aan mijn grootmoeder?’ vroeg Drenkelaer: ‘ik kan toch niet denken, dat zij, of haar man, hun belangen zoo slecht zouden behartigd hebben, om dien overzeeschen neef in 't ongestoord bezit te laten van wat hun toekwam.</p>
<p>- ‘Ik zal u dit ophelderen,’ zeî Bleek: ‘er was een proces aanhangig over sommige van die goederen, en daardoor schijnt de Heer Flinck, die het ginds, zoo voor zijn vrouw als per prokuratie voor zijn nicht hier te lande, voerde, niet bij machte geweest te zijn, iets over te maken.’</p>
<p>- ‘Een proces!’ riep Drenkelaer: ‘ach lieve hemel! dan zullen de aandeelen in die plantaadjes ook wel inkoerante waar zijn geworden, en thans niet veel meer waard dan Fransche assignaten.’</p>
<p>- ‘Een oogenblik!’ zeî Bleek: ‘ik ben het volkomen met u eens, dat ik, in 't algemeen gesproken, liever een aandeel in de Nederlandsche Bank heb dan in een plantaadje; maar die van den ouden Wayland schijnen toch vrij wat waarde te hebben gehad.’</p>
<p>- ‘<hi rend="i">Gehad!</hi>’ herhaalde Drenkelaer: ‘<hi rend="i">gehad</hi> is een leelijk ding: - en dan, je spreekt van een proces. Is dat misschien verloren?’</p>
<p>- ‘Ziedaar nu juist, wat niet zoo klaar schijnt te wezen. Immers dit is zeker, dat er een korrespondentie is gevoerd tusschen wijlen uw vader en den Heer Flinck, waarin over de afrekening gehandeld is. Uit die korrespondentie, die omstreeks 't jaar 1819 is aangevangen, blijkt, dat de waarde, die toen de nalatenschap van James Wayland had, op ruim derd'halve ton werd geschat.’</p>
<p>- ‘Mijn goede vader was wel meer gewoon,’ zeî Drenkelaer, met eenige aandoening: ‘zich al licht groote voorstellingen van de dingen te maken, en zich telkens door
<pb n="299"/>illuziën te laten verblinden: hij zal misschien ook ten opzichte van dien boedel zich wonder wat verbeeld hebben.’</p>
<p>- ‘Ik zeg u, uit een brief van uw vader, dien ik gelezen heb, blijkt, dat de Heer Flinck, toen te Batavia zijnde, zelf in een brief aan hem erkend had, dat de nalatenschap ongeveer de som bedroeg, die ik zoo even noemde, en voorstellen omtrent de wijze van afdoening had gedaan: die voorstellen zijn door uw vader met een contra-voorstel beäntwoord geworden; - doch wat het rezultaat daarvan geweest is weet ik niet: immers met den brief van 10 Juni 1821, den laatsten, dien uw vader over 't geval geschreven heeft, schijnt de korrespondentie te hebben opgehouden. Wellicht door het overlijden van uw vader: en zoo zou de Heer Flinck op de eieren zijn blijven zitten. - En wat aan dit mijn vermoeden kracht bijzet, is, dat, onder het contra-voorstel door uw vader gedaan, met de eigen hand van den Heer Flinck is aangeteekend: ‘daar zal nooit iets van gebeuren.’</p>
<p>- ‘Hm!’ zeî Drenkelaer, na een wijl gepeinsd te hebben: ‘'t is mogelijk, dat je gelijk hebt. Of mijn vader het geld nog bij zijn leven ontvangen heeft, weet ik niet; maar zooveel is zeker, dat de gelden niet in zijn boedel gekomen zijn: immers,’ voegde hij er met een zucht bij, ‘hadden de zaken in dat geval een anderen keer genomen. - Maar onverklaarbaar is het mij, dat de Curators die pretentie niet hebben doorgezet.’</p>
<p>- ‘Zij zullen er geen kennis van hebben gedragen,’ zeî Bleek.</p>
<p>- ‘Zij moesten toch de papieren, die er betrekking op hadden, het extrakt uit het testament, de brieven van Flinck, andere bescheiden meer, hebben gevonden, en daar dit het geval niet schijnt geweest te zijn, zoo komt mij de geheele historie nog zeer apokrief voor.’</p>
<p>- ‘De pretentie is echter niet twijfelachtig,’ hernam
<pb n="300"/>Bleek - ‘en, zoo de Heer Flinck geen bewijs kan overleggen, dat hij behoorlijk is gedéchargeerd, zal hij moeten bloeden.’</p>
<p>- ‘Maar - in elk geval zullen dezerzijds stukken moeten worden overgelegd tot justifikatie mijner pretentie.’</p>
<p>- ‘Dat spreekt van zelf,’ zeî Bleek, ‘en daartoe zal het ook niet kwaad zijn, dat je nog eens aandachtig in de papieren van je vader snuffelt of daar misschien niet nog wat in te vinden is.’</p>
<p>- ‘Ik twijfel of dat iets zal opleveren,’ zeî Drenkelaer. ‘Je zult wel weten,’ vervolgde hij, op een toon die niet vrij van wrevel was, en aanduidde hoe weinig aangenaam het hem was, dat onderwerp aan te roeren, ‘je zult wel weten, mijn Heer, dat mijn vader in 't laatst van zijn leven met tegenspoed heeft te kampen gehad, zich failliet heeft moeten geven, en grootendeels van verdriet daarover gestorven is. Zijn boeken en papieren zijn bij de Curators in de massa gekomen, en ik heb ze nooit onder de oogen gehad: - maar jij misschien wel, mijn Heer Bleek!...want waar drommel hebje al die bescheiden ontdekt, waar je mij van gesproken hebt en die u zoo goed op de hoogte hebben geholpen?’</p>
<p>- ‘Hm!’ antwoordde Bleek, die juist niet verlangde te bekennen, hoe hij aan zijn wetenschap kwam, ‘dat is nu mijne zaak: - genoeg, dat ik de korrespondentie ken, die tusschen uw vader en den Heer Flinck is gevoerd, en die wij hem wel zullen dwingen over te leggen, als hij niet goedschiks met de gelden wil overkomen. Al wat er noodig is, is een kopij te krijgen van het testament van den ouden James Wayland: - waarschijnlijk bevindt het zich onder de stukken, die tot die vroegere procedure, waar ik van sprak, behoord hebben, en die gedeponeerd geweest zijn bij den Advokaat Mosch te Amsterdam, uit wiens boedel zij zijn overgegaan in dien van den Advokaat Hoogenberg.
<pb n="301"/>Laat die zorg gerust aan mij over, en wat ik van <hi rend="i">u</hi> verlang, dat zijn de noodige geboorte-, huwlijks- en doodakten, waaruit blijken kan, dat je optreedt als eenige rechthebbende op de nalatenschap van Sara Wayland.’</p>
<p>- ‘Nu, die zal ik u gemakkelijk kunnen bezorgen,’ zeî Drenkelaer: ‘maar vertel mij eens, is die Flinck nog al goed voor het geld?’</p>
<p>- ‘Of Flinck goed voor het geld is!’ riep Bleek, de handen over zulk een vraag in elkander slaande: ‘ik woû, dat ik aan kapitaal bezat wat hij aan inkomen heeft.’</p>
<p>- ‘Ei zoo! - En welk een soort van een man is het?’</p>
<p>- ‘Een nare oude grompot: een rechte Nabel! en daarbij een, die den Mammon dient en, bij al zijn schatten, nog altijd rijker worden wil.’</p>
<p>Drenkelaer kon niet nalaten te meesmuilen over het afkeurend oordeel, door Bleek over den ouden man geveld, en aan de parabel van den splinter en den balk te denken.</p>
<p>- ‘Maar,’ zeide hij toen: ‘heeft men hem ooit verdacht gehouden, zich door oneerlijke middelen te hebben willen verrijken?’</p>
<p>- ‘Dat weet ik niet,’ antwoordde Bleek: ‘hij heeft zijn geld in de Oost gewonnen - en wie weet, of die erfenis van James Wayland hem daartoe niet in staat heeft gesteld.’</p>
<p>- ‘Zoo! - en je zegt alzoo, die vrouw van Flinck en mijn grootmoeder waren volle nichten?’</p>
<p>- ‘Ik heb hier een afschrift van de genealogie bij mij,’ zeî Bleek: ‘daaruit blijkt, dat de familie uitgestorven is.’</p>
<p>- ‘En heeft Flinck geen kinderen of kindskinderen?’</p>
<p>- ‘Geen wettige althans. Zijn eenige zoon Herman, die zijn moeders naam van Wayland had aangenomen, is 'reis een mooien dag op de hort gegaan met een Juffrouw Van Doertoghe...’</p>
<p>- ‘Hoe zegje?’ viel Drenkelaer in.</p>
<pb n="302"/>
<p>- ‘Wel ja! een nicht van de rijke Van Doertoghes...maar zij had niet veel, geloof ik:...althans, wat daarvan wezen moge, wettig getrouwd zijn zij niet; hij is dood, en de oude Flinck heeft kind noch kraai, dat van hem erven kan.’</p>
<p>- ‘Hm!’ zeî Drenkelaer, nadenkende: ‘en zou hij met zijn vrouw in gemeenschap van goederen getrouwd zijn geweest?’</p>
<p>- ‘Je wilt zeggen, als dat niet het geval is, en zij geen testament gemaakt heeft, dan zouden wij naaste erfgenamen zijn, niet alleen van Sara, maar ook van Magdalena, of, zoo als 't op zijn Engelsch luidt, Madeline Wayland?’</p>
<p>Drenkelaer begon te vinden, dat Bleek het voornaamwoord <hi rend="i">wij</hi> wat erg misbruikte, en kon niet nalaten te zeggen:</p>
<p>- ‘<hi rend="i">Nous n'est pas le vrai mot; mais moí c'est différent</hi>.’</p>
<p>Ofschoon Bleek nooit de fabels van Florian gelezen had en niet veel meer dan wat Koopmans-fransch kende, verstond hij echter de te-recht-wijzing, in den bovenstaanden regel vervat.</p>
<p>- ‘Wel!’ zeide hij, met een spotachtigen glimlach, ‘volgens onze overeenkomst deelen wij immers wat er van komt?’</p>
<p>- ‘Dat spreekt van zelf,’ hernam Drenkelaer: ‘wat bepaald is blijft bepaald. - Maar nu! hebje al een praktizijn in de zaak geraadpleegd? - Want dien zullen wij toch behoeven, als zij wordt doorgezet.’</p>
<p>- ‘Ik heb natuurlijk gewacht, tot ik eerst je volmacht had,’ antwoordde Bleek: ‘maar ik zal er nu geen gras over laten groeien, en onmiddellijk na mijn terugkomst den procureur Knuizer gaan spreken.’</p>
<p>- ‘Denkt mijn Heer al spoedig weêr te vertrekken?’ vroeg Drenkelaer.</p>
<p>- ‘Ik heb hier nog een kommissie in de buurt te ver-<pb n="303"/>richten, en hoop dan zoodra mogelijk weêr naar Amsterdam te vertrekken,’ antwoordde Bleek.</p>
<p>- ‘Ja, dat kan ik beseffen,’ hernam Drenkelaer: ‘Marlheim is juist geen vermakelijke plaats.’</p>
<p>- ‘Neen, vooral niet als men te Amsterdam gewend is,’ zeî Bleek.</p>
<p>- ‘Dat 's klaar: publieke vermakelijkheden missen wij hier: geen komedie, geen koncerten, geen carrousel, behalve de draaischuitjes met de kermis.’</p>
<p>- ‘Mijn Heer!’ zeî Bleek, op een toon van verontwaardiging: ‘met dat slag van ijdelheden houd ik mij niet op.’</p>
<p>- ‘O! ik verzoek verschooning,’ haastte zich Drenkelaer te zeggen: ‘ik had de woorden van mijn Heer verkeerd opgevat: maar neen, ik begrijp, dat mijn Heer een man van zaken is, en om die gekheden niet geeft;’ - maar bij zich zelven dacht hij: ‘vervloekte huichelaar!’</p>
<p>En toch ook nu huichelde Bleek niet, althans niet in den wezentlijken zin des woords: hij zou er bepaald een gemoedsbezwaar van gemaakt hebben, den schouwburg te bezoeken, even gelijk hij om geen geld van de wereld een kerkgang zou verzuimd hebben; maar, waar 't op geld verdienen aankwam, had hij zoo wat zijn eigen denkbeelden.</p>
<p>- ‘Nu,’ zeide hij: ‘wij hebben, geloof ik, verder niets meer te bespreken: ik zal dus mijn afscheid nemen...maar, ik bedenk daar nog iets: mijn Heer zal mij zeker wel weten te zeggen, in hoeveel tijds ik naar Bralhem en terug kan gaan, als ik mij daar een paar uurtjes op zal houden.’</p>
<p>- ‘Naar Bralhem!’ herhaalde Drenkelaer: ‘en dat in dezen tijd van 't jaar? Wel! - dat valt moeilijk te zeggen. Als je een goed paard en een stevig karretje huurt, en geen dronken voerman treft, maar een, die de gaten langs den weg weet te mijden, dan is de afstand in derd'half
<pb n="304"/>uur af te leggen; maar dan moet je het nog treffen, dat je niet hier of daar in den modder wegzakt....Maar wat drommel kan mijn Heer bewegen, naar zulk een verloren gat te reizen?’</p>
<p>- ‘Hm!’ antwoordde Bleek: ‘er zijn daar landerijen, die ik bezichtigen wil...nu ja! de weg moge dan wat slecht zijn: - ik zal er toch wel komen, hoop ik.’</p>
<p>- ‘Ja, als je niet onderweg blijft steken,’ hernam Drenkelaer: ‘maar versta ik wel? wouje daar landerijen gaan koopen? Mijn waarde Heer! daar is niets te vinden, dan schraal zand aan de eene, en moerassen aan de andere zijde.’</p>
<p>- ‘Hm! neen, <hi rend="i">koopen</hi> juist niet,’ antwoordde Bleek, die intusschen geen trek had, aan Drenkelaer te vertellen, dat hij plan had, die zoogenoemde landerijen aan een ander te <hi rend="i">verkoopen:</hi> ‘maar...mijn Heer weet mij misschien wel te zeggen, of ik daar te Bralhem ook lieden vinden kan, die verstand hebben van de waarde van den grond, om b.v. als taxateurs te bezigen?’</p>
<p>- ‘Lieden, die er verstand van hebben, voorzeker,’ antwoordde Drenkelaer: ‘maar of ik ze je daarom zou kunnen aanbevelen, als je hun dienst noodig hadt, is een andere zaak.’</p>
<p>- ‘Niet? - en waarom niet?’</p>
<p>- ‘Wel! omdat het allemaal het grootste <hi rend="i">rapaille</hi> is, dat men bedenken kan: lieden, die van sluiken, stroopen en bedriegen leven, en die voor een muntje van tien gulden hun vader en moeder aan de galg zouden praten. Daar hebje Hannes Krevelbaard, een van de gegoedsten, en nog wel wethouder van de Gemeente, die is nog onlangs voor de rechtbank geweest om zich te verantwoorden op een beschuldiging van valsche getuigenis te hebben afgelegd, en, ofschoon de man is vrijgesproken, was de indruk, dien hij op de rechters en op iedereen maakte, genoegzaam om te voorkomen dat iemand hem voortaan op zijn woord ge-<pb n="305"/>gelooven zal. En daar hebje verder Krijn Meeuwis, den kastelein, die al ik weet niet hoeveel vonnissen wegens sluikerij en oplichting tot zijn last heeft: en dat zijn nog wel de notabelen: oordeel dan zelf over de rest.’</p>
<p>- ‘U zeide, ze heeten?’ vroeg Bleek, zijn zakboekje uithalende.</p>
<p>- ‘Hannes Krevelbaard en Krijn Meeuwis,’ antwoordde Drenkelaer, eenigszins verwonderd, dat Bleek, in stede van over de ontvangen mededeelingen eenig leedgevoel of te-leur-stelling aan den dag te leggen, zich zoo onverschillig betoonde aangaande de moraliteit der bedoelde personen.</p>
<p>- ‘Ja,’ hernam Bleek, nadat hij de hem opgegeven namen genoteerd had: ‘ik had wel al gehoord, dat die Bralhemsche bevolking niet tot de respektabelste behoorde; maar wat wilje? men moet roeien met de riemen die men heeft, en, wat de inlichtingen betreft, die ik hun te vragen heb, zoo zie ik niet, welk belang zij zouden hebben, mij te misleiden. In allen gevalle ben ik nu gewaarschuwd en zal dus op mijn hoede zijn. Dank alzoo voor uw inlichtingen, ik hoop er mijn profijt van te doen.</p>
<p>- ‘Gelijk ik niet minder van hetgeen mij door u is medegedeeld,’ zeî Drenkelaer.</p>
<p>- ‘O! spreek daar niet van,’ zeî Bleek: ‘zieje, het zal mij maar recht genoegen doen, als het geld in handen van den rechtmatigen eigenaar komt. Ik kon het toch niet van mij verkrijgen, stil te zitten, waar ik zag, dat zoo'n rijke Nabob, zoo'n hebzuchtige vrek als die Flinck, zoo'n vent, die nooit ter kerke gaat, geen enkel nuttig boek in zijn kast heeft, en van God noch zijn gebod weet, in 't bezit bleef van wat aan een ander toebehoort! - Doch ik mag u niet meer van uw kostbaren tijd berooven: je zult ook wel je zaken hebben, en ik neem alzoo ootmoedig afscheid.’</p>
<p>- ‘Ik ben zeer uw dienaar,’ zeî Drenkelaer, hem tot aan de deur geleidende.</p>
<pb n="306"/>
<p>- ‘Tot weêrziens,’ zeî Bleek, in 't heengaan: ‘en op ons goed <hi rend="i">succès</hi>.’</p>
<p>- ‘Ons goed <hi rend="i">succès!</hi>’ herhaalde Drenkelaer, toen hij de deur achter Bleek weder gesloten had: ‘denkt de schoelje, dat hij een stoffel voorheeft, die genegen is, den buit met hem te deelen? - zoo er al eenige buit te behalen valt. Hij gaat heen in 't vaste vertrouwen, dat hij mij te slim is geweest met dat stuk, 't welk hij mij heeft doen teekenen, en hij heeft met al zijn slimheid niet opgemerkt, dat hij verschalkt is door mijn quasi-stijlverbetering, en dat de woorden “bij rechterlijk vonnis,” die ik er heb ingelascht, hem, zoodra ik maar langs een anderen weg dan door een procedure, het geld kan machtig worden, alle aanspraak doen verliezen op de helft, die hij zich heeft voorbehouden. En in allen gevalle spreekt dit papier alleen van de aanspraken, voortvloeiende uit het testament van James Wayland ten behoeve van Sara Wayland; - van wat ik zou kunnen beuren als erfgenaam van Madeline Wayland zou ik dus niets behoeven af te schuiven. - Maar hoe drommel komt die vent iets te weten van die oude zaak, waar ik zelf, dien zij aangaat, niets van weet? - Een van beiden is het geval: de oude Nabob heeft er hem iets van verteld, of Bleek heeft in 's mans papieren gesnuffeld: in beide gevallen bestaat er schennis van vertrouwen: - wist ik maar, welk een slag van een man die Flinck is; want aan het oordeel, dat Bleek over hem velt, hecht ik juist zooveel niet. Wie weet? als ik eens den edelmoedige jegens hem speelde, en hem inlichtte aangaande de plannen, die tegen hem gesmeed zijn? misschien zou mij dat zijn gunst doen winnen en ten slotte nog voordeeliger voor mij uitkomen dan een proces. Ja! maar zoo de man eens onvatbaar ware, om dergelijke edelmoedigheid op prijs te stellen: dan had ik mijn schepen verbrand zonder den slag te winnen. Of - wat ook zeer denkbaar is, indien de geheele
<pb n="307"/>pretentie eens blijkt een hersenschim te zijn! - Drommels! laten wij geen gek figuur slaan. De zaak komt mij hoe langer hoe onwaarschijnlijker voor. Ik moet eens nakijken, of ik ook nog brieven of andere papieren van mijn vader vind, die uit den boedel gered zijn. Wist ik verder maar iemand, die mij, buiten J. Bleek Az. om, een en ander aangaande dien ouden Flinck mededeelen en mij een afschrift van dat testament bezorgen kon. Wacht! ik zal er Van Delft eens over schrijven; daar heb ik nog meê gestudeerd: die moet eens voor mij bij Hoogenberg gaan: zeker weet deze van de zaak af. - Ik moet noodzakelijk een middel vinden, om mijn doel langs mijn eigen weg te bereiken en de spekulatie van dien sinjeur Bleek te laten mislukken. Hij moet geen andere rol spelen dan die van de vlieg, die, nadat zij om de paarden gevlogen en ze tot loopen aangezet heeft en haar loon verlangt, met een zweepslag wordt weggejaagd. - Maar wat of de kerel te Bralhem te doen heeft? - 't Was waarachtig of 't hem genoegen deed, toen ik hem vertelde, dat daar louter schorrie-morrie woonde. Als die reis derwaarts niet in verband staat met een of andere schelmerij, die hij in den zin heeft, is mijn naam geen Lucas Drenkelaer. - Maar kom! 't is hoog tijd, dat ik mijn papieren samenpak en naar de griffie kuier. - Eigentlijk...als ik Bettemie trouw, wat kan mij dan dat fortuintje van Sara Wayland scheelen? - Nu ja; maar zoo als wijlen mijn vaders oude bediende zeide: “de ruimte schaadt nooit, al is 't maar in geld.”’</p></div>
<div type="chapter">
<pb n="308"/>
<head rend="h2">Zeventiende boek.</head>
<head rend="h3">Eerste hoofdstuk.</head>
<head rend="h4"><hi rend="i">Van het onverwacht bezoek</hi>, <hi rend="i">dat de Weduwe Hermans kreeg</hi>.</head>
<p>De Weduwe Hermans zat op een morgen - 't was omstreeks elf uren - in haar kamer en had juist het werk, waar zij aan bezig was, even gestaakt om een briefje te lezen, dat zij van Nicolette had ontvangen, toen er aan de deur werd getikt, en, op haar geroep van ‘binnen!’ een welgekleed jong meisje zich op den drempel vertoonde.</p>
<p>- ‘Wie heb ik de eer te zien?’ vroeg de weduwe, oprijzende en de wel zeer bevallige, maar toch onverwachte en onbekende verschijning met eenige bevreemding aanstarende.</p>
<p>- ‘Herkent Mevrouw mij niet?’ vroeg de Juffrouw, terwijl zij, een weinig nadertredende, haar welgemanierde hoofdbuiging met een vriendelijk lachje vergezeld deed gaan: ‘wij hebben elkander toch nog eens gezien: 't is waar, 't was op een oogenblik, dat wij allebei een weinig van streek waren.’</p>
<p>- ‘Inderdaad!’ zeide Juffw. Hermans, onthutst en verlegen: ‘ik geloof ook...ik meen...’</p>
<pb n="309"/>
<p>- ‘Wij zijn bovendien nichten, Mevrouw,’ vervolgde de bezoekster, ‘en in die hoedanigheid had ik u voorlang een bezoek behooren te brengen.’</p>
<p>- ‘De Freule Van Doertoghe!’ riep de weduwe; terwijl zij bleek werd en een stap terugdeed.</p>
<p>- ‘Bettemie van Doertoghe, om u te dienen,’ antwoordde het jonge meisje: ‘die u verschooning vraagt, dat zij zich dus onaangemeld en zonder voorgesteld te worden aan u vertoont. Maar ik ben eerst sedert een paar dagen bekend met het voorrecht, dat ik bezit, u tot nicht te hebben, en ik haast mij, het te doen gelden.’</p>
<p>- ‘Ik wist niet,’ zeide de weduwe, altijd nog onder den indruk van een min aangename verrassing, ‘ik wist niet, dat er nog iemand onder de Van Doertoghes bestond, die mij als nicht wilde erkennen.’</p>
<p>- ‘Ik heb het met u goed te maken, dat ik niet vroeger hier geweest ben,’ zeide Bettemie, zich gelatende of zij de opmerking niet hoorde.</p>
<p>- ‘De Freule is wel goed,’ zeide de weduwe, nog immer een terughoudend voorkomen bewarende: ‘zal de Freule geen plaats nemen?’</p>
<p>- ‘Met genoegen,’ zeide Bettemie, altijd voortgaande op den toon van vrolijke ongedwongenheid waarmede zij begonnen was: ‘maar wees nu zoo goed, Mevrouw! en noem mij geen Freule: vooreerst ben ik dat in Amsterdam niet gewend: en in de tweede plaats stel ik er prijs op, dat Mevrouw mij Bettemie noemt; dat zal een bewijs zijn, dat zij geen <hi rend="i">rancune</hi> tegen mij heeft, en met mij op een gemeenzamen voet wil verkeeren.’</p>
<p><hi rend="i">Rancune!</hi> - Had iemand die ooit kunnen voeden tegen een lief meisje als Bettemie, zeker de weduwe niet. Al de redenen tot ontevredenheid, die haar familie haar gegeven had, en de vooroordeelen, die zij nu jaren lang tegen al de leden daarvan gekoesterd had, waren vergeten, bij 't
<pb n="310"/>staren op dat vriendelijk en open gelaat, dat haar toelachte, bij 't hooren van die zilveren stem, die zulke hartelijke woorden tot haar sprak.</p>
<p>- ‘<hi rend="i">Rancune</hi> tegen u!’ herhaalde de weduwe, nu ook van hare zijde de meeste minzaamheid in haar toon leggende: ‘neen voorwaar niet! Ik ken u bij reputatie als lief en goed; maar hoe grooter de welwillendheid is, mij door u bewezen, hoe minder ik den afstand mag vergeten, die tusschen een juffrouw van de <hi rend="i">haute volée</hi> en een arme naaister als ik bestaat.’</p>
<p>- ‘Arbeid ontadelt niet,’ zeî Bettemie, ‘en vooral geen burgeradel als de onze is. Ik acht er u te hooger om, lieve Nicht, dat je dus met kloeken geest weêrstand geboden hebt aan den tegenspoed.’</p>
<p>- ‘God heeft mij kracht naar kruis geschonken,’ zeide de weduwe: ‘en sedert ik mijn zoon bij mij heb, die alles voor mij is, ben ik met mijn lot tevreden en gelukkig.’</p>
<p>- ‘O ja! ik heb met mijn Heer uw zoon reeds half kennis gemaakt...ik heb hem ontmoet ten huize van Juffrouw Van Marsden...maar ik wist toen nog niet, dat hij mijn neef was.’</p>
<p>- ‘Inderdaad? - Wel! Daar heeft hij mij niets van verteld,’ zeide de weduwe.</p>
<p>- ‘Hij zal het nieuws niet zoo bijster belangrijk gevonden hebben,’ zeî Bettemie, met een glimlach, die toch maar half van harte ging; want zij was er wel eenigszins geraakt over, dat de ontmoeting zoo weinig indruk op Albert scheen gemaakt te hebben.’</p>
<p>- ‘Je bent hier waarlijk heel lief gelogeerd, Nicht!’ zeide zij, van onderwerp veranderende, en terwijl zij eens rondkeek.</p>
<p>- ‘Ik ben hier beter, dan ik 't jaren gewend ben geweest,’ zeî Juffw. Hermans: ‘en voor mij is alzoo een paleis wat voor u een zeer ordinair vertrekje is.’</p>
<pb n="311"/>
<p>- ‘Je hebt hier de noodige ruimte,’ zeî Bettemie, ‘en dat is alles wat men wenschen kan. - Je hebt, hoor ik, zelfs een <hi rend="i">logée</hi> kunnen bergen, iemand, over wier belangen ik wenschte met u in overleg te treden: - ik bedoel die arme Nicolette.’</p>
<p>- ‘Ach! hoe treft het zoo?’ riep de weduwe uit: ‘ik was juist in mijn gedachten met haar bezig: ja, zoo die op de eene of andere wijze te helpen ware! zij verdient het zoo in alle opzichten. - Je weet alzoo, dat zij hier is.’</p>
<p>- ‘Ik heb haar bij Mad. Puri ontmoet, en gisteren ben ik bij haar geweest.’</p>
<p>- ‘<hi rend="i">Wel!</hi> ik was juist bezig, te denken over een briefje, dat ik van haar ontvangen heb. Zie wat zij mij schrijft.’</p>
<p>Bettemie nam het briefje en las:
<q rend="bq">‘Lieve Juffrouw Hermans!
<lb/>
<lb/>Ik ben al twee dagen verlangend, uw raad in te roepen; maar waarlijk, ik vond den moed niet, om een pen op 't papier te zetten. - Gij hebt al zooveel voor mij gedaan, dat ik u bijna niet meer lastig durf vallen. En toch, tot wie zal ik anders om raad gaan dan tot u, die ik als mijn tweede moeder - of neen, een eerste heb ik nooit gekend - als mijn eenige moeder beschouw?’</q></p>
<p>- ‘Het goede kind!’ zeide de weduwe, en wischte zich een traan uit het oog.</p>
<p>Bettemie las verder:
<q rend="bq">‘Ik zou tot u gekomen zijn; maar ik ben ongesteld, en ik zou, geloof ik, de kracht niet hebben, zoover te gaan. 't Zal wel niets te beteekenen hebben, en 't zijn de zenuwen, die mij plagen; maar ik ben kinderachtig geschrikt: ik zal u dat wel vertellen...ach lieve Juffrouw! ik weet, hoe kostbaar uw tijd is;
<pb n="312"/>maar als gij 't eenigszins schikken kunt, kom dan bij
<lb/>
<lb/>Uw arme Nicolette.’</q></p>
<p>Nu wischte ook Bettemie zich een traan uit het oog.</p>
<p>- ‘Wat kan er met het lieve kind toch gebeurd zijn?’ vroeg de weduwe.</p>
<p>- ‘Dat kan ik u vertellen,’ antwoordde Bettemie: ‘zij is toevallig in den winkel gekomen op een oogenblik dat ik mij daar bevond met Mevrouw van Eylar: en dat onverwachte wederzien, gevoegd bij een min heusche bejegening van Mevrouw van Eylars zijde, heeft haar geschokt. Nu wil zij volstrekt het huis van Mad. Puri weêr verlaten; doch waarheen dan?’</p>
<p>- ‘Arme Nicolette!’ herhaalde Juffw. Hermans: ‘<hi rend="i">wel!</hi> ik zal nog voor den eten bij haar gaan.’</p>
<p>- ‘Doe dat,’ zeî Bettemie: ‘en in zooverre ik u van dienst kan zijn, b.v. met het oplossen van eenig financiëel bezwaar, schroom dan niet, over mij te beschikken.’</p>
<p>- ‘Ik dank u - ik zal er gebruik van maken, lieve Nicht!’</p>
<p>- ‘Ik heet Bettemie,’ zeide deze, met een vriendelijk verwijtenden lach.</p>
<p>- ‘Lieve Bettemie dan,’ hernam de weduwe, haar uitdrukking verbeterende: ‘o! ik zie nu in, hoe verkeerd ik gehandeld heb, toen ik u beöordeelde naar de overige leden uwer familie: en toch had ik, in het laatste jaar althans, reden genoeg gehad om gunstig over u te denken - wat uw persoon aangaat, door de lofspraken, die Dr. Van Zevenaer en laatstelijk ook Nicolette over u hield, en, wat uw talent betreft...kom eens even met mij boven, zoo je niet schrikt tegen de trap.’</p>
<p>- ‘Met genoegen,’ zeî Bettemie, ofschoon zij niet begreep, wat de weduwe van haar begeerde.</p>
<p>- ‘Wel! je zult zien,’ vervolgde de andere: en, meteen
<pb n="313"/>vooruitgaande, voerde zij haar naar het kamertje van Albert en wees haar de prijsteekening aan den wand.</p>
<p>- ‘Ei kom! Is die hier beland!’ vroeg Bettemie: ‘nu! dat doet mij genoegen. Dr. Van Zevenaer vertelde mij, toen ik er hem naar vroeg, dat zij op het lot van een van zijn patiënten gevallen was, van een naaister, zeide hij, die ik toch niet kende.’</p>
<p>- ‘Om je de waarheid te zeggen,’ hernam de weduwe, ‘ik was er maar half meê in mijn schik; want de teekening herinnerde mij het verdriet, dat ik...doch ik wil daar niet meer over spreken: - nu, mijn zoon bemerkte dat wel, en daarom nam hij de teekening maar op zijne kamer.’</p>
<p>- ‘Ei zoo?’ zeî Bettemie, terwijl zij op de teekening met diezelfde aandacht staarde, welke wij schenken aan een landschap, aan een woning of ander voorwerp, waarvan de beschouwing vroegere herinneringen in ons verlevendigt. Nog hield zij de oogen peinzende op haar werk gevestigd, toen zich plotslings voetstappen op de trap deden hooren en zij, omkijkende, den bewoner van 't vertrek voor zich zag staan.</p>
<p>Men kan zich de gewaarwordingen voorstellen, die Albert ondervond, toen hij daar op eens Bettemie, in gezelschap met zijn moeder, en op zijne kamer, aantrof.</p>
<p>- ‘Dat je ook juist nu moest t'huis komen,’ zeide zijn moeder, zich houdende of zij ontevreden was; doch in den grond was zij verheugd, dat Bettemie haar zoon, op wien zij zoo trotsch was, ontmoette.</p>
<p>- ‘Veroorloof mij,’ zeide zij, ‘lieve Nicht, u mijn zoon Albert voor te stellen. - Albert, Freule Bettemie van Doertoghe.’</p>
<p>- ‘O wij kennen elkaêr reeds,’ zeî Bettemie, terwijl zij Albert haar hand toestak, met een glimlach, die hem bijna geheel van zijn stuk bracht.</p>
<pb n="314"/>
<p>- ‘Dat mag wezen,’ hernam Juffw. Hermans: ‘maar hij was u nog niet officiëel voorgesteld, als 't onder beschaafde lieden betaamt. - Maar waarom hebje mij niet verteld, Albert, dat je Nicht Bettemie ontmoet hadt bij Juffw. Van Marsden?’</p>
<p>- ‘Ik weet niet,’ antwoordde Albert, stamelende: ‘ik dacht...heb ik het u inderdaad niet verteld?’</p>
<p>- ‘Och wat!’ zeî Bettemie, zijn verlegenheid bespeurende: ‘mijn Heer zal wel gewichtiger dingen in 't hoofd gehad hebben.’</p>
<p>Die ongelukkige vraag, door Juffw. Hermans gedaan, had ten gevolge, dat geen van drieën zich op zijn gemak gevoelde: Albert niet, omdat hij begreep, dat Bettemie zijn verzwijgen van die ontmoeting aan onverschilligheid zou toeschrijven; - Bettemie niet, omdat haar inderdaad die onderstelde onverschilligheid vreemd voorkwam; - Juffw. Hermans niet, omdat zij spijt had, Albert in verlegenheid gebracht en vreesde, hem daardoor, in plaats van, als zij gehoopt had, bij Bettemie in een gunstig, in een ongunstig daglicht gesteld te hebben.</p>
<p>- ‘Ik kan niet gelooven,’ zeide eindelijk de jongeling, nog altijd met een onvaste stem, en met een kleur als een meikers, ‘dat de Freule zoo nederig over zich zelve zou denken, om te meenen, dat er iemand zou kunnen zijn, die het voorrecht van haar te ontmoeten niet als een hoogstbelangrijk oogenblik in zijn leven beschouwen zou.’</p>
<p>- ‘Ik zie, dat mijn Heer mijn neef er zich op verstaat, fraaie komplimenten te maken,’ zeî Bettemie.</p>
<p>- ‘Wees verzekerd,’ hervatte Albert, thans met vuur, ‘dat ik voor 't minst dit tegenwoordige oogenblik zegen, waarin ik u, Freule, met mijn moeder in goede harmonie bij elkander zie.’</p>
<p>- ‘Niet waar,’ vroeg Juffw. Hermans: ‘dat hadje niet verwacht; en ik waarlijk ook niet. <hi rend="i">Wel!</hi> ik had aan onze
<pb n="315"/>nicht verteld, op wat wijze die teekening bij ons te land was gekomen, en, nu zij die gezien heeft, kunnen wij weêr naar beneden gaan. - En nu je onze woning weet,’ vervolgde zij, toen zij weder in haar kamer gekomen waren, ‘nu hoop ik, dat je, dezen weg uitkomende, mij nog wel eens met een bezoek zult willen vereeren: - al spijt het mij, dat ik het niet zal kunnen reciproceeren; - ik heb mij eens in een nederigen stand gezet en er mij in geschikt, en zoo een Juffrouw van de Bocht van de Heeregracht, zonder zich te kompromitteeren, bij haar nicht de naaister op de Leliegracht kan komen, nicht de naaister zou zich aan groote indiscretie schuldig maken, indien zij anders dan in de laatste hoedanigheid aan de Bocht van de Heeregracht verscheen.’</p>
<p>- ‘Mij dunkt, dat is de nederigheid wat ver getrokken,’ zeî Bettemie, glimlachende.</p>
<p>- ‘Neen,’ zeide de weduwe: ‘dat is het niet. En, noem het geen nederigheid, noem het liever trots, - je kunt mij niet tevens ontvangen met Mw. A. en B. en C., die het u zeer kwalijk zouden nemen, indien je haar op mijn gezelschap trakteerdet en, om in 't verholen bij u te komen, <hi rend="i">wel!</hi> dat zou ik om geen goud willen doen. - Daarbij, ieder moet blijven in den kring, waar zijn gesternte hem geplaatst heeft; ik bedoel namelijk elke vrouw,’ voegde zij er bij, zich op eens bezinnende, en niet begeerende, dat haar woorden door Bettemie in volstrekt algemeenen zin genomen en dus ook op Albert werden toegepast: ‘met een man,’ ging zij voort, ‘is 't natuurlijk anders gelegen: een man kan vooruitkomen als hij knap is.’</p>
<p>- ‘Hm ja!’ merkte Albert, glimlachende aan: ‘een soldaat kan generaal worden: maar taalmeesters, die <hi rend="i">carrière</hi> maken, levert ons land vooralsnog niet lomp veel op.’</p>
<p>- ‘Wel!’ zeî Bettemie: ‘een taalmeester is toch een man van de wetenschap: - en ik zie, wat mij betreft,
<pb n="316"/>hooger op tegen iemand, die kennis bezit en in staat is wat hij weet aan anderen mede te deelen, dan tegen zoovelen van mijn familie of van mijn kennis, die om postjes solliciteeren: een taalmeester is een onafhankelijk man, en die niemands gunst heeft te bedelen.’</p>
<p>- ‘Voorwaar!’ zeide Albert, die haar, terwijl zij sprak, met klimmende opgetogenheid had aangestaard: ‘al de taalmeesters van Nederland moesten uwe woorden hooren en u een dankadres aanbieden; - en toch vrees ik, dat meer dan een onder hen u beschuldigen zou, alleen de poëetische zijde van zijn vak te zien. Waarlijk, Freule, die onafhankelijkheid, waar door u op gewezen wordt, bestaat bij de meesten alleen daarin, dat zij vrij zijn, leerlingen te <hi rend="i">weigeren</hi> - en daardoor ook wat zij behoeven tot hun levensonderhoud; voor 't overige zijn zij, die, zoo goed als de soldaat, pront op 't appèl moeten zijn, niet alleen de slaven van hun lessen, maar ook die van de wenschen, dikwijls van de grillen en opvattingen, van ouders, goevernantes, leerlingen <hi rend="i">e tutti quanti</hi>.’</p>
<p>- ‘Ik begrijp dat,’ hernam Bettemie: ‘maar een afhankelijkheid van dien aard is in meerdere of mindere mate aan elke plichtsvervulling verknocht: ook in de gewone samenleving en onder bijna alle omstandigheden laat zij haar juk gevoelen, dat zelfs te knellender is, naarmate men zich in hooger kring beweegt: immers dààr zijn 't niet alleen banden van zedelijkheid, van welvoegelijkheid, die ons worden opgelegd, maar ook die van de mode, van den sleur, van de etikette, van het <hi rend="i">qu'en dira-t-on</hi>, van honderd andere zoogenaamde plichten, waar ieder op knort, doch waar ieder zich aan onderwerpt, wil hij niet voor excentriek of voor ongemanierd gescholden worden. - Neen, toen ik van onafhankelijkheid sprak, bedoelde ik die van den man, die geen superieur heeft, van wien hij bevelen heeft te wachten, en wien hij gehoorzaamheid schuldig is: - en
<pb n="317"/>zoodanig een is in mijn oog de onderwijzer, is de kunstenaar, is al wie zich toewijdt aan hetgeen men oudtijds, en zoo te recht, de zeven <hi rend="i">vrije</hi> kunsten heette. - En wat ik van hen zeg, dat pas ik evenzeer toe op de vrouw, die zich, zoo als uw moeder, door eigen arbeid en vlijt een bestaan weet te scheppen. Zie! wanneer ik in aanmerking neem, welke inspanning zij daartoe heeft moeten aanwenden, welke moeite zij zich heeft moeten getroosten, tegen welke bezwaren zij heeft moeten strijden, dan kom ik tot de slotsom, dat zij dat alles is te boven gekomen, juist omdat zij den vasten wil had, onafhankelijk te blijven en te zijn. Heb ik gelijk of niet, lieve Nicht? en dwaal ik, wanneer ik zeg, dat het besef van onafhankelijkheid nog oneindig levendiger en streelender tevens bij u moet zijn dan bij mij, omdat zij bij u geheel uw eigen werk is, terwijl ik haar alleen te danken heb aan omstandigheden, buiten mij gelegen.’</p>
<p>- ‘Waarlijk, lieve Nicht,’ zeî Juffw. Hermans, terwijl zij de opgewonden taal van het jonge meisje tevens bewonderde en er om glimlachen moest: ‘ik moet zeggen, dat je welsprekend zijt, en wel in staat ook den minstbevoorrechte met zijn lot te verzoenen. Ik verbeeldde mij, het al heel ver gebracht te hebben, door mij tevreden te betoonen met mijn nederige pozitie; maar dat ik nu nog als 't ware benijd zou worden door iemand, die zich in de hoogere sfeer beweegt, waar mijn waarde nicht in verkeert, neen, dat had ik mij nooit voorgesteld.’</p>
<p>Albert zeide niets: hij bleef in stille aanbidding op de schoone jonkvrouw staren, wier woorden als hemelmuziek in zijn ooren, neen, in zijn hart hadden weêrklonken.</p>
<p>- ‘Kom,’ zeî op eens Bettemie, ‘ik verpraat mijn tijd, wat er juist niet op aan zou komen, maar ook den uwen, lieve Nicht, die daartoe te veel waarde heeft; en ik mag vooral niet vergeten, dat die arme Nicolette u noodig heeft.’</p>
<pb n="318"/>
<p>- ‘Is Nicolette ongesteld?’ vroeg Albert, verrast, aan zijn moeder.</p>
<p>- ‘Hij is zeker verliefd op haar, de arme jongen,’ dacht Bettemie bij zich zelve.</p>
<p>- ‘Ja, zij heeft mij verzocht, bij haar te komen,’ zeide de weduwe: - en nu deden beiden, moeder en zoon, hun nicht uitgeleide tot aan de voordeur: - Met niet weinig verbazing merkte Juffw. Prijgraag op, die van de overzijde zat te gluren, dat Juffw. Van Doertoghe aan de naaister bij 't afscheid nemen zoo hartelijk de hand drukte, of het zusters waren: en zij beloofde zich wel, dat merkwaardige nieuws, op de eerstvolgende <hi rend="i">soirée</hi> bij Mw. Lix, aan Mw. Spilbier en Mw. Bleek en Leen Barwel en de overige vriendinnen te vertellen. - 't Is maar jammer, dat haar oogen niet scherp genoeg waren, om, door den gevelmuur heen, in de woning van Juffw. Hermans te dringen, noch haar ooren, om het gesprek te beluisteren, dat, na het vertrek van Bettemie, daarbinnen plaats had tusschen moeder en zoon.</p>
<p>- ‘Albert! wat is er toch, <hi rend="i">my boy?</hi> Schort u iets?’ vroeg de weduwe, aan wie de ontroering van Albert niet ontgaan was: ‘ik heb u nooit zoo gezien: je bent geheel van je streek. Mijn Hemel wat is er toch? Is het het bezoek van onze nicht, dat u...waarlijk? - o! domme gans die ik ben...hoe heb ik tot nog toe zoo blind kunnen zijn? - en dat je mij niet vertelde, dat je haar ontmoet hadt...dat je zoo dikwijls droefgeestig waart...Albert! je hebt dat meisje lief.’</p>
<p>- ‘Ja Moeder!’ zeide hij, en viel haar om den hals.</p>
<p>- ‘En je hebt er mij nooit iets van gezegd, mij, je moeder, niet vertrouwd!’</p>
<p>- ‘'t Was, dat ik het ongerijmd, dat ik het belachlijk vond, en u geen kwelling wilde veroorzaken. - Maar o! 't heeft mij zooveel gekost.’</p>
<pb n="319"/>
<p>- Arme Albert!’ zeide zijn moeder, hem aan haar hart drukkende: ‘arme Albert! o! nu is mij alles duidelijk.’</p>
<p>- ‘Maar zij heeft het gezegd, Moeder! niet waar, zij heeft het gezegd: een taalmeester staat bij haar hooger in achting dan iemand, die om postjes bedelt...en...’</p>
<p>- ‘Maar beste jongen...om een paar woorden, die zij uit vriendelijkheid gezegd heeft...och! bedenk toch...zij, zoo rijk en aanzienlijk...jij, zonder vermogen...daar kan immers nooit iets van komen.’</p>
<p>- ‘Ja,’ vervolgde hij: ‘ik wil zekerheid hebben...ik wil weten, of het waar is, dat een bespottelijk verschil van wetgeving mij beletten zou, hier te zijn wat ik in Engeland ben, de wettige zoon van Wayland Flinck: en, ben ik dat, dan is er niemand, die mij mijn rechten kan betwisten als kleinzoon en erfgenaam van dien rijken Oosterling - en niemand, die er iets vreemds in vinden kan, als ik mede naar de hand van mijn nicht wil dingen, of die mij behoeft te verdenken, alleen op haar schatten verliefd te zijn.’</p>
<p>- ‘Albert! ik heb je nooit zoo opgewonden gezien. - Maakje je geen droombeelden, beste jongen?</p>
<p>- ‘Misschien! - maar dat moet Hoogenberg uitmaken: - ik heb dat bezoek reeds te lang uitgesteld; - maar morgen den dag ga ik naar hem toe...O Moeder! moederlief! als ik u weder eens in dien staat kon zien, dien je recht hebt te bekleeden!’</p>
<p>- ‘Ja! ga naar den advocaat,’ zeî Juffw. Hermans: ‘die zal u goeden raad geven: - en nu Albert! ik moet naar Nicolette: 't is met dat arme kind niet als 't behoort.’</p>
<p>En, haar winterhalsdoek omslaande, begaf zij zich op weg naar het huis van Mad. Puri.</p></div>
<div type="chapter">
<pb n="320"/>
<head rend="h3">Tweede hoofdstuk.</head>
<head rend="h4"><hi rend="i">De Heer Flinck en zijn schoondochter</hi>.</head>
<p>- ‘Zoo!’ zeî Mad. Puri, toen zij haar vriendin zag binnentreden in de achterkamer, waar zij met haar man gezeten was: ‘'t is goed, dat je hier komt: ik weet geen raad meer met onze arme Nicolette. Zij is niet wel, dat is zeker: ik heb haar al aangespoord, geneeskundige hulp in te roepen; doch daar wil zij niet van weten.’</p>
<p>- ‘Niet?’ vroeg de weduwe: ‘maar dat is verkeerd.’</p>
<p>- ‘Niet waar? te meer, daar de Heer Van Blinkerswaard nog wel heeft aangeboden, al de kosten van dokter en apteeker voor zijn rekening te nemen.’</p>
<p>- ‘De Heer Van Blinkerswaard!’ herhaalde de weduwe.</p>
<p>- ‘Och ja! de oude bulderbast is onder een hoed te vangen sedert dat zij ongesteld is, en komt ieder oogenblik bij mij hooren, hoe zij 't maakt.’</p>
<p>- ‘'IJ isse van 'aar verlief,’ merkte Monsieur Puri aan.</p>
<p>- ‘<hi rend="i">Mais ne vous permettez donc pas de pareils radotages</hi>, <hi rend="i">Monsieur Puri</hi>.’ Och! wat mij betreft, ik zie nog geen gevaar; maar het arme kind heeft rust noodig.’</p>
<p>- ‘<hi rend="i">Wel!</hi> ik zal eens gaan zien,’ zeî Juffw. Hermans: ‘doe geen moeite, lieve Mevrouw! ik ken den weg.’</p>
<p>Meteen ging zij de trap op; doch niet weinig verwon-<pb n="321"/>derd keek zij op, toen zij, boven op 't portaal gekomen, zich den toegang tot Nicolettes kamer als 't ware versperd zag door een oud Heer in een kamerjapon, die in gebogen houding aldaar stond te luisteren.</p>
<p>- ‘Met uw verlof, mijn Heer!’ zeide zij, met een gebaarde, die zooveel zeggen wilde als: ‘zouje wel zoo vriendelijk willen zijn, je hier vandaan te begeven en mij den doortocht vrij te laten?’</p>
<p>De man richtte het hoofd op en zag haar strak aan, ongeveer op de wijze als een dorpelwaarder, bode of kamerheer dengene doen zou, die zich ter toelating, in een besloten gezelschap, of bij een minister, of ten Hove, aanmeldde.</p>
<p>- ‘Benje een kennis van Juffrouw Zevenster?’ vroeg hij, met een heesche stem.</p>
<p>- ‘Ja mijn Heer!’ antwoordde de weduwe, hem met verbazing aanstarende.</p>
<p>- ‘En je komt eens zien, hoe zij 't maakt?’ hernam hij, altijd met een gesmoorde stem, als vreesde hij, gerucht te maken en de zieke te hinderen: ‘goed! - maar stelje belang in haar?’</p>
<p>- ‘Ongetwijfeld mijn Heer! ik heb haar van harte lief, - maar mijn Heer maakt mij ongerust. Is 't dan minder goed met haar?’</p>
<p>- ‘Ha! nu zie ik, dat je 't meent,’ hernam hij, zich oprichtende en de dorre hand op den arm van Juffw. Hermans leggende, als om haar te noodzaken, haar aandacht te schenken aan zijn gemompel: ‘maar, of zij minder goed is, dat is nu juist wat ik weten wilde. Dien koeterwaalschen kapper en die vrouw daar beneden met haar gerammel vertrouw ik maar half: - althans, ik weet niet, of ze mij aangaande dat meisje wel de geheele waarheid zeggen: zij willen geen dokter voor haar laten komen, ofschoon ik heb aangeboden, hem te betalen. - Zij beweren, dat het meisje zelf er geen verlangt; maar ik van mijn kant
<pb n="322"/>zeg, aan dergelijke meisjesgrillen moet men niet toegeven. Onderzoek nu eens goed, hoe 't met haar gesteld is: ik zal hier op u wachten tot je weêr heengaat, om te hooren wat uw bevinding is.’</p>
<p>- ‘Maar mijn Heer!’ zeî de weduwe, getroffen over de belangstelling, die de oude man betoonde; ‘dat is immers niet noodig: ik zal, indien mijn Heer 't mij veroorlooft, hem wel voor mijn vertrek verslag komen geven, hoe ik haar gevonden heb: dan behoeft mijn Heer hier niet in den tocht te blijven staan.’</p>
<p>- ‘Je belooft het mij?’ vroeg de oude man, haar nog eenigszins wantrouwend aanziende.</p>
<p>- ‘Stellig, mijn Heer,’ antwoordde zij.</p>
<p>- ‘'t Is goed! ik zal op uw woord afgaan,’ hernam de andere, haar den doortocht vrijlatende: ‘daarginter aan 't eind van de gang is mijn kamer: daar loopje maar binnen, als je hier vandaan komt: - en hoor,’ vervolgde hij, terwijl hij, na zich reeds van haar afgewend te hebben, weder terugkeerde: - ‘indien je er tijd meê verzuimt, dan wil ik je dien gaarne betalen. Herman Flinck is geen man om iets voor niemendal te verlangen.’</p>
<p>Juffw. Hermans had de kruk van de deur reeds in de hand om de deur van Nicolettes kamer te openen; - doch 't was of 't hooren van dien naam van Herman Flinck haar voor een oogenblik in een steenen beeld veranderd had. Hoe! die grijsaard, die zooveel hartelijke belangstelling toonde in 't welzijn van een meisje, dat hem geheel niet aanging, was diezelfde Herman Flinck, die zich jegens haar, de weduwe zijns zoons, zoo onbarmhartig gedragen had! En aan dezen man, dien zij gezworen had, nimmer te ontmoeten, had zij een vertrouwelijk onderhoud toegezegd! Spraak- en roerloos oogde zij hem na, terwijl hij de gang ten einde liep, en, zelfs nadat zij hem zijn kamer had zien binnengaan, en de deur achter hem ge-<pb n="323"/>sloten was, duurde het nog een poos, eer zij uit haar mijmering opschoot en zich vermande om binnen te gaan.</p>
<p>Zij vond Nicolette aan haar tafel gezeten, gekleed en met haar werk voor zich, doch bleek van uitzicht en blijkbaar ontdaan.</p>
<p>- ‘Zoo, lieve Juffrouw!’ zeide het jonge meisje: ‘dit is al te vriendelijk van u, zoo spoedig aan mijn verzoek te voldoen: ik meende reeds, uw stem aan de deur te hooren.’</p>
<p>- ‘Ja,’ zeide de weduwe: ‘er stond daar iemand, die verlangend was, berichten aangaande u te vernemen.’</p>
<p>- ‘Wat scheelt er aan, Juffrouw Hermans?’ vroeg Nicolette, op een toon van bezorgdheid: ‘je ziet er geheel ontdaan uit: is u iets gebeurd onderweg?’</p>
<p>- ‘Neen - 't is niets...ik ontmoette daar aan de deur...’</p>
<p>- ‘O! toch niet onzen ouden kommensaal van de voorkamer?’</p>
<p>- ‘Ja! - hij wilde volstrekt weten, hoe je 't maakt.’</p>
<p>- ‘De goede man!’ zeî Nicolette.</p>
<p>- ‘Ook zij noemt hem goed!’ kon Juffw. Hermans niet nalaten, halfluid te mompelen, en vervolgens voortgaande: ‘maar die Heer,’ zeide zij, ‘dien ik tot nog toe niet anders hoorde noemen dan Van Blinkerswaard...’</p>
<p>- ‘O!’ viel Nicolette in: ‘nu begrijp ik uw ontroering. Ja! ook ik weet eerst sedert kort, dat de Heer Van Blinkerswaard en de Heer Flinck eene en dezelfde persoon is.’</p>
<p>- ‘En...je hebt toch over mij niet gesproken?’ vroeg angstig de weduwe.</p>
<p>- ‘Zou ik dat buiten uw voorkennis hebben durven doen?’ vroeg Nicolette.</p>
<p>- ‘Des te beter! Ik heb hem beloofd...hij had zich toen nog niet genoemd...verslag te doen, hoe ik u gevonden heb.’</p>
<pb n="324"/>
<p>- ‘De goede man,’ zeî nogmaals, onwillekeurig, Nicolette.</p>
<p>- ‘Inderdaad? - <hi rend="i">Wel!</hi> ik zou betere gedachten van hem kunnen krijgen, sedert hij zoo lief is jegens u. - Maar hoe is 't met u, beste meid? en wat scheelt er aan?’</p>
<p>- ‘'t Is niets: 't zal wel spoedig weêr over zijn: een beetje schrik - en...’</p>
<p>- ‘Maar je wildet geen dokter spreken.’</p>
<p>- ‘En waartoe? Kan een dokter de ziekte der ziel genezen: - en o! lieve Juffrouw! mijn ziel is ziek. 't Is die blik van diepe verachting, dien Mevrouw van Eylar op mij wierp, die 't mij gedaan heeft: - o! ik moet voor ieders oogen wegschuilen.’</p>
<p>- ‘Maar wees toch kalm en bedaard, lieve Nicolette: - je hebt je zelve niets te verwijten en waarom zouje dan wanhopen?’</p>
<p>- ‘'t Is juist omdat ik in mijn toestand kalm en bedaard heb overwogen, dat ik zoo wanhopend ben. - Ik heb mij niets te verwijten, dat weet ik; maar ik weet ook, dat zelfs de schijn van 't kwaad genoeg is om een vrouw buiten de maatschappij te sluiten. Zieje, Juffrouw Hermans, jij gelooft niet aan mijn schuld: Bettemie is bij mij geweest en gelooft er ook niet aan: en Mad. Puri evenmin; maar dat alles weegt niet op tegen het kwaad vermoeden, dat de menigte hebben moet. Zieje - hier op deze japon is, toen ik nog bij u was, een inktvlek gekomen: wij hebben al ons best gedaan om die er uit te wasschen: - en wij meenden er in geslaagd te zijn, - maar neen: - telkens komt zij weêrom: - 't was niet met moedwil, dat ik de japon bevlekt had; 't was zelfs buiten mijn schuld, dat er inkt op gespat werd: - maar de smet blijft daarom dezelfde: - en niemand zal voortaan de japon meer om haar netheid kunnen prijzen.’</p>
<p>- ‘Arm kind!’ zeide Juffw. Hermans, haar tegen zich aandrukkende: ‘en wat wilje dan?’</p>
<pb n="325"/>
<p>- ‘Ach! weet ik, wat ik wil? - Ik weet, dat het zondig is, naar den dood te wenschen - en o! ik ben daar niet op voorbereid...ik wenschte, dat ik naar een land kon gaan, waar niemand mij kende...ach! maar wat zou 't helpen? overal zou, op een dag, dat ik zulks 't minst verwachtte, het bericht kunnen komen: - “dat meisje is in een bordeel geweest.”’</p>
<p>Juffw. Hermans zat een wijl zwijgende tegen-over een zoo diepe smart. Zij voelde de kracht van Nicolettes redeneering, het moeilijke, zoo niet onmogelijke, daar eenige afdoende gronden tegen aan te voeren, en tevens, dat het oogenblik slecht gekozen zou wezen, om met stichtelijke algemeenheden voor den dag te komen. Zij vergenoegde zich dus te zeggen: ‘God heeft mij in vele en langdurige beproevingen gesterkt, en Hij zal u ook kracht naar kruis verleenen. Maar, waar wij nu aan te denken hebben, dat is, wat je voor 't oogenblik zult aanvangen, indien je hier niet blijven wilt.’</p>
<p>- ‘Ach! had ik maar een kamer, waar ik wist, dat niemand - niemand mij zag.’</p>
<p>- ‘Maar, beste meid, op den duur zou dat niet met u gaan: op uw leeftijd heeft men lucht noodig en vrije beweging: en door voortdurend in een kamertje te muffen, zouje wegkwijnen als sneeuw voor de zon.’</p>
<p>- ‘En wat hebje zelve gedaan?’ vroeg Nicolette: ‘je waart ook nog jong, toen ik u in de achterstraat kennen leerde op dat bovenkamertje: en je ziet er toch nog frisch en gezond uit.’</p>
<p>- ‘<hi rend="i">Wel!</hi> ik weet niet,’ zeî Juffw. Hermans: ‘'t eene gestel verschilt van 't andere; maar toch geloof ik, als je buiten waart, dat het je goed zou doen, - en ik wed, dat ieder dokter het met mij eens zou wezen: - ware het zomer, ik zou zeggen; al was het maar voor een week of wat, je moet in de wei...en je zoudt immers ergens
<pb n="326"/>kunnen gaan, waar je een frisscher lucht genoot, en niemand je kende. - Wie weet, de Freule Van Doertoghe is bereid, je in de kosten te gemoet te komen.’</p>
<p>- ‘Je hebt Bettemie gesproken?’ vroeg Nicolette, uit blijdschap over die ontdekking haar leed een oogenblik geheel vergetende.</p>
<p>- ‘Zij is juist van mij vandaan gegaan,’ antwoordde de weduwe: ‘en ik moet zeggen, zij zou in staat zijn, mij met de famielje te verzoenen:’ en meteen deed zij aan Nicolette verslag van het bezoek van Bettemie; natuurlijk zonder te vermelden, wat zij bij die gelegenheid betreffende het hartsgeheim van Albert had ontdekt.</p>
<p>- ‘O! dat is voortreffelijk,’ zeî Nicolette: ‘zoo iets te hooren doet mij meer goed dan honderd drankjes. Zie! als ik u nu ook maar verzoend zag met mijn ouden vriend hier van de voorkamer - dan had ik, wat u betreft, niets meer te wenschen.’</p>
<p>- ‘Uw oude vriend!’ herhaalde de weduwe, die 't niet weinig hinderde, een man, over wien zij zich zoozeer te beklagen had, door Nicolette herhaaldelijk met den naam van vriend te hooren bestempelen.</p>
<p>- ‘Ten minste voor mij is hij goed,’ zeide Nicolette: ‘hij moge jegens anderen korselig en ruw zijn, jegens mij is hij altijd als een lam, en, ik kan 't niet helpen, maar ik gevoel mij, spijt al zijn gebreken, tot hem aangetrokken: - ja ik beschuldig mij, dat ik hem deze dagen niet heb willen ontvangen; - doch <hi rend="i">hem</hi> kon ik niet vertellen wat het is, dat mij kwelt, - en nu zal hij mij voor onvriendelijk aanzien.’</p>
<p>- ‘Neen,’ zeide de weduwe: ‘dat niet; maar hij is op de gedachte gekomen, dat je erger waart dan inderdaad het geval is: ik zal hem op dat punt geruststellen; want, als ik reeds zeî, ik heb hem moeten beloven, hem te gaan vertellen hoe je 't maakte.’</p>
<pb n="327"/>
<p>- ‘O! dat is goed: en dank hem meteen uit mijn naam voor zijn belangstelling: 't zal mij waarlijk vreemd zijn, hem in het vervolg niet meer te zien.’</p>
<p>- ‘Wel waarom zouje hem niet meer zien? ja, 't is waar, als je hier vandaan, vooral als je uit de stad gaat.’</p>
<p>- ‘Indien je denkt, dat ik dit doen moet...ja! 't is misschien ook maar beter: hier strek ik toch maar tot een voorwerp van afschuw aan hen, die mij naar den schijn beöordeelen, en tot een voorwerp van overlast aan hen, die van mijn onschuld overtuigd zijn.’</p>
<p>- ‘O! denk dit laatste toch niet,’ zeî Juffw. Hermans: ‘foei! als of het om die reden was, dat ik u dien raad gegeven heb: neen! dat kunje niet oprecht meenen.’</p>
<p>- ‘Och! ik weet het wel,’ hervatte Nicolette, ‘hoe lief je mij behandelt. Maar op den duur zou 't u toch, als iedereen, verveelen, bij iemand te komen, die niets doet dan klaagliederen zingen.’</p>
<p>- ‘Foei! welke leelijke gedachten haalje je zelve toch door 't hoofd: ik zal er maar niet op antwoorden. - Hoor! ik wil toegeven, dat je op den duur bij Mad. Puri niet blijven kunt; maar vooreerst heeft zij nog niemand, om u te vervangen, en om buiten de stad te gaan, daar is 't nu het saizoen niet voor: hier te Amsterdam een kamer te nemen en er alleen te gaan wonen, zou je nog veel meer aan opspraak blootstellen. Wie zou je beschermen? Je hebt bij ondervinding gezien, hoe licht men een jong meisje zonder ervaring in een strik lokt. - Je zult zeggen, ik heb indertijd hier ook op mijn eigen wieken gezworven; maar ik was nooit zoo'n bijzondere schoonheid geweest, en toen ik hier aanlandde, was ik pas hersteld uit een zware ongesteldheid, zoodat wel niemand moeite gedaan zou hebben om een zwakke, fletsche weduwe, als ik toen was, en ik nog niet begrijp, wat die kapitein, waar dat slechte wijf van sprak, aan mij vinden kon. - Maar op u zullen de
<pb n="328"/>Tilbury's, oud en jong, komen aansnorren als de vliegen op de suiker, en al hadje dubbele grendels op je deuren, je zoudt ze niet van je afslaan. - Neen, dat ware onmogelijk en onuitvoerlijk. Je zult dus voor 't oogenblik je moeten getroosten, nog hier te blijven, en goed eten en drinken, en je krachten zien te behouden. Ik zal je zoo dikwijls komen bezoeken als mij maar eenigszins mogelijk is, en intusschen mijn best doen, om iets te vinden, dat geschikt voor u is. Ik zal daar met Bettemie over raadplegen, en het zou wel ongelukkig wezen, indien wij niet het een of ander voor u uitdachten.’</p>
<p>- ‘Ik zal de toekomst Gode en u aanbevelen,’ zeî Nicolette, het hoofd langzaam schuddende, en met een droefgeestigen blik, die genoegzaam lezen liet, hoe luttel rekening zij maakte op den goeden uitslag van de welgemeende bedoelingen der weduwe.</p>
<p>- ‘<hi rend="i">Wel!</hi>’ zeide deze, nadat zij Nicolette nog eenige vragen gedaan had betreffende haar gezondheid, en nog eenige raadgevingen had medegedeeld: ‘ik ga nu naar uw ouden buurman toe, om de belofte te vervullen, die ik hem gedaan heb; misschien kom ik u nog straks vertellen, wat de uitslag van ons gesprek is geweest.’</p>
<p>- ‘Als 't u belieft, Juffrouw,’ zeide Nicolette: ‘en zeg hem toch, dat ik, zoodra ik kan, hem weêr hoop te gaan zien.’</p>
<p>Niet zonder een mengeling van verschillende gewaarwordingen, begaf zich de weduwe naar de voorkamer, om er een gesprek te voeren met den man, dien zij nu gedurende vijf-en-twintig jaren had beschouwd als den hoofdbewerker van al de wederwaardigheden, die haar getroffen hadden, als de oorzaak van den dood zoo van haar man als van het onschuldige kind, dat zij te Leyden ter wereld gebracht had, alleen om het weder te verliezen, van haar langdurige ziekte, en van de behandeling, die zij van haar eigen
<pb n="329"/>famielje ondervonden had: dien man, aan wien zij nooit dan met een gevoel van afkeer en wrok gedacht had, en dien zij nu, zoo onverwachts, en van een zoo goede zijde, had leeren kennen. En het was deze laatste bijzonderheid, die de uitwerking had, dat zij, ofschoon nog geheel in geen vergevingsgezinde stemming jegens haar schoonvader verkeerende, toch een weinig nieuwsgierig was, of hij den gunstigen indruk, dien hij, onbekend, bij haar gemaakt had, bij kennismaking zou rechtvaardigen.</p>
<p>Zij tikte aan de deur, trad binnen, en vond den ouden heer, die, blijkbaar haar ter eere, zijn japon uitgetrokken en zijn jas had aangetogen, bij den haard gezeten.</p>
<p>- ‘Wel? vroeg hij, haastig oprijzende: ‘hoe is het met de zieke?’</p>
<p>- ‘Zij laat u dankzeggen voor uw vriendelijke deelneming, mijn Heer!’ zeide de weduwe.</p>
<p>- ‘Dat is niet wat ik vraag,’ hernam Flinck, op een toon van ongeduld: ‘is zij beter of slimmer? daar komt het op aan.’</p>
<p>- ‘Ik durf daaromtrent niets beslissen,’ antwoordde Juffw. Hermans: ‘zij is minder ongesteld naar 't lichaam dan naar den geest; - doch, ware de reden van haar kwaal mij bekend, dan zou ik nog mij niet gerechtigd achten, die te openbaren.’</p>
<p>- ‘Naar den geest! - is zij ook verliefd? Ja, stellig zal zij verliefd zijn. Maar mijn hemel! waarom trouwt zij dan niet? Misschien wil die mizerabele vrijer haar niet trouwen, omdat zij geen geld heeft: - maar zij heeft geld; meer dan hij droomen kan! Is Flinck er dan niet? zal die haar in de steek laten? Vertel mij maar eens wat zij hebben moet...maar ga toch zitten, Mevrouw!...of Juffrouw, wat je wezen moogt.’</p>
<p>- ‘Hoe mijn Heer!’ riep Juffw. Hermans, terwijl zij plaats nam, ‘je zoudt de goedheid hebben...’</p>
<pb n="330"/>
<p>- ‘Is dat zoo iets vreemds, dat je mij zoo verbaasd aankijkt? - Nu ja, natuurlijk! je zaagt ook al Herman Flinck aan als een Nero, die op zijn geldkist zit en er niemand iets van gunt. Ik weet, wat de luî van mij zeggen: omdat ik niet van hetgeen ik met hard werken verdiend heb aan elken bedelaar van hoogen of lagen stand geef, die 't maar voor 't vragen hebben woû. Als ik geef, geef ik aan wie 't noodig heeft en er <hi rend="i">niet</hi> om vraagt: en dan doe ik het voor <hi rend="i">mijn</hi> plezier: zeg dus maar ronduit wat er wezen moet.’</p>
<p>- ‘<hi rend="i">Wel!</hi>’ zeide de weduwe: ‘zoo mijn Heer iets ten beste van onze lieve Nicolette wil doen, zal zulks mij steeds genoegen verschaffen; maar de onderstelling van mijn Heer is minder juist: er is, zooverre ik weet, vooreerst geen mensch, die plan heeft om haar ten huwlijk te vragen.’</p>
<p>- ‘Niet? - Waar hebben onze jonge luî dan tegenwoordig hun oogen? mij dunkt, half Amsterdam moest op de meid verliefd zijn.’</p>
<p>- ‘Dan moest men haar eerst kennen, - en zij komt de deur niet uit.’</p>
<p>- ‘Maar wat kan haar dan schelen? Zieje, ik eenloopende oude vrijer heb geen verstand van hartkwalen bij een vrouw, en meende, dat daar altijd liefde bij in 't spel was.’</p>
<p>- ‘Het is hier droefgeestigheid, mijn Heer! en die is bij het arme kind zeer natuurlijk: dus alleen op de wereld - zonder ouders of naaste betrekkingen, altijd peinzende over de toekomst, en zich het ergste voorstellende.’</p>
<p>- ‘Over de toekomst!’ herhaalde Flinck: ‘maar als het dat is...daar behoeft zij zich niet over te bekommeren: - <hi rend="i">ik</hi> wil immers voor haar zorgen: zij moet maar zeggen wat zij verlangt: - wil zij een paar mooie kamers? des noods een geheel huis? ik zal het haar geven:
<pb n="331"/>als zij maar toelaat, dat ik nu en dan wat met haar kom praten.’</p>
<p>Juffrouw Hermans zag bij deze woorden den ouden man ernstig en uitvorschend aan: het aanbod was zoo edelmoedig, dat zij een oogenblik vermoedde, of er ook iets achter school, dat niet richtig was, en of de Heer Flinck ook een tweede editie was van den Baron van Tilbury: - doch de uitdrukking van angst, die, zoo uit de stem als uit het gelaat van den grijsaard, sprak, deed haar terugkomen van dat verdenken.</p>
<p>- ‘Waarlijk,’ zeide zij: ‘mijn Heer is zeer edelmoedig, en ik mag natuurlijk niet beslissen, hoe Nicolette over zulk een voorstel denken zal. - Maar mijn Heer heeft zeker ondervinding genoeg van de wereld, om te weten, welke uitlegging zij er aan geeft, wanneer een jong meisje dagelijks weldaden aanneemt van een heer, die niet aan haar vermaagschapt is.’</p>
<p>- ‘Hm! wat schoons! weetje wel, Juffrouw - of Mevrouw, wat ben je? - dat ik zoetjes aan naar de tachtig kuier?’</p>
<p>- ‘Zeg maar “Juffrouw,” mijn Heer: - ik wilde maar zeggen, hoe ouder mijn Heer is, hoe meer men den steen zal werpen - niet op hem, maar op het meisje.’</p>
<p>- ‘Maar wat hamer! - wat moet ik dan doen? - haar het geld door iemands tusschenkomst bezorgen misschien?’ en hier keek hij op zijne beurt wantrouwend, als wilde hij zeggen: ‘je zoudt er misschien meê van willen profiteeren.’</p>
<p>- ‘Mijn Heer!’ zeide de weduwe: ‘zoodra een jong meisje, dat bekend staat als onvermogend, op eens in goeden doen geraakt, zonder dat de bron van haar fortuin bekend is, dan schrijft het publiek dit aan redenen toe, die alles behalve vereerend voor haar zijn.’</p>
<p>- ‘Maar wat dan? - Voor den duivel! Ik had haar
<pb n="332"/>willen adopteeren; dan zou niemand er toch iets in hebben kunnen vinden: - en nu hebben zij, juist in mijn afwezigheid, de adoptie afgeschaft.’</p>
<p>- ‘Inderdaad?’ vroeg de weduwe, den ouden man met een paar oogen aanziende, die flonkerden van genoegen.</p>
<p>- ‘Ja! benje daar zoo blij om, dat ze die hebben afgeschaft?’</p>
<p>- ‘Neen: maar ik verneem met aandoening en blijdschap uw goede voornemens ten opzichte van Nicolette: - Zie, mijn Heer! <hi rend="i">ik</hi> mag in deze zaak niet spreken; - en ik zou zelfs niet gaarne de tusschenpersoon wezen, die haar uw aanbieding overbracht; want ik weet in gemoede niet, wat ik haar zou moeten raden.’</p>
<p>- ‘Niet? - Wel drommels, jij bent ook al een raar slag van een mensch, dat je iemand zoudt afraden, geld te aanvaarden, dat met een goed hart wordt aangeboden, en onder geen andere voorwaarde dan...of was het misschien juist die voorwaarde? Wel! haal mij de d...! indien het niet anders kan, dan ook zonder voorwaarde. Hê! wat zegje?’</p>
<p>- ‘Ik zeg, dat mijn Heer een goed, edel mensch is, en dat ik berouw gevoel, hem zoo lang miskend te hebben.’</p>
<p>- ‘Zoo lang! - Wat d...! wij zien mekaêr voor 't eerst van ons leven.’</p>
<p>- ‘Volkomen waar,’ zeî Juffw. Hermans, en zij had er kunnen bijvoegen, dat het hare schuld niet was, zoo de kennismaking niet vroeger had plaats gehad: ‘maar toch, ik had vroeger veel van mijn Heer gehoord, en ik beken, dat de indruk dien ik toen ontvangen heb...ik vraag in elk geval mijn Heer om verschooning.’</p>
<p>- ‘Mag ik vragen, hoe je hiet, Juffrouw?’ vroeg Flinck, haar eenigszins verwonderd aanstarende.</p>
<p>- ‘Men noemt mij de weduwe Hermans, mijn Heer!’</p>
<pb n="333"/>
<p>- ‘Zoo! - en Nicolette is niet van je familie.’</p>
<p>- ‘Neen, mijn Heer! - zij heeft helaas! geen familie, - en des te meer gevoel ik mij verplicht, haar mijn belangstelling te doen blijken.’</p>
<p>- ‘Zoo! en dus kwamje eens naar haar kijken?’</p>
<p>- ‘Ja mijn Heer! - bovendien had zij het mij verzocht.’</p>
<p>- ‘Zoo! dus zij stelt vertrouwen in u.’</p>
<p>- ‘Ik geloof, dat ik het verdien, mijn Heer.’</p>
<p>- ‘Wel! - Ik wil u niet vragen, dat vertrouwen te schenden: maar zieje, zooveel konje toch doen, dat je mij raad gaaft, hoe ik het moet aanleggen om dat kind genoegen te doen. Ik beken je ronduit, dat ik nooit slag heb gehad, met vrouwen om te gaan: - eens...ja dat is jaren geleden, kende ik er eene: die zou, als zij geleefd had, misschien een ander mensch van mij gemaakt hebben; - maar die werd mij ontnomen, en zoo is Herman Flinck gebleven wat hij was, een koopman en fabrikant, die het menschdom van zijn slechtste zijde leerde kennen, dien men tegenwerkte en dwarsboomde, zoolang hij zijn weg naar de fortuin nog openhakken moest, en dien men vleide, flikflooide en bedroog, toen men eens onderstelde, dat hij rijk was: en die dampkring, waar zoo'n jong ding als Nicolette zich in beweegt, is voor mij een Egyptische duisternis, waar ik in den blinde rondtast. Kan de Juffrouw mij nu een lantaarn verstrekken, die mij voorlicht, zoo zal zij mij genoegen doen.’</p>
<p>- ‘Ik wenschte het, mijn Heer!’ zeide de weduwe: ‘maar ik ben zelve nog overleggende wat het beste voor haar is.’</p>
<p>- ‘Kan ze niet bij u wonen?’ vroeg Flinck.</p>
<p>- ‘Dat heeft zij een tijd lang gedaan; maar...’</p>
<p>- ‘Maar zij kon geen kostgeld betalen misschien?’ vroeg Flinck, bij wien de achterdocht weêr bovenkwam.</p>
<pb n="334"/>
<p>- ‘Neen mijn Heer! dat was het niet. Ik ben niet meer dan een eenvoudige naaister, en leef van wat mijn zoon met zijn arbeid en ik met den mijnen verdien; - maar toch zou er altijd wel een stuk brood en een plaats onder mijn dak voor Nicolette overschieten; - doch, zoolang mijn zoon niet getrouwd en de deur uit is, zou dat stof geven tot gebabbel: - en dat moet niet.’</p>
<p>- ‘Zoo! - en die zoon van je - heeft die altemet een goed oog op haar?’</p>
<p>De weduwe vergenoegde zich tot antwoord op deze vraag te glimlachen en ontkennend met het hoofd te schudden.</p>
<p>- ‘Zoo!’ hernam Flinck: ‘het is dus uit pure vriendschap en genegenheid, dat je belang stelt in dat meisje?’</p>
<p>- ‘En welke andere redenen zou ik er voor hebben?’</p>
<p>- ‘Welke andere!’ herhaalde Flinck: ‘wel! ik weet het niet; maar men ziet zelden op de wereld zoovele blijken van welwillendheid geven aan wildvreemden, als er niet de eene of andere drijfveêr bijkomt.’</p>
<p>- ‘<hi rend="i">Wel!</hi>’ zeî Juffw. Hermans: ‘ik zou dan wederkeerig durven vragen, wat de drijfveêr is van de welwillendheid, die mijn Heer aan dat meisje betoont, en of hij zich misschien verbeeldt, het monopolie te bezitten van een onbaatzuchtige vriendschap?’</p>
<p>- ‘Goed weêromgekaatst!’ zeide Flinck, lachende: ‘weetje wel, dat je mij bevalt, Juffrouw Hermans?’</p>
<p>- ‘Dat is mij aangenaam, mijn Heer Flinck,’ zeide de weduwe.</p>
<p>- ‘Voor den drommel neen!...ik meen het,’ hernam hij: ‘zieje, ik denk met den zomer een landgoed te betrekken, dat ik gekocht heb, en ik dacht er al half over, een advertentie in de dagbladen te plaatsen om een huishoudster of gezelschapsjuffrouw, zoo men 't noemen wil; maar ik vroeg mij zelven af: wat zal 't geven? aanbiedingen bij de vleet - al verveeling genoeg, ze te moeten le-<pb n="335"/>zen: - met de overtuiging dat het voor 99/100sten leugen en bedrog is wat men onder de oogen krijgt: - en dat, als men denkt een aaltje gepikt te hebben, het doorgaans nog op een slangetje uitkomt. Maar zieje, als ik nu iemand kon treffen zoo als jij - dat zou mij wel lijken: en als je dan Nicolette meênaamt - dan was, dunkt mij, de zaak in orde, en wij waren alle drie geholpen. - Wat zegje er van?’</p>
<p>Maar de weduwe zeî vooreerst niets: zij was stom van verbazing en ontroering over den zonderlingen loop der dingen, waardoor de man, die haar voorheen, en toen zij billijke aanspraken had op zijn welwillende hulp, zoo onbarmhartig had van zich gestooten, haar thans, nu zij hem vreemd was, uit eigen beweging tot zich riep en haar een rustige toekomst wilde verzekeren.</p>
<p>- ‘Mijn Heer!’ zeide zij ten laatste: ‘uw voorstel is zoo vriendelijk...en 't valt mij zoo onverwacht op 't lijf, dat ik voor 't oogenblik buiten staat ben, er naar behooren op te antwoorden...ik ben u er intusschen innig dankbaar voor.’</p>
<p>- ‘Dat behoeft niet,’ viel Flinck haar in de rede. ‘Dankbaarheid is een artikel, dat sedert lang niet meer op de prijscourant genoteerd staat, en als ik u met dat woord voor den dag zie komen, dan maakt zulks op mij den indruk, als zocht je een beleefde inleiding tot de verklaring, dat je van mijn voorstel niets wilt weten.’</p>
<p>- ‘Dat zeg ik niet, mijn Heer,’ hernam de weduwe: ‘maar ik kan hierin niet handelen, zonder mijn zoon geraadpleegd te hebben...en Nicolette: en dan nog...maar mijn God is het mogelijk?’</p>
<p>- ‘Wat mogelijk? - Wel, 't is heel mogelijk,’ zeî Flinck, die van dien uitroep der weduwe zoomin als van haar ontsteltenis iets begreep.</p>
<p>- ‘Ach mijn Heer! - ik kan u de zaak nu niet uit-<pb n="336"/>leggen; - als mijn Heer mij eens nader kent, dan zal mijn Heer begrijpen, hoe zijn voorstel mij treffen moet. <hi rend="i">Wel!</hi> ik zal er over nadenken - ik zal er over spreken met mijn zoon - ik hoop u nader bericht te geven...maar vergun mij thans, u te verlaten.’</p>
<p>- ‘Net zoo als je wilt: ik zal je besluit dan wel vernemen; - maar intusschen wil ik hopen, dat Nicolette spoedig wèl genoeg zal zijn om mij te ontvangen. - Nu, vaarwel Juffrouw Hermans! - en als je zoon altemet met gekke bezwaren voor den dag komt, stuur hem dan bij mij, dan zal ik hem wel aan zijn verstand brengen, dat hij er geen schaê bij zal hebben, als ik hem zijn moesje ontneem.’</p></div>
<div type="chapter">
<pb n="337"/>
<head rend="h3">Derde hoofdstuk.</head>
<head rend="h4"><hi rend="i">Hoe Nicolette den ouden man de les leest</hi>.</head>
<p>Niet weinig keek Nicolette op, toen Juffw. Hermans, bij haar teruggekeerd, haar den uitslag mededeelde van het gesprek, dat zij met den ouden Heer had gehad. Intusschen was het jonge meisje er meer verheugd over dan verbaasd; zij, die zelve (en niet zonder reden) zoo ingenomen was met de weduwe, vond het niet meer dan natuurlijk, dat de Heer Flinck zich evenzeer tot haar had aangetrokken gevoeld: ware het anders geweest, dan zou de grijsaard den goeden dunk, dien zij langzamerhand van zijn schrander oordeel en menschenkennis had opgevat, hebben gelogenstraft.</p>
<p>- ‘En,’ vroeg zij ten slotte: ‘wat hebje hem geäntwoord?’</p>
<p>- ‘<hi rend="i">Wel!</hi> - dat ik mij beraden moest: - je voelt, ik dien eerst te weten, hoe je er zelve over denkt, en dan...’</p>
<p>- ‘Hoe <hi rend="i">ik</hi> er over denk? - Maar mij dunkt, dat doet niets tot de hoofdzaak, namelijk tot uw verzoening met uw schoonvader. En hoe kan die beter tot stand komen, dan wanneer hij u, ten gevolge van dagelijkschen omgang, heeft leeren kennen?’</p>
<p>- ‘Ik weet het niet,’ zeî Juffw. Hermans, weemoedig het hoofd schuddende: ‘het vooroordeel is een zonderlinge
<pb n="338"/>zaak. - Welken waarborg hebben wij, dat diezelfde man, die zoo vriendelijk was tegen mij, nu hij mij niet kende, niet als een blad op een boom veranderen zal, wanneer hij verneemt, wie ik ben: en dit dient hij te weten, eer ik mijn intrek bij hem neem.’</p>
<p>- ‘Is dit geen overdreven kiesheid, lieve Juffrouw?’</p>
<p>- ‘Misschien; maar ik wil er liever den naam aan geven van gewone voorzichtigheid; immers, hoe zou hem op den duur de zaak verborgen kunnen blijven? Al ware het niet, dat Albert hemel en aarde bewegen zal om het recht te handhaven van zijn vaders naam te dragen, en misschien reeds spoedig daarmede voor den dag kan komen, zoo zou toch vroeg of laat het geheim uitlekken, en dan zou ik van misleiding kunnen beschuldigd en met schande de deur worden uitgezet: - en dat zou erger wezen, dan toen mij dit vroeger overkwam; want nu zou ik mij kunnen verwijten, dat ik het mij zelve had op den hals gehaald.’</p>
<p>- ‘Maar, zouje zelve niet langer tegen het denkbeeld opzien van bij den ouden Heer in te wonen?’ vroeg Nicolette.</p>
<p>- ‘Neen! - ik had groote preventies tegen hem; - doch de man is blijkbaar eerlijk en oprecht, en met de zoodanigen kan men het op den duur het beste vinden; want men weet wat men aan hen heeft: - en dan, daarbij, zou ik de schikking de wenschelijkste vinden in uw belang. Als wij beiden bij den ouden Heer rustig op zijn landgoed woonden en...wie weet? Albert zou hij ook wel voorthelpen...Maar - wat er van zij - ik doe in deze niets, zonder er met Albert over gesproken te hebben: die moet beslissen, of wij, na het gebeurde, al dan niet eenige weldaad van den Heer Flinck mogen aannemen.’</p>
<p>- ‘Nu! ik hoop, dat hij dan evenmin haatdragend zal wezen als zijn moeder,’ zeî Nicolette: - ‘want de zaak
<pb n="339"/>doet mij te veel genoegen, dan dat ik die zonder noodzaak zou willen zien afspringen.’</p>
<p>- ‘Dat verheugt mij,’ zeî Juffw. Hermans: ‘en zeker zou de gedachte, dat het ook in uw belang ware, zoo wij aan den wensch van den Heer Flinck toegaven, een groote spoorslag voor mij zijn om dien aan te nemen; doch, als ik reeds zeide, alles hangt er van af, hoe Albert er over denkt.’</p>
<p>En hiermede verliet zij Nicolette, niet zonder blijdschap bespeurende, dat deze, ten gevolge van de gedane mededeeling, wat opgebeurd en opgeruimder was. - En werkelijk had hetgeen Nicolette aangaande de ontmoeting tusschen schoonvader en schoondochter vernomen had, weldadig op haar gewerkt. Niet, dat zij in den voorslag, door den ouden Nabob gedaan, eenige uitkomst voor zich zelve meende te zien: immers, al scheen het vooruitzicht, een veilig toevluchtsoord te vinden op het landgoed van den grijsaard, in een streek, waar niemand haar kende, bijzonder aanlokkelijk, zij mocht, volgens haar begrippen van eerlijkheid, het voorstel, dienaangaande gedaan, niet aannemen, zonder hem bekend te maken met haar lotgevallen, en het liet zich aanzien, dat, na zulk een mededeeling, de toegang tot dat gewenschte toevluchtsoord voor haar niet langer zou openstaan. Sluit niet elke haven zich voor het schip, dat van een verdachte plaats komt, ook al heeft het geen besmetting aan boord? Het was alzoo niet uit eenige zelfzuchtige gedachte, dat Nicolette de voornemens van Flinck met zooveel welgevallen vernomen had, neen, het was uithoofde van de toenadering, die over en weder tusschen hem en zijn schoondochter had plaats gehad, en van de welwillendheid, die aan beide zijden de vroegere afkeerigheid had vervangen. Kon zij, Nicolette, nu het middel zijn, dat beiden nader tot elkander gebracht, kon zij een volledige verzoening tusschen hen bewerken, welk een streelende voldoening zou dit haar verschaffen! Zij zou dan niet
<pb n="340"/>nutteloos op aarde geleefd, zij zou goed gesticht hebben, waar zij gelegenheid vond, zulks te doen.</p>
<p>Geen wonder dan ook, dat zij de uitnoodiging, die Flinck haar door Letje deed toekomen, om dien avond met haar werk een uurtje bij hem te komen praten, volgaarne aannam.</p>
<p>- ‘Wel!’ zeide hij, nadat hij met een paar woorden naar haar gezondheid gevraagd en als zijn gevoelen te kennen gegeven had, dat zij te weinig <hi rend="i">distracties</hi> had, en eens met hem naar de opera of 't koncert moest gaan, ‘wel! die Juffrouw Hermans heeft je gezeid, wat ik haar heb voorgesteld?’</p>
<p>- ‘Zij heeft mij verteld,’ antwoordde Nicolette, hem de hand toestekende en de zijne met warmte drukkende, ‘hoe welwillend mijn oude vriend over mij denkt, en ik ben er hem uit den grond mijns harten dankbaar voor.’</p>
<p>- ‘En je neemt dus aan?’</p>
<p>- ‘Ik neem niets aan vooralsnog, omdat mijn Heer mij niet kent, en later misschien er berouw van zou hebben, zich mijner te hebben aangetrokken.’</p>
<p>- ‘Wat behoef ik meer van je te weten,’ bromde Flinck, ‘dan dat je een wakkere meid bent, die mij geholpen hebt, toen ik voor mirakel met een bebloed kopstuk op den grond lag, en wier gezelschap mij meer waard is dan dat van al de rest. Wat er vroeger met je gebeurd is kan mij geen oortje schelen. Gemoord of gestolen zalje niet hebben: je kijkt veel te helder uit je oogen, dan dat men je van eenige dartelheid zou beschuldigen, en voor 't overige wil ik je biechtvader niet wezen. Ik heb lieden genoeg op mijn pad ontmoet, die de prachtigste getuigenissen van de wereld in hun zak, ja metalen kruisen of zelfs Nederlandsche tijgers<note n="1)" place="foot">De Javanen, die geen <hi rend="i">leeuwen</hi> maar wel <hi rend="i">tijgers</hi> kennen, zijn gewoon het laatste woord ook tot aanduiding van het eerste te bezigen. Evenzoo geven zij aan een <hi rend="i">schaap</hi> den naam van <hi rend="i">Hollandsche bok</hi>.</note> in hun knoopsgat hadden, en die toch, als 't op 't
<pb n="341"/>stuk van zaken kwam, de grootste schavuiten waren, die op twee beenen konnen loopen. En daarom, ik geef geen halve roepij om getuigenissen en voorspraak, ik ga alleen af op bewijzen, en die hebje mij gegeven: en als ik tevreden ben, wie d...r zou er dan wat meê te maken hebben?’</p>
<p>- ‘Foei mijn Heer Flinck! daar komje alweer met zulke leelijke woorden aan. Je hadt mij beloofd, je zoudt die voortaan niet meer bezigen.’</p>
<p>- ‘Ja, je hebt gelijk; doch wat wilje? Natuur gaat boven de leer. Nu, zoo als gezeid is; je neemt aan wat ik je voorsla, en je komt bij mij op mijn buitengoed Blinkerswaard wonen, met Juffrouw Hermans, of, zoo die niet wil, met eene andere - en als je 't mij weigert, dan worden wij kwaje vrienden.’</p>
<p>- ‘Dat zou mij spijten,’ zeide Nicolette: ‘en dat geloof ik ook niet; - maar ik heb nog een ander bezwaar.’</p>
<p>- ‘En dat is?’</p>
<p>- ‘Zouden er geene anderen zijn, die meer recht hebben op je weldaden en, laat ik er bijvoegen, op je <hi rend="i">affectie</hi> dan <hi rend="i">ik</hi>, die u vreemd ben?’</p>
<p>- ‘Anderen!’ herhaalde Flinck: ‘wel hoe komje er aan? Ik sta alleen in de wereld: zoo alleen en verlaten als Robinson op zijn eiland.’</p>
<p>- ‘Hebje niet een zoon gehad?’ vroeg zij, zelve schrikkende over de vrijmoedigheid, waarmede zij een zoo teedere snaar aanroerde, en er half berouw over hebbende, toen zij de verandering bespeurde van 's mans gelaat.</p>
<p>- ‘Hoe weetje dat?’ vroeg hij, op een bitsen toon, die Nicolette weinig goeds voorspelde. Zij had echter eenmaal <hi rend="i">a</hi> gezegd en wilde zich nu niet terstond laten ontmoedigen, noch voor het eerste harde woord uit het veld terugdeinzen. In plaats van alzoo te antwoorden op zijne vraag, ging zij met de hare voort:</p>
<pb n="342"/>
<p>- ‘En dien zoon hebje immers liefgehad?’</p>
<p>- ‘Ik weet niet, hoe je op dat onderwerp komt,’ zeide hij, strak voor zich ziende: ‘jawel, een zoon heb ik gehad: en hij was mij lief: - maar hij is mij ongehoorzaam geweest, en heeft daardoor de plaats verbeurd, die hij hier’ - op zijn hart slaande - ‘bekleedde.’</p>
<p>- ‘Heeft dan zelfs zijn dood u niet met hem verzoend?’ vroeg Nicolette, op een toon van verwijt.</p>
<p>- ‘Hij is mij ongehoorzaam geweest, herhaal ik u.’</p>
<p>- ‘En gelooft mijn Heer Flinck dan,’ vroeg het jonge meisje, den neus en de schouders optrekkende en met een minachtend glimlachje, ‘dat hij de eenige vader is, die zich te beklagen heeft gehad over de ongehoorzaamheid van een kind? - Wel foei! ik schaam mij over u. - Tot nog toe had ik altijd gedacht, dat, indien kinderen somtijds ondankbaar zijn, een vader of moeder daar-en-tegen altijd vergevingsgezind is, en zijn kinderen blijft liefhebben, in spijt van hun verkeerdheden. Maakt nu mijn Heer een uitzondering op den algemeenen regel?’</p>
<p>- ‘Hm!’ bromde Flinck: ‘ik had het zoo goed met hem voor: ik had een vrouw voor hem klaar, rijk, lief, verstandig, al wat een jong mensch maar begeeren kon: en hij is zich gaan verslingeren op een bedelares.’</p>
<p>- ‘Dat was zeker niet wel van hem,’ zeî Nicolette, die begreep met den ouden man te moeten handelen als de ervaren visscher, die de lijn, waar hij den snoek mede tot zich wil trekken, een weinig viert, om hem te zekerder tot zich te halen, ‘maar vergun mij eene vraag: kende hij het meisje, dat je voor hem bestemdet?’</p>
<p>- ‘Wat behoeft dat, zoodra <hi rend="i">ik</hi> dat huwelijk wilde.’</p>
<p>- ‘Met uw verlof! - Hij was u gehoorzaamheid schuldig in alle dingen; behalve waar 't op zijn toekomstig levensgeluk aankwam. Gedwongen huwelijken zijn uit den smaak, en ik geloof, dat mijn Heer, toen hij jong was,
<pb n="343"/>ook zoo maar niet de eerste vrouw de beste zou genomen hebben, die een ander, al was 't ook zijn vader, hem woû opdringen.’</p>
<p>- ‘Hm! - 't Kon er naar geweest zijn. Maar wat praatje van de eerste vrouw de beste: 't was een heerlijke partij, die ik voor hem klaarhad. - En dan nog, dat hij buiten mijn voorkennis trouwde, was dat ook al zoo als 't hoorde?’</p>
<p>- ‘Ik heb u reeds gezeid, dat hij daaraan verkeerd deed, maar...’</p>
<p>- ‘Heel verkeerd! Het was juist na dat faljiet van Rommelaar en Behr: - ik zat een oogenblik vast en had groote betalingen te doen: de oude Berkhuizen - de vader van dat meisje - zou mij 't geld geschoten hebben voor 5 of 6%; toen deed de dwaze koep van dien jongen het huwelijk afspringen - en ik heb er 7 moeten betalen.’</p>
<p>- ‘Foei! uw zoon moest dan trouwen om u in uw spekulatie te helpen? - Je hadt alzoo den Mammon liever dan hem?’</p>
<p>- ‘Hm! jonge meisjes hebben geen verstand van zulke zaken: die denken maar, dat, als men verliefd is, al de rest er voor zwichten moet.’</p>
<p>Nicolette had hem door haar eigen voorbeeld kunnen bewijzen, dat er jonge meisjes bestaan, die zelfs haar liefde aan haar plichtgevoel ten offer brengen: zij deed dit niet, doch zeide op ernstigen toon:</p>
<p>- ‘Zou uw zoon tot dien stap, die te recht door u wordt afgekeurd, zijn overgegaan, indien er een ander middel ware geweest om het huwelijk onmogelijk te maken, waartoe zijn vader hem wilde dwingen? - En komt daardoor hetgeen hij misdeed niet voor een groot deel op uwe rekening?’</p>
<p>Flinck keek wrevelig voor zich: 't was duidelijk, dat hij, al wilde hij 't zich zelven nog niet bekennen, de kracht gevoelde van Nicolettes redeneering. Maar uit dat oogpunt had hij de zaak nooit beschouwd, en niemand voor Nicolette had
<pb n="344"/>hem woorden durven doen hooren, als die zij nu tot hem sprak.</p>
<p>- ‘Voor zooverre 't mij voorkomt,’ ging zij voort, den indruk bespeurende, die haar rede op hem maakte, ‘heeft mijn Heer Flinck nooit kunnen verdragen, dat iemand zijn plannen dwarsboomde, en is hij altijd gewoon geweest, door te zetten wat hij zich eenmaal in 't hoofd had gesteld: - en ik begrijp daarom zeer goed, hoe 't hem hinderen moest, dat zijn zoon van zijn kant ook plannen had en ze ook doorzette, lijnrecht met de zijne in strijd. Doch de vader had moeten bedenken, dat zijn zoon billijkerwijze niet gehouden was, zijn toekomstig levensgeluk te offeren aan wat hij misschien als een voorbijgaanden gril van zijn vader beschouwde. En indien uw zoon u geleek, ook een vasten wil had, ook een onbuigbare stijfkop was, die bij een eenmaal genomen besluit bleef volharden, hoe kon het dan bij u opkomen, hem kwalijk te nemen, dat ook hij zijn hoofd volgde?’</p>
<p>- ‘'t Is hem zeker goed bekomen,’ bromde Flinck, niet geneigd om toe te geven aan de argumenten van het meisje.</p>
<p>- ‘Er kon geen zegen op zijn huwlijk rusten,’ zeî Nicolette, ‘omdat het zonder uwe toestemming gesloten was: maar moest de gedachte, dat hij geboet heeft voor zijn onberaden handeling, u niet met hem verzoend hebben? - Hoe zwaar hij u ook mocht beleedigd hebben, moest uw ontevredenheid duren tot na zijn dood? Sterft niet alle haat, alle wrok uit bij een graf? Is er nooit een stem in uw binnenste geweest, die tot u zeide: “hij was toch uw zoon, uw eenige, uw lieveling, en kon hij nog maar tot u komen, dan zou alles goed zijn.”’</p>
<p>- ‘Je zegt mij dingen, die mij nooit gezegd zijn,’ mompelde Flinck.</p>
<p>- ‘En hebje zijn moeder niet eenmaal liefgehad?’ vroeg Nicolette.</p>
<pb n="345"/>
<p>- ‘Zijn moeder!’ herhaalde de oude man, terwijl hij Nicolette aanstaarde met dienzelfden blik, waarmede hij haar had aangestaard, toen zij aan 't huis van Van Zirik hem voor 't eerst verschenen was.</p>
<p>- ‘Mijn Heer Flinck!’ ging zij voort, ‘ik weet niet, hoe 't hier namaals wezen zal...maar stel u voor, dat die moeder, zij, die eens het voorwerp van uw eerste liefde was, u daar in die andere gewesten ontmoet, en de vraag tot u richt: “zijt gij een liefderijk vader geweest voor den zoon, dien ik u op aarde achterliet?”’</p>
<p>- ‘Neen Madeline! Neen - zie mij zoo niet aan,’ riep Flinck, terwijl hij opstond en terugdook als om een dreigend spooksel te ontwijken.</p>
<p>- ‘Madeline!’ herhaalde Nicolette halfluid, en op hare beurt verschrikt over de uitwerking, die haar woorden, meer dan zij bedoelden of verwachten kon, op den grijsaard te-weeg-brachten; ‘noemde hij dien naam niet, toen hij dien avond voor 't eerst uit zijn flaauwte bijkwam?’</p>
<p>- ‘Maar ik ben een dwaas,’ zeî Flinck, terwijl hij, zich er over schamende, dat hij aldus door een ijdele zinsbegoocheling zich van zijn streek had laten brengen, zijn plaats hernam: ‘en toch - zulk een gelijkenis heb ik nooit meer gezien. 't Was reeds in den Haag, bij dat malle wijf, toen je met die kinderen binnenkwaamt, dat ik mij verbeeldde, mijn overleden vrouw, uit het graf verrezen, voor mij te zien, en evenzoo, toen ik hiernaast op den grond had gelegen en weêr bijkwam, en uw gezicht tegen-over mij zag, was mijn eerste gedachte niet anders, dan dat ik in de andere wereld ontwaakte: en nu ook weêr...zie! hoe komje toch aan haar gezicht, aan haar oogen...je bent in alles haar evenbeeld...waar benje toch geboren?’</p>
<p>- ‘Ik ben een vondeling,’ antwoordde Nicolette: ‘ik heb mijn Heer dat reeds meer verteld.’</p>
<pb n="346"/>
<p>- ‘Ja, een vondeling. Zoo Madeline een dochter had gehad, zoowel als een zoon, had die er niet anders kunnen uitzien.’</p>
<p>En meteen, een brievetasch van de schrijftafel halende, bracht hij het portretje voor den dag, dat Bleek in die zekere nacht gezien had, en vergeleek de trekken, daarop voorgesteld, met die van Nicolette.</p>
<p>- ‘Maar zij kan uw moeder niet geweest zijn,’ zeide hij: ‘zij is reeds meer dan veertig jaar dood.’</p>
<p>- ‘Ik wenschte dat ik zulk een moeder had gehad,’ zeî Nicolette: ‘maar, waar ik nu zeker van ben, dat is dat je lang zulk een hardvochtig mensch niet zijt, mijn Heer Flinck, als waar de lieden u voor houden, omdat je eigentlijk liefhebberij er in hebt, er u voor te laten doorgaan. Zieje, als je een kind hadt, dat op uw vrouw geleek, dan zouje 't liefhebben, niet waar?’</p>
<p>- ‘Waar wilje heen?’ vroeg Flinck.</p>
<p>- ‘En als 't nu een kleinkind was?’ vroeg Nicolette.</p>
<p>- ‘Ben jij de dochter van Wayland Flinck?’ vroeg de oude man, met driftige hoop.</p>
<p>- ‘Ik zou het van harte gaarne wenschen,’ antwoordde zij, ‘indien je dan, ter liefde van mij, aan je zoon vergeven wildet.’</p>
<p>- ‘En ik zou hem alles vergeven, indien je zijn dochter waart.’</p>
<p>- ‘Goed! - maar indien hij nu, in plaats van een dochter, een zoon had nagelaten, een lieven, braven jongen, een kleinzoon, op wien je met reden trotsch zoudt wezen, zou je hart dan niet voor hem spreken, even als 't nu voor mij doet?’</p>
<p>- ‘Hm! een zoon van die bedelares?’</p>
<p>- ‘Maar, mijn Heer Flinck! een Freule Van Doertoghe een bedelares te noemen! dat is toch wat sterk.’</p>
<p>- ‘Waarom? - Zij heeft bij mij gebedeld.’</p>
<pb n="347"/>
<p>- ‘Was dát bedelen, dat zij, toen zij haar man verloren had, ten behoeve van haar kinderen de hulp en bescherming van hun grootvader ging inroepen?’</p>
<p>- ‘Wel! zij had mij niet noodig gehad om te trouwen; dus had zij mij ook niet noodig voor de gevolgen van dien zoogenaamden trouw.’</p>
<p>- ‘Ik begrijp alweêr,’ hernam Nicolette, ‘dat je, te recht of te onrecht, eenige reden meendet te hebben om op haar verstoord te zijn; maar konnen die arme kinderen dat helpen? de kinderen van uw zoon, uw kleinkinderen, mijn Heer Flinck! moesten die daarom zoo onbarmhartig door u behandeld worden?’</p>
<p>- ‘Waarom ging zij niet bij haar famielje, die vrouw, als zij dan toch zoo adellijk en aanzienlijk was, liever dan bij een burgerman als ik ben?’</p>
<p>- ‘Wel! mijn Heer Flinck!’ vroeg van hare zijde Nicolette, ‘wie zegt u, dat zij dat niet gedaan heeft? Maar 't was immers natuurlijk, dat zij in de eerste plaats bij u kwam. Hoor eens, mijn Heer! - dat je, in de eerste dagen na dat huwelijk tusschen uw zoon en haar, in de eerste maanden zelfs, op allebei verstoord waart, dat kan ik begrijpen, en des noods verschoonen; maar dat je in je gramschap volhardde, toen je zoon dood en zijn arme weduwe ziek en hulpeloos te Leyden lag, en dat uw weigering om haar te zien haar ziekte en den dood van haar eene kind ten gevolge had, dat vergeef ik u niet: - althans niet, voordat je 't weêr goedmaakt aan de nablijvenden.’</p>
<p>- ‘Hoe weetje toch al die bijzonderheden?’ vroeg Flinck.</p>
<p>- ‘Zieje, mijn Heer Flinck!’ vervolgde Nicolette, wederom zijn vraag onbeäntwoord latende: ‘je bent oud en alleen, en je voelt nu zelfs behoefte aan gezelschap: anders zouje mij niet tot u roepen. En hangt het nu niet van u zelf af, aan die behoefte te voldoen op een wijze, waardoor je tevens een oude schuld afdoet? en dat door tot je te
<pb n="348"/>roepen die je 't naaste zijn: - de weduwe en den zoon van Wayland Flinck.’</p>
<p>- ‘Is die zoon misschien een vrijer van u?’ vroeg de oude man: ‘dat je zoo voor hem in de bres springt.’</p>
<p>- ‘Neen mijn Heer,’ antwoordde zij, op een zoo koelen toon, en hem met een zoo kalmen blik aanziende, dat hij aan de waarheid van haar verzekering wel niet twijfelen kon.</p>
<p>- ‘En wat reden bestaat er dan, dat je zoo driftig partij voor hem trekt?’</p>
<p>- ‘Geene andere, dan dat ik voor de rechtvaardigheid ben, en om alles op de wereld niet zou verlangen, dat iemand mij met schijn van grond kon beschuldigen, weldaden van u genoten te hebben, ten koste van uw naaste bloed: - en dan, ja, er is nog een reden: en die ligt daarin, dat ik mijn ouden vriend oprecht genegen ben, en hem zoo gaarne verschaffen zou wat hij tot opbeuring en troost van zijn levensavond noodig heeft - rust en vrede met zich zelven: - en die kan hij onmogelijk hebben, zoolang die oude schuld op zijn geweten drukt.’</p>
<p>- ‘Je schijnt dien zoon te kennen. Waarom heeft hij zich nooit bij mij aangemeld?’</p>
<p>- ‘Wel! mij dunkt,’ antwoordde Nicolette, ‘dat de wijze, waarop je zijn moeder indertijd behandeld hebt, niet zeer geschikt was om hem aan te moedigen: - dit is zeker, dat hij zich niet aan u vertoonen zal, voordat weêr door u is goedgemaakt wat aan zijn moeder is misdreven.’</p>
<p>- ‘Ei zoo! die jongen draagt dan het hart al heel hoog.’</p>
<p>- ‘Ja! hij is stijfhoofdig op sommige punten, en hij heeft dat van niemand vreemds,’ zeî Nicolette, hem aanziende met een blik, die, half ernstig, half ondeugend was.</p>
<p>- ‘Wel! wel! - Hoor, wil ik je wat zeggen, kindlief! indien hij inderdaad mijn kleinzoon was, dan zou hij
<pb n="349"/>wel getracht hebben, mij te zien. Dan zou hij gedacht hebben: “zoo'n grootvader is nog waard, dat men moeite doe, om zijn goede gunsten te winnen en in zijn testament te komen.”’</p>
<p>- ‘En ik zeg, dat hij niet zal trachten, Grootvader te zien, zoolang Grootvader hem niet roept.’</p>
<p>- ‘Dan kan hij lang wachten.’</p>
<p>- ‘Dat zou mij spijten; want dat zou een bewijs zijn, dat al mijn praten te vergeefs is geweest, en dat mijn Heer blijft volharden in zijn ongeloof aan 't bestaan van menschen, die hun beginselen liever hebben, dan wat geld of goed.’</p>
<p>- ‘Ik heb,’ zeî Flinck, ‘indertijd in de couranten een advertentie laten zetten, dat wie wat te pretendeeren had op wijlen Wayland Flinck, zich maar had aan te melden ten kantore van den Advokaat Mosch, en er is niemand opgekomen.’</p>
<p>Nicolette achtte het niet de moeite waardig, eenige opmerkingen te maken op de laatste mededeeling, welke Flinck als 't ware bij wijze van een <hi rend="i">finale décharge</hi> had voor den dag gebracht: ‘ik moet nu aan mijn werk,’ zeide zij: ‘vergeef mij, indien ik wat te vrij gesproken heb.’</p>
<p>- ‘Dat weetje, dat eens vooral de afspraak tusschen ons is,’ zeî Flinck: ‘maar nu,’ vervolgde hij, zich de kin wrijvende: ‘die knaap...waar is hij? wat doet hij voor de kost?’</p>
<p>- ‘Dat zal ik alles aan mijn Heer vertellen, als mijn Heer mij eerst beloofd heeft, zich grootvader tegen hem te betoonen: zoolang dat geen plaats heeft, moet het mijn Heer volkomen onverschillig zijn, waar die jongen is of wat hij uitvoert. - Bovendien, als ik reeds zeide, ik ben niet door hem gemachtigd om u over zijn belangen te onderhouden, en ik weet zelfs niet, of hij 't wel zou goed-<pb n="350"/>keuren, dat ik reeds zooveel over hem heb durven spreken als ik gedaan heb.’</p>
<p>- ‘Weetje waarover ik denk?’ - vroeg Flinck, die haar, terwijl zij sprak, aandachtig had zitten aankijken.</p>
<p>- ‘Waarover dan?’</p>
<p>- ‘Of ik niet aan den Koning schrijven zou, dat, zoo hij altemet een ambassadeur noodig heeft, die in al de fijnheden van de diplomatie is volleerd, hij dan niemand beter kan kiezen dan Klaasje Zevenster.’</p></div>
<div type="chapter">
<pb n="351"/>
<head rend="h3">Vierde hoofdstuk.</head>
<head rend="h4"><hi rend="i">Hoe Bettemie aan het tobben is</hi>.</head>
<p>Het was nu reeds December, en de tijd alzoo gekomen, waarop Mevrouw Van Doertoghe gewoonlijk de winterkwartieren weder betrok. Dit jaar echter kwam er een brief van Pietje Pancras aan Bettemie, met het bericht, dat Tante sukkelende was, niet zoo als gewoonlijk aan die onbeduidende kleine kwalen, die zij er anders als uit een soort van weelde op nahield, en die strekken moesten om het ontbieden van een lijf-arts te rechtvaardigen, maar aan ongesteldheden, die werkelijk van eenigszins ernstigen aard waren, in zooverre namelijk, dat zij de oude vrouw verhinderden, met zooveel gemak als anders, naar moestuin of diergaarde te wandelen en er haar bevelen uit te deelen, of, trap op trap neêr, van haar zitkamer naar den zolder, van daar naar de kelder, en van de kelder naar de proviziekamer te trekken; ja, wat nooit gebeurd was, Pietje Pancras had zich een paar reizen de sleutels van de beide laatstgenoemde lokalen zien toevertrouwen, om het noodige voor de dagelijksche behoeften <hi rend="i">uit te geven</hi>. Wel zag Le Mat in Tantes toestand niet het minste gevaar en schreef hij haar onpasselijkheid aan gevatte kou, te groote vermoeienis enz., toe - natuurlijk <hi rend="i">niet</hi> aan haar vergevorderden leeftijd - maar toch had hij er bezwaar in gevonden, dat zij, alvorens volkomen
<pb n="352"/>hersteld te zijn, de reis naar Amsterdam zou ondernemen. Het was intusschen, naar Pietjes oordeel, een veeg teeken bij Tante, dat zij alzoo van haar vaste gewoonte zou afgaan; te meer, omdat het doorbrengen van den winter op Doornwijck groote bezwaren met zich bracht. Niet, of het huis was hecht, sterk en weldoortimmerd, van alle gemakken voorzien, en evengoed tot winter- als tot zomerverblijf geschikt; maar - de slaapkamer van Mevrouw zag op 't Noorden, wat haar in den zomer zeer koel en frisch, maar tegen 't late najaar wel wat koud maakte: - te koud, naar het oordeel van Le Mat, die er dus op aandrong, dat Mevrouw op haar slaapkamer stoken zou. Hiertoe was in zooverre gelegenheid, dat er zich op gezegde kamer een groote schouwe bevond, met een fraai zeegezicht boven den schoorsteenmantel; - doch nog nooit, zoolang Mevrouw in die kamer geslapen had, was er gestookt, en het zou een geweldigen omslag geven, den schoorsteen, die gewis vol zat met allerlei sedert vijftig jaar daarin opgegaarde onreinheden, schoon te maken, er een haard te plaatsen - zoo'n benaauwend voorwerp als een kachel kon wel niet in aanmerking komen - er turf en hout heen te sjouwen, de trappen vuil te maken, enz. enz.: - en dan daarbij: Tante had, zoo oud als zij was, nog nooit vuur op haar slaapkamer gehad. - Men kan beseffen, dat het niet weinig voeten in de aarde had gehad, al zulke bezwaren te overwinnen, en de toestemming van Tante tot zulke nieuwigheden te verkrijgen. Het eerste wat zij veroorloofd had, omdat zij zich daarmede tot niets verbond, was het schoonmaken van de schoorsteenpijp, waar wel geen roet uitkwam - er was nooit in gestookt - maar een geweldige menigte vuilnis, takken, wol, riet, nesten van vogels, een levende uil, een doode uil en het geraamte van een uil. - Toen al deze voorwerpen, die tot dien tijd de schoorsteenpijp verstopt hadden, waren weggeruimd, sprak het van
<pb n="353"/>zelf, dat de schoorsteen nu heette te tochten, en zoo was er geen keus meer, dan of van den tocht te lijden - waar Mw. Van Doertoghe natuurlijk zeer bevreesd voor was -, of te stoken: er moest alzoo wel tot dat laatste besloten worden - en zoo was er een haard, met al zijn ap- en dependenties, voor den dag gehaald, en, had het ook eenige dagen wat gerookt op de kamer, er brandde ten minste nu 's ochtends en 's avonds een vuur van turven en blokjes: de laatsten had men maar voor 't hakken: de eersten moesten met zware kosten worden aangevoerd; want van Geldersche turf - laat staan van plaggen - had Mevrouw een ingeboren afkeer.</p>
<p>Dat bericht van de ongesteldheid, of liever van het niet in de stad komen van haar Tante, was Bettemie hoogst onaangenaam, niet alleen om de zaak zelve, maar ook, omdat zij, gelijk men zich herinneren zal, zich voorgesteld had, aan de oude vrouw, zoodra die in Amsterdam kwam, mededeeling te doen van het aanzoek van Drenkelaer, en zij zich nu wel in de verplichting zag, schriftelijk den raad van Tante in te nemen, - en tegen het schrijven van zulk een brief zag zij geweldig op. - Immers, als zij van het aanzoek sprak, dan diende zij er wel bij te voegen, dat zij daarover niet ongunstig dacht, en als zij voor die denkwijze uitkwam, diende zij die eenigszins te motiveeren: - en nu vond zij, dat juist dit laatste heel moeilijk was: al wilde zij er niet bij bekennen, dat al de argumenten, die vroeger bij haar ten voordeele van Drenkelaer pleitten, veel van hun kracht bij haar verloren hadden, sedert zij Albert ontmoet had. Zij mocht er op zich zelve boos over wezen; zij mocht al haar best doen, om zijn beeltenis van voor haar geest te verdrijven; herhaaldelijk zag zij, in verbeelding, Alberts gelaat zich voor dat van Drenkelaer plaatsen, en was 't, of zijn diep, maar droefgeestig oog haar aanstaarde, of zijn welluidende, volle stem
<pb n="354"/>haar tegenklonk. - En al overdacht zij dan bij zich zelve, dat zij verraad jegens Drenkelaer pleegde, dat die Engelsche meester, al was hij ook haar neef, toch geen geschikte partij voor haar zijn kon, dat haar geheele familie wraak zou schreeuwen over een huwelijk met iemand, die les gaf voor zooveel in 't uur, ja met iemand, die niet eens met zijn moeders, laat staan met zijn vaders naam voor den dag dorst komen; dat eindelijk, wat nog wel 't meeste gold, die neef in 't geheel niet aan haar dacht, én het alzoo niet enkel ongepast, maar ook hoogst kinderachtig was, aan hem te denken, toch kon zij 't niet nalaten. - Met dat al, zij had eenmaal haar woord aan Drenkelaer gegeven: en zij mocht zich door geen dwaze grillen laten terughouden om na te komen wat zij hem beloofd had. Of de appel zuur of zoet was, zij moest hem doorbijten, en zoo besloot zij, als 't ware haar schepen te verbranden, en niet alleen haar tante, maar ook haar oom met de zaak bekend te maken. De brief aan Tante was vervat in drie stukken (zoo als men oudtijds zou gezegd hebben): het eerste stuk liep over Tantes gezondheid en behelsde tal van wenschen en raadgevingen, daartoe betrekkelijk. Het tweede stuk bevatte de nieuwtjes uit stad en omstreken. Het derde stuk, en verreweg het kortste, was van den navolgenden inhoud:
<q rend="bq">‘Ik mag verder voor u, lieve Tante, niet verzwijgen, dat de Heer Mr. Lucas Drenkelaer, dien wij l.l. zomer herhaaldelijk ontmoet hebben, toen hij op Hardestein logeerde, om mijn hand gevraagd heeft. Ik heb hem geäntwoord, dat ik in deze gewichtige zaak geen beslissing zou nemen, dan na mijn meerderjarigheid, en wanneer ik op het aanvaarden van zijn voorstel uwe goedkeuring had verworven. Hoogst aangenaam zal het mij dus zijn, lieve Tante, van u te vernemen hoe gij er over denkt. Fortuin heeft hij niet;
<pb n="355"/>doch hij is van goede familie, en gaat door voor iemand, die in elk geval wel <hi rend="i">carrière</hi> maken zou. Ik geloof, wat mij betreft, dat ik slechter zou kunnen treffen.’</q></p>
<p>Men ziet, de uitdrukkingen waren niet hoogdravend of zwierig: men zou ze eer droog kunnen noemen, en er althans geen zoodanige verliefdheid uit opmaken, als welke, wanneer zij gedwarsboomd werd, tot wanhoop moest overslaan.</p>
<p>Met Oom Van Bassen werd de questie evenmin op aandoeningwekkende wijze ter sprake gebracht.</p>
<p>- ‘Oom,’ zeide zij, eens dat zij met hem aan 't ontbijt zat, ‘ik moet u wat vertellen: men heeft mij ten huwlijk gevraagd!’</p>
<p>- ‘Zoo? - Nu dat is de eerste keer niet,’ zeî Oom.</p>
<p>- ‘Neen, dat is ook waar,’ zeî Bettemie, gapende op de bloote gedachte aan de verveeling, die haar de konversatie van Pietje Batist, Frederik de Groote en anderen <hi rend="i">eiusdem farinae</hi><note n="1)" place="foot">‘Van 't zelfde deeg.’</note> hadden doen uitstaan.</p>
<p>- ‘Dus hebje hem afgewezen?’ vroeg Oom.</p>
<p>- ‘Dat niet precies, Oom!’</p>
<p>- ‘Wat!’ riep de Heer Van Bassen uit, terwijl hij van zijn courant opzag, en met wijd opengespalkte oogen naar haar keek: ‘hebje, zonder voorkennis van je voogd, over je hand beschikt?’</p>
<p>- ‘Zoover is 't nog niet,’ antwoordde Bettemie: ‘ik heb hem alleen gezegd, dat ik u om raad zou vragen.’</p>
<p>- ‘Het hangt er veel van af, wie die <hi rend="i">hem</hi> is,’ zeî Oom, met een zeer diepzinnig wezen: ‘maar al was 't nog zoo'n goeje partij, ik zouje raden, hem te bedanken: je bent nog veel te jong.’</p>
<p>- ‘Vindt Oom? - Wel, mij dunkt, Tante Van Doertoghe, en Tante Van Bassen, en mijn moeder, en al de dames van onze familie, waren op mijn leeftijd al getrouwd.’</p>
<pb n="356"/>
<p>- ‘Hm, ja! dat is ook zoo, daar hebje gelijk aan; maar dat was in den goeden tijd: toen kon men dat beter doen; maar tegenwoordig is dat vroege trouwen uit den smaak.’</p>
<p>- ‘Heden Oom! sedert wanneer is Oom er zoo op gesteld, dat men bij voorkeur den nieuwen smaak volge?’</p>
<p>- ‘Wel! daar ben ik geheel niet op gesteld,’ antwoordde Van Bassen, brommende: ‘maar dat vroege trouwen verbiedt tegenwoordig zich zelf. Immers, in mijn jongen tijd was er voor fatsoenlijke lieden geen bezwaar bij, al kregen zij kinderen: waren 't jongetjes, dan werden zij op hun zevende of achtste jaar, of nog vroeger, Kommissaris van 't een of ander veer, dat lieten zij dan waarnemen: waren 't meisjes, dan benoemde men die tot Moêrtjes van de turf of tot Zakjesnaaisters van 't stadhuis, of men had of men verzon een postje, daar ze titularis van werden. En werden zij ouder, de jongens namelijk, dan werden zij op hun 16<hi rend="sup">de</hi> of 17<hi rend="sup">de</hi> jaar Kerkmeester en vervolgens Schepen en Raad, en dat was wel onbezoldigd; maar 't gaf beschikking over ambten, die wel degelijk geld verschaften en waar men dan over en weêr mekaêr in hielp: en op zoo'n manier was er nooit gevaar bij, wil ik maar zeggen, dat de kinderen niet aan de kost zouden komen. - Maar nu! - je weet het net zoo goed als ik: allerlei onbekende menschen hebben zich thans in de regeering gedrongen, en tot een oude famielje te behooren is op zich zelf al een reden van uitsluiting: en, wat postjes voor je kinderen betreft! lieve hemel! iemand mag blij zijn, als hij, na twintig jaar gesolliciteerd te hebben, er een voor zich zelf krijgt.’</p>
<p>- ‘Wel Oom!’ zeî Bettemie: ‘wij willen daarover niet twisten, en ik heb, wat mij betreft, volstrekt geen plan, maar zoo dadelijk te trouwen. - Al is men geëngageerd, daarom is men nog niet getrouwd.’</p>
<p>- ‘Hm!’ bromde Van Bassen: ‘die lange engagementen, dat geeft ook wat! - in mijn jongen tijd wachtte
<pb n="357"/>men geen jaren na 't engagement, om eindelijk eens te trouwen als men mekaêr al beu begon te worden.’</p>
<p>- ‘Ja maar, Oom, je erkent zelf, dat alles nu anders is dan toen.’</p>
<p>- ‘Ja, en niet beter,’ zeî Van Bassen.</p>
<p>Bettemie kende haar oom genoeg, om te weten, dat een geregelde redetwist een onbegonnen zaak met hem was: zij vergenoegde zich dus, met te zeggen: ‘alles volkomen waar, Oom; maar over vroeger of later trouwen is hier nu geen questie. De man, die mij ten huwelijk gevraagd heeft, dient een antwoord te hebben, 't zij dadelijk, 't zij over een week drie vier, en nu kan ik, als ik eens drie-en-twintig jaar ben, hem toch niet zeggen: “kom, als Jacob om Rachel, over zeven jaren eens weêrom.”’</p>
<p>- ‘En mag men nu weten, wie de Heer is, die u de vraag gedaan heeft?’</p>
<p>- ‘Natuurlijk Oom; ofschoon Oom er niet veel verder meê zijn zal: - 't is de Heer Mr. Lucas Drenkelaer.’</p>
<p>- ‘<hi rend="i">Pas connu!</hi> - Woont hij hier?’</p>
<p>- ‘Neen Oom: hij is substituut-griffier aan de rechtbank te Marlheim.’</p>
<p>- ‘Zoo! - Hm! en waar hebje dien vrijer opgedaan? Je bent, zoover ik weet, nooit te Marlheim geweest.’</p>
<p>- ‘Neen, ik heb hem te Hardestein ontmoet, waar hij bij Mw. van Eylar logeerde. Hij was met Maurits bevriend.’</p>
<p>- ‘Drenkelaer!’ herhaalde Van Bassen: ‘is hij van de Zuidhollandsche Drenkelaers?’</p>
<p>- ‘Ik geloof, dat hij van een goede famielje is, Oom.’</p>
<p>- ‘Ja, ja! dat zal 't wezen. Er was een Drenkelaer in de Admiraliteit van de Maze, en dan heb ik een Rombertus Drenkelaer gekend, die Burgemeester van Schiedam was en een Willem Drenkelaer was Schepen van Gouda; - jawel! - het was een goeie famielje, een heel goeie fami-<pb n="358"/>lie. Maar ze zijn, geloof ik, deerlijk op zwart zaad geraakt.’</p>
<p>- ‘'t Is waar: fortuin heeft hij niet,’ zeî Bettemie.</p>
<p>- ‘Och ja!’ ging Van Bassen door: ‘dat is die vervloekte revolutie van vijf-en-negentig, die zooveler fortuin verdorven heeft, en dan later die Franschen, met hun vrijheid, gelijkheid, broederschap. Ja, we zijn wat geplunderd! - Heb ik niet al het ouwe familie-zilver uit mijn moeders huis moeten zien wegdragen om op het altaar van 't vaderland gebracht te worden? Een mooi altaar! Toen een jaar of zes later een gewezen lid van 't Kommitee, dat het boeltje in ontvang genomen had, aan een beroerte kwam te sterven, zonder dat hij orde op zijn zaken had gesteld, vonden zij zijn zolder nog volgepropt van geöfferde zilveren serviezen en andere fraaie voorwerpen, die hij verdonkermaand had.’</p>
<p>- ‘Ja, Oom! dat was een droevige tijd; en wat er nu de oorzaak van is, weet ik niet: alleen de slotsom is deze: de Heer Drenkelaer heeft geen fortuin.’</p>
<p>- ‘En dus wil hij zijn verachterden boêl weêr oplappen met uw geld.’</p>
<p>- ‘Ik weet het niet: in allen gevalle vlei ik mij, genoeg te hebben, om er met twee personen van te leven.’</p>
<p>- ‘Jawel; maar 't is sekuurder, wanneer het geld van beide kanten komt.’</p>
<p>- ‘Recht zoo: dat ben ik volkomen met u eens, Oom, mids men dan van beide zijden een bescheiden voorraad aanbrengt; maar dat aanbrengen van een groot vermogen van weêrszijden acht ik overtollige weelde.’</p>
<p>- ‘Nooit overtollig! nooit overtollig!’ zeî Van Bassen: ‘wie waarborgt je, dat je niet een dozijn kinders krijgt? en dan...je kent het ouwe spreekwoord: waar veel varkens zijn, wordt de spoeling dun.’</p>
<p>- ‘Juist Oom, en dan zullen zij begrijpen, dat zij niet
<pb n="359"/>allen millionairs kunnen zijn, en zij zullen leeren werken om hun brood.’</p>
<p>- ‘Mallepraat!’ zeî Van Bassen, de schouders ophalende: ‘'t is vrij wat beter, dat zij niet behoeven te werken en van hun renten kunnen leven, zoo als jij en ik.’</p>
<p>- ‘Maar Oomlief! indien ons beider voorouders niet gewerkt hadden, dan zouden wij geen renten bezitten: en ik vind, dat het levende geslacht daar wat meer aan denken moest.’</p>
<p>- ‘Onze voorouders?...Wel, die hadden het niet, en dus hadden <hi rend="i">zij</hi> gelijk, dat zij werkten; waar wie 't heeft, wat zal die zich nog uitsloven? Waar die voor te zorgen heeft, dat is, om hetgeen hij heeft te bewaren, en zoodanig te beleggen en te verdeelen, dat hij er zonder erg kleêrscheuren afkomt, wanneer eens 't een of ander effekt niet betaalt. En als iedereen werkte, wie zou dan overblijven om 't werk te betalen? - Laat ieder in zijn vak blijven. - Maar nu die vrijer...waar en wanneer heeft hij aanzoek bij je gedaan? Ik kan op al de wereld niet begrijpen, dat ik daar nooit iets van gemerkt heb.’</p>
<p>- ‘Hij heeft mij te Hardestein zijn hof zoo wat gemaakt,’ antwoordde Bettemie: ‘en, dewijl ik niet wist, of het tot iets leiden zou, heb ik er Oom niet van willen spreken; - doch nu is hij onlangs hier geweest en heeft zijn aanzoek herhaald: - en ik heb hem alweêr tot Januari uitgesteld, en hem verklaard, dat ik niets deed zonder uwe toestemming, Oom.’</p>
<p>- ‘Zoo? nu, dat was voor 't minst verstandig van je. - Ja, zoo als ik je zeg, als hij niets heeft...'t is jammer! hij is anders als ik zeî, van een goeie famielje,’</p>
<p>- ‘En hij is heel knap daarbij, naar men zegt.’</p>
<p>- ‘Is hij? - Nu! dat 's mogelijk: ofschoon anders, die Rombertus, daar ik straks van sprak, en die Burgemeester was van Schiedam, moet al een heele groote stof-<pb n="360"/>fel geweest zijn: daar heeft mijn oom Rutger van Bassen, die hem meer dan eens ter dagvaart ontmoet heeft, mij kluchtige staaltjes van verteld. - En die andere, van Gouda, was geen greintje verstandiger.’</p>
<p>- ‘Nu!’ zeî Bettemie: ‘dan geloof ik niet, dat hij tot dien tak van de famielje behoort; want voor een stommeling zal niemand hem verslijten: maar Oom! dat moet toch een rare boêl geweest zijn, toen men zoo door domme lieden geregeerd werd.’</p>
<p>- ‘Wel,’ zeî Van Bassen: ‘men had de <hi rend="i">mallen,</hi> en de <hi rend="i">niemendallen;</hi> maar men had ook de <hi rend="i">allen</hi>, die 't werk deden. En dat ging vrij wat beter dan tegenwoordig, nu zij alleen knappe luî willen hebben, en dat maakt, dat iedereen zijn zin wil hebben, en de een hier aan 't lijntje trekt, en de ander daar, zoodat per slot alles in de war loopt: van te voren liet men 't bestier over aan wie er in was opgevoed en er verstand van had, en zoo ging alles ordelijk en stilletjes zijn gang; maar sedert booi baas is, en iedereen wijsheid schaffen moet, loopt alles in 't riet.’</p>
<p>Bettemie keek Oom een weinig verwonderd aan: zij vond de laatste tirade (op de konkluzie na, die zij zich vermat te beöordeelen) wel wat paradox; maar toch zoo heel dom niet, en althans van geheel ander allooi dan de zinlooze uitboezemingen, waar Van Bassen zich gewoonlijk aan toegaf, of dan den onzin, dien hij even te voren had verteld. Zij kwam bij haar zelve dan ook tot het besluit, dat Oom deze reis niet uit zijn eigen vaatje tapte, maar napraatte wat hij in de Sociëteit of elders had gehoord uit den mond van dezen of genen politieken geloofsgenoot, die meer vernuft bezat dan hij: - en dit was ook werkelijk het geval.</p>
<p>- ‘Oom!’ zeî zij ten slotte: ‘ik geloof, dat de voorouders van den Heer Drenkelaer, dien ik ken, in den Haag gewoond hebben.’</p>
<p>- ‘Zoo!’ zeî Van Bassen: ‘ah ja! - dan is hij een
<pb n="361"/>kleinzoon van den Drenkelaer, die nog eens onze nicht Van Doertoghe heeft <hi rend="i">opgepast</hi><note n="1)" place="foot">Men noemde in de 18<hi rend="sup">de</hi> eeuw ‘oppassen’ wat men nu ‘zijn hof maken’ heet.</note>. - Jawel! - nu! wat mij betreft, jij moet het weten: maar wat voert hij uit?’</p>
<p>- ‘Ik zeî u, Oom, dat hij te Marlheim bij de rechtbank is.’</p>
<p>- ‘En trek jij dan daar ook naar toe?’</p>
<p>- ‘Ja, zieje Oom, dat is van latere zorg. Als het eens zoover komt, dat wij getrouwd zijn, dan zal ik hem natuurlijk moeten volgen waar hij goedvindt zijn verblijf te vestigen: en wil hij dan in Marlheim blijven wonen, dat is zijn zaak. Een man die niets omhanden had, zou mij ook niet bevallen.’</p>
<p>- ‘Ei kom! je kunt je voorwaarden vooruit maken: als hij nu hier kwam wonen, en als hij dan zoo knap is als je zeit, wel, dan heeft hij al gaauw genoeg kans om lid van den Raad en van de Staten te worden; en misschien van de Kamers...ofschoon menschen van een goede famielje willen zij daar toch niet meer heen zenden. - Ik heb er nog laatst eens de namen van gelezen in 't adresboek: - twee of drie, die ik kende: de rest allemaal schorrie-morrie.’</p>
<p>- ‘Dus Oom! je raadt mij om ja te zeggen?’</p>
<p>- ‘Wel ik raad je niets: jij moet het weten, meid! denkje, dat hij nu de rechte Jozef is, wel neem hem dan; zoo als ik zeî, 't is een goeie famielje. - Maar kom! - het is tijd, dat ik naar mijn kamer ga.’</p>
<p>Met deze woorden verwijderde hij zich, Bettemie maar half tevreden achterlatende. Oppervlakkig beschouwd, had zij echter geen reden, niet vergenoegd te zijn: Oom had immers de zaak zeer goed opgenomen en geen bedenkingen gemaakt of bezwaren geöpperd van eenig belang: en dat hij de beslissing aan haar had overgelaten op een wijze,
<pb n="362"/>die meer van onverschilligheid dan van hartelijkheid getuigde, kon haar zoo erg niet hinderen: zij was toch te zeer overtuigd, dat hij een gevoellooze egoïst was, om van hem iets te verwachten, dat naar hartelijkheid zweemde. Maar wat haar hinderde was misschien juist, dat Oom geen tegenwerping gemaakt had: zijn gave toestemming maakte 't haar nu nog moeilijker dan te voren, de hare te weêrhouden, en hoe langer hoe meer begon zij de overtuiging te verkrijgen, dat er niets anders opzat, en dat zij Mw. Drenkelaer moest worden.</p>
<p>En, als moest alles zich vereenigen om haar in die overtuiging te bevestigen, het antwoord, dat zij een paar dagen later van Mw. Van Doertoghe kreeg, leidde tot dezelfde uitkomst als dat van Van Bassen. De douairière had, gelijk reeds verhaald is geworden bij de beschrijving van het <hi rend="i">diner</hi> op Doornwijck, den Heer Drenkelaer een welopgevoed jong mensch gevonden, en die zich boven de meesten onderscheidde door beleefdheid en goede manieren, en zij kon zeer goed begrijpen, dat Bettemie hem naar haren zin vond. Dewijl de jonkman bovendien van een goede famielje was, achtte zij 't in de meeste opzichten een zeer <hi rend="i">convenable</hi> partij. Dat hij nu geen vermogen had, buiten zijn wedde, was zeker wel wat jammer, doch kon geen reden tot afwijzing zijn, daar Bettemie toch genoeg bezat en genoeg te wachten had. - Wat voor 't overige de gezondheid van Mevrouw betrof, die bleef, volgens een bijgevoegd schrijven van Pietje Pancras, zoo wat op dezelfde hoogte, of laagte, zoo als men 't noemen wilde. Le Mat zag vooreerst geen gevaar in haar toestand, hoewel hij de verhuizing naar Amsterdam bleef afraden; wat zij, Pietje, misschien daaraan toeschreef, dat hij vooral in den winter, als de winstgevende praktijk schaarsch was, zulk een melkkoe (de vergelijking was zeker aan Pietjes pen ontsnapt en klonk in de kiesche ooren van Bettemie wel wat triviaal; maar toch,
<pb n="363"/>Pietje <hi rend="i">had</hi> somtijds van die platte uitdrukkingen) wel op zijn stal wilde houden.</p>
<p>De teerling was alzoo geworpen, en, ware het dan ook met een beklemd gemoed, onze beminnelijke erfdochter zag geen ander verschiet voor haar geöpend, dan met den aanvang van het jaar 184. de verloofde, en eerlang de vrouw, te worden van Mr. Lucas Drenkelaer. Het was, terwijl zij in die stemming verkeerde, dat zij op een morgen het bezoek ontving van haar vriendin Ernestine.</p>
<p>- ‘Wel!’ vroeg deze, nadat zij een poos over de laatste wintermodes, het eerstkomende bal, de preêk van Dominee Glansdorp, en andere hoogst gewichtige onderwerpen hadden geredeneerd: ‘hoe staat het nu tusschen u en uw baziliskus? Is de zaak nog niet klaar?’</p>
<p>- ‘Neen; maar ik denk toch...’</p>
<p>- ‘Dat je hem spoedig schrijven zult: “kom maar over:” - dat zie ik aan je kleur.’</p>
<p>- ‘Oom Van Bassen keurt het goed, en Tante Van Doertoghe insgelijks,’ zeî Bettemie.</p>
<p>- ‘Zoo! en de berichten, die Dr. Van Zevenaer zou inwinnen, zijn die al gekomen?’</p>
<p>- ‘Hij heeft er tot nog toe geene andere dan gunstige ontvangen,’ antwoordde Bettemie: ‘en alles komt neder op hetgeen Katoo Tronk mij reeds verteld had; bovendien ken ik Maurits genoeg, om te weten, dat hij niemand, die een slechte reputatie had, als zijn vriend op Hardestein zou hebben ingeleid.’</p>
<p>- ‘Zoo! dan zullen wij u eerlang met uw engagement kunnen geluk komen wenschen,’ zeî Ernestine, doch op denzelfden toon en met hetzelfde <hi rend="i">visage de circonstance</hi>, waarmede zij tegen een bedrukte weduwe gezeid zou hebben: ‘ik kondoleer u wel met het verlies van uw lieven man.’</p>
<p>- ‘Je hebt iets tegen mijn Heer Drenkelaer, Ernestine!’ zeî Bettemie, verwijtend.</p>
<pb n="364"/>
<p>- ‘Ik? - Hoe woû ik iets hebben tegen een man, dien ik eens in mijn leven met een zwenk aanschouwd, en met wien ik geen tien woorden gewisseld heb.’</p>
<p>- ‘Je bent het zelve geweest,’ vervolgde Bettemie, het de moeite blijkbaar niet waardig achtende, op het ontwijkend antwoord van haar vriendin eenig wederantwoord te leveren, ‘die mij, in den eersten brief, dien je mij over hem schreeft, den raad gegeven hebt, hem te nemen.’</p>
<p>- ‘Ja, dat herinner ik mij zeer goed,’ hernam Ernestine, ‘en ik zou ook nu nog, oppervlakkig beschouwd, behalve zijn gebrek aan vermogen, waar je niet om geeft, niets tegen hem weten in te brengen, dat een tegenwicht in de schaal zou kunnen leggen.’</p>
<p>- ‘Nu! en wat is dan de reden, dat je zoo'n gezicht zet, als je van de mogelijkheid van een verbintenis tusschen hem en mij gewaagt?’</p>
<p>- ‘Dat zal ik je zeggen,’ antwoordde Ernestine: ‘ik weet het niet; maar alles gaat met die vrijerij zoo raar toe, zoo heel anders als bij gewone menschenkinderen. Als andere kennissen van mij een <hi rend="i">inclinatie</hi> hadden, en er was kans, dat de zaak haar beslag zou krijgen, dan vond ik ze vrolijk en opgeruimd, plannetjes makende voor de toekomst, zich informeerende naar goedkoope huizen, naar dienstmeiden, die loskwamen, naar meubel- en linnenmagazijnen, en wat dies meer zij: en dan lachten en schertsten zij en toonden zich recht in haar schik. En was men dan nieuwsgierig om te weten hoe het zich had toegedragen met die vrijaadje, dan luidde het antwoord heel eenvoudig, en men hoorde bijzonderheden, juist zoo als men ze verwachten kon, en zoo als zij in den gewonen loop der dingen ook behooren. Maar wat jou betreft, lieve hemel! je gezicht staat even weinig vrolijk als zoo even het mijne stond, en 't is, of je aan je aanstaande niet alleen het offer van je hart en van je vrijheid brengt, maar ook dat
<pb n="365"/>van je toekomstig geluk. En de manier, hoe je aan hem gekomen bent, ja, die, zulje zeggen, is ook heel natuurlijk; je hebt zijn kennis gemaakt op een wandeling, op een <hi rend="i">diner</hi>, op een muziekpartij, enz. enz., net zoo als men dit gewoonlijk doet; maar wat de bijomstandigheden betreft, die zijn <hi rend="i">niet</hi> natuurlijk, en wat je mij in je tweeden brief geschreven hebt van dien droom, en mij later verteld hebt van dien flakon, en al die grollen over die oogen, en den invloed, die dat een en ander op je uitoefent, dat is <hi rend="i">niet</hi> natuurlijk, en dat heeft mij - je moet niet boos worden, Bettemie; maar 't woord moet er uit - een hekel aan den man doen krijgen. Zoo als 't mij met mijn domme verstand voorkomt, handelt hij niet ronduit met u en speelt hij geen <hi rend="i">fair play</hi>. Hij heeft gemerkt, dat je <hi rend="i">geëxalteerd</hi> waart van aard, en hij heeft daar voedsel aan zoeken te geven, door al die fratsen met zijn oogen en zijn flakon, en met de hemel weet wat nog meer, dat hij gepraktizeerd heeft. Ik heb hem maar eens gezien, zeî ik zoo even, ja, dat 's waar; maar toen hij daar in de opera zat, toen heb ik hem toch herhaaldelijk opgenomen: en toen vond ik, dat hij niet alleen naar u keek, wat ik hem niet kwalijk kon nemen; want daar kwam hij voor; maar dat hij op u zat te loeren, net als een kat, die gereed is, op een muis te springen. En al wat ik naderhand uit je eigen mond over hem gehoord heb, heeft alleen gestrekt om den onaangenamen indruk bij mij te versterken, dien hij bij zijn eerste verschijning op mij gemaakt heeft. Ik mag lijen, dat ik mij in den man bedrieg; maar ik zou, geloof ik, als ik moeder was, mijn dochter tegen hem waarschuwen. - En dan is er nog iets,’ vervolgde zij, terwijl Bettemie somber en neêrslachtig voor zich bleef zien, en geen poging aanwendde om dien stortvloed van woorden te stuiten, waarin zooveel voorkwam, dat zij met te grooter angstgevoel
hoorde, omdat zij 't zich zelve alreeds meer dan eens
<pb n="366"/>gezegd had: ‘dan is er nog iets, namelijk: je moogt er mij van vertellen wat je wilt; maar je bent niet op hem verliefd.’</p>
<p>- ‘Je zegt!...’viel hier Bettemie in, met een uitdrukking, die tegenspraak en verontwaardiging over zulk een onderstelling moest uitdrukken, en die niets uitdrukte, dan schrik.</p>
<p>- ‘Ik zeg wat ik meen, of liever wat ik zeker weet. Je maakt het je misschien wijs, dat je doodelijk bent van dien Drenkelaer, maar er is geen woord van aan. 't Is met jou gegaan, net als met de helden en de heldinnen van die romans van Hoffmann, waar je indertijd zooveel meê ophadt, en waar ik met mijn eenvoudig <hi rend="i">terre-à-terre</hi> verstand nooit het aardige van heb kunnen begrijpen, maar vond dat het precies benaauwde droomen waren. Die personaadjes nu zijn ook altijd onder den invoed van deze of gene <hi rend="i">idée fixe</hi>, die ze heel anders doet denken en handelen dan een mensch, die bij zijn gezonde zinnen is, zou doen. Die meenen ook verliefd te zijn op dezen of genen, die ze heeft weten te begoochelen met allerlei hekserijen en wonderlijke streken, en dan komt het per slot van rekening uit, dat zij heel blij zijn, als men hun de schellen van de oogen slaat, en hun aan 't verstand brengt, dat zij aan het <hi rend="i">quasi</hi>-beminde voorwerp eigentlijk een hekel hebben, en dat zij in den grond huns harten een heel ander lief hebben. En nu zulje boos wezen, dat ik je dat zoo <hi rend="i">cruement</hi> zeg; ik kan 't niet helpen, het moest er uit, en ik hou te veel van je, Bettemie, om je een slachtoffer te zien worden van je eigen opgewonden verbeelding.’</p>
<p>Dat deze laatste betuiging waarheid behelsde, en dat Ernestine uit het hart gesproken had, bevestigden de dikke tranen, die, bij het einde van haar pathetische toespraak, in haar oogen opwelden, en haar voor een oogenblik verhinderden te zien, hoe diep ook haar vriendin geroerd was. Sprakeloos zat deze neêr, met het besef, dat zij de bewe-<pb n="367"/>ringen van Ernestine moest tegenspreken, eer deze haar stilzwijgen voor toestemming opnam, en zich onmachtig gevoelende, zulks te doen, omdat er in haar binnenste een stem sprak, die haar toefluisterde, dat die beweringen misschien wel de eenvoudige waarheid konnen bevatten.</p>
<p>- ‘O!’ zeide zij eindelijk, de hand aan het hoofd brengende, en die sterk tegen 't voorhoofd drukkende, terwijl zij staroogend voor zich zag: ‘ik zal nog inderdaad worden, wat zij mij op Hardestein zeiden te zijn.’</p>
<p>Ernestine ontstelde op hare beurt, toen zij den indruk zag, dien hare toespraak op haar vriendin had gemaakt, en het denkbeeld, dat zij misschien maar al te goed den spijker op den kop geslagen had, verre van haar eigenliefde te streelen, vervulde haar met medelijden voor Bettemie.</p>
<p>- ‘Is het inderdaad zoover gekomen?’ vroeg zij, na haar een poos met een weemoedigen blik te hebben aangestaard: ‘kom!’ vervolgde zij, den arm om den hals van Bettemie slaande en haar een kus op de koude wangen drukkende, ‘zoo wil ik je niet zien. Zoolang je niet getrouwd, zelfs niet verloofd bent, benje immers niets aan niemand schuldig en in je handelingen vrij als een vogel in de lucht. Schrijf aan dien mijn Heer Drenkelaer, dat je hem nog niet genoeg kent, dat je nog wat van je vrijstersleven genieten wilt, dat je oom er tegen is: - wat je maar bedenken kunt...een voorwendsel te vinden kan je niet zwaar vallen, - mids dat <hi rend="i">engagement</hi> maar verschoven wordt: zie dan, dat je tegen 't voorjaar iemand vindt, die je meêneemt op een reis naar Zwitserland of naar Engeland, om 't even waarheen, zoodat je gedachten eens een geheel anderen loop krijgen, en lees intusschen niets anders dan Murray of Baedeker, dan zullen die grillen, die je nu door 't hoofd malen, van zelve wel wegdampen. En als je dan, na je terugkomst en na bedaard overleg, nog tot de slotsom komt, dat Drenkelaer de man is,
<pb n="368"/>die je gelukkig moet maken, wel! trouw hem dan, en ik zal zelve de eerste zijn, om je besluit toe te juichen.’</p>
<p>- ‘Je hebt misschien gelijk,’ zeî Bettemie, terwijl zij op haar zakdoek beet en nog altijd voor zich heen zag: ‘maar ik zou dien raad niet meer <hi rend="i">kunnen</hi> volgen: ik heb hem beloofd, dat, zoo er geen bezwaren gemaakt werden door Oom of door Tante, en ik niets tot zijn nadeel hoorde, ik met mijn meerderjarigheid <hi rend="i">accès</hi> zou verleenen, en wat ik eenmaal beloofd heb, dat zal ik gestand doen, er kome van wat het wil.’</p>
<p>- ‘Zoo? ja, zieje, dan weet ik er niet anders op, dan maar te hopen, dat de berichten, die Dr. Van Zevenaer je brengen zal, van dien aard mogen zijn, dat je met een gerust geweten je van je woord ontslagen moogt achten.’</p>
<p>- ‘Foei Ernestine! mag ik zoo iets wenschen?’ vroeg Bettemie, bij wie nu voor 't oogenblik geen opgewonden verbeelding, maar de haar ingeboren rechtschapenheid sprak: ‘toen ik aan den Heer Drenkelaer hoop gaf op mijn bezit, was dit, natuurlijk, omdat zijn aanzoek mij welgevallig was, en ik mijnerzijds de hoop voedde, zoo niet de overtuiging, dat hij mijn liefde verdiende; anders ware niets eenvoudiger geweest, dan hem met een weigering af te schepen: - en zou ik nu mogen wenschen, den man, wien ik dat uitzicht gegeven heb, den man, dien ik tot heden boven allen heb uitgelezen, vernederd te zien in mijn oogen, te ontdekken dat hetgeen ik voor echt goud aanzag niet anders was dan een mengsel zonder waarde, en mij op die wijze te moeten schamen over mijn eigen kortzichtigheid? Neen: ik moet, ik wil hopen, dat het gevoel, hetwelk bij mij voor den Heer Drenkelaer spreekt, mij niet bedriegt, dat hij even braaf van karakter is als schrander van brein en beschaafd in den omgang, en dat ik alzoo nimmer berouw moge gevoelen over de keus, die ik gedaan heb. - Zie, ik wil het niet ontkennen, toen je zoo even
<pb n="369"/>zulk een akelig tafereel ophingt van wat je je verbeeldt in mijn hart te lezen, toen hebje mij geschokt, en toen vroeg ik mij zelve een oogenblik af, of je ook gelijk kost hebben; maar neen, dat kan het geval niet zijn: en zoo het dwaasheid in mij ware, een man te trouwen, alleen omdat ik mij verbeeldde, hem lief te hebben, nog grootere dwaasheid zou het zijn, hem niet te nemen, uit loutere bezorgdheid, of de liefde, die ik voor hem gevoel, wel eigentlijk de ware liefde zijn zou. Je zegt zelve,’ vervolgde zij met eenige stemverheffing, ‘dat je niets op hem hebt aan te merken; en als men je vraagt, waarom ik hem niet nemen moet, weet je geen anderen grond aan te voeren, dan dat zijn oogen u mishagen en dat hij partij getrokken heeft van mijn zucht tot het wonderbare, van mijn droom, weet ik het al? - Nu, wat zijn oogen betreft, ik heb je zelve gezegd, dat ik er in den beginne ook bang voor was; maar ik zal daar licht aan gewennen, en 't is maar heel zelden, dat zij die uitdrukking aannemen, waar je op doelt: in den regel zijn zij zacht en vriendelijk als die van een jong meisje...zelfs, als ik wat op hem aan te merken heb, is het, dat hij er voor een man wel wat te meisjesachtig uitziet. Wat het overige betreft, <hi rend="i">hij</hi> kan toch niet weten welken gekken droom ik gehad heb: <hi rend="i">hij</hi> heeft dien flakon niet laten maken, noch op Hardestein meêgebracht met het oogmerk om er mij meê te beheksen; - want toen hij daar kwam kon hij op zijn best weten, dat ik bestond: en stel eens, dat hij gepoogd heeft, op mijn verbeelding te werken, is hem dat in den grond zoo kwalijk te nemen? Zoekt ieder minnaar niet steeds den smaak, de liefhebberijen, ja de zwakheden van zijn meisje, te vleien? Doet hij niet zijn best om bij haar in beweging te brengen wat men in 't Fransch <hi rend="i">la corde sensible</hi> noemt. Hij vernam, reeds den eersten dag dat wij elkander zagen, en nog wel uit mijn eigen mond, dat ik een
dilettante
<pb n="370"/>was in de chemie, en gestudeerd had in boeken over tooverkunst en wat dies meer is: en kan ik hem dan kwalijk nemen, daarvan partij getrokken te hebben? hij had opgemerkt, dat die flakon mijn bijzondere opmerkzaamheid gewekt, en dat ik naar de legende daarover met groote belangstelling geluisterd had; was het dan zoo vreemd, dat hij mij daar een geschenk van maakte? en dat nog wel op een zoo behendige en kiesche wijze, al ware het een bloot toeval, 't welk mij dat voorwerp in handen gespeeld had? - En stellig moet het hem gekost hebben, van een familiestuk te scheiden, waaraan zich voor hem zoovele herinneringen vastknoopten. Neen, wanneer ik juist <hi rend="i">niet</hi> mijn verbeelding, juist <hi rend="i">niet</hi> mijn gevoel, laat werken, maar de dingen neem zoo als ze zijn, en de feiten, zoo als zij zich hebben toegedragen, en dan volgens de regelen van het eenvoudig gezond menschenverstand redeneer, dan vervallen al die booze vermoedens, die te zijnen nadeele in uw of in mijn brein hebben kunnen opwellen, en, blijft er dan nog eenig vezeltje van over, dan is dat uwe of mijne schuld en niet de zijne.’</p>
<p>Ernestine gevoelde, dat tegen het onverbiddelijk logisch betoog, dat Bettemie gehouden had, inderdaad niets degelijks was in te brengen. Maar niet zelden is het gebeurd, dat het pleidooi, voor een beschuldigde gehouden, den rechter, die alleen op bewezen feiten en bestaande wetsbepalingen letten mag, onmisbaar tot een vrijspraak leiden moest, zonder toch uit mijn ziel de overtuiging van de schuld des vrijgesprokenen te wisschen. Zoo was het ten deze ook het geval met Ernestine. Al moest haar reden zich gevangengeven, al was er niets in hetgeen door Bettemie gezegd was, dat voor afdoende wederlegging vatbaar scheen, toch was zij niet overtuigd, en, wat meer is, zij hield voor gewis, dat haar vriendin het evenmin was, en dat deze, om zich in haar eigen oogen te rechtvaardigen,
<pb n="371"/>gronden voorzette, waartegen zij in 't binnenste van haar gemoed in opstand kwam. 't Was, meende Ernestine, de kranke verbeelding van Bettemie, die aan het heldere brein van Bettemie hulptroepen vroeg om hare opvatting te verdedigen. In dezen stand der zaak achtte zij dan ook allen verderen redetwist onnut.</p>
<p>- ‘Nu!’ zeide zij: ‘indien je de zaak dus beschouwt, is al wat ik zeggen zou overbodig. Ik wil dan maar hopen, dat alles ten beste moge afloopen, dat je vergeten zult wat ik gezegd heb, en dat je er mij nooit minder lief om zult hebben.’</p>
<p>- ‘Wees daar gerust op, Nestje-lief!’ zeî Bettemie, haar met hartelijkheid omhelzende; ‘ik weet, hoe je vanouds aan mij gehecht bent, en onze afspraak was immers altijd, dat wij rond en zonder omwegen elkander zouden zeggen wat ons op 't hart lag.’</p>
<p>- ‘En nu van wat anders!’ hernam Ernestine: ‘daar heb ik ook nieuw van opgehoord, dat die paladijn, die zich te Hardestein zoo heldhaftig voor je paard wierp, en dien wij later bij het orkest zagen staan, toen men <hi rend="i">l'Elisire d'amore</hi> gaf, dat onze Engelsche meester, in een woord, een neef van je was! En waarom hebje mij dat nooit verteld?’</p>
<p>- ‘Om de zeer eenvoudige reden,’ antwoordde Bettemie, een weinig kleurende, ‘dat ik het zelve pas gehoord heb. - En van wie hebje 't?’</p>
<p>- ‘Van wie? Wel! dat weet ik zelve niet: ja toch, ik geloof, dat Pietje Batist het mij verteld heeft, die het in zijn Sociëteit had gehoord, geloof ik. Och kind! zulke dingen blijven nooit geheim, en 't is daarmeê als met de historie van Ibikus: brengen de menschen het niet uit, dan doen het de raven.’</p>
<p>- ‘Ha zoo!’ zeî Bettemie: ‘ik dacht misschien, dat je 't van <hi rend="i">hem</hi> gehoord hadt.’</p>
<pb n="372"/>
<p>- ‘En dat zouje indiskreet gevonden hebben, niet waar?’ vroeg Ernestine: ‘maar neen: dat is het geval niet; daar heeft hij te veel <hi rend="i">savoir-vivre</hi> voor.’</p>
<p>- ‘'t Is niet,’ hernam Bettemie, ‘dat ik mij de relatie eenigszins schaam, ik heb zelve de eerste stappen gedaan en ben zijn moeder gaan bezoeken.’</p>
<p>- ‘Ik geloof waarachtig wel, dat je je zoo'n neef niet schaamt,’ zeî Ernestine: ‘'t is een jongen om uit te schilderen, en als mijn vader van te voren geweten had, dat hij nog zoo jong was en zoo'n gunstig voorkomen had, dan had hij hem niet aangenomen om les te geven aan Rudolf, uit vrees dat hij mij het hoofd op hol mocht maken. Maar mijn Heer Braassem had hem aan Papa gerekommandeerd; zoodat de zaak al half beklonken was, toen hij bij Papa kwam om over de les-uren te spreken, en toen vond Papa, dat het toch wat gek stond, hem weêr af te wijzen op grond, dat hij er te goed uitzag.’</p>
<p>- ‘En voldoet hij goed, wat zijn methode van onderwijs betreft?’ vroeg Bettemie, op een onverschilligen toon.</p>
<p>- ‘Jawel,’ antwoordde Ernestine: ‘hij is streng, en ziet niet door de vingers; maar toch houdt Rudolf veel van hem: en ik moet ook zeggen, de man is een engel.’</p>
<p>- ‘Zoo!’ zeî Bettemie glimlachende: ‘wel mij dunkt, de vrees van mijn Heer Van Marsden was zoo ongegrond niet, en je kunt waarlijk niet veel meer van den man zeggen dan je doet.’</p>
<p>- ‘Och!’ hernam Ernestine, met een gemaakten zucht: ‘wat zou 't mij helpen of ik al doodelijk van hem was: hij is het niet van mij; hij heeft zijn affekties elders geplaatst.’</p>
<p>Wederom kleurde Bettemie: zij kon of liever zij dorst zich zelve geen reden geven, waarom; doch, zich vermannende, zeide zij, op zoo koelen toon mogelijk:</p>
<p>- ‘Heeft hij u dan zijn <hi rend="i">confidences</hi> gedaan, dat je zoo goed met zijn hartsgeheimen bekend bent.’</p>
<pb n="373"/>
<p>- ‘Neen! dat juist niet, ofschoon, wat zijn lippen niet gezeid hebben, dat hebben mij toch zijn oogen verraden, honderd andere <hi rend="i">symptômes</hi> bovendien. Ja, zie! als 't niet was, dat die andere...nu! dat is nu eenmaal zoo.’</p>
<p>- ‘Maar wat zijn dat nu weer voor <hi rend="i">chimères</hi>, die je door 't hoofd malen?’ vroeg Bettemie: ‘ik begrijp niets van al wat je mij daar vertelt.’</p>
<p>- ‘'t Is toch nog al begrijpelijk. Een dag of wat geleden, toen ik verkouden was, weetje, toen je mij bezocht - zoo 't een bezoek mocht heeten; want je waart zoo gejaagd en verstrooid, dat wij geen tien verstandige woorden hebben kunnen wisselen...’</p>
<p>- ‘Nu ja,’ viel Bettemie in: ‘ik had toen ook mijn hoofd vol met die arme Nicolette en ik had maar even den tijd om bij u aan te wippen.’</p>
<p>- ‘Goed! waar je 't hoofd meê vol hadt weet ik niet; zeker is het, dat je heelemaal van je stuk waart, en dat Rudolf, toen hij later bovenkwam, mij allerlei dingen vertelde, waar jij, geheimzinnig wezen, mij niets van verteld hadt, hoe je namelijk binnen waart gekomen, terwijl hij les nam, en hoe de meester en jij mekaêr kenden, en hoe jelui met mekaêr gesproken hadt, en hoe, nadat je weg waart, mijn Heer Hermans heelemaal in de war was, en, bij vergissing, in plaats van het boek dat hij meêgebracht had om in te lezen, het boek had meêgenomen, waar Rudolf zijn thema uit maken moest. En dat een en ander gaf mij stof tot nadenken.’</p>
<p>- ‘Je spreekt van mijn verbeelding, Nestje!’ zeî Bettemie: ‘maar mij dunkt, dat die bij jou ook nog al per post gaat.’</p>
<p>- ‘Tut! tut! luister verder,’ zeî Ernestine: ‘ik ben nog niet aan 't eind. 't Spreekt van zelf, dat ik Rudolf beknord heb over zijn ongepaste aardigheden en gevolgtrekkingen; maar, zoo als ik zeî, ik dacht er over na, en ik
<pb n="374"/>moest er het mijne van hebben. Ik woû natuurlijk niet hebben, dat Rudolf er verdere <hi rend="i">badinages</hi> over maakte...’</p>
<p>- ‘Neen, dat zou ook niet konsequent zijn geweest, nadat je hem er eerst over bestraft hadt,’ zeî Bettemie.</p>
<p>- ‘En zoo nam ik,’ vervolgde Ernestine, ‘eens de gelegenheid waar, dat mijn Heer Hermans bij ons was, en de jongen even de kamer uit was geloopen om een boek te halen, dat ik vergeten had...’</p>
<p>- ‘Natuurlijk met opzet vergeten,’ merkte Bettemie aan.</p>
<p>- ‘Stoor mij niet - om, zoo langs mijn neus weg, tegen hem te zeggen: “heden mijn Heer Hermans! ik wist niet, dat gij het waart geweest, die u zoo dapper gekweten hebt laatstleden zomer, toen Juffrouw Van Doertoghe dat ongeluk had met haar rijtuig.” - Ik zeî dat natuurlijk in slecht Engelsch; maar 't deed daarom geen minder goede uitwerking. Je hadt den man eens moeten zien, hoe hij op eenmaal zoo rood werd als een kers, en hoe zijn oogen flonkerden als twee heldere sterren...Waarachtig, Bettemie, hij heeft twee prachtige oogen.’</p>
<p>- ‘Och! hoe kunje je zulke dwaasheden in 't hoofd stellen?’ zeî Bettemie, half lachende, half wrevelig.</p>
<p>- ‘De man was geheel van zijn stuk,’ vervolgde Ernestine: ‘en het schot, dat ik eigentlijk zoo maar wat in 't wilde had gelost, bleek volkomen getroffen te hebben. Hij stamelde zoo'n paar <hi rend="i">phrases</hi>, dat hij natuurlijk niet anders had kunnen doen, dat ieder in zijn gevalle 't zelfde zou gedaan hebben enz. Toen begon ik weêr, en zeî hem, dat ik hem persoonlijk insgelijks dank verschuldigd was voor zijn ridderlijke daad; want dat hij, door u uit gevaar te redden, mijn beste vriendin had gered, en dat je het liefste meisje was, dat ik kende. - En wat denkje, dat hij mij toen antwoordde?’</p>
<p>- ‘Wel natuurlijk <hi rend="i">niets</hi>,’ antwoordde Bettemie: ‘en dat was ook 't verstandigste wat hij doen kon.’</p>
<pb n="375"/>
<p>- ‘Jawel, hij antwoordde wat.’</p>
<p>- ‘Ik hoop niet,’ hernam Bettemie, ‘dat hij zeide, 't met u eens te zijn; want dat zou mij in dit geval een slechten dunk gegeven hebben, zoo niet van zijn goede gedachten nopens u, dan althans nopens zijn beleefdheid.’</p>
<p>- ‘<hi rend="i">Vous n'y êtes pas:</hi>’ zeî Ernestine: ‘de man was slimmer, dan ik dacht, dat een man kon wezen: hij had zeker lont geroken, en begrepen, dat hij op zijn hoede moest zijn: zijn gelaat had weêr een effen plooi genomen, en, op een echten schoolmeesterstoon, dorst hij mij in mijn facie zeggen: ‘<hi rend="i">a young lady expatiating into another young lady's praise! What a splendid example you are giving</hi>, <hi rend="i">Miss Ernestine</hi>.’</p>
<p>- ‘<hi rend="i">He served you right,</hi>’ zeî Bettemie.</p>
<p>- ‘Ja, dat 's 't zelfde,’ hernam Ernestine: ‘hij wist op die manier heel aardig van den text te dwalen; maar 't was ongelukkig te laat, en ik, voor mij, ik wist genoeg.’</p>
<p>- ‘Loop heen, malle meid!’ zeî Bettemie: ‘hij wist je eenvoudig het bewijs te leveren, dat hij een schoolmeester is, en er zich op verstaat, een hatelijkheid te zeggen.’</p>
<p>- ‘Zoo? - En ik, voor mij, vind, dat het zeggen van die hatelijkheid en het aannemen van dat pedante schoolmeesters-<hi rend="i">air</hi> heel veel <hi rend="i">tact</hi> bij hem aanduidde. De uitlegging, die ik er althans aan gaf, was deze: “Juffrouw Ernestine, je hebt daar al een heel teêre snaar aangeroerd: ik ben bang, dat, als ik daar mede aan tokkelde, ik te veel zou zeggen en misschien mijn ondergeschikte pozitie van onderwijzer vergeten, en ik wil u toonen, dat zulks in geenen deele het geval is, en dat ik niet vergeet, hoe belachlijk het in een eenvoudigen taalmeester zou wezen, zijn oogen te durven verheffen naar een rijke erfdochter van de Bocht van de Heeregracht,” ofschoon, toen ik later hoorde, dat hij uw neef was, toen begon ik bij mij zelve te twij-<pb n="376"/>felen, of dat ook verandering in de zaak kon geven.’</p>
<p>- ‘Je schept er vandaag vermaak in mij te plagen,’ zeî Bettemie, terwijl zij de schouders ophaalde: ‘immers, dat die verre neef van mij, die mij eens of tweemalen gezien heeft, op mij verliefd zou wezen, is te dwaas om van te spreken, en ik weet niet, hoe je je dat in 't hoofd hebt gezet. Als het zoo was, zou ik hem beklagen; - want hij zou toch te laat komen.’</p>
<p>- ‘Arme sukkel!’ zeî Ernestine, het hoofd schuddende: ‘ik geloof wel, dat <hi rend="i">die</hi> het ernstig met u meent.’</p>
<p>- ‘Doe mij, in dat geval, het genoegen, en spreek mij nooit weêr over hem,’ zeî Bettemie: ‘ik weet niet,’ vervolgde zij op een spijtigen toon, ‘welk behagen je er in kunt vinden, mij dat alles te verhalen: òf het is een bloot verzinsel, en dan zouje 't alleen doen om mij te kwellen; òf het is werkelijk zoo, en dan zou 't mij spijten; want dat zou mij beletten, weêr bij zijn moeder te gaan, gelijk ik anders voornemens was te doen.’</p>
<p>- ‘Zoo! benje wezentlijk bij haar geweest?’ vroeg Ernestine: ‘en hebje hem toen ook ontmoet?’</p>
<p>- ‘Ik heb je immers verzocht, niet meer van hem te spreken,’ zeî Bettemie.</p>
<p>- ‘Vergeef mij,’ zeî Ernestine, ziende, dat het onderwerp haar vriendin werkelijk mishaagde: ‘het ontviel mij, eer ik er aan dacht. Nu, wees niet boos op mij, lieve meid! je zult nooit van mij meer een woord over dien Apollo hooren, althans, vooreerst zeker niet; want hij is een dag of wat geleden naar zijn land getrokken - naar Engeland, meen ik - en hij kon niet bepaald zeggen, wanneer hij terugkwam. - Maar, <hi rend="i">à propos</hi>, gaje aanstaanden Zaturdag ook naar de opera?’</p>
<p>'t Is merkwaardig, dat het woord <hi rend="i">à propos</hi> ten onzent nooit gebruikt wordt, dan als men juist voornemens is van den hak op den tak te springen. Zoo was 't ook hier, en,
<pb n="377"/>nadat Ernestine nog een poos met haar vriendin over de opera en andere onverschillige zaken gekeuveld had, nam zij afscheid van deze.</p>
<p>Maar indien Bettemie al gezegd had, dat zij niet meer van Albert hooren wilde, zij kon toch niet nalaten, aan hem te denken; en al had zij betuigd, geen geloof te slaan aan hetgeen Ernestine haar verteld had, nopens de liefde, die hij voor haar voedde, er was een stem in haar binnenste, die dat ongeloof weêrsprak. Ook nu wederom, als na de opvoering van <hi rend="i">l'Elisire</hi>, zweefden haar twee blaauwe oogen voor den geest, alles om zich heen verlichtende en verhelderende. Het was als de verschijning van een oogenblik; doch dat oogenblik was liefelijk en bekoorend. Toen kwam bij haar het berouw op, dat zij had toegegeven aan een zinsbegoocheling, die een verraad mocht genoemd worden van het gegeven woord: en met vasten wil nam zij voor, elke gedachte voortaan te onderdrukken, die in strijd mocht wezen met wat zij als haar plicht jegens Drenkelaer beschouwde. In dat voornemen werd zij nog versterkt door een bezoek, dat Dr. Van Zevenaer een paar dagen later bij haar aflegde en waarbij hij haar verslag kwam doen van hetgeen hij aangaande Drenkelaer vernomen had.</p>
<p>- ‘Ik weet,’ zeî hij, ‘hoe het in die kleine plaatsen toegaat, en hoe licht het gebeuren kan, dat onbeduidende kleingeestige motieven verwijdering, jaloezij, afgunst tusschen de lieden verwekken, en hen bij hun oordeelvelling over hun medeburgers geleiden. Ik heb daarom beter geöordeeld, mij, toen ik iets weten wilde betreffende den Marlheimer substituut-griffier, tot geen zijner stadgenooten te wenden, maar tot een hoogst bekwamen ouden vriend, die zich tijdelijk aldaar bevindt, een man, die ondervinding bezit en een helderen blik daarbij, en die uit eigen oogen zien kan, zonder den bril van anderen te behoeven. - Die vriend nu is toevallig met den Heer Drenkelaer in naauwe
<pb n="378"/>betrekking gekomen, en heeft zich niet alleen uit eigen ervaring kunnen overtuigen van 's mans bekwaamheid, maar is ook tot geen andere slotsom kunnen komen, dan dat deze de achting, welke hij in zijn woonplaats geniet, zoo door zijn gedrag als door de gevoelens, die hij uit, volkomen verdient. Dat hij ook zijn vijanden heeft en er door dezen of genen kwaad van hem gesproken wordt, valt niet te ontkennen; doch als ik had gehoord, dat uw vrijer een allemansvriend was, zou ik de eerste zijn om u toe te schreeuwen: neem dien toch vooral niet!’</p>
<p>Zoo was, door de verkregen gunstige berichten, voor Bettemie elk voorwendsel weggenomen, dat haar nog kon terug doen treden, en, beurtelings met genoegen en met angst, zag zij nu het tijdstip van haar verjaring en van Drenkelaers aankomst te gemoet.</p></div>
<div type="chapter">
<pb n="379"/>
<head rend="h3">Vijfde hoofdstuk.</head>
<head rend="h4"><hi rend="i">De wachtkamer van een praktizijn</hi>.</head>
<p>Wij zijn in het vorige Hoofdstuk, ten einde een aaneengeschakeld verhaal te kunnen geven van den zielstoestand van Bettemie, den tijd eenigszins vooruitgeloopen, en verzoeken nu den lezer, zich weder eenige dagen terug te denken, en zich met ons te verplaatsen naar een ander huis op de Heeregracht, aan welks deurpost te lezen staat: ‘Mr. W. Hoogenberg, Advokaat,’ en wel naar de binnenkamer, de ongezelligste van dat huis, althans de donkerste: immers, zij ontvangt geen licht dan door een raam, dat op de drie muren (waaronder een blinde muur) van een binnenplaats uitziet, en dat licht wordt nog voor zeven achtsten weggenomen door een paar zware, stofferige, donkerbruine overgordijnen, met verkleurde, hier en daar losgerafelde groene franjes en dito passement. Wellicht kan het geen kwaad, zoo het in dat vertrek wat duister is; want de stoffeering is er in harmonie met de gordijnen, te weten, vuil en smakeloos, en zij getuigt, dat hier geen vrouw, althans geen vrouw des huizes, toezicht houdt. Die stoffeering bestaat uit eenige ouderwetsche stoelen, vermoedelijk bij een uitdrager of op een veiling gekocht, en die misschien in haar goeden tijd de pronkvertrekken van een rijken bankier hebben opgeluisterd; maar waarvan nu de
<pb n="380"/>bekleeding gescheurd, gevlakt en versleten is: voorts uit een vergulde <hi rend="i">pendule</hi> uit den tijd van 't <hi rend="i">Directoire</hi>, rechts en links op den schoorsteenmantel geflankeerd van porceleinen vazen met papieren bloemen; doch alle drie welke pronkstukken naauwlijks te onderkennen zijn, ten gevolge van de dikke stoflaag, die de stolpen overdekt. Van een vrij apokrief De Witje boven de <hi rend="i">porte-brisée</hi>, die naar de zijkamer zou leiden, indien zij niet altijd gesloten bleef, laat natuurlijk de duisternis niet toe, iets te onderscheiden: niet veel meer ziet men van drie levensgroote portretten in olieverf, waarvan twee aan weêrszijden van den schoorsteen hangen en het derde in 't verst van 't raam verwijderde vak aan de overzijde, - in het vierde vak bevindt zich de deur, die in de gang uitkomt. Gemelde schilderstukken hebben hoogstwaarschijnlijk hun plaats in dit vertrek daaraan te danken, dat zij, of de daarop afgebeelde personen, te leelijk zijn om het daglicht te kunnen verdragen. Eindelijk ontwaart men hier nog, over den schoorsteen, een <hi rend="i">trumeau</hi>, waarop een theeservies, over 't welk een bestoven lap zilvergaas gespreid is, en, voor het raam, een tafel, met een verschoten blaauw kleed bedekt en waarop eenige beduimelde, gescheurde, gevlakte illustraties en pamfletten van den dag liggen, tot tijdkorting van al wie veroordeeld is, hier te zitten wachten op het blijde bericht, dat het zijne beurt is om bij den Heer des huizes te worden toegelaten: in 't kort, wij voeren den lezer de wachtkamer in.</p>
<p>Het zijn de dagen niet meer, toen Hoogenberg aan zijn vrienden verklaarde, blij te zullen zijn als zijn praktijk hem zooveel opbracht, dat hij er zijn snuif van betalen kon: zijn reputatie en zijn kliënten zijn jaar op jaar vermeerderd, en sedert lang erkent men hem algemeen voor een der kundigste, eerlijkste en bekwaamste advokaten van Amsterdam. Geen wonder dan ook, dat zijn wachtkamer dagelijks, en reeds van den vroegen morgen, bestormd
<pb n="381"/>wordt door bezoekers, die hem over hunne belangen komen raadplegen, en waarvan er zelden een vertrekt, die niet weldra door een nieuwaankomende vervangen wordt.</p>
<p>Ook thans wederom, en wel op den dag, volgende na dien, waarop de tooneelen zijn voorgevallen, in de drie eerste Hoofdstukken van dit Boek beschreven, zijn achtereenvolgens ettelijke bezoekers gekomen en weder vertrokken, en bestaat voor 't oogenblik het getal der aanwezigen nog altijd uit een vijftal personen, van verschillenden stand, ouderdom en kunne: een daarvan is een prokureur, die met den advokaat een konferentie hebben moet over een zaak, waaraan beiden hun diensten wijden; een ander is de chef van een Duitsch huis van negotie, die een advies komt halen over een assurantie-questie; een derde een pleitzieke boer uit de Beemster: een vierde, een winkelier, die een proces-verbaal wegens overtreding der patent-wet tot zijn laste heeft. De vijfde in 't getal is een net gekleed juffertje, naar 't schijnt versch van de reis gekomen: immers zij draagt een grooten geruiten mantel en - niet heel winterachtig - een stroohoed boven haar muts, en heeft een soort van groote <hi rend="i">momière</hi> of zak van gevlochten matwerk nevens zich. Onder haar tegenwoordig gewaad zouden wij haar bij den eersten opslag niet herkennen; doch kijken wij wat naauwer toe, dan ontdekken wij spoedig, dat dit niet onbevallig ofschoon wat snibbig bakkesje toebehoort aan Karoline, de gewezen kamenier van Mw. Van Zirik.</p>
<p>In dergelijke vereenigingen van toevallig bijeengebrachte lieden heerscht doorgaans een geheimzinnig stilzwijgen. 't Is of de een bang is, dat de ander aan zijn gezicht zal zien, welke zaak hem naar den advokaat drijft: - alleen de prokureur is natuurlijk niet verlegen: voor hem zijn die tooneelen in de wachtkamers dagelijksche kost: hij haalt nu en dan zijn processtukken half uit den borstzak
<pb n="382"/>van zijn jas; bekijkt ze even; doch duwt ze snel weêr naar binnen, als vreesde hij, dat een onbescheiden oog de opschriften er van lezen zou. Voorts, zoo het wachten hem verveelt, hij laat er niets van blijken; zijn kliënten moeten toch de vakatie betalen, en hij is gewoon, hun het uur in rekening te brengen van het oogenblik af, dat hij op stoep stond: - moderaat genoeg; want hij zou het kunnen rekenen van 't oogenblik, dat hij zijn woning verliet. - De handelaar toont zich minder geduldig, gaapt nu en dan, kijkt herhaaldelijk op zijn horologie, en vergelijkt het uur, dat dit aanwijst, met het uur, dat de pendule op den schoorsteen aanwijst, speelt met den knop van zijn rotting, en brengt, beurtelings, het rechter boven het linker en wederom het linker boven het rechter been. - De boer en de winkelier zitten in hun stoelen, zoo stokstijf als de poppen in 't Doolhof: en laatstgemelde geeft geen teeken van leven, dan door somwijlen een steelschen blik te werpen naar de lithografiën op de tafel, die hij wel gaarne zou willen bekijken, maar toch niet zou durven naar zich toe halen.</p>
<p>Eindelijk, daar doet het geluid van een schelletje allen opkijken: men hoort voetstappen door de gang; men hoort de voordeur dichtslaan: men hoort den bediende, die iemand heeft uitgelaten, terugkomen: aller ooren zijn gespitst, doch zij, die hier voor de eerste maal zijn, vinden zich te-leur-gesteld; want wederom zwijgt het geluid. Maar de prokureur en de handelaar weten, dat de bediende wederom naar de kamer van ‘mijn Heer’ is, om te hooren wie hij nu moet binnenlaten: en werkelijk, slechts een paar minuten duurt het, of daar hoort men nogmaals iemand naderen; en de kantoorbediende, een man met een scheef gezicht, een bleeke kleur, en een jas, waarvan de eene mouw met een groote winkelhaak prijkt, en beide mouwen onder de ellebogen gescheurd zijn, en die een pen
<pb n="383"/>achter 't oor heeft, vertoont zich even aan de deur en zegt:</p>
<p>- ‘Als 't u blieft, mijn Heer Smallewinkel!’</p>
<p>De prokureur staat op, door de vier anderen benijd; doch bij 't heengaan zegt hij tegen den handelaar, tot diens geruststelling: ‘ik zal het niet lang maken, mijn Heer Schlepp.’ - En werkelijk, nadat weinige minuten verloopen zijn, herhaalt zich de voorstelling van zoo even, en komt de Heer Schlepp aan de beurt om geroepen te worden. Maar, zoo hij vertrekt, zijn plaats blijft niet onbezet; want inmiddels is er aan de voordeur gescheld en een oud Heer komt binnenstrompelen.</p>
<p>- ‘Als mijn Heer hier zoolang wil wachten,’ zegt de kantoorbediende.</p>
<p>- ‘Wachten!’ herhaalt de toegesprokene, terwijl hij den bediende met een barsch gelaat aanstaart, en de kruk, waar hij op leunt, krampachtig in de dorre hand knijpt: ‘wachten? heeft mijn Heer mijn briefje dan niet gekregen, dat ik bij hem komen zou? - Mij dunkt, als ik vooruit belet vraag, komt het niet te pas, mij te laten wachten: Zeg hem dat, uit naam van Flinck, hoor!’</p>
<p>De bediende schijnt aan dergelijke toespraken te veel gewoon om ze eenige aandacht waardig te keuren: althans hij heeft reeds bij de eerste woorden zich weder verwijderd, zoodat onze vriend Flinck hem de laatste moet naschreeuwen.</p>
<p>- ‘'t Zal niet helpen, mijn Heer!’ zegt de winkelier, fluisterend, als of hij bang was, dat men hem daarbuiten hooren zou: ‘ieder krijgt hier zijn beurt.’</p>
<p>De Oosterling schijnt het geheel beneden zich te vinden, op deze waarschuwing acht te geven, of zich met den spreker in te laten; hij zet zich met een knorrig gezicht in een der vakant geworden stoelen, kijkt naar de kachel, dan naar de deur, vervolgens naar het raam en bromt in zich zelven:</p>
<pb n="384"/>
<p>- ‘Is dat een beroerd stoken, dat zij hier doen? - dat raam tocht als de weêrgâ: een mooie manier van de menschen te ontvangen: zoôn processen-verknoeier laat je <hi rend="i">antichambre</hi> maken of hij een goeverneur-generaal was. - 't Is hier een vervloekt gemeen hok!’ en wederom ziet hij rond, staat op en gaat naar de kachel kijken.</p>
<p>- ‘Jawel! - als ik het niet dacht? op zijn best vuur genoeg in die kachel, om een muskiet aan te braden.’</p>
<p>En zie, als had men hem gehoord, daar gaat de deur open en komt de oppasser van den Heer Hoogenberg binnen, met een kolenbak.</p>
<p>- ‘Ja! dat zal wat helpen,’ bromt Flinck: ‘als je er nu geen nieuw vuur in doet, doofje net uit wat nog smeult.’</p>
<p>De oppasser voorziet zich van een pook en veroorlooft zich een afschuwlijk gekras in de kachel, zoodat zich Flinck de ooren dichtstopt: vervolgens smijt hij een vracht steenkolen op den haard, en, ziende dat zij geen vlam vatten, begint hij opnieuw zijn gemorrel en gekras; waarna hij het vertrek verlaat, om spoedig daarop te keeren met een vuurdrager, uit welken, bij het afnemen van het deksel, een dikke walm opstijgt; zoodat Karoline zich een zakdoek voor den mond houdt, de winkelier aan 't hoesten raakt en Flinck een paar vloeken doet hooren. Alleen de boer blijft onder dit alles even rustig en onverschillig in zijn leunstoel zitten.</p>
<p>Gedurende dit tooneel zijn er achtereenvolgens weêr twee personen binnengelaten: de een is onze vriend Albert: de ander een man in 't duffel, met een <hi rend="i">cache-nez</hi> van witte wol. Albert kijkt eenigszins ontsteld, nu hij Flinck herkent, en blijft een wijl aan de deur staan, als 't met zich zelven oneens of hij zal blijven dan terugkeeren. Hij besluit eindelijk tot het eerste, en zet zich in een stoel, zoover mogelijk van 't raam; de man in 't duffel daar-en-tegen
<pb n="385"/>heeft zich terstond als een spraakzaam wezen aangekondigd door een luid klinkend ‘goeie morgen zaâm,’ aan 't gezelschap, gevolgd door een soort van alleenspraak: ‘ik zal deuzen stoel maar nemen; die is toch leêg:’ en meteen zet hij zich op de plaats, die de prokureur ontruimd had.</p>
<p>- ‘Smeerig weêr vandaag,’ vervolgt hij, zich meer bepaald tot den landman wendende: ‘nou! wij hebben 't dan lang goed gehad: en, zonder die <hi rend="i">snu</hi> van verleden week, stond 't vee nog in 't land.’</p>
<p>- ‘Ik heb 't mijne met St. Maerten binnen'nomen,’ zegt de boer, ‘behalve zeuven, die op 'n stikkie 'an den dijk liepen, dat nog al hoog leit.’</p>
<p>- ‘Hoor jij in Waterland t'huis?’ herneemt de man in 't duffel: ‘dan kanje me wel zeggen of die nieuwe brug bij Slikdorp wel voldoet.’</p>
<p>- ‘Maer slappies,’ antwoordt de boer: ‘er is al 'n paer keeren mankement an 'eweest.’</p>
<p>- ‘Ja, dat dacht ik wel,’ herneemt de andere: ‘'t was dan ook veul te laeg 'angenomen.’</p>
<p>- ‘Dat schijnt zoo,’ zegt de boer.</p>
<p>- ‘Dat <hi rend="i">is</hi> wel zoo,’ zegt de man in 't duffel.</p>
<p>- ‘Jae,’ zegt de boer: ‘ik 'leuf het ook.’</p>
<p>- ‘Ik ben er zeker van,’ zegt de andere.</p>
<p>- ‘Jae,’ zegt de boer: ‘'t was te leeg.’</p>
<p>- ‘Veel te laag,’ zegt de andere: ‘ik heb het terstond aan den burgemeester gezeid.’</p>
<p>- ‘Zoo! dan kenje onzen burgemeester?’</p>
<p>- ‘<hi rend="i">Of</hi> ik hem ken! - ik heb gisteren nog met hem op den spoortrein gezeten: - en jou ken ik ook, dunkt mij,’ - zich plotsling tot Karoline wendende: ‘maar ik weet mij niet te binnen brengen, waar ik je gezien heb.’</p>
<p>- ‘Mijn Heer heeft vast de verkeerde voor,’ zegt op vrij onvriendelijken toon het kamermeisje, dat op de ken-<pb n="386"/>nis-making of -hernieuwing niet bijzonder gesteld schijnt: ‘ik hoor hier niet t'huis.’</p>
<p>- ‘Nou! ik ook niet, en ik zeg ook niet, dat ik je hier heb gezien; maar jawel! ik weet het al: - ik hebje in den Haag wel ontmoet, bij Van Zirik aan huis.’</p>
<p>- ‘Kwam mijn Heer daar wel?’ vroeg Karoline, eenigermate verwonderd.</p>
<p>- ‘Wel dat zou ik denken,’ antwoordt de man in 't duffel: ‘ik heb al menigen stuiver 'an 'm verdiend: ik heb nog al zijn bruggen gebouwd toen hij den Witten Plas heeft ingepolderd. - En hebje dien knecht nog bij jelui 'an huis, dien wandelenden promenadepot, met zijn hoedje op half zeven en zijn rooie wangen?’</p>
<p>- ‘Jawel,’ zegt Karoline, die zeker geen te beste vrienden van Filip gescheiden was; althans zij schijnt zich niet te ergeren aan het <hi rend="i">signalement</hi>, dat de man in 't duffel van hem geeft: ‘je meent Filip ommers? - ja, die is er nog: maar ik ben er niet meer.’</p>
<p>- ‘Niet? heb jij je schaapjes al op 't droog, en ga je nou van je renten leven?’</p>
<p>- ‘Daar vraagt mijn Heer ook meer dan ik hem antwoorden kan,’ zegt Karoline.</p>
<p>- ‘Nou! - 't is maar een vraag, en als je er niet op wilt antwoorden, dan is 't uit. Anders, kijk! ik ben weeûwenaar, en zoo'n vrouw als jij bent, die zou mij net lijken, maar dan moest zij natuurlijk van haar kant ook iets kunnen 'anbrengen. Alles van één kant, dat gaat niet.’</p>
<p>- ‘Heere hoe aardig!’ zegt Karoline: ‘maar bewaar je diskoers; ik ben vooralsnog volstrekt niet van zins om te trouwen.’</p>
<p>- ‘Wel! zoo als ik zeî, 't is maar een vraag: - en wil jij er je op bedenken, ook goed: wij spreken er dan wel eens nader over.’</p>
<p>Hier wordt het gesprek een oogenblik gestoord, door dat
<pb n="387"/>men den Slikdorper boer bij den advokaat komt roepen: een blij vooruitzicht voor den winkelier, die de naaste aan 't bod is, doch niet kan nalaten even op zijn horologie te kijken.</p>
<p>- ‘Ja!’ zegt de man in 't duffel: ‘kijk maar niet te gaauw op je knol. Asje binnen 't uur je beurt krijgt, mag je blij zijn; want de boeren binnen deurgaens lang van stof, als ze eens beginnen, en ze motten wil hebben van 'er zes schellingen.’</p>
<p>- ‘Als ik dat wist, ging ik terstond weêr heen,’ bromt Flinck, ontevreden.</p>
<p>- ‘Ei kijk! ik zou er op zweren, dat ik mijn Heer ook meer heb ontmoet.’</p>
<p>- ‘Ik geloof, dat je je vergist, vriendje!’ zegt Flinck, met een gebaarde, die zooveel zeggen wil, als: ‘ik ben in geen geval op een hernieuwing van de kennismaking gesteld.’</p>
<p>Het blijkt intusschen, dat de voorspelling van den duffel niet is uitgekomen en dat een van beiden waar moet zijn, òf dat de boer zeer weinig te zeggen, òf dat Hoogenberg het talent heeft gehad, hem zeer spoedig af te schepen; - althans, vroeger dan iemand het verwachtte, hoort men de beslagen schoenen van den Slikdorper door de gang klotsen, en komt de bediende den winkelier roepen: en, nu ook deze weldra weder zijn afscheid genomen heeft, komt de beurt aan Karoline. Wat de vorige kliënten te zeggen hebben gehad, zal vermoedelijk den lezer even onverschillig zijn als het ons is; doch stellig is hij nieuwsgierig naar de reden, die het kamermeisje naar Amsterdam, en bovendien naar het zoeken van rechtsgeleerde hulp, heeft gedreven. Wij zullen, te meer omdat er dien dag niets meer in de wachtkamer voorviel of gezegd werd, dat hier verdient herinnerd te worden, dat vertrek dan ook maar voorgoed verlaten en ons naar Hoogenbergs Olympus begeven.</p></div>
<div type="chapter">
<pb n="388"/>
<head rend="h3">Zesde hoofdstuk.</head>
<head rend="h4"><hi rend="i">Het kabinet van den praktizijn</hi>.</head>
<p>Men zal zich de weinig vleiende schilderij herinneren, die, in het Eerste Boek van dit werk, van Hoogenbergs uiterlijk voorkomen gegeven is, alsmede, hoe hij toen, onder zijn medestudenten, den alles behalve bevalligen naam van ‘kat-uil’ droeg. In de twintig jaren en meer, die er sedert dien tijd verloopen zijn, komt hij, nu wij hem weder terugzien, ons vrij wat veranderd voor; doch, wat anders na zulk een tijdsverloop zelden plaats heeft, het is een verandering ten goede. Het gemis van frisschen blos en jeugdigen zwier, dat ons hinderde bij den jongeling, hindert ons niet bij den man van zes-en-veertig-jarigen leeftijd. De vroegere linksheid in houding en manieren is sedert lang geweken, bij de bewustheid van den invloed, dien hij uitoefent op al wie hem komt raadplegen: de onafhankelijkheid van pozitie, die hem zijn kunde, zijn rechtschapenheid en het vertrouwen zijner talrijke kliënten hebben doen verwerven, zet hem tegen al wie bij hem komt op zijn gemak; de gewoonte, zijn woorden als orakels te zien ontvangen, doet hem het hoofd hoog dragen, ja geeft hem iets waardigs, iets gebiedends, waarvoor men onwillekeurig ontzag gevoelt, en niemand zou er nu meer aan denken, hem nog met den spotnaam uit vroeger tijd te bestempe-<pb n="389"/>len: te minder, dewijl hij dien bril met ronde glazen, waar hij eertijds meê voor den dag kwam, sinds lang heeft afgelegd, of alleen bezigt, als hij zit te werken: zoodat, bij 't gewone gesprek, of als hij pleit, men gelegenheid heeft, den doordringenden, geestvollen blik op te merken, die de mindere fraaiheid van zijn gelaat geheel vergeten doet. En ten slotte, zijn afzichtelijke bakkebaarden zijn onder 't scheermes, het meerendeel van zijn hoofdhaar onder den sikkel des tijds, verdwenen: en de enkele zilverwitte lokken, die zich nog ter weêrszijden van zijn voorhoofd vertoonen, zetten aan zijn voorkomen iets eerwaardigs en eerbiedwekkends bij. - Hij zit, bij 't binnentreden van
Karoline, in zijn leunstoel achter een tafel, met talrijke papieren overladen: - een chaos, waaruit geen orde bij mogelijkheid schijnt te kunnen geboren worden: hij draagt een donkergrijze kamerjapon en vilten muilen; doch is voor 't overige geheel in 't zwart, met een witte, los omgeslagen das. Hij rookt een cigaar, dien hij weg zal werpen eer die half uit is, om er een verschen te nemen: aan welke daad van verspilling hij zich dezen morgen reeds - trouwens naar gewoonte - een half dozijn keeren heeft schuldig gemaakt. Bij het binnenkomen van Karoline maakt hij een lichte hoofdbuiging, wijst haar den stoel aan, die tegen hem over staat, en wacht af, wat zij hem heeft mede te deelen. Karoline van hare zijde, hoewel anders niet op haar mond gevallen, schijnt te begrijpen, dat hij, als man, 't eerst het woord moet voeren, en blijft dus, na op zijn stomme uitnoodiging zich te hebben nedergezet, zwijgend voor zich kijken.</p>
<p>- ‘Wat is er van uw dienst, Juffrouw?’ vraagt eindelijk Hoogenberg, met eenig ongeduld.</p>
<p>Karoline opent nog den mond niet, maar haalt van onder haar omslagdoek een brief voor den dag, dien zij hem overhandigt.</p>
<pb n="390"/>
<p>- ‘Ik zie,’ zegt Hoogenberg, na dien doorloopen te hebben, ‘dat mijn <hi rend="i">confrère</hi> Vlerk in den Haag u tot mij renvoyeert betreffende een questie van erfenis. - Wat is er van de zaak?’</p>
<p>- ‘Dat zal ik u zeggen, mijn Heer! Ik heb een neef, mijn Heer, die Verdrongen heet, net zoo als ik, Verdrongen van Prikkelenberg: die woont nu te Hardestein, mijn Heer, maar hij heeft vroeger hier te Amsterdam gewoond, waar hij in manufacturen deed. - Mijn Heer zal hem wel gekend hebben misschien.’</p>
<p>- ‘Ja, ik meen mij den naam te herinneren,’ zegt Hoogenberg: ‘de man heeft indertijd een akkoord met zijn krediteuren gemaakt: - ik ben nog voor een van hen in die zaak werkzaam geweest.’</p>
<p>- ‘Juist, mijn Heer! dat meende mijn Heer de advokaat Vlerk ook, en daarom stuurde hij mij naar mijn Heer. - Nu moet mijn Heer weten, dat mijn vader hem geld geleend had, mijn Heer, omdat hij een neef van ons was, mijn Heer, en hij heeft het hem nooit terugbetaald, mijn Heer.’</p>
<p>- ‘Dan vrees ik, dat uw vader het nooit terug zal krijgen, mijn kind,’ zegt Hoogenberg.</p>
<p>- ‘Dat is te zeggen, mijn Heer, mijn vader is dood; weet mijn Heer? maar nu woû ik toch wel weten, waarom of <hi rend="i">wij</hi> het geld niet zouden krijgen, die toch voor onzen vader opkomen.’</p>
<p>- ‘Om de zeer eenvoudige reden, dat hij het niet hebben zal,’ zegt Hoogenberg.</p>
<p>- ‘Maar mijn Heer, 't is toch een gerechte zaak, en hij woont toch, zoo ik hoor, te Hardestein als een prins, in een mooi huis, en zijn dochter konverseert er met de eerste luî: dat heb ik nog van menschen, die het weten kunnen, o.a. van Juffrouw Zevenster, die ze van den gepasseerden zomer nog gezien heeft.’</p>
<pb n="391"/>
<p>- ‘Van Juffrouw Zevenster!’ herhaalt Hoogenberg: ‘van welke Juffrouw Zevenster?’</p>
<p>- ‘Och, mijn Heer! dat was een Juffrouw, die zooveel als <hi rend="i">bonne</hi> geweest is bij ons aan huis.’</p>
<p>- ‘Bij u aan huis?’</p>
<p>- ‘Ja; bij mevrouw Van Zirik.’</p>
<p>- ‘O zoo! Je diendet dus bij Mevrouw Van Zirik.’</p>
<p>- ‘Ja mijn Heer, ik was er zooveel als kamenierster: schrijft de advokaat Vlerk dat niet?’</p>
<p>- ‘Neen,’ antwoordt Hoogenberg.</p>
<p>- ‘Och ja mijn Heer! - Ik was eigentlijk niet geboren om onder de menschen te gaan, - maar dat is juist ten gevolge van dat geval, dat kan mijn Heer begrijpen: - met ons acht kinderen, wij moesten wel door de wereld.’</p>
<p>- ‘Dat is duidelijk: - maar nu, die Verdrongen: - wat je mij vertelt van hem gehoord te hebben bewijst nog maar alleen voor den uiterlijken schijn, en die kan bedriegen. Ik wil wel gelooven, dat de man gezorgd heeft, zooveel uit den brand te redden, dat hij stilletjes leven kan; - maar of hij daarom nu in staat zal zijn, zijn oude schulden af te doen, dat is een geheel andere questie. Bovendien, er is een jaar zes zeven geleden een akkoord aangegaan, en als je vader daarin gekonsenteerd heeft...’</p>
<p>- ‘Maar mijn Heer! toen was mijn vader al lang dood: daar kon hij niet in konsenteeren.’</p>
<p>- ‘Maar zijn zijn erfgenamen dan toen niet opgekomen met de pretentie?’</p>
<p>- ‘Jawel mijn Heer! ik heb er toen nog over geschreven; maar 't heeft alles niets mogen helpen.’</p>
<p>- ‘Neen! dat wil ik wel gelooven, als 't bij 't schrijven gebleven is; als je <hi rend="i">toen</hi> bij mij waart gekomen, had ik misschien iets ten uwen voordeele kunnen doen: nu zal
<pb n="392"/>'t, vrees ik, te laat zijn; - maar dat doe jelui altijd: eerst laat jelui 't kalf verdrinken, en dan wil jelui de put gedempt hebben.’</p>
<p>- ‘Maar mijn Heer! 't is toch een rechtvaardige zaak, daar ik meê voor den dag kom.’</p>
<p>- ‘Ja, dat is 't oude liedje: maar, 't is niet genoeg, dat men met een zaak, rechtvaardig of niet, voor den dag komt, men moet het ook op zijn tijd doen.’</p>
<p>- ‘Meent mijn Heer dan, dat er niets aan te doen valt?’ vraagt Karoline, een weinig ter neder geslagen: ‘dat zou toch schreeuwend zijn.’</p>
<p>- ‘Dat zeg ik niet,’ antwoordt Hoogenberg: - ‘alleen heb ik er weinig moed op: - maar een bepaald oordeel kan ik er niet over vellen, zonder de stukken te zien. Hebje de schuldbekentenis niet bij je? en de brieven, die over de zaak gewisseld zijn?’</p>
<p>- ‘Jawel, mijn Heer!’ antwoordt Karoline, en, haar spoorwegmandje opnemende, haalt zij er een pak papieren uit, in een oude koerant gewikkeld en met een dikken draad omwonden, dat zij hem aanbiedt.</p>
<p>- ‘Best,’ zegt Hoogenberg: ‘ik zal 't onderzoeken.’</p>
<p>- ‘Dus kan mijn Heer mij niet dadelijk zeggen...’</p>
<p>- ‘Neen! - Ik dien eerst na te zien hoe 't met dat akkoord in zijn werk is gegaan: - en kom dan maar over 8 of 14 dagen eens terug: - als het je namelijk schikt. - Woonje nog in den Haag?’</p>
<p>- ‘Ja, voor 't oogenblik nog: - maar mijn Heer begrijpt, ik ben nu met dat geval van Mw. Van Zirik zonder dienst. 't Is een erg iets, mijn Heer! en als Mevrouw zoo iets in 't zin had, had zij toch vooraf wel kunnen zorgen, dat ik een anderen dienst kreeg; maar dat mensch dacht alleen aan haar eigen zelvers. - Wat dat betreft, ik had haar toch al lang den dienst willen opzeggen; want het was er niet meer uit te houën, zoo als ze de luî trei-<pb n="393"/>terde: - nou, daar kan die Juffrouw Zevenster ook van meêpraten! - Heeft ze me dat arme schepsel niet in een slavernij laten leven en zich aftobben met de kinderen en met het goed, dat zij verstellen moest! allemaal, geloof ik, omdat ze jaloersch van 't meisje was....’</p>
<p>- ‘Zoo?’ zegt Hoogenberg, die langzamerhand meer belang begint te stellen in de mededeelingen, die Karoline hem doet: ‘en - heb ik niet gehoord, dat die Juffw. Zevenster tusschentijds heeft moeten verhuizen?’</p>
<p>- ‘Ja: wat het fijne daarvan is, weet ik niet,’ antwoordt Karoline: ‘daar hebben wij allemaal zoo onze eigen gedachten over gehad: - <hi rend="i">dat</hi> kan ik mijn Heer verzekeren, dat wij booien geen van allen ooit iets op 't meisje hebben aan te merken gehad: zij was vriendelijk tegens allemaal, ik zou jokken als ik anders zeî: - en ging nooit uit als met de kinderen: - om die met de Politie te laten wegbrengen! - en dat nog wel naar zoo'n huis als waar ze 'er heengereden hebben! Neen! dat zouën ze met mij zoo gemakkelijk niet gedaan hebben; ik had hem liever zijn oogen uit zijn hoofd gekrabt, aan dien inspekteur!’</p>
<p>- ‘Je gelooft dus,’ zegt Hoogenberg, ‘dat het meisje niet uit eigen beweging naar dat huis is gegaan?’</p>
<p>- ‘'t Is allemaal een bestoken werk geweest,’ antwoordt Karoline: ‘ik heb Mevrouw nog tegen den gouwverneur op zijn Fransch hooren zeggen, dat zij nu wel gezorgd had, dat <hi rend="i">dat kreatuur</hi> ergens was, waar zij niet meer vandaan kon. - Zij dacht, dat ik haar niet verstond; - maar ik ben in mijn tijd ook op 't Fransche school geweest.’</p>
<p>- ‘'t Is wel! - en uw adres is?...’</p>
<p>- ‘Wacht! 'k zal 't mijn Heer zeggen; ik ga nou bij een tante van mij te Marlheim: wil mijn Heer 't opschrijven?’</p>
<pb n="394"/>
<p>En onder haar <hi rend="i">dictée</hi> schrijft Hoogenberg:
<q rend="bq">‘Aan Mejuffrouw
<lb/>
<lb/>Karolina Maria Verdrongen
<lb/>bij Mejuffrouw de weduwe Klaassen
<lb/>geb. Soezel
<lb/>op het Plein
<lb/>te
<lb/>in een Banketbakkerswinkel.’
<lb/>‘Marlheim.’</q></p>
<p>En, na natuurlijk een knipje voor den dag gehaald, en gevraagd te hebben, wat zij mijn Heer schuldig is, en even natuurlijk tot antwoord bekomen te hebben, dat zij dat later wel vernemen zal, neemt Karoline afscheid van den advokaat. - In den tijd, die er verloopt, terwijl de bediende haar uitlaat, peinst Hoogenberg na, minder over 't geen zij hem betreffende haar zaak, dan over 't geen zij hem betreffende Nicolette verteld heeft.</p>
<p>- ‘'t Is vreemd,’ zegt hij bij zich zelven: ‘en dit, vergeleken bij 't geen Eylar aan Bol schrijft...Zou ik dat meisje verkeerd beöordeeld hebben? - Ik moet noodzakelijk dien Pedaal eens zelf in 't verhoor nemen.’</p>
<p>- ‘Rusting!’ vervolgt hij, hardop tegen zijn bediende, die binnenkomt: ‘schrijf op: “besogne met Juffrouw K. Verdrongen,” - en nu, die volgt.’</p>
<p>Rusting begeeft zich weder naar de wachtkamer, en roept: ‘mijn Heer Flinck! asjeblieft.’</p>
<p>Op het hooren van den naam van Flinck richt de man in 't duffel het hoofd op, en bekijkt aandachtig den ouden Heer, die, zonder op hem te letten, zijn geleider naar het <hi rend="i">sanctum sanctorum</hi><note n="1)" place="foot">‘Het Heilige der Heiligen.’</note> volgt.</p>
<p>- ‘Het spijt mij, mijn Heer Flinck,’ zegt Hoogenberg, zoodra de ander gezeten is, ‘dat ik u een poos heb moeten laten wachten: - ik begrijp, dat dit voor iemand
<pb n="395"/>van uw leeftijd onaangenaam is. - Mag ik u een cigaar aanbieden?’</p>
<p>- ‘Dankje,’ antwoordt Flinck, die nog altijd knorrig is over het gedwongen verblijf in de wachtkamer, en die noch de beleefde woorden van den advokaat, noch het aanbod van een cigaar, een genoegzame vergoeding acht: ‘ik rook nooit dan manillaas.’</p>
<p>- ‘Die heb ik ook tot uw dienst,’ zegt Hoogenberg, de woodvilles, die hij in de hand had, nederleggende om naar een ander pakje te grijpen.</p>
<p>- ‘Ik zal niet rooken,’ herneemt Flinck.</p>
<p>- ‘Dat spijt mij,’ zegt de advokaat, met een fijnen glimlach: ‘ik zou anders aan dien vredecigaar hetzelfde denkbeeld van verzoeningsgezindheid hebben gehecht als de Indianen aan een vredepijp. - Maar, ter zake: wat is er van uw dienst?’</p>
<p>- ‘Dat zal ik u zeggen. Ik wensch te weten, hoe ik op de beste wijze een jong meisje kan bevoordeelen, daar ik belang in stel.’</p>
<p>- ‘Ik zie niet in, hoe <hi rend="i">ik</hi> u daarin van raad kan dienen,’ zegt Hoogenberg, hem eenigszins verwonderd aanziende: ‘mijn Heer is immers meester van het zijne, en kan dus geschenken geven aan wie hij verkiest.’</p>
<p>- ‘Geschenken! - die wil ze niet hebben,’ zegt Flinck.</p>
<p>- ‘Dat is vreemd,’ zegt Hoogenberg: ‘anders zijn jonge meisjes daar zoo afkeerig niet van.’</p>
<p>- ‘Neen,’ vervolgt Flinck: ‘'t schepseltje is niet zelfzuchtig, en, juist omdat gevoelens, als die zij openbaart, zoo zeldzaam zijn, wil ik haar voor altijd een onbezorgd leven verschaffen.’</p>
<p>- ‘Dat is <hi rend="i">uwe</hi> zaak, mijn Heer Flinck,’ herneemt de advokaat: ‘maar dewijl mijn raad door u wordt ingeroepen, moet ik zoo vrij zijn u te zeggen, dat ik reeds meer
<pb n="396"/>voorbeelden heb gekend van grootmoedige jonge meisjes, die kleinigheden versmaadden, omdat zij...liever wat groots hadden. Dergelijke dames komen in den regel altijd het duurst uit.’</p>
<p>- ‘Maar waar denkje dan, dat ik van spreek?’ vraagt Flinck, terwijl hij uit de diepten zijner oogholten op Hoogenberg verbaasde en vergramde pijlen schiet.</p>
<p>- ‘Wel!’ antwoordt de andere: ‘van een jong meisje, waar je belang in stelt: dat zijn uw eigen woorden geweest, en ik heb gemeend, die te moeten opvatten in de beteekenis, die men er gemeenlijk aan geeft.’</p>
<p>- ‘Wat!’ roept Flinck uit: ‘je ziet mij dus aan voor iemand, die, met zeven kruisjes achter zijn rug, nog tot zulke dolligheden in staat zou zijn?’</p>
<p>- ‘Mijn Heer!’ herneemt Hoogenberg: ‘indien ik vrijheid had, u de geheimen van mijn praktijk te openbaren, dan zou het u blijken, dat van de tien, die in moeilijkheden zijn gewikkeld geworden ten gevolge van dergelijke betrekkingen met de schoone sekse, er negen zijn, van wie men met reden had kunnen verwachten, dat zij, met de jaren, ook wijsheid, althans ondervinding, hadden opgedaan. En dewijl ik die zwakheid ten aanzien van vaak zeer onwaardige voorwerpen heb opgemerkt, niet alleen bij onnoozele halzen, maar ook bij zeer knappe en in elk ander opzicht zeer verstandige lieden, zoo zal de Heer Flinck het mij niet ten kwade duiden, dat ik er hem ook van verdacht hield.’</p>
<p>- ‘Ei wat! gekheid!’ zegt Flinck: ‘ik spreek van een engeltje, dat ik liefheb als mijn dochter, en dat ik, juist omdat ergdenkende labbekakken mijn handeling niet verkeerd zouden kunnen uitleggen, tot mijn kind wenschte aan te nemen.’</p>
<p>- ‘De adoptie is afgeschaft,’ merkte Hoogenberg aan.</p>
<p>- ‘Ja! dat is de duivel!’ bromt Flinck.</p>
<pb n="397"/>
<p>- ‘Dat is het,’ vervolgt de advokaat: ‘want indien het meisje, waarvan je spreekt, u niet in den bloede bestaat, dan zalje nimmer, hoe je 't ook aanlegt, haar finantiën verbeteren kunnen, zonder aan die labbekakken, waar je van gewaagdet, stof tot gebabbel te geven. - 't Beste ware in dat geval nog maar, dat je haar trouwdet.’</p>
<p>- ‘Zij zou niet willen,’ zegt Flinck: ‘zij is droefgeestig en geheimzinnig: en dat is voor mij een vast bewijs, dat zij verliefd is.’</p>
<p>- ‘Wel!’ hervat Hoogenberg: ‘wat zwaarst is moet zwaarst wegen: - en als men zich bewust is, wel te handelen, moet men zijn gang gaan en zich niet storen aan 't gebabbel van de lieden, dat eindelijk van zelf wel ophoudt. Maar misschien bestaan er andere redenen, die u doen twijfelen of je het meisje wel zoo veel zoudt kunnen bevoordeelen als je wenschte. Hebje kinderen?’</p>
<p>- ‘Ik heb een zoon gehad,’ zegt Flinck, op een somberen toon: ‘doch hij is nu drie-en-twintig jaren dood.’</p>
<p>- ‘En, kinderloos overleden?’</p>
<p>- ‘Ik weet het niet,’ mompelt de oude man, een beweging makende, als wilde hij de gedachten aan het vroeger gebeurde van zich afweren.</p>
<p>- ‘'t Is niet,’ zegt Hoogenberg, ‘dat ik onbescheiden wil zijn en mij indringen in familiegeheimen; ik moet u alleen dit in herinnering brengen, dat, zoo die zoon wettige kinderen heeft nagelaten, er door u bij uitersten wille alleen beschikt kan worden over hetgeen er overblijft na aftrek van hetgeen naar de wet aan uw zoon zou zijn toegekomen.’</p>
<p>- ‘En dat is het juist, wat ik nooit heb willen onderzoeken,’ zegt Flinck: ‘mijn zoon heeft indertijd tegen mijn wil te Londen een huwelijk aangegaan: - en nu is de vraag, vooreerst, of daar kinderen van leven, ten andere, of die recht hebben op mijn nalatenschap.’</p>
<pb n="398"/>
<p>- ‘Dat hangt af van de vraag omtrent hun wettigheid,’ zegt Hoogenberg: ‘maar - vergun mij een andere vraag: leefde uw vrouw nog, toen uw zoon stierf?’</p>
<p>- ‘Zij is reeds veertig jaren dood,’ antwoordt Flinck.</p>
<p>- ‘En hetgeen zij nagelaten heeft, veel of weinig, is dat aan haar zoon verantwoord?’</p>
<p>- ‘Neen: hij was, toen hij trouwde, juist meerderjarig geworden, en daar ik het verzworen had, hem te schrijven, heb ik gewacht, dat hij het deed. Maar toen is hij een jaar later gestorven, en zoo heb ik begrepen, dat ik, als zijn erfgenaam, die nalatenschap onder mij kon houden.’</p>
<p>- ‘Hm!’ zegt Hoogenberg: ‘dat kan, wanneer zijn kinderen, wettig of onwettig, eens opkomen, nog aanleiding geven tot een lastig proces; - over die gelden althans zou ik in uw geval op dat punt niet gerust zijn.’</p>
<p>- ‘Ei wat!’ zegt Flinck: ‘indien er erfgenamen bestonden, dan zouden zij immers al sedert lang zijn opgekomen.’</p>
<p>- ‘'t Zou zeker vreemd zijn,’ zegt Hoogenberg: ‘doch niet-te-min verklaarbaar, indien zij b.v. zich elders bevonden, in behoeftigen toestand: onwetend met de toedracht der zaken en met de wet. Zulke dingen ziet men meer gebeuren.’</p>
<p>- ‘Nu!’ herneemt de oude man: ‘Herman Flinck zal niemand ooit het zijne onthouden, en, komen er op, die hun recht bewijzen op de nalatenschap van Madeline Wayland, ik zal hun die, des noods met de renten, uitbetalen, en nog genoeg overhouden, om dat arme kind, waar ik zoo even van sprak, onbekrompen te laten leven.’</p>
<p>- ‘Des te beter,’ zegt Hoogenberg, met een goedkeurend knikje, en zich zelven in stilte half verwijtende, dat hij den grijsaard verdacht had, gelden te hebben willen onder zich houden, die hem niet toekwamen: ‘intusschen,’ vervolgt hij, ‘bedenk er dit bij, mijn Heer Flinck, dat,
<pb n="399"/>zoo het kind of de kinderen van uw zoon hun wettigen staat bewijzen, zij ook in zijne plaats, niet slechts als de erfgenamen uwer overleden vrouw, maar ook, in tijd en wijle, als uw eigen erfgenamen zullen optreden.’</p>
<p>- ‘Om 't even,’ zegt Flinck: ‘er zal altijd nog genoeg overblijven, om Juffrouw Zevenster een goede partij te doen zijn.’</p>
<p>- ‘Juffrouw Zevenster!’ herhaalt Hoogenberg, met een verbazing, die aan Flinck niet ontsnapt.</p>
<p>- ‘Wel ja,’ hervat deze: ‘kenje haar, dat het je zoo schijnt te verwonderen?’</p>
<p>- ‘Hm! een weinig,’ mompelt Hoogenberg, ‘in zooverre als zij eenigszins onder mijn voogdijschap heeft gestaan; doch dat mijn Heer haar kent, ja, dit beken ik, dat mij vreemd in de ooren klinkt.’</p>
<p>- ‘Nu, als je haar voogd bent of geweest zijt, dan zulje weten, wat een engeltje het is.’</p>
<p>- ‘Ik heb haar in den laatsten tijd uit het gezicht verloren,’ zegt Hoogenberg: ‘en ik weet zelfs niet, waar zij zich op dit oogenblik bevindt.’</p>
<p>- ‘Erg genoeg,’ zegt Flinck: ‘dat zoo'n lief schepseltje de kost moet verdienen met bij een modemaakster te werken! - Wel, zij woont, waar ik ook woon, bij Mad. Puri.’</p>
<p>- ‘Zoo!’ zegt Hoogenberg, langzaam drukkende op dat tusschenwerpsel. - ‘Nu, 't verheugt mij, te hooren, dat zij zulk een welwillenden beschermer gevonden heeft als mijn Heer Van Blinkerswaard; - want zoo is tegenwoordig uw naam, niet waar?’</p>
<p>- ‘Ik heet Flinck, en ben een burgerman,’ zegt de andere, wrevelig: ‘en ik weet niet, wat die gekheid van de lieden beteekent, mij, omdat ik een landgoed heb gekocht, met den naam daarvan te bestempelen. - Maar daarbij, er lag, in je toon van spreken, iets, of je mijn
<pb n="400"/>genegenheid voor dat meisje afkeurdet. Heeft zij dan iets uitgevoerd, waarom ik haar niet zou moeten voorthelpen?’</p>
<p>- ‘Mijn Heer Flinck,’ zegt Hoogenberg: ‘omtrent dat meisje wil ik vooralsnog mijn oordeel opschorten: dit zeg ik u alleen, dat zij, òf een kanalje is, zoo als ik er geen tweede weet, òf het slachtoffer van gruwzame boosheid: en, dewijl ik mij juist bezig ga houden met het onderzoek wat daarvan is, zulje mij zeer verplichten, indien je alle handeling te haren gunste zoo lang opschort, tot ik in staat ben, u den uitslag van dat onderzoek meê te deelen.’</p>
<p>- ‘Drommels! dat schijnt heel ernstig?’ zegt Flinck, hem aanziende, met een ongerusten blik: ‘ze heeft toch niet gemoord of gestolen?’</p>
<p>- ‘Ik kan mij niet verder uitlaten,’ zegt Hoogenberg: ‘ik vertrouw, dat je mij voor een eerlijk man houdt, mijn Heer Flinck, anders zouje niet bij mij zijn gekomen. Geloof daarom, dat ik er geen minder belang in stel dan je zelfs doet, de waarheid omtrent die fatale historie voor den dag te zien komen...en vergun mij nu, ons onderhoud over deze zaak tot een nadere gelegenheid uit te stellen - tenzij je mij nog iets mocht te vragen hebben.’</p>
<p>- ‘Zoo! dus drijfje mij uit: - 't is waar, een ander moet ook zijn beurt hebben,’ zegt Flinck, terwijl hij de beweging maakt van op te staan.</p>
<p>- ‘Ik drijf u zoo weinig uit, dat ik u op mijne beurt ook een vraag wensch te doen, namelijk, of je nog eenige zorg hebt, aangaande pretentiën, die op mochten komen ten laste van James Wayland?’</p>
<p>- ‘Ik? wel die boedel is immers al voor jaren vereffend,’ zegt Flinck: ‘wie woû mij daar nog over lastig vallen?’</p>
<p>- ‘Dat weet ik niet,’ antwoordt Hoogenberg: ‘maar wel, dat mij dezer dagen iemand, en nog wel een prakti-<pb n="401"/>zijn, aan boord is geweest, om die papieren eens in te zien, die ik nog onder mijn berusting heb.’</p>
<p>- ‘Nu! en...’</p>
<p>- ‘En ik heb hem met een kluitje in 't riet gestuurd. Maar, zoover ik heb kunnen merken, scheen men nog aan die zaak te willen tornen.’</p>
<p>- ‘Ik wensch veel vreugde aan wie daar lust toe gevoelt,’ herneemt Flinck: ‘je weet niet, wie hem zond?’</p>
<p>- ‘Neen,’ antwoordt Hoogenberg: ‘ik meende echter, u van de zaak niet onkundig te moeten laten: dat is alles.’</p>
<p>- ‘Ik dankje...en nu nog iets: hoe denkje over Jan Bleek?’</p>
<p>- ‘Jan Bleek is mijn neef,’ antwoordt Hoogenberg, glimlachende.</p>
<p>- ‘Zoo, ja, dat is een ontwijkend antwoord. Zouje hem daarom je geld vertrouwen?’</p>
<p>- ‘Ik? - mijn kat zou ik hem niet vertrouwen, indien het vel van het beest eenige waarde had.’</p>
<p>- ‘Zoo! - Hij wil mij gronden aansmeren, die een uur twee drie boven Marlheim gelegen zijn, en wanneer zij ontgonnen worden, uitmuntend veen moeten opleveren: - hier heb ik twee brieven er over van lieden uit de buurt, die hij mij gelaten heeft.’</p>
<p>- ‘Laat zien!...Hm zoo! Ik heb de eer niet, de Heeren Krijn Meeuwis en Hannes Krevelbaard te kennen, die de brieven geteekend hebben; doch ik ken des te beter de Erven Rossevaal, te wier naam de bewuste gronden op 't kadaster staan.’</p>
<p>- ‘Inderdaad?’ vraagt Flinck: ‘en wie zijn dat dan?’</p>
<p>- ‘Die zijn machtig gedund,’ antwoordt Hoogenberg, ‘en werden thans, zoo ik mij niet bedrieg, alleen vertegenwoordigd door Anna Ril, wettige huisvrouw van den Heer Jan Bleek Az. Ik onderstel, dat de bewuste gronden even dor en onvruchtbaar zullen zijn als de eigenaresse daarvan.’</p>
<pb n="402"/>
<p>- ‘Wat!’ roept Flinck, met heftige verontwaardiging: ‘de schoelje wil mij alzoo zijn eigen gronden, die niets waard zijn, voor een hoogen prijs aansmeren! dat zal hem de duivel!’</p>
<p>- ‘Wilje, dat ik er hem eens over onder handen neem,’ vraagt Hoogenberg.</p>
<p>- ‘Neen,’ antwoordt Flinck, met een boozen lach; ‘zoo gemakkelijk moet hij er niet afkomen! Hij moet weten, dat men Herman Flinck niet ongestraft poogt te bedotten, en hij moet bloeden voor zijn pekelzonde. Ik heb een plannetje, en, zoo dat lukt, dan zal hij zelf in het net loopen, waarin hij mij woû vangen. - Kunje mij ook iemand aan de hand doen, die verstand heeft van veengronden?’</p>
<p>- ‘En die van zijn bevinding een eerlijk verslag geeft?’ vraagt Hoogenberg.</p>
<p>- ‘Natuurlijk! - ik heb nooit iemand bedrogen, en ik wil niet bedrogen worden. Intusschen, als het maar iemand is, die niet al te oneerlijk is, of die er althans geen belang bij heeft, het te zijn, dan ben ik al wel tevreden.’</p>
<p>- ‘Ik geloof,’ hernam Hoogenberg, ‘dat de man, die u lijkt, juist in de wachtkamer zit. Als het u goeddunkt, dan zal ik hem misschien wel dezen middag bij u sturen.’</p>
<p>- ‘Uitmuntend,’ zegt Flinck, zich de handen wrijvende: ‘er moet geen gras over groeien! Oho! mijn Heer Bleek! je dacht misschien een <hi rend="i">baar</hi> voor te hebben, maar je zult ondervinden, dat Herman Flinck ook uitgeslapen is. Nu, tot weêrziens, mijn Heer Hoogenberg; ik hoop je den afloop van den grap wel nader te komen vertellen.’</p>
<p>Met deze woorden verwijdert zich de Heer Flinck en wordt eerlang gevolgd door den man in 't duffel.</p>
<p>- ‘Wel, vriend Klabbe!’ vraagt de advokaat: ‘wat is
<pb n="403"/>er aan de hand? Weêr een slechte betaler, die <hi rend="i">captie</hi> maakt op je werk?’</p>
<p>- ‘Goddank neen, Meneer!’ antwoordt Klabbe, terwijl hij gaat zitten, zijn pet naast zich op den grond smijt en, voor 't eerst sedert hij het huis van Hoogenberg is binnengetreden, zijn wollen <hi rend="i">bouffante</hi> afdoet en op gezegde pet laat vallen, waarna hij zijn pijjakker openslaat: ‘ik zal 't je zeggen: ik kom zoo even van Meneer Bleek, die mij ontboden had.’</p>
<p>- ‘De koopman?’</p>
<p>- ‘Ja Meneer! - Ik ken hem, omdat hij van de Kommissie was, toen ik die vertimmering aan de Kapel had 'angenomen. Nou wil hij mij naar Marlheim sturen, om 'er een veenderij te taxeeren, die dan puik puik moet zijn.’</p>
<p>- ‘Inderdaad? - Nu! dat treft nog al aardig,’ zegt Hoogenberg, half bij zich zelven; ‘en wat verder?’</p>
<p>- ‘Ik woû Meneer vragen, of ik daar kwaad 'an kan?’</p>
<p>- ‘Of je daar kwaad aan kunt? Hoe meenje dat?’</p>
<p>- ‘Ja Meneer. Ik ben eigentlijk geen geädmitteerd taxateur van veengronden.’</p>
<p>- ‘Hoe is het, Klabbe? scheren wij mekaêr? Je weet toch zoo goed als ik, ja beter, dat, als iemand op je taxatie blieft af te gaan, hij daar aan niemand rekenschap van hoeft te geven: en voor zoo nederig zie ik je niet aan, dat je 't zoudt weigeren, op grond dat je geen verstand van de zaak hadt!’</p>
<p>- ‘Neen, dat is 't niet; maar 't is maar, hij wil, dat ik nog iemand opsnor, die met mij taxeert, voelje?’</p>
<p>- ‘Ik voel niets, dan alleen, dat er nog iets achter schuilt, waar je niet meê voor den dag wilt komen.’</p>
<p>- ‘Om je de waarheid te zeggen, neen; maar zieje, ik spreek met Meneer als met mijn biechtvader. 't Is dan
<pb n="404"/>eigentlijk, Jan Bleek wil mij ordentelijk betalen, moet ik zeggen, maar dan zou hij graag willen, dat ikke, en mijn konfrater ook, verklaarden, dat het land uitmuntenden veengrond bevat, en, als 't goed ontgonnen wordt, wel plus minus ƒ 1500 den bunder waarde zal hebben, ofschoon 't op 't kadaster maar voor ƒ 30 den bunder staat, en voor zooverre ik de streek ken, ik er geen ƒ 50 voor geven zou.’</p>
<p>- ‘Wel! dan taxeer je 't op ƒ 40,’ zegt Hoogenberg: ‘dat 's een gemiddeld getal.’</p>
<p>- ‘Ja maar, zieje, dat zou niet aan 't oogmerk voldoen.’</p>
<p>- ‘Aan welk oogmerk?’</p>
<p>- ‘Dat weet ik niet. Jan Bleek zeî, als 't hooger getaxeerd werd, zou 't meer gelden.’</p>
<p>- ‘Dat is natuurlijk; maar dan zou de kooper er inloopen, en je zult je toch, hoop ik, niet laten vinden om daartoe door een valsche verklaring mede te werken.’</p>
<p>- ‘Neen, natuurlijk niet, als het was om iemand te bedriegen; maar dat is hier de zaak niet; want Bleek wil de gronden zelf koopen.’</p>
<p>- ‘Zelf koopen! - En dat liefst boven de waarde? Maar dat zal hij immers zelfs aan geen klein kind kunnen wijsmaken.’</p>
<p>- ‘'t Is zoo als ik Meneer zeg: en omdat ik het ook niet begrijp, kom ik er Meneers raad over inwinnen.’</p>
<p>- ‘Ik heb u geen raad te geven: 't is, dunkt mij, onnoodig, bij een advokaat te loopen, om te vernemen of men een schurkestreek zal begaan of niet.’</p>
<p>- ‘Meneer noemt het zoo raar...’</p>
<p>- ‘Ik ben gewoon, de dingen bij hun naam te noemen, en als je zelf niet voelde, dat de naam, dien ik er aan geef, de rechte is, zouje over die zaak niet bij mij gekomen zijn.’</p>
<p>- ‘Ja maar,’ zegt Klabbe, zich de kin wrijvende,
<pb n="405"/>‘als Bleek toch...zieje...hij woû 't mij doen voorkomen, dat hij ze tegen taxatieprijs woû overnemen, om als 't ware op een bedekte wijs een geschenk aan de eigenaars te maken. Hij haalde daar nog een paar spreuken bij aan uit de Schrift, over weldadigheid, en van de linker- en de rechterhand, weet ik het?’</p>
<p>- ‘Zoo! misschien ook wat er in staat omtrent hen, die valsche getuigenis afleggen? - In allen gevalle, je weet wat ik je gezeid heb, de eerste keer dat je bij mij bent gekomen?’</p>
<p>- ‘Jawel Meneer! dat heugt mij nog best: ik vertelde je toen, dat ik vroeger altijd bij den advokaat Vinkeplukker geweest was, maar dat die mij zulke rekeningen van Jan Kalebas maakte en mijn leste zaak verknoeid had daarbij: en toen zeî Meneer mij, dat ik niet meer had dan mijn verdiende loon; maar dat Meneer zich niet ophield met zaken, waar een luchtje aan was, en ik wel weêr kon opdrossen: en toen ik Meneer 'an z'n verstand bracht, dat er in mijn zaak, die ik toen had, niets was, of men kon het voorbij den schout z'n deur dragen, toen zeî Meneer, dat hij mij helpen zou: - en dat heeft Meneer ook trouw gedaan, ik kan niet anders zeggen.’</p>
<p>- ‘Juist,’ zegt Hoogenberg, ‘en ik voegde er bij, dat, indien ik ooit bemerkte, dat je in eenige zaak u met knoeierij hadt afgegeven, al ware 't ook nog zoo luttel, ik u voor altijd mijn deur zou verbieden.’</p>
<p>- ‘Precies Meneer! en dat heb ik toen achter mijn ooren geknoopt, en gedacht: ja, wanneer ik als aannemer of anderszins 'an 't knoeien ga, dan mag ik er vandaag goed geld 'an verdienen, maar morgen vertellen ze overal: “Joost Klabbe is een knoeier:” - en dan raak ik toch achter de bank: en daarom heb ik tot mezelf gezeid, 't is toch op den duur voordeeliger een goeien naam te hebben en de menschen goed te bedienen: - en dat is ook zoo
<pb n="406"/>uitgekomen. Ik betaal mijn leveranciers en mijn bazen altijd pront op zijn tijd, maar ze moeten mij goed werk en goeie materialen leveren: ik hou mij niet op met steekpenningen en prezenten 'an insenieurs of opzichters te geven: en ik heb toch ruim m'n brood. De luî zeggen wel, dat ik duur ben; maar zij zijn toch met mij tevreden, en zij weten, dat zij op mij 'an kunnen en ik ze geen kat in den zak lever.’</p>
<p>- ‘Nu, daar hebje 't immers al,’ valt Hoogenberg in: ‘en dewijl je zelf erkent, dat knoeierij op den duur geen voordeel geeft, en je weet, dat ik er een afkeer van heb, wat behoefje dan mij te komen ophouden, met mij een vraag te doen, waar je zelf zoo gemakkelijk het antwoord op hadt kunnen geven?’</p>
<p>- ‘Ja! wat zal ik je zeggen?’ antwoordt Klabbe, terwijl hij zich achter de ooren krabt: ‘ik zeî ook al teugens m'n eigen: “'t is geen zuiver spul.” Maar als nou toch zoo iemand als Jan Bleek er geen kwaad in ziet...en die nog wel een neef van Meneer is, zoo ik hoor...’</p>
<p>- ‘Als ik, of een ander, in wien je krediet hebt, je den raad geeft, een diefstal te plegen, zulje 't dan doen? Zeg jij eenvoudig aan mijn Heer Bleek, dat, als hij die gronden van de Erven Rossevaal getaxeerd wil hebben...’</p>
<p>- ‘...<hi rend="i">Wat</hi> zeit Meneer?’ vraagt Klabbe, terwijl hij Hoogenberg met groote oogen aanziet.</p>
<p>- ‘...Dat hij dan,’ vervolgt Hoogenberg, ‘zich bij een ander te vervoegen heeft, en dat jij niet anders taxeert dan gelijk je kennis en je geweten je voorschrijven.’</p>
<p>- ‘Maar weet Meneer dan al van den moord van Parijs?’ vraagt Klabbe, die nog niet van zijn verbazing is teruggekomen, ‘dat Meneer die gronden zoo weet te noemen?’</p>
<p>- ‘Ik weet, dat ze aan zijn vrouw toebehooren,’ zegt
<pb n="407"/>Hoogenberg: ‘en nu kunje zelf oordeelen, of de zaak zuiver is.’</p>
<p>- ‘'An z'n vrouw!’ herhaalt Klabbe, geheel verwezen kijkende: ‘maar,’ vervolgt hij al lachende, ‘misschien wil hij de gronden van z'n vrouw koopen, om haar den prijs er van voor haar nieuwejaar te geven.’</p>
<p>- ‘Om 't even,’ herneemt Hoogenberg: ‘maar, wat die gronden betreft, je zult ze toch taxeeren, indien je 't verkiest, al is 't dan dat een ander je in dienst stelt.’</p>
<p>- ‘Hoe meent Meneer dat?’</p>
<p>- ‘De heer Flinck, die hier juist vandaan gaat, heeft mij verzocht, hem iemand aan te wijzen, om zulks te zijnen behoeve te verrichten: en ik heb aan u gedacht. Indien je dus naar zijn woning wilt gaan, bij Mad. Puri in 't modemagazijn op de Keizersgracht, dan zulje verder wel hooren wat hij van u verlangt.’</p>
<p>- ‘Ik bedank Meneer wel...zoo! dan had ik toch wel gezien en was dat toch meneer Flinck, dezelfde die te Leyen gewoond heeft, nou een dikke twintig jaar geleden.’</p>
<p>- ‘Ja, en wat zou dat?’</p>
<p>- ‘Wel! ik dacht al: zijn gezicht kwam mij zoo bekend voor: ik heb hem wel gezien, in de Paauw, waar ik een poosje biljartjongen geweest ben, daar kwam Meneer de avekaat ook, en Meneer van Eylar, en Meneer Galjart...jongens! wat was die sterk op 't kruis! - bij Meneer Soek af.’</p>
<p>- ‘Dat was hij, - maar nu...ik heb meer menschen te spreken:’ en meteen schelt Hoogenberg.</p>
<p>- ‘Eens,’ vervolgt Klabbe, terwijl hij pet en <hi rend="i">bouffante</hi> opraapt en van zijn stoel rijst, ‘heb ik nog 'reis een boodschap bij Meneer Flinck aan huis gedaan.’</p>
<p>- ‘Nu ja, goed,’ zegt Hoogenberg.</p>
<p>- ‘Op 'n Sunterklaas-avond - een weêr, dat je geen hond of kat de deur zoudt uitsturen.’</p>
<pb n="408"/>
<p>- ‘Wat bliefje?’ vraagt Hoogenberg, op eenmaal opmerkzaam wordende.</p>
<p>- ‘Ja! om hem een doos t'huis te brengen: mooi zwaar ook!’</p>
<p>- ‘Een doos!’ herhaalt Hoogenberg, bleek wordende: ‘neen, wacht nog even, Rusting!’ roept hij zijn bediende toe, die op het geluid der tafelschel is binnengekomen, maar zich weder verwijdert: ‘ga nog even zitten, mijn Heer Klabbe, en herhaal eens wat je mij daar vertelde.’</p>
<p>Klabbe kijkt geheel verbaasd op over het verzoek van Hoogenberg en over de gelaatsverandering, die hij bij dezen bespeurt: hij voldoet intusschen aan 't verzoek, zet zich neder en zegt:</p>
<p>- ‘Ja Meneer: 't was in 't jaar 182., op Sunterklaas; toen heb ik een doos motten brengen bij Meneer Flinck 'an huis.’</p>
<p>- ‘En van wie kwam die?’</p>
<p>‘Wel! die was mij ter bezorging gegeven door Vrouw Swalm, op den Cingel, buiten de Witte poort.’</p>
<p>- ‘Vrouw Swalm!’ herhaalt Hoogenberg: ‘ik heb, dunkt mij, dien naam meer gehoord.’</p>
<p>De lezer herinnere zich, dat die naam op 't verslag stond, dat Pedaal bij Eylar had ingeleverd.</p>
<p>- ‘En wat deed die Vrouw Swalm?’ vervolgt Hoogenberg.</p>
<p>- ‘Zij waschte voor de officieren: en dan hield zij kostgangers: een mooi bleek jong vrouwtje had zij in dien tijd bij 'r.’</p>
<p>- ‘En leeft zij nog, dat je weet?’</p>
<p>- ‘Wel! er is meer gelijk a's eigen: en ik zou mij sterk bedriegen, indien ik haar niet een dag twee drie na de Valkenburger paardenmarkt op de delizans tusschen Utrecht en den Haag heb ontmoet. Zij was toen mooi behangen; - maar, zoo als mij de kondukteur zeî, toen ik
<pb n="409"/>afstapte, 't is niet al goud wat er blinkt; want, zeî hij, ze hield een huis van plezier in den Haag. Had ik dat maar vroeger geweten, dan had ik zoo'n jong ding, dat naast mij zat en ook naar den Haag gong, wel gewaarschuwd, haar maar links te laten leggen.’</p>
<p>- ‘Een jong ding?’</p>
<p>- ‘Ja, een meisje, dat naar Van Zirik moest, een lief, aardig snoetje, dat er te Utrecht was opgebracht door Meneer van Eylar.’</p>
<p>- ‘Drommels!’ roept Hoogenberg: ‘ik heb je straks beknord, dat je bij mij waart gekomen; maar nu zal ik je nog per slot moeten bedanken; want je vertelt mij dingen, die van niet weinig belang voor mij zijn. - Je moet vandaag zeker weêr uit de stad?’</p>
<p>- ‘Van avond nog naar Utrecht, voor een groote aanbesteding, die morgen plaats heeft. En als er haast bij die reis naar Marlheim is...Meneer weet, ik ben altijd reizende en trekkende.’</p>
<p>- ‘Ja goed! maar ik zal u spoedig noodig hebben.’</p>
<p>- ‘Meneer weet mijn adres, en als Meneer mij een paar dagen vooruit wil waarschuwen, dan ben ik altijd tot Meneers dienst.’</p>
<p>- ‘Uitmuntend! Intusschen, je spreekt vooralsnog met den Heer Flinck geen woord over die boodschap, die je te Leyden bij hem verricht hebt. - De zaak is van meer gewicht, dan je droomen kunt.’</p>
<p>- ‘Als Meneer dat noodig acht, geen woord,’ zegt Klabbe, terwijl Hoogenberg nogmaals schelt: ‘te drommel!’ denkt onze aannemer, bij 't heengaan, ‘die doos moet stukken van waarde bevat hebben, dat er, na twintig jaar, nog zooveel gewicht aan gehecht wordt.’</p>
<p>- ‘Voor hoeveel moet hij aangekalkt worden?’ vraagt Rusting, nadat hij Klabbe heeft uitgelaten, aan zijn patroon.</p>
<pb n="410"/>
<p>- ‘Voor één <hi rend="i">besogne:</hi>...neen! voor niets; maar noteer, dat ik hem nader spreken moet: en nu spoedig de volgende. - Te drommel!’ vervolgt hij, bij zich zelven: ‘dat kind, welks vaderschap wij nu ruim twintig jaar geleden elkander toekaatsten, werd alzoo aan den ouden Oostinje-man t'huis gezonden. En nu wil hij 't adopteeren! Of hij was met de zaak bekend, òf 't spreekwoord zegt waar, dat het bloed kruipt, waar 't niet gaan kan. - Met wien heb ik het genoegen te spreken?’ - Deze laatste woorden gelden den jonkman, die gedurende zijn alleenspraak is binnengekomen.</p>
<p>- ‘Ziedaar juist, mijn Heer,’ antwoordt Albert, ‘wat ik u moeilijk zeggen kan; want zoo ik mij tot u vervoeg, is het, om te weten, welken naam ik recht heb, hier te lande te voeren. In Engeland noemt men mij Albert Wayland Flinck.’</p>
<p>- ‘Flinck!’ herhaalt Hoogenberg, hem verbaasd aanstarende.</p>
<p>- ‘Ik begrijp, wat mijn Heer bedoelt. Ja, de man, die hier zoo even uitging, is mijn grootvader.’</p>
<p>- ‘Oho, ik vat het al! je zoudt gaarne door hem als kleinzoon worden erkend. Nu! je hebt waarlijk geen ongelijk: men kon het slechter treffen.’</p>
<p>Bij deze, op eenigszins spottenden toon uitgesproken woorden, ziet Hoogenberg den jongeling scherp in 't gelaat; doch hij kan niet nalaten, gunstige gedachten van hem te koesteren, nadat hij dien open blik en dat helder voorhoofd meer aandachtig beschouwd, en vooral nadat hij diens antwoord vernomen heeft.</p>
<p>- ‘Mijn Heer!’ zegt Albert: ‘ik verlang van den Heer Flinck geen gunst of erkenning: hij heeft er mijn moeder niet naar behandeld. Ik wensch alleen, dat niemand haar meer zal kunnen verwijten, een bastaard ter wereld te hebben gebracht.’</p>
<pb n="411"/>
<p>- ‘Goed gesproken,’ zegt Hoogenberg: ‘ik had u juist willen waarschuwen, dat ik den Heer Flinck als advokaat bedien, en u dus niet zou kunnen bijstaan, indien je eenig proces tegen hem te voeren hadt. Doch in elk ander opzicht ben ik tot uw dienst, gelijk tot den zijnen. Wat is er van uw zaak?’</p>
<p>Wij zullen het verhaal hier niet teruggeven, dat Albert aan Hoogenberg doet, betreffende het huwelijk zijner moeder en haar verdere lotgevallen, dewijl het, hoezeer dan meer zakelijk en beknopt, op hetzelfde neêrkwam, dat door zijn moeder aan Nicolette was gedaan.</p>
<p>- ‘En nu wensch je van mij te weten,’ zegt Hoogenberg, nadat de jonkman met spreken geëindigd heeft, ‘of er iets aan te doen is om den bedorven winkel weêr in orde te brengen. Ik zal u mijn meening zeggen. - Wat het huwelijk uwer moeder betreft, dat gaat euvel aan verschillende informaliteiten, die ieder op zich zelve nietigheid medebrengen, en, ten gevolge van den dood uws vaders, bij geen mogelijkheid kunnen worden gedekt. Het klinke ongerijmd; maar ik vrees, dat uw moeder overal, behalve juist hier te lande, hare rechten als de weduwe uws vaders zal kunnen doen gelden.’</p>
<p>- ‘'t Is hard,’ zegt Albert, somber voor zich heen ziende.</p>
<p>- ‘Dat is het,’ zegt Hoogenberg: ‘en te meer, omdat, wat u betreft, ik de zaak van een veel gunstiger zijde beschouw. - Je zult zeggen, hoe rijmt dat samen, en toch is het zoo. Zie u de noodige getuigenissen te verschaffen, dat men u in Engeland van kindsbeen af heeft gekend als den wettigen zoon van Herman Wayland Flinck en van Sara Maria van Doertoghe, en dat deze beiden als echte lieden geleefd hebben en als zoodanig ook bij een ieder bekend stonden, dan heeft niemand het recht, verdere bewijzen omtrent de echtheid uwer geboorte te vorde-<pb n="412"/>ren, en je vergenoegt u, de notoriëteit ten uwen profijte in te roepen. Art. 137 van het Burgerlijk Wetboek is op dat punt beslissend.’</p>
<p>- ‘Inderdaad?’ vraagt Albert: ‘maar, hoe zal men denken over de tegenstrijdigheid, wanneer ik mijns vaders naam draag, en mijn moeder niet?’</p>
<p>- ‘Hm!’ antwoordt Hoogenberg, de schouders ophalende: ‘laat zij gerust zich voor de menschen <hi rend="i">mistriss</hi> Wayland Flinck laten noemen: niemand zal 't haar beletten; zelfs is 't nog de vraag, of iemand haar de bevoegdheid betwisten zou, dit in openbare stukken te doen, zoolang er geen bepaalde noodzakelijkheid bestond tot het overleggen van haar trouwbewijs: alleen de oude Heer Flinck zou er misschien tegen opkomen, als hij 't hoorde: hoezeer ik niet kan denken, dat zijn wrok nu, na vijf-en-twintig jaren, nog zou voortduren. - Maar waarom geen poging aangewend om hem tot vriend te krijgen? De man is alleen en zonder erfgenamen: wie weet, of hij niet best in zijn schik zal zijn, als hij een kleinzoon voor zich ziet, voor wien hij zich voorwaar niet te schamen heeft.’</p>
<p>- ‘Mijn Heer is wel vriendelijk,’ zegt Albert, met een lichte hoofdbuiging: ‘maar de Heer Flinck heeft vroeger niets van ons willen weten, en ik zou zelfs den schijn niet willen aannemen, hem om zijn geld het hof te maken.’</p>
<p>- ‘Dat is zeer fier gedacht en gesproken: maar of je hem al of niet het hof maakt, je bent en blijft zijn kleinzoon en wettige erfgenaam, met uitsluiting van ieder ander, zoodra je als zoodanig je rechten laat gelden. En nu vraag ik het aan u zelven, of het niet loyaler is, tot hem te gaan en te zeggen: “hier ben ik,” dan te wachten, tot hij dood is, en dan een proces te voeren tegen kollateralen en legatarissen. Want je zult de edelmoedigheid toch zoo verre niet willen drijven, om afstand te doen van alle aanspraken op zijn nalatenschap? daargelaten, dat, zoo hij tot betere
<pb n="413"/>gedachten komt, hij nog bij zijn leven aan uw moeder kan goedmaken wat hij jegens haar misdreven heeft.’</p>
<p>- ‘Om u de waarheid te zeggen, mijn Heer! een zonderling toeval heeft hem reeds met mijn moeder in betrekking gebracht, zonder dat hij nog haar naam weet, en de indruk is over en weder gunstig geweest. Verneemt hij eenmaal, wie zij is, en betoont hij dan eenig leedgevoel over zijn vroeger gedrag jegens haar, dan zal mijn moeder het hem misschien kunnen vergeven, dat zij, ten gevolge van zijn harde behandeling in 182., ontijdig bevallen is en haar dochtertje verloren heeft.’</p>
<p>- ‘Hm!’ zegt Hoogenberg, voor wien plotslings een licht opgaat: ‘dat was, toen zij buiten Leyden woonde bij Vrouw Swalm, niet waar?’</p>
<p>- ‘Ja mijn Heer. Hoe weet mijn Heer dat? ik heb 't hem niet verteld, zoover ik mij herinner.’</p>
<p>- ‘Hm!’ ik weet misschien nog meer! die bevalling uwer moeder had plaats in 't late najaar, omtrent het St. Nikolaas-feest.’</p>
<p>- ‘Ik geloof ja; doch hoe is 't mogelijk...’</p>
<p>- ‘Alle dingen zijn mogelijk: tot zelfs mirakelen. Hoor! je hebt mijn raad gevraagd: volg dien nu: ga aanstaanden Dinsdag met den Batavier naar Londen: verschaf u de noodige akte: - ik zal u een koncept-opstel vervaardigen, dat je meê kunt nemen - en kom dan zoo spoedig mogelijk terug. Geef mij intusschen het adres uwer moeder: 't mocht zijn, dat ik haar iets te vragen had. - Kijk maar zoo verwilderd niet: ik heb niets dan 't beste met haar voor.’</p>
<p>- ‘De weduwe Hermans, Leliegracht...’</p>
<p>- ‘Wat!’ roept Hoogenberg, met schrik: ‘je bent toch niet dezelfde Hermans, die bij Bleek op 't kantoor is?’</p>
<p>- ‘Geweest, mijn Heer, sedert zes weken niet meer,’ antwoordt Albert, verbaasd over de ontsteltenis, die hij bij Hoogenberg bespeurt.</p>
<pb n="414"/>
<p>- ‘Hemelsche goedheid!’ roept deze, wien de betrekking, die, volgens de berichten der Politie, tusschen Nicolette en een kantoorbediende bij Bleek zou bestaan, en de betrekking van bloedverwantschap, welke hij tusschen hen reeds als zeker veronderstelt, tevens voor den geest komen: ‘dat zou verschrikkelijk zijn!’</p>
<p>- ‘Wat, mijn Heer?’ vraagt Albert, meer en meer verbaasd.</p>
<p>- ‘Hebje niet een Juffrouw bij je in huis gehad, die uit den Haag gekomen was en nu bij Mad. Puri woont?’</p>
<p>- ‘Juffrouw Zevenster,’ zegt Albert: ‘jawel mijn Heer.’</p>
<p>- ‘Jong mensch!...en...uw relatie tot haar?’ vraagt Hoogenberg, met een bevende stem.</p>
<p>- ‘Mijn Heer!’ zegt Albert, vrij ontstemd, dat hij zich wederom op dat punt heeft te verantwoorden: ‘het schijnt, dat de lastertongen bij u insgelijks aan den gang zijn geweest en den naam van een eerlijk meisje hebben beklad.’</p>
<p>- ‘Zoo!’ zegt Hoogenberg, nog maar half gerustgesteld: ‘je geeft mij dus de verzekering, dat er niets tusschen u en haar bestaat?’</p>
<p>- ‘Ik heb u reeds gezegd,’ antwoordt Albert op eenigszins fieren toon, ‘dat al wat men daaromtrent verhaalt niets is dan logentaal, oude-wijven-geklap, en 't antwoorden niet waard.’</p>
<p>- ‘Indien je wist, dat ik haar voogd ben,’ herneemt Hoogenberg, ‘zouje 't mij niet ten kwade duiden, dat ik omtrent dat punt de waarheid wensch te weten, en recht heb, die uit te vorschen?’</p>
<p>- ‘In dat geval,’ zegt Albert, ‘vraag ik mijn Heer om verschooning. - Maar als man van eer herhaal ik, er is geen questie geweest van eenige onvoegzame betrekking tusschen dat meisje en mij.’</p>
<pb n="415"/>
<p>- ‘Goddank! dat is mij een pak van 't hart. - Nu nog een verzoek: zoo je die Juffrouw Zevenster ziet, zeg haar dan niet, dat wij te zamen gesproken hebben. - Ik heb daartoe mijn redenen.’</p>
<p>- ‘Ik zie haar tegenwoordig zelden,’ zegt Albert: ‘in elk geval zal ik ingevolge uw wensch handelen!’</p>
<p>- ‘Zeer goed. - 't Is in haar belang, dat ik spreek, zoowel als in 't uwe. Ik groet u, mijn Heer!’</p>
<p>- ‘Ziezoo!’ vervolgt hij, nadat Albert vertrokken is: ‘dat is een ochtend, vruchtbaar aan incidenten, en die mij werk zal geven, of ik bedrieg mij zeer. Dat die meid nu juist bij haar moeder belanden moet, en dat die oude man zulk een genegenheid voor haar heeft opgevat! Ik zal voortaan nooit meer twijfelen aan de inspraak des bloeds. - Wie volgt, Rusting?’</p>
<p>- ‘De Heer Galjart, die zoo even is gekomen.’</p>
<p>- ‘Laat hem binnenkomen,’ zegt Hoogenberg, een scheef gezicht zettende: ‘een slechte kliënt,’ vervolgt hij, bij zich zelven: ‘en aan wien weinig te verdienen zal vallen: - een van die lieden, die zich onder water gewerkt hebben en niet meer te bewaren zijn voor 't verdrinken.’</p>
<p>Hier breekt hij zijn overpeinzing af; want de man, wien zij gold, treedt binnen: zijn uiterlijk voorkomen is er niet op verbeterd, sedert wij hem 't laatst hebben ontmoet.</p>
<p>- ‘Wel!’ zegt Hoogenberg, een schertsenden toon aannemende: ‘wie ik hier verwachtte, u zeker niet. Sedert wanneer in Amsterdam terug, Galjart? Ik dacht, dat je verzworen hadt, onze stad ooit weêr te bezoeken.’</p>
<p>- ‘Vraag mij niet, wat mij hier drijft,’ zegt Galjart, kuchende: ‘ik ben hier, omdat ik ergens wezen moet, en dat men in een groote stad vrijer is en daarbij nog beter kans heeft, iets te verdienen, dan elders.’</p>
<p>- ‘En hebje al iets gevonden?’</p>
<p>- ‘Hm! ik zal niet klagen: - ugh! ugh! bovendien
<pb n="416"/>heb ik nog een reden, waarom ik hier ben: ik weet, dat mijn lieve zwager er het land meê opgejaagd wordt, en het kippevel krijgt zoo dikwerf hij mij ziet.’</p>
<p>- ‘Maar je bent immers in goede vriendschap van hem gescheiden,’ zegt Hoogenberg, het hoofd schuddende.</p>
<p>- ‘Mocht wat! - Ik weet niet wat je goeie vriendschap noemt; maar ik weet, dat ik, bij 't scheiden, in ruil voor mijn goeie geld dat ik in de zaak gestoken had, niets heb gekregen dan verwijten, dat ik door mijn <hi rend="i">nonchalance</hi> de oorzaak geweest was van de verliezen, die wij geleden hadden - en een bundel zedepreêken op de koop toe. Ugh! ugh!’</p>
<p>- ‘Zeker een troost, daar je niet veel aan hadt; - maar je moet denken, 't was voor hem ook niet plezierig, zich verstoken te zien van de voordeelen, die hij gedroomd had.’</p>
<p>- ‘'t Is toch vreemd, dat de schoelje...maar dat is ook waar, 't is je neef. - Hebje ook familiezwak, Hoogenberg?’</p>
<p>- ‘Niet in het minst: - maar ik zie daarom nog niet, waarom Bleek juist een schoelje wezen zou.’</p>
<p>- ‘Ugh! ugh! - Ik zalje maar een paar dingen in overweging geven. - Ik weet precies, wat Bleek bezat, toen ik mij met hem associëerde; want mijn vrouw, die zijn zuster was, en ik, hebben te zamen die erfenis van zijn vader gedeeld - en die bedroeg een bedroefd klein beetje. Mijn associatie met hem moest hem er boven op helpen, heette het toen. Best! - 't heeft hem er ook boven op geholpen; want hij heeft er altijd goed van geleefd, en leeft er nog goed van: - maar mij heeft hij er <hi rend="i">onder</hi> geholpen. - En nu vraag ik u alleen, hoe dit is op te helderen?’</p>
<p>- ‘Hm! Je weet toch, zoo goed als ik, dat Bleek buiten den wijnhandel nog andere zaken deed: - en daar kan hij gelukkiger meê geweest zijn!’</p>
<pb n="417"/>
<p>- ‘Best mogelijk! zoo als je-zegt: - 't is alleen maar de vraag: met wiens geld?’</p>
<p>- ‘'t Spijt mij in allen gevalle, dat het u zoo is tegengeloopen; - maar je hebt de afrekening gezien - en goedgekeurd. Door nu te gaan klagen bij wie 't hooren wil stelje u zelf er dus aan bloot, dat men u uitmaakt òf voor iemand, die niet weet wat hij teekent, òf voor een lasteraar.’</p>
<p>- ‘Of voor een bedrogene,’ voegt Galjart er bij: ‘maar dat daargelaten: 't is niet over mijn ongeluk, dat ik u spreken kwam: 't is over een ander onderwerp: - ik heb in den Haag ons pleegkind ontmoet.’</p>
<p>- ‘Zoo? - en dat waar?’</p>
<p>- ‘Waar ik haar het minst verwacht had, en zij zeker 't minst t'huis behoorde: bij Mont-Athos.’</p>
<p>- ‘Ik wist, dat zij daar geweest was.’</p>
<p>- ‘Ja! een gekke avontuur! - Ik kom daar op een mooien avond aan - ik was niet volkomen snik - en 't was er niet beter op geworden, nadat ik daar op eenige flesschen champagne had getrakteerd:...ik zou heengaan; daar hoor ik in een kamer, die ik voorbij moest, een stem, die om hulp roept: - ik trap de deur open - en zie - Nicolette aan 't worstelen met dien ouden Satyr van een Tilbury. Ik smijt onzen Baron de trappen af, hou, geloof ik, een zedepreêk aan Nicolette...en...wat er verder gebeurd is weet ik niet; maar alleen, dat, toen ik den volgenden morgen door dat vervloekte wijf en den inspekteur van Politie werd wakkergemaakt, ik op den grond te slapen lag - en de meid gevlogen was.’</p>
<p>- ‘Inderdaad?’</p>
<p>- ‘Mama Canaille was woedend, dat het meisje juist ontsnapt was, nu 't haar wat op zou brengen, en zij gaven er mij de schuld van; anders had ik mij misschien de heele zaak niet herinnerd. Ik was toen nog zoo versoezeld
<pb n="418"/>en beroerd, dat ik met een vigilante naar mijn logies moest gebracht worden: dáár trok ik terstond naar bed en bleef een geruimen tijd ongesteld: - en het was eerst later, dat ik, mijn paletot weêr aandoende, in een der zakken een briefje vond, dat zij er moet ingestopt hebben, terwijl ik sliep. - Hier is het.’</p>
<p>- ‘Dankje,’ zegt Hoogenberg, het briefje overnemende: ‘maar hoe komt het, dat je tot heden wachtte om aan één onzer kennis te geven van het gebeurde?’</p>
<p>- ‘Wel! ik zegje immers, dat ik ziek was: - en zieje, - ik had geen lust, bijzonderheden op 't papier te zetten, betreffende dingen, die niet zeer tot mijn eer strekten...vooral niet, nadat Donia...nu, dat 's 't zelfde: - in allen gevalle was zij dat huis uit, en dat was het voornaamste. - Maar nu hier zijnde, dacht ik: aan u moet ik het toch mededeelen.’</p>
<p>- ‘Ik wenschte, dat je 't wat vroeger gedaan hadt,’ zegt Hoogenberg, die intusschen 't briefje van Nicolette doorloopen had: ‘gelukkig ben ik reeds eenigermate ingelicht: en nu kan dit dokument bij de rest gedeponeerd worden. Je zeidet, er was 's morgens een inspekteur in huis?’</p>
<p>- ‘Ja.’</p>
<p>- ‘Zoo! - nu ik zal dien sinjeur in 't verhoor nemen; en waar is uw adres tegenwoordig, Galjart?’</p>
<p>- ‘Op het Schildburgerpad N<hi rend="sup">o</hi>. 17!’ antwoordt Galjart, met hetzelfde <hi rend="i">à-plomb</hi> als of hij gezegd had: ‘Bocht van de Heeregracht.’</p>
<p>- ‘Ik dankje,’ zegt Hoogenberg, na het adres te hebben opgeteekend: ‘je hebt mij anders niet te zeggen?’</p>
<p>- ‘Neen,’ antwoordt Galjart, opstaande: ‘God zegen u.’</p>
<p>'t Kon toch Hoogenberg maar half van het hart, zijn ouden makker weêr te laten vertrekken, zonder hem eenig blijk te hebben gegeven van sympathie.</p>
<pb n="419"/>
<p>- ‘Vertel mij eens, Frits,’ zegt hij: ‘kan ik iets voor u doen?’</p>
<p>- ‘Ja,’ antwoordt de andere, op een schertsenden toon, terwijl hij den stoel, dien hij verlaten heeft, bij den bovenrand omvat en dien heen en weêr beweegt: ‘als er eens een plaats van Direkteur bij de Bank of bij de Handelmaatschappij openkomt, zie dan, dat je er mij voor rekommandeert.’</p>
<p>- ‘Zouje niet aan de eene of andere courant als verslaggever willen geplaatst worden?’ vraagt Hoogenberg, zonder de flaauwe scherts van Galjart zijn aandacht waardig te keuren: ‘je placht nog al vlug te stellen: je hebt smaak en lektuur genoeg: - en ik zou misschien wel kans zien, je zoo iets te bezorgen. Mij dunkt, dat zou juist een kolfje naar uw hand zijn.’</p>
<p>- ‘Ik dank u,’ zegt Galjart, hem de hand toestekende: ‘ik ben 't eigentlijk niet waard, dat iemand belang in mij stelt; maar als ik door je tusschenkomst iets van dien aard verkrijgen kon...ugh! ugh! - Die vermaledijde hoest! - ja! zoo iets zou mij juist lijken.’</p>
<p>- ‘Welnu! wij zullen zien: - zorg intusschen voor uw gezondheid, Frits! je hadt vroeger een sterk gestel; maar bedenk, dat je ook al je jaren begint te krijgen, en dat men van een paard van twintig jaar niet hetzelfde kan vergen als van een paard van zes.’</p>
<p>En met een handdruk scheiden de vrienden van elkander.</p>
<p>&nbsp;</p>
<p><hi rend="sc">einde van het vierde deel</hi>.</p></div>
    <div type="chapter">
        <pb n="t.o. 2"/>
    <head rend="h2">[Vijfde deel]</head>
<p>
<figure>
<p><xptr to="lenn006klaa01_01ill05.gif"/></p></figure></p>
<div type="section">
<pb n="3"/>
<head rend="h2">Achttiende boek.</head>
<head rend="h3">Eerste hoofdstuk.</head>
<head rend="h4"><hi rend="i">Wien Albert op den laten avond aan den weg opraapte</hi>.</head>
<p>Uit hetgeen Albert aan Hoogenberg had gezegd is den lezer gebleken, dat de wed. Hermans haar zoon, gelijk trouwens natuurlijk was, niet onkundig had gelaten van haar kennismaking met haar schoonvader, en met het voorstel, haar door dezen gedaan. Albert had haar bij die gelegenheid bekend, van den beginne af geweten te hebben, dat de Heer Van Blinkerswaard niemand anders was dan de Heer Flinck, aan wien hij zelf indertijd, op last van den Heer Bleek, de later door hem betrokken kamers had gewezen. Het was juist van de ontmoeting met dien grootvader, die hem niet kende, en ten gevolge daarvan, dat hij, op dien zekeren ochtend, toen Nicolette zich 't eerst ten huize zijner moeder bevond, aldaar in dien ontstemden toestand was gekomen, die haar zoo ongerust had gemaakt. Hij had toen beter geöordeeld, die ontmoeting voor haar te verzwijgen: immers zij stond in voortdurende betrekking met Mad. Puri, en nu was hij niet zonder reden beducht, dat, indien zij wist, hoe de man, die haar zooveel leeds berokkend had, de kommensaal van deze laatste geworden was, zulks haar een onaangename gewaarwording zou doen
<pb n="4"/>ondervinden, zoo dikwerf zij zich naar het modemagazijn begaf, ja, dat zulks haar aanleiding zou kunnen geven, het huis te vermijden, iets wat haar belang in geen geval kon medebrengen. Daarbij mocht hij zich vleien, dat, dewijl zij den Heer Flinck nooit gezien had, die bij de Puri's onder den naam van Van Blinkerswaard was ingeleid, zij, indien zij hem bij geval ontmoette, hem onbekend en onverschillig voorbij zou gaan, zonder te droomen van de naauwe aanverwantschap, die tusschen hen bestond. Zeker had Albert niet kunnen voorzien, welk een samenloop van gebeurtenissen haar met den ouden man in aanraking brengen zou, en men beseft licht, hoe hem de mededeeling van het tusschen hen voorgevallene getroffen had. Hij had echter zijn moeder, toen deze hem om raad vroeg, vriendelijk verzocht, geen besluit te nemen, eer hij met Hoogenberg gesproken had. Hij was den dag daarop naar dezen toegegaan, gelijk wij gezien hebben, en had bij zijn t'huiskomst aan zijn moeder zijn besluit medegedeeld om, overeenkomstig den ontvangen raad, den volgenden Dinsdag per Batavier naar Engeland over te steken, en van daar niet terug te komen, dan voorzien van de bescheiden, die hij noodig had om zich als den wettigen zoon van Wayland Flinck te doen erkennen. Hij had er den wensch bijgevoegd, dat zijn moeder tot zijn terugkomst zou wachten, eer zij eenige beslissing nam omtrent het aanbod van Flinck. Zij had gereedelijk het billijke van dien wensch ingezien, en beiden waren tot de slotsom gekomen, dat, nu toch de eerste stap tot toenadering van de zijde des ouden mans was gedaan, het niet betamelijk wezen zou, hem onkundig te laten aangaande de bestaande verwantschap; en, hoe ook de uitslag was van Alberts verrichtingen in Engeland, hun stelling tegen-over Flinck moest zuiver zijn. Het gevolg van deze beraadslaging was, dat Juffw. Hermans aan den laatstgenoemde een briefje schreef, waarin zij hem in korte woor-<pb n="5"/>den vergunning verzocht, het haar gedane voorstel in
overweging te houden, totdat haar zoon zou zijn teruggekeerd van een klein uitstapje, 't welk hij naar de overzijde stond te doen. Toch voornemens zijnde, den avond bij Nicolette te gaan doorbrengen, nam zij het briefje mede en gaf het, bij haar komst ten huize van Mad. Puri, aan Letje, met last, het aan den ouden Heer te bezorgen, doch aan dezen vooral haar aanwezigheid aldaar niet te verklappen.</p>
<p>In de huiskamer gelaten, vond zij Nicolette bij Mad. Puri gezeten en uiterlijk beter en minder neêrslachtig dan den vorigen dag, zoodat zij, zooveel mogelijk over onverschillige zaken keuvelende, den avond niet onaangenaam doorbrachten, en het tien uren was eer zij er aan dachten. Toen begon de weduwe, aan wie haar zoon beloofd had, haar te half tien te komen halen, zich over zijn wegblijven eenigszins ongerust te maken; doch Mad. Puri, en niet minder haar man, die reeds van zijn koffiehuis was teruggekeerd, zochten om strijd haar te beduiden, dat zij daartoe geen reden had.</p>
<p>- ‘Ja, Juffrouw 'Erremanse,’ zeide de voormalige kapper, ‘dat isse nu eenemaal soo met de jonkheid. Sij komen teek op de strate eene lieve bakkesse, sij maak eene praatje, en sij vergeet dat de mama zit te wakte.’</p>
<p>- ‘<hi rend="i">Mais n</hi>'<hi rend="i">avez-vous pas honte</hi>, <hi rend="i">Monsieur Puri</hi>, <hi rend="i">de tenir des propos aussi inconvenants?</hi>’ vroeg hem zijn wederhelft: - ‘neen, weetje wat ik denk, Juffrouw Hermans, dewijl mijn Heer Albert aanstaanden Dinsdag naar Londen gaat, zoo als je mij verteld hebt, zal hij noodwendig nog wel 't een of ander te beschikken en te bestellen hebben, en dat houdt op.’</p>
<p>- ‘Neen! - hij is niet voor beschikkingen uit,’ zeide de weduwe: ‘hij heeft van half acht tot half negen een les te geven op den Overtoom, bij den Heer Gram; en dan zou hij daar vandaan onmiddellijk hier komen...en
<pb n="6"/>die Overtoom is zoo'n leelijke weg...hij is anders altijd zoo punctuëel.’</p>
<p>- ‘Isse fan afond nieuwe representatie in de Ollandse theater, misschien daar <hi rend="i">en passant</hi> even inkewip.’</p>
<p>- ‘<hi rend="i">Mon Dieu</hi>, <hi rend="i">monsieur Puri</hi>, <hi rend="i">comme vous êtes assommant avec vos conjectures</hi>, <hi rend="i">qui n</hi>'<hi rend="i">ont pas le sens commun</hi>,’ zeî Madame.</p>
<p>Juffw. Hermans begon medelijden te krijgen met den armen sukkel, die nooit den mond kon openen, zonder troef te krijgen, en er altijd even lankmoedig, hoezeer tevens onverbeterlijk, onder bleef, en, al had haar de eerste onderstelling van den Heer Puri zeer mishaagd, zij vond de tweede nog al onschuldig en zulk een bestraffing niet waard.</p>
<p>- ‘O!’ zeide zij: ‘ik zou op zich zelve de gissing van mijn Heer Puri gansch zoo verwerpelijk niet achten, want mijn zoon neemt wel meer die gelegenheid waar, als hij van den Overtoom komt, om den schouwburg nog eens binnen te loopen; maar als hij mij belooft op een bepaald uur bij mij te zijn, dan is hij er ook, en er moet dus iets gebeurd zijn, dat hem tegen zijn wil ophoudt.’</p>
<p>Weêr verliep er een half uur, en dewijl het Zaturdagavond was, en op dien avond niet slechts de bakker het warme brood, maar ook alle mogelijke kleêre- en schoenmakersjongens, waschvrouwen, naaisters enz. de verwachte voorwerpen komen te huis bezorgen, en er bovendien nog altijd een dozijn boodschappen komen, waar men binnen niets van hoort, zoo stond ook nu de schel niet stil, wat dan telkens aanleiding gaf tot een nieuw geroep van: ‘daar zal hij zijn,’ gevolgd van een nieuwe te-leur-stelling. Wederom was er een half uur verloopen, en er werd reeds beraadslaagd over de vraag, of men ook een kruier naar den Heer Gram zou zenden, ten einde te vernemen of Albert daar geweest was, en monsieur Puri had zich reeds aangeboden om de weduwe t'huis te brengen, toen einde-<pb n="7"/>lijk nogmaals de schel klonk en deze reis Mw. Hermans ongeveer met de woorden van Badeloch zeggen kon:</p>
<lg type="poem">
<l>God lof het is mijn <hi rend="i">zoon;</hi> ik heb zijn stem gehoord.</l></lg>
<p>- ‘Ik kom wat laat,’ zeî Albert, terwijl hij zijn moeder omhelsde: ‘ik hoop niet, dat je al te ongerust over mij waart.’</p>
<p>- ‘Foei! is dat uitblijven?’ vroeg Juffw. Hermans, terwijl zij hem aan haar hart drukte: ‘wat is er toch gebeurd?’</p>
<p>- ‘Wij dakt al, jij in zeven slootte kelijke keloopen waar,’ zeî Monsieur.</p>
<p>- ‘<hi rend="i">Mais monsieur Puri</hi>, <hi rend="i">laissez donc parler monsieur Albert</hi>,’ zeî Madame.</p>
<p>- ‘Wanneer je gehoord hebt, welke vreemde ontmoeting ik heb gehad,’ zeî Albert, ‘zal het u niet verwonderen, dat ik zoo lang op mij heb laten wachten.’</p>
<p>- ‘Wat dan? wat dan?’ was de algemeene vraag.</p>
<p>- ‘Je weet,’ hernam hij, ‘dat ik bij den Heer Gram les in 't Engelsch geef. Ik kom van hem vandaan en, langs 't plantsoen buiten de Leydsche poort gaande, daar zie ik, bezijden het pad, tusschen de struiken iets liggen, dat ik bij de duisternis niet wel onderscheiden kon, doch dat mij voorkwam wel een mensch te kunnen zijn. Ik ga kijken, en, jawel, daar lag een manspersoon in bewusteloozen toestand. Ik onderstelde, dat het de een of ander dronken lap was; doch 't was in allen gevalle te koud, om hem daar hulpeloos aan zijn lot over te laten. Ik bekeek hem van naderbij en, voor zooverre het schijnsel van de lantaren op den grooten weg hem bereikte, meende ik aan zijn kleederdracht te bespeuren, dat het een fatsoenlijk man was. Ik poogde hem op te richten: hij gaf geen teeken van bewustheid; doch of het een gevolg was van een toeval of van dronkenschap, kon ik niet onderscheiden. Geen kans ziende om hem alleen te versjouwen, riep ik de hulp in
<pb n="8"/>van den eersten voorbijganger den besten; 't was een molenaarsknecht uit de buurt, die zich dadelijk heel gewillig toonde, en met ons beiden kregen wij hem op en droegen hem naar 't kommiezenhuisje in de poort. - En verbeeld u mijn verbazing, toen wij hem daar bij 't licht hadden, en ik in hem mijn gewezen patroon, den Heer Galjart, herkende!’ - ‘Mijn Heer Galjart!’ herhaalde Nicolette, verbaasd opziende, en door het bericht niet weinig ontroerd.</p>
<p>- ‘Hij zelf,’ vervolgde Albert, ‘een der beämbten had den gelukkigen inval, naar de komedie te loopen, om den geneesheer, die zich daar altijd bevindt, en zich dan ook niet wachten liet. De man, zeide hij, was niet dronken, maar flaauw: en hij bracht hem gelukkig weêr bij. De Heer Galjart gaf te kennen, dat hij op het Schildburgerpad woonde, en met een vigilante, waar inmiddels om gestuurd was, brachten wij hem derwaarts en te bed. Hij was, naar hij ons verhaalde, onderweg door een duizeling overvallen en herinnerde zich verder niets. De dokter zeide mij, te onderstellen, dat gebrek aan voedsel hem die ongesteldheid had op den hals gehaald: hij schreef een receptje voor; doch daar hij naar den schouwburg terug moest, beloofde hij, na afloop der vertooning nog eens bij den zieke te zullen komen. Ik besloot, gebruik te maken van de vigilante, die wij bij ons gehouden hadden, om den dokter weêr aan den schouwburg af te zetten, het recept bij den apteeker te brengen en hier naar toe te rijden, u t'huis te brengen en vervolgens weêr naar den zieke terug te keeren.’</p>
<p>- ‘Maar dan zal 't beter zijn, dat je terstond naar hem terugrijdt,’ zeî Juffw. Hermans, ‘en dat ik met u bij hem ga.’</p>
<p>- ‘En ik ook,’ zeî Nicolette.</p>
<p>- ‘Jij ook mijn kind?’ vroeg Juffw. Hermans: ‘neen, dat gaat niet, je bent zelve ongesteld.’</p>
<pb n="9"/>
<p>- ‘O!’ zeî Nicolette: ‘met mij zal 't wel weêr schikken; maar, wat daarvan wezen moge, mijn pleegvader wil ik niet overlaten aan de hulp van vreemden.’</p>
<p>- ‘Maar bedenk toch, kindlief!...’</p>
<p>- ‘Ik weet niet,’ zeî Albert: ‘in hoeverre de gezondheid van Juffrouw Nicolette het haar vergunt; maar anders zou ik haar wel in haar loffelijk voornemen versterken; want, naar ik heb kunnen merken, is de oppassing, in het tegenwoordige verblijf van den Heer Galjart, niet de beste die men wenschen zou.’</p>
<p>- ‘Genoeg!’ zeî Nicolette: ‘heb de goedheid, even op mij te wachten: ik ben in een ommezien klaar.’ - Terstond snelde zij, met den blaker, dien zij reeds opgestoken had, naar boven, en kwam, weinige minuten daarna, terug, met hoed en mantel en een pak onder den arm.</p>
<p>- ‘Je neemt het niet kwalijk, Mevrouw Puri?’ vroeg zij, haar de hand drukkende: ‘ik heb mijn werk meê en zal zien wat ik doe; maar anders...’ dit laatste ging fluisterend: ‘'t werd toch tijd, dat ik uw huis verliet,’ - en toen, luider, ‘<hi rend="i">bonsoir Monsieur Puri</hi>, <hi rend="i">bonsoir Mademoiselle Susanne!</hi>’</p>
<p>En weldra was het drietal in de vigilante gezeten en naar de Leydsche straat gereden, waar het gereedgemaakte drankje werd afgehaald, terwijl men van daar zich naar het Schildburgerpad begaf.</p>
<p>In het vermoeden, door Albert geöpperd, aangaande de zorg, die voor den lijder zou gedragen worden, werd ook door de beide vrouwen gedeeld, toen zij aan het huisje, waar Galjart logeerde, gekomen waren. De vrouw des huizes toch, die hun de deur opende, zag er niet slechts uit als een slons, doch toonde zich bovendien vrij knorrig, dat haar kommensaal goedgevonden had, bij haar ziek te worden, en begon, met de vraag te opperen, of 't niet beter ware, hem naar 't gasthuis te doen vervoeren.</p>
<pb n="10"/>
<p>- ‘Wat zeker is,’ zeide Albert, vrij knorrig, ‘is, dat hij hier niet blijven zal, indien er geen behoorlijke zorg voor hem wordt gedragen.’</p>
<p>Met een kloppend hart ging Nicolette, die zich te wel herinnerde, onder welke omstandigheden zij 't laatst van Galjart afscheid genomen had, het trapje op, dat naar zijn kamer geleidde, en met niet geringe aandoening zag zij hem, dien man, met dat eenmaal zoo schoon en blozend gelaat, thans weder, bleek en akelig van uitzicht, in een benaauwde bedstede met openstaande deuren en zonder gordijnen liggende.</p>
<p>- ‘Ik breng u hier mijn moeder, mijn Heer Galjart,’ zeide Albert, ‘die eens komt zien, of je iets noodig hebt, en dan nog een oude kennis van u, die u van dienst hoopt te zijn.’</p>
<p>Maar Galjart antwoordde niet dan met een onverstaanbaar gemompel, en terwijl hij met verwilderde oogen de beide bezoekers aanzag. 't Was duidelijk, dat hij in een ijlende koorts lag.</p>
<p>Mw. Hermans keek het vertrek eens rond: een verrichting, die niet veel tijd vereischte; want het lokaal was niet groot en er viel niet veel in te bezien: het venster had zijn luik en de wanden het grootste gedeelte van het vuil berookte behangselpapier verloren: van een kachel of ander verwarmingstoestel was geen sprake, en de geheele stoffeering bestond uit een tafeltje, groen geschilderd met witte spikkels en waarop een kleine groen verlakte lamp stond, een noteboom-houten latafel, die meteen voor waschtafel diende, en waaraan een der vier pooten ontbrak, een karpetje voor 't bed, en twee stoelen met matten zittingen.</p>
<p>- ‘Mijn voormalig verblijf in de Bloem-Dwarsstraat was ook niet zwierig,’ zeide zij tegen haar zoon; ‘maar 't was een paleis in vergelijking van dit.’</p>
<p>- ‘Hij kan hier niet blijven,’ zeî Albert: ‘en
<pb n="11"/>wij moeten hem een beter logies zien te verschaffen.’</p>
<p>Nicolette had zich intusschen over den lijder heen gebukt en luisterde naar diens verward gemompel. - ‘Hij heeft dorst,’ zeî zij op eens, en toen, naar 't waschgerei gaande, schonk zij een glas water in; doch zij nam eerst de voorzorg, het te proeven.</p>
<p>- ‘Foei!’ zeî zij: ‘dit is afschuwelijk. - Vrouw!’ riep zij aan de trap: ‘hebje geen ander water in huis dan dit?’</p>
<p>- ‘Wel neen ik,’ was het antwoord van buiten: ‘en wat mankeert er aan dat water?’</p>
<p>- ‘Eenvoudig, dat het onbruikbaar is,’ antwoordde Albert, die door den reuk alleen reeds genoegzaam omtrent de hoedanigheid van het vocht was ingelicht: ‘weetje wat je doet? zie, dat je een kruik mineraal water krijgt, met een paar citroenen.’</p>
<p>- ‘Wel ja, waarom niet? - denkje, dat ik zoo laat in den avond nog naar stad loop, om citroenen te halen? en wie zal er op mijn woning passen? en wie betaalt het mij? want zoo ik hoor, moet die meneer hier boven een heel kale meneer zijn.’</p>
<p>- ‘Ei wat!’ zeî Albert: ‘dat zal wel te recht komen: - hier is in allen gevalle een daalder: zie nu, dat je iemand vindt om de boodschap te doen, en doe die anders zelf.</p>
<p>De vrouw nam het muntstuk aan, en, zeker oordeelende, dat zij het geld voor de boodschap best zelve gebruiken kon, haastte zij zich, aan het verzoek te voldoen; waartoe zij wel niet naar de stad behoefde te loopen, dewijl zij in het eerste het beste der talrijke wijnhuizen buiten de poort de gevraagde artikelen bekomen kon, en er dan ook spoedig mede terugkeerde, bijna op hetzelfde oogenblik, dat de dokter uit den schouwburg zijn bezoek hervatten kwam.</p>
<p>- ‘De koorts zal nog wel een poos aanhouden,’ zeide hij: ‘is het recept gereedgemaakt?’</p>
<pb n="12"/>
<p>- ‘Hier is de drank,’ antwoordde Albert.</p>
<p>- ‘Er moet iemand hier blijven waken,’ vervolgde de arts.</p>
<p>- ‘Dat zal ik doen,’ zeî Nicolette.</p>
<p>De geneesheer zag Nicolette even aan, maakte een beleefde buiging en ging voort:</p>
<p>- ‘Er moet zorgvuldig op gelet worden; zoodra de koorts af is, alle kwartier een lepel vol van dezen drank. - Voorts geefje hem te drinken als hij 't vraagt: - en verder zullen wij tot morgen dienen te wachten om over zijn toestand te kunnen oordeelen.’</p>
<p>- ‘Er is toch geen vrees, dat de zieke, als hij ijlt, gevaarlijk wordt voor de waakster?’ vroeg de weduwe.</p>
<p>- ‘Niet het minst: hij is reeds zwak, en die koorts zal hem nog meer afmatten. Een klein kind zou hem regeeren.’</p>
<p>De noodige schikkingen werden nu beraamd om het Nicolette zoo <hi rend="i">comfortable</hi> mogelijk te maken: - van stoken was, als reeds gezegd is, in het lokaal geen questie: en een stoof met vuur zou zoowel haar als den zieke aan 't gevaar van te stikken hebben blootgesteld. Men wist echter raad te schaffen, en haar een warm kruikje, in een oude kous gewikkeld, tot een voetwarmer te bezorgen; terwijl zij een wollen deken, die nog vrij goed was, over de knieën, en een schoudermantel om 't lijf sloeg, beide welke voorwerpen de vrouw des huizes, die langzamerhand begon te begrijpen, dat er ‘aan dat volk’ misschien wat te verdienen viel, te haren gevalle had voor den dag gehaald. Toen namen Albert, zijn moeder en de dokter hun afscheid en reden te zamen de stad in.</p>
<p>- ‘Hoe denkje over den zieke, mijn Heer?’ was natuurlijk de eerste vraag, die Albert deed.</p>
<p>- ‘'t Schijnt een komplikatie van kwalen,’ antwoordde de geneesheer, ‘maar, als ik reeds gezegd heb, ik moet
<pb n="13"/>vooralsnog mijn oordeel over hem opschorten: ik weet niets af van 's mans gestel en hoeveel het lijden kan. Weet mijn Heer ook, of hij vroeger hier een geneesheer geraadpleegd heeft? want ik mag niet onder eens anders duiven schieten.’</p>
<p>- ‘O ja!’ zeî Albert: ‘Dr. Van Zevenaer heeft altijd over hem gepraktizeerd.’</p>
<p>- ‘Zoo!’ zeide de dokter: ‘nu! in geval de zieke hem verlangt, zal ik natuurlijk het veld voor hem ruimen.’</p>
<p>Den volgenden morgen was Juffrouw Hermans weder, zoodra zij een vluchtig ontbijt genomen had, naar het Schildburgerpad gewandeld. 't Was echter minder uit belangstelling voor den zieke, dat zij dien verren, in dit jaargetijde alles behalve aangenamen tocht had ondernomen, dan wel om te vernemen, hoe haar jonge vriendin het gedurende die nacht met hem te stellen had gehad. Het bericht van Nicolette luidde niet ongunstig: de zieke was over 't algemeen rustiger geweest, en zij had op zijn tijd hem het voorgeschreven geneesmiddel kunnen doen gebruiken; terwijl zij zelve niet te veel van de koude had te lijden gehad. - Het arme kind vertelde er niet bij, dat zij den deken, die tot hare beschutting had moeten strekken, over den zieke gespreid had. - Intusschen haalde Juffw. Hermans een gesmeerd broodje voor den dag, van haar ontbijt gespaard, en een peperhuis met thee, welk een en ander zij voor Nicolette had medegebracht, in de onzekerheid of die zich wel het noodige verschaffen kon. Nadat nu de vrouw des huizes eenig kokend water bezorgd had, met een blikken keteltje, een gekramd schoteltje en een kopje zonder oor, en het meisje, ofschoon bewerende geen behoefte aan iets te hebben, door Juffw. Hermans als 't ware gedwongen was geworden, iets te gebruiken, verscheen de dokter, die zich weltevreden toonde over de werking der middelen: de koorts was zoo goed als af; maar de lijder
<pb n="14"/>was doodelijk zwak en scheen nog altijd, zoo niet buiten kennis, dan toch niet in staat, zijn denkbeelden behoorlijk te verzamelen, althans behoorlijk te uiten.</p>
<p>Nadat de geneesheer, met achterlating van den last om op dezelfde wijze voort te gaan, weder vertrokken was, vond er tusschen Juffw. Hermans en Nicolette een langdurig overleg plaats, omtrent de schikkingen, die er, in geval het jonge meisje haar post van waakster wilde blijven vervullen, gelijk haar vaste voornemen was, dienden gemaakt te worden, aangaande haar voeding en ligging, daar het haar toch wel onmogelijk zijn zou, zonder behoorlijk voedsel en rust, den lastpost, dien zij aanvaard had, voortdurend waar te nemen. Hierover moest natuurlijk in de eerste plaats de vrouw des huizes geraadpleegd worden, die echter geen bijzondere bereidvaardigheid aan den dag legde, om tot de vereischte doeleinden mede te werken. ‘Wanneer,’ zeide zij, ‘de jonge Juffrouw uit haar pot meê woû eten, dan was 't heel wel; doch dan moest zij er tien stuivers daags voor hebben en, wat een stroozak betrof, dien kon zij bezorgen, maar extra-beddegoed zou de Juffrouw zelve dienen aan te schaffen.’ - Nicolette van hare zijde gaf te kennen, dat niet alleen zij, maar ook in de eerste plaats de zieke, wel extra-beddegoed noodig zou hebben, waarop de vrouw antwoordde, dat dit alles kon gevonden worden, mids er geld bij de visch was; want dat zij, zelve in den beddewinkel geen krediet hebbende, het er evenmin op het krediet van anderen zou kunnen krijgen. Zij twijfelde daarom niet, of de Juffrouwen, die rijke dames schenen, zouden dat een en ander wel bekostigen. Of zij intusschen zelve aan deze bewering geloof sloeg, willen wij niet beslissen: zij had reeds ondervonden, dat Galjart in alles behalve gunstigen financiëelen toestand verkeerde, en de schuinsche blik, dien zij nu en dan op de beide vrouwen sloeg, scheen zooveel te zeggen als dat, naar zij
<pb n="15"/>vermoedde, 's mans kennissen wel met hem zelven op dat punt gelijk zouden staan.</p>
<p>En inderdaad waren de beide vrouwen eenigszins verlegen met de zaak. Nicolette bezat niets meer: - Juffw. Hermans zooveel, dat zij kon toekomen en nog iets aan de armen schenken; doch extra-beddegoed of dergelijke voorwerpen te bekostigen, en nog wel kontant te betalen, daar was geen denken aan. Wel is waar, daar was Flinck aan de eene zijde, Bettemie aan de andere, die zich niet achterlijk zouden betoonen, wanneer het er op aankwam, bij te springen; - doch het kon de vraag zijn, of een van die beiden genegen zou zijn, iets te doen ten behoeve van Galjart, die toch geen andere aanspraak op hun bijstand hebben kon, dan dat hij ziek en nooddruftig was. Vermoedelijk kenden zij hem in 't geheel niet, en onbekend maakt onbemind: of, zoo zij hem al bij reputatie kenden, dan kon die reputatie op zich zelve tot geen bijzondere aanbeveling te zijnen voordeele strekken.</p>
<p>De slotsom van de lange beraadslaging was dus, dat men geen besluit nam, dan alleen om te wachten op de komst van Albert, die dan ook ten leste verscheen. Alvorens wij echter vermelden, welke berichten hij bracht, dienen wij aan den lezer mede te deelen, welken stap hij dien morgen ten behoeve van den zieke gedaan had.</p></div></div>
<div type="chapter">
<pb n="16"/>
<head rend="h3">Tweede hoofdstuk.</head>
<head rend="h4"><hi rend="i">Hoe Bleek tusschen twee vuren zit</hi>.</head>
<p>Toen de Heer Jan Bleek Az. dien morgen uit de kerk kwam, zeide hem zijn meid, dat er iemand in de zijkamer met een pressante boodschap op hem wachtte; en zag hij, derwaarts gaande, Albert voor zich staan.</p>
<p>- ‘Wat is er aan de hand?’ vroeg hij: ‘hebje berouw, mij verlaten te hebben?’</p>
<p>- ‘Mijn Heer Bleek,’ zeî Albert, zonder op de hem gedane vraag te antwoorden, ‘ik kom uw hulp inroepen voor iemand, die haar dringend noodig heeft, voor den Heer Galjart.’</p>
<p>- ‘Galjart!’ herhaalde Bleek.</p>
<p>- ‘Hij is ernstig ziek.’</p>
<p>- ‘Zoo!’ zeî Bleek, dien de tijding juist niet zoo bijzonder aandeed, en wien gewis die van 's mans dood nog welkomer ware geweest: ‘en wat scheelt hem?’</p>
<p>- ‘Hij heeft een soort van beroerte gehad, en zijn hoofd is verwilderd.’</p>
<p>- ‘Ja! zijn hoofd is nooit heel sterk geweest. Maar zieje? daar hebje nu de gevolgen van zijn woeste en ongebonden levenswijze: ik heb altijd wel voorspeld, dat het daarop neêr zou komen.’</p>
<p>- ‘Met uw verlof, mijn Heer Bleek,’ zeî Albert: ‘het
<pb n="17"/>kan nu de vraag minder zijn, wat de aanleiding is tot zijn ziekte; maar hoe men den armen man zal helpen. Hij is ontbloot van alles en ligt in een kamer zonder vuur.’</p>
<p>- ‘Ja, als ik zeide, het kon wel niet anders eindigen; maar zie! wien heeft hij het te wijten dan zich zelven? Hij heeft de straffe zijner ongerechtigheid weg, als de Schrift zegt,’ voegde de Heer Bleek er bij, op een zalvenden toon.</p>
<p>- ‘Er is,’ vervolgde Albert, zonder 's mans woorden met eenige aandacht te verwaardigen, ‘geen mogelijkheid voor 't oogenblik, hem naar een geschikter lokaal over te brengen; maar toch dienen hem zoodanige verkwikkingen verstrekt te worden, als de omstandigheden gedoogen. Ik heb gedaan wat ik kon; maar ik bezit geen vermogen.’</p>
<p>- ‘Wat zouje u ook in die zaak steken?’ vroeg Bleek: ‘de man is u wildvreemd.’</p>
<p>- ‘Met uw verlof, hij is mijn patroon geweest,’ zeî Albert: - ‘maar in elk geval, hij is uw zwager.’</p>
<p>- ‘Dat is afgestorven,’ zeî Bleek, de schouders ophalende.</p>
<p>- ‘Denkt mijn Heer, dat het publiek het ook zoo zal beschouwen?’ vroeg Albert, hem ernstig aanziende.</p>
<p>- ‘Hm! iedereen weet, wie Galjart is, en wie ik ben,’ zeî Bleek.</p>
<p>- ‘Misschien niet volkomen,’ merkte Albert aan: ‘men kon inlichtingen dienaangaande aan de lieden geven, waaruit zij stof zouden vinden tot een andere beschouwing.’</p>
<p>- ‘Nu,’ zeî Bleek, terwijl hij zich de onderlip half aan bloed beet en tevens in zijn zak tastte: ‘indien je denkt, dat een paar drieguldens...’</p>
<p>- ‘Mijn Heer Bleek,’ viel Albert in, op een strengen toon, ‘niemand weet beter dan gij, dat de Heer Galjart, indien hij had wat hem eerlijk toekwam, in geen koude kamer behoefde te liggen noch afhankelijk te zijn van de goedwilligheid van anderen.’</p>
<pb n="18"/>
<p>- ‘Ik weet daar niets van,’ zeî Bleek: ‘ik wil wel wat doen; maar ik bedank er voor, mij uit te kleeden ten behoeve van zoo'n lichtmis, die, wel beschouwd, niet meer heeft dan hij verdient voor zijn ongodzalig levensgedrag.’</p>
<p>- ‘Mijn Heer Bleek,’ zeî Albert, ‘de toestand van den ongelukkigen Heer Galjart is alles behalve benijdenswaardig, en toch zou ik bijna liever in zijne plaats wezen dan in de uwe.’</p>
<p>- ‘Hoe is 't?’ vroeg Bleek, die zijn verlegenheid niet beter wist te bemantelen dan door een hooge borst te zetten: ‘uw toon wordt ongepast, Mesjeu Hermans! - Ik zie wat het is, een samenspanning tusschen Galjart en jou om mij uit te kleeden. Doch ik laat mij zoo niet vangen. Ik tart u, om iets tot mijn nadeel te zeggen of te bewijzen. Men weet genoeg in de wereld, wat jij er voor een bent, en dat je net één paar uitmaakt met dien liederlijken lichtmis.’</p>
<p>- ‘Indien zulke geruchten van mij loopen,’ zeî Albert, de schouders ophalende, ‘dan weet ik, wie ze uitstrooit, en wat mij te doen staat. - Ik ben uw dienaar, mijn Heer Bleek!’</p>
<p>- ‘Goeie morgen,’ bromde Bleek, en hield de deur open, om den anderen te laten doorgaan. Op den drempel gekomen, keerde Albert zich nogmaals om en zeide:</p>
<p>- ‘Indien mijn Heer zich nog bedenkt en iets ten behoeve van den Heer Galjart wil doen, zijn adres is op het Schildburgerpad n<hi rend="sup">o</hi>. 17, bij een waschvrouw.’</p>
<p>- ‘Loop naar den duivel,’ bromde Bleek.</p>
<p>Weinig getroost door dezen uitslag van zijn bezoek, was Albert naar het verafgelegen verblijf van den lijder heengekuierd, onderweg voortdurend met zich zelven twistende, of en in hoeverre hij gerechtigd was, de wetenschap, die hij van het jegens Galjart gepleegde bedrog had opgedaan, voor zich zelven te houden.</p>
<pb n="19"/>
<p>- ‘Wel! hoe is het?’ vroeg hem zijn moeder: ‘zal de Heer Bleek zijn zwager helpen?’</p>
<p>- ‘Hij weigert,’ antwoordde Albert: ‘en ik zie geen kans om op den duur het noodige te bekostigen, ook al zag ik van mijn reis naar Engeland af...en je weet zelve, Moeder, hoe noodzakelijk die is.’</p>
<p>- ‘Ongetwijfeld,’ zeî de weduwe: ‘en bovendien, je hebt gedaan wat je kunt, en de man zou niet meer kunnen verlangen. Als zijn eigen familie hem in den brand laat, zou het niet billijk zijn, dat wij, die 't zelve niet hebben, ons voor hem uitkleedden. Al wat ik doen kan, en gaarne doen wil, is, provizioneel Nicolette te ondersteunen in 't goede werk, dat zij verricht, en te verschieten wat zij hier verteren moet. Maar weetje niemand te bedenken, Albert, met wien de Heer Galjart hier ter stede relaties had?’</p>
<p>- ‘Relaties genoeg,’ antwoordde Albert: ‘maar de meesten van gelijk allooi als hij zelf. En toch zal ik de stad eens rondloopen: 't is vandaag voor December nog al mooi weêr: er zijn stellig een massa menschen aan 't pantoffelen. Ik zal den weg naar de Plantaadje eens opgaan, en 't zou wel hard zijn, indien ik onder allen er niet een enkelen vond, die raad wist te schaffen.’</p>
<p>- ‘Raad, ja, die zulje wel genoeg krijgen,’ zeide de weduwe: ‘maar hulp, daar komt het meer op aan. 't Kan met dat al geen kwaad, dat je al 't mogelijke beproeft: ik zal, wat mij betreft, inmiddels eens naar Mad. Puri gaan en het een en ander bij mekaêr schommelen, dat Nicolette noodig kan hebben. Weet jij dan ook nog een mooi boek voor haar? Zij moet toch wat verstrooiing hebben, de arme ziel, en kan niet dag en nacht door zitten pieken.’</p>
<p>Zoo gezegd, zoo gedaan! Moeder en zoon verlieten het huis, weinig denkende, dat de bewoonster daarvan al den
<pb n="20"/>tijd van het bezoek aan de trap had staan luisteren, en door de alles behalve goed sluitende deur het geheele onderhoud, woord voor woord, had opgevangen.</p>
<p>- ‘'t Is zoo als ik wel dacht,’ mompelde zij bij zich zelve, nadat zij hen had zien vertrekken: ‘'t is een kale boêl, en, als ik niet oppas, dan word ik er nog het kind van de rekening bij. Daar zal ik ten minste voor zorgen dat ik niks op krediet haal.’</p>
<p>Wij zullen de waschvrouw uit n<hi rend="sup">o</hi>. 17 aan haar overpeinzingen overlaten, en de wed. Hermans vergezellen, die, aan de deur van Mad. Puri afscheid van haren zoon genomen hebbende, nu aan de modiste een omstandig verhaal deed van al het voorgevallene sedert zij elkander verlaten hadden. Niet gering was de deelneming, welke de goede vrouw op het vernemen van ‘zooveel leeds’ aan den dag legde, al kon zij daarbij tevens niet verbergen, dat zij maar half gesticht was over Nicolettes besluit, om zich dus geheel aan de oppassing te wijden van zoo'n lichtmis als Galjart, dien men, zeide zij, haar niet behoefde te leeren kennen, dewijl hij, twintig jaar geleden, haar zelve, en later haar winkeldochters, wanneer die er goed uitzagen, het hof had gemaakt. - Dat zij echter, twintig jaar geleden, dienzelfden Galjart gansch zoo onaardig niet vond, achtte zij minder noodig er bij te vertellen. - Wat daarvan wezen mocht, zij verklaarde zich bereid, naar vermogen al datgene te doen, wat strekken kon om Nicolette van dienst te zijn, en te dien einde besloot zij, dien avond zelve eens naar haar toe te gaan. Aangezien zij, en niet zonder grond, vermoedde, dat het arme kind een sober middagmaal zou gehad hebben, nam zij eenige overblijfselen van het hare, als wat koud vleesch en een paar boekende koeken meê, en voorts nog, tot een versnapering, een paar fraaie druivetrossen: - verder, tot lafenis voor den zieke, eenige citroenen, wat suiker, koffie, thee en een halve flesch wijn: -<pb n="21"/>en eindelijk al hetgene zij begreep, dat Nicolette, 't zij aan lijfgoed, 't zij bij haar werk, 't zij uit anderen hoofde zou behoeven: met welk boeltje zij in een vigilante naar het Schildburgerpad trok. Hier echter kwam zij het rijtuig niet uit, dewijl de dokter, die er nogmaals geweest was, de grootste stilte bij den zieke gelast had, en zelfs geknord, dat, behalve Nicolette, andere personen bij hem waren toegelaten; doch zij liet het jonge meisje aan het
rijtuig komen en stelde haar het medegebrachte ter hand, wat natuurlijk door Nicolette in dank werd aangenomen en voor 't oogenblik weder een gunstiger uitwerking had op de stemming van de vrouw des huizes.</p>
<p>Wat Albert betrof, zijn rondloopen had weinig rezultaten opgeleverd. De enkele menschen, die hij in 't belang van Galjart had toegesproken, hadden er zich afgemaakt met de betuiging, dat zij er wel wat aan doen wilden, of op een lijst teekenen te zijnen voordeele, doch voor 't overige van oordeel waren, dat hij niet anders had dan 't geen hij verdiende: - Albert, alzoo gedaan hebbende wat in zijn vermogen was, wist nu aan zijn moeder geen anderen raad te geven dan dat zij aan Bettemie zou schrijven, en daarbij niet zoozeer het belang van Galjart als dat van Nicolette op den voorgrond stellen. Van een beroep op de dienstvaardigheid van den Heer Flinck kon geen sprake zijn; dewijl deze, op den morgen nadat Nicolette van huis was gegaan, plotslings een rijtuig had laten komen, en, met de boodschap, dat hij voor eenige dagen de stad verliet, zich naar den spoorweg had laten brengen.</p>
<p>Het was nu meer dan tijd voor Albert, zijn koffer te pakken, ten einde dien avond per spoor en verder per diligence naar Rotterdam te gaan en van daar, den dag daarna, zich naar Londen in te schepen.</p>
<p>Op dienzelfden Dinsdagmorgen, dat Albert van wal stak, vond Dr. Van Zevenaer, toen hij, volgens zijn gewoonte,
<pb n="22"/>te één ure na den middag t'huis kwam van zijn <hi rend="i">tournée</hi>, om te vernemen of men hem ook hier of daar ontboden had, twee brieven aan zijn adres: de een was van den volgenden inhoud:
<q rend="bq">‘Amsterdam, den 10<hi rend="sup">den</hi> December 184.
<lb/>
<lb/>WelEdele Zeer Geleerde Heer!
<lb/>
<lb/>Deze is dienende om UEd. te informeeren als dat mijn zwager en gewezen Compagnon, de Heer Galjart, zeer ongesteld ligt in een huis op het Schildburgerpad N<hi rend="sup">o</hi>. 17, bij een waschvrouw. Daar UEd. hem vroeger altijd met geneeskundigen raad gediend hebt, en ik alzoo onderstel, hij dien ook wederom deze reis zal hebben ingeroepen, en UEd. misschien, uit aanmerking van 's mans verachterde zaken, zwarigheid zoudt maken hem dien te verleenen, ben ik zoo vrij, UEd. bij deze te verklaren, ik volkomen bereidwillig ben, de kosten daarvan te dragen, gelijk ook van de vereischte medicamenten en kleine versnaperingen, die benoodigd mochten zijn. Wel heeft de man 't aan mij niet verdiend, en is alle betrekking tusschen hem en mij afgebroken; hebbende hij mij zeer onwaardig behandeld; doch wil dat alles vergeven en vergeten, om alleen te gedenken, hij eenmaal de echtgenoot is geweest eener mij dierbare, te vroeg (ofschoon gelukkig vóór hem) gestorven zuster, en voorts, dat de plicht der Kristelijke barmhartigheid mij voorschrijft, hierin zonder aanziens des persoons te handelen.
<lb/>Hopende, UEd. van dit mijn schrijven aan niemand, en allerminst aan den belanghebbende kennis zult doen dragen, en biddende, hij lang genoeg moge leven om tot inkeer te komen van zijn boozen weg, hebbe ik de eer mij met achting te noemen,
<lb/>UWEd. ZGels. Dw. Dienaar,
<lb/>J. Bleek Az.’</q></p>
<pb n="23"/>
<p>Niet volkomen rijmde de inhoud van dit schrijven met den hooghartigen toon, dien Bleek tegen-over Albert had aangeslagen; - doch hij was, na het vertrek van dezen, tot nadenken gekomen, en vervolgens tot de slotsom, dat, indien hij Galjart geheel aan zijn lot overliet, iedereen hem den steen zou toewerpen. Om wezentlijke afdoende middelen van bijstand te verleenen, dat verbood hem echter zijn gierigheid: en zoo was hij er toe gekomen, een naar zijn oordeel al heel schrander uitgevonden middelweg te bewandelen, die hem op geen te groote onkosten jagen, en tevens ieders lof zou doen verwerven. Immers, hij hield zich overtuigd, dat Van Zevenaer, in weêrwil van het hem gedane verzoek van geheimhouding, toch wel niet zoozeer het geheim zou bewaren, of de edelmoedigheid, door hem, Jan Bleek Az., betoond, zou eerlang de geheele stad worden rondgedragen. Van Zevenaer toch kwam overal.</p>
<p>- ‘Galjart ziek!’ zeî Van Zevenaer bij zich zelven: ‘en ik wist daar niets van! - dat is vreemd. Heeft schaamte over zijn armoede hem belet, om mij te zenden? of heeft hij een ander geneesheer ingeroepen? - En die Bleek, met zijn quasi-barmhartigheid! - Zulk volk is onuitstaanbaar, en zou iemand een hekel doen krijgen aan al wat weldoen heet. Zeker denkt zoo'n vent, dat, als hij den zwager, dien hij uitgekleed heeft, nu met wat drankjes en potjes bijstaat, hij zich voor 't geld, dat die kosten, een balkonplaats in den hemel koopen zal. - Intusschen, wat kan ik aan 't geval doen, zoolang de zieke zelf mij niet roepen laat, en ik niet weet of ik hem welkom ben?’</p>
<p>De andere brief, dien hij ontvangen had en nu opende, gaf antwoord op deze vraag:
<q rend="bq">‘Dinsdag morgen.
<lb/>
<lb/>Geächte Confrater!
<lb/>
<lb/>L.l. Zaturdag avond werd ik uit den schouwburg
<pb n="24"/>geroepen, om hulp te verleenen aan den Heer Galjart, die een toeval buiten de poort gekregen had. Ik heb hem tot gisteren avond bezocht; doch vernemende, dat UEd. zijn gewone geneesheer waart, acht ik het plicht, u de verdere behandeling van den patiënt over te laten: het zou mij slecht passen, onder eens anders duiven te schieten, vooral niet waar het een zoo achtenswaardigen ambtsbroeder betreft, en die bovendien de konstitutie en leefwijze van den patiënt beter kent dan ik.’</q></p>
<p>Hier volgde een opgave der ziekteverschijnselen, die de schrijver bij den zieke had waargenomen, der middelen, die hij hem had voorgeschreven, enz., alles heel geleerd, doch dat aan onze lezers, voor zooverre zij niet van 't vak zijn, weinig belang zou inboezemen; - de brief eindigde als volgt:
<q rend="bq">‘Het is mij voorgekomen, dat de Heer G. al zijn leven een minnaar is geweest van de schoone sekse, en deze vergeldt het hem dan ook; althans, behalve een aardig weeûwtje, dat ik er heb aangetroffen, en nog eene dame, die, hoor ik, na hem is komen informeeren, heeft hij van den beginne af een verpleegstertje bij zich, zoo lief en bevallig, dat men er een ziekte voor zou veinzen, ten einde haar gezelschap te genieten, en het daarom alleen mij spijt, dezen patiënt aan u te moeten afstaan. - Steeds hoogachtend enz.’</q></p>
<p>- ‘Hm! 't een of ander liefje van hem,’ bromde Van Zevenaer: ‘nu ja, dat weten wij eenmaal: de vrouwen over 't algemeen deugen niet veel; maar om zieken op te passen zijn zij geboren. Zij zullen er geen been in zien, een man te bestelen, te bedriegen, te tergen, hem des noods een pan naar 't hoofd te smijten of den neus af te
<pb n="25"/>bijten; maar, is hij ziek, dan passen zij hem op. - Hm! Wat mijn geëerde konfrater mij daar vertelt van Galjart bevalt mij niet: 't is braaf van hem, dat hij mij waarschuwt; ofschoon ik er nog niet zeker van ben, dat hij 't gedaan zou hebben, indien Bleek aan hem geschreven had, wat hij aan mij schrijft. - Nu! al ware de kiesheid, die hij in deze betoont, het gevolg eener niet onnatuurlijke vrees voor wanbetaling, dan kan ik het hem nog zoo erg niet ten kwade duiden: 't klinkt machtig mooi, zijn praktijk uit pure menschenliefde waar te nemen; doch dat konveniëert op den duur alleen de zoodanigen, die genoeg deklaratiën bij vermogende patiënten inleveren, om er de <hi rend="i">nonvaleurs</hi> meê te vergoeden; en 't is in allen gevalle voor den zieke gelukkig, dat onze maat mij 't veld ruimt; want wat hij hem heeft toegediend zou op den duur alleen gestrekt hebben om hem wat spoediger en zekerder naar de haaien te helpen. - Kom! - wij zullen dan ook maar dadelijk naar hem toe rijden.’</p>
<p>Nicolette zat ondertusschen met smart naar de komst van den dokter te wachten. De toestand van den zieke was voortdurend onrustwekkend; wel was het hoofd bedaarder: wel scheen het Nicolette bij wijlen toe, dat hij haar herkende; doch spreken in verstaanbare taal deed hij nog niet, en 't was alleen, door hem voortdurend gade te slaan, door naar elke ademhaling te luisteren, door elke beweging van hand of lippen op te merken, dat zij raden kon wat hij verlangde of behoefde: geen dochter kan haar vader, geen gade haar echtgenoot met meer zorg en liefde verplegen, dan zij het haar pleegvader deed; doch met hoe grooter teederheid zij hem wenschte te verzorgen, hoe grooter haar vrees was, dat die zorg onnut zou zijn, en hoe langer hoe meer begon het uitblijven van den geneesheer, die anders vroeg in den morgen kwam, en er nu, daar 't reeds lang één ure was, nog niet verschenen was, haar
<pb n="26"/>bekommernis te wekken. De geneesmiddelen waren opgebruikt, en zij wist niet, of zij er nieuwe bestellen moest: ook andere verschijnselen, o.a. een booze kuch, die zich vroeger niet zoozeer, maar na zijn vertrek aanhoudend, had voorgedaan, beängstigden haar en deden haar onderstellen, dat de kwaal een andere wending nam en dus andere middelen vorderde. Al peinzende over de redenen, die den geneesheer konnen verhinderd hebben, op den gewonen tijd te komen, gevoelde zij zich plotslings door de vrees bekropen, dat de man, eenmaal tot de overtuiging geraakt zijnde, dat er aan dezen zieke noch eer noch voordeel te behalen was, hem aan zijn lot zou overlaten. Daar hoorde zij op eens een rijtuig voor de deur ophouden; zou dat de dokter zijn? - neen, die was tot nog toe altijd te voet gekomen: Juffw. Hermans was zij niet wachtende dan tegen den avond: wie kon de bezoeker wezen? - Zij hoorde het portier dichtslaan: een mansstem een paar woorden wisselen met de vrouw beneden, en een mansstap op de trap: dat moest toch de dokter zijn! - en daar ging de deur open:...'t was ook de dokter; maar, in plaats van degeen, dien zij verwachtte, was het Van Zevenaer, die voor haar stond.</p>
<p>Indien, toen zij oprees, haar gelaat de kenteekenen van verbazing en ontsteltenis vertoonde over de onverwachte verschijning, niet minder vreemd keek Van Zevenaer op, toen hij zag, wie de verzorgster was, van welke zijn konfrater hem geschreven had. Hij bleef een oogenblik aan de deur staan, terwijl een wolk zijn voorhoofd bedekte.</p>
<p>- ‘Klaasje! jij hier verzeild!’ zeide hij, haar scherp aanziende.</p>
<p>- ‘Mijn Heer Van Zevenaer!’ riep Nicolette uit, en toen, de oogen naar de bedsteê slaande: ‘moet ik dan,’ vroeg zij, ‘geen zorg dragen voor hem, die zoo trouw voor mij gezorgd heeft?’</p>
<pb n="27"/>
<p>- ‘Wel! daarvan later!’ zeî Van Zevenaer, die, niet gewoon zijnde, aan een ziekbed over iets anders te praten, dan over de kwaal van den lijder, reeds zijn blik weder van Nicolette afgewend en op het bleeke gelaat van Galjart gevestigd had; waarna hij dezen den pols vatte en een wijl aandachtig gadesloeg. Toen bukte hij over hem heen, om naar zijn ademhaling te luisteren, en zeide vervolgens met luide stemme:</p>
<p>- ‘Hoe is 't, Frits! - Kenje mij nog?’</p>
<p>De zieke deed even de oogen open, zag Van Zevenaer aan, poogde te spreken, doch zijn woorden smoorden in een hoestbui. - Haastig nam Van Zevenaer een doek, veegde daarmede den mond des lijders af en overtuigde zich op die wijze, dat hij bloed opgaf.</p>
<p>- ‘Heeft hij veel van die hoestbuien?’ vroeg hij toen aan Nicolette.</p>
<p>- ‘Sedert van morgen eerst,’ antwoordde deze.</p>
<p>- ‘Zoo! - Sedert wanneer benje bij hem?’</p>
<p>- ‘Sedert Zaturdag avond.’</p>
<p>- ‘En je hebt hem niet verlaten?’</p>
<p>- ‘Neen, mijn Heer.’</p>
<p>- ‘Hm! - Ik dacht het reeds: hier is een komplikatie van kwalen. - Vertel mij nu eens, wat je al zoo bij hem hebt opgemerkt: mijn konfrater, die den patiënt aan mij heeft overgedaan, heeft er mij schriftelijk wel 't een en ander van meêgedeeld; maar ik wenschte het nog wel wat omstandiger te hooren.’</p>
<p>Nicolette gaf hem het verlangde verslag, en daarbij het antwoord op verschillende vragen, die de arts, naar aanleiding daarvan, tot haar richtte.</p>
<p>- ‘'t Is wel!’ zeide hij: ‘ik dankje: ik zie, dat je een uitmuntenden aanleg hebt om pleegzuster te worden.’</p>
<p>- ‘Inderdaad?’ vroeg Nicolette, terwijl haar oogen tintelden van genoegen.</p>
<pb n="28"/>
<p>Wederom zag Van Zevenaer haar scherp aan, zeide niets, doch schreef twee recepten op.</p>
<p>- ‘Is,’ zeide hij, toen hij gedaan had, ‘die vrouw onder nog al gedienstig, en worden de boodschappen vlug verricht?’</p>
<p>Nicolette schudde zwijgend het hoofd en haalde de schouders op.</p>
<p>- ‘Hm!’ zeî Van Zevenaer: ‘ik merk al, hoe het hier gelegen is: aha!’ vervolgde hij, de etikette beziende, die aan de ledige drankflesch zat: ‘ik zie, waar de vorige middelen gehaald zijn: ik zal dan zelf wel bij den apteeker aanrijden. Luister nu! - Vooreerst geen medicijnen meer: geen citroenen of zuren: wat gerstewater met eenige droppels van een tinktuur, die de apteeker bezorgen zal: - voorts zuurdeeg aan de voeten, en gestadig warme pappen van haverdegort op de borst: - ik zal dat aan die vrouw beneden wel op het hart drukken: - en dan, van deze poeiers’ - hier wees hij op het andere recept, ‘neem jij vier op een dag in.’</p>
<p>- ‘Ik mijn Heer?’ vroeg Nicolette verwonderd: ‘maar ik ben niet ziek.’</p>
<p>- ‘Zoo!’ zeide hij: - ‘nu! des te beter: maar die poeiers neem je maar in, hoor,’ en toen, haar den pols voelende: ‘je hebt een schrik gehad, meid,’ zeide hij.</p>
<p>- ‘Ja, mijn Heer,’ zeide zij, ‘de verrassing van u zoo onverwacht hier te zien, heeft misschien gemaakt, dat mijn pols wat sneller gaat.’</p>
<p>- ‘Wel mogelijk,’ hernam hij: ‘maar er is meer: je bent niet in je normalen toestand, en je moet voor je gezondheid zorgen, anders hebje gaauw zelve hulp noodig, even als die daar.’</p>
<p>- ‘'t Is waar,’ zeî Nicolette: ‘ik heb een zware ziekte gehad, toen ik in...in den Haag was; maar ik ben nu reeds lang weêr beter.’</p>
<pb n="29"/>
<p>- ‘Ja: dat kan zijn; maar je hebt die ziekte niet genoeg uitgevierd, en nu hebje òf koû gevat òf een schrik gehad: - wie is je dokter geweest in den Haag?’</p>
<p>- ‘Ik weet niet, hoe hij heette,’ antwoordde Nicolette, terwijl een vluchtig rood haar wangen bedekte: ‘hij is dokter in...in dat huis, waar zij mij gebracht hadden: - zij hebben hem gehaald, terwijl ik in ijlende koortsen lag: en dewijl ik er vandaan gegaan ben zonder hem te zien, weet ik niet, hoe hij heet; maar ik ben inderdaad heel wel.’ - Hier weêrsprak een kuchje haar woorden.</p>
<p>- ‘Heel goed,’ zeî Van Zevenaer, het onnoodig achtende, verder over dat punt te redekavelen: ‘je neemt die poeiers: en voorts eetje een dozijn gedroogde vijgen daags en vermijdt alle heete en aangezette kost: - en aangezien ik niet weet, of je genoeg bij kas bent om te bekostigen wat noodig is voor den patiënt en voor u - zoo hebje hier een paar muntjes, die je provizioneel er wel door zullen helpen. - Neen, je behoeft er mij niet voor te danken, 't is geld, dat mij verstrekt is door den Heer Bleek, die zeker van oordeel is, dat hij, zoowel aan zijn zwager als aan u, nog een oude schuld heeft af te doen. - Vaarwel! ik kom van avond terug.’</p>
<p>En meteen was hij de deur uit en de trap af, waar hij aan de vrouw des huizes, die hem wachtende was, de noodige vermaningen en onderrichting gaf.</p>
<p>- ‘Meneer, een woordje assieblief,’ zeî de vrouw, toen hij zich gereedmaakte, de voordeur weder uit te gaan.</p>
<p>- ‘Nu, wat is 't?’ vroeg hij, gehaast.</p>
<p>- ‘'t Is maar, dat ik wel weten woû, of het lang met den zieke duren zal.’</p>
<p>- ‘Ik hoop van ja,’ antwoordde Van Zevenaer: ‘want ik zal mijn best doen om hem weêr beter te maken, en de herstelling zal langzaam gaan. Maar waarom vraagje dat?’</p>
<pb n="30"/>
<p>- ‘'t Is maar, ik had in dat geval liever, dat ze hem naar 't gasthuis brachten. Ik heb toch al gemerkt, dat de man zoo kaal is als de mieren; en wat heb ik 'an een kommissaal, die mij niet betalen kan en nog een boêl geloop en beslommering geeft op den koop toe? - En die Juffrouw, die bij hem is, zal 't mij ook niet vergoeien: zij is, geloof ik, nou al mooi ten achteren, en met haar naaiwerk zal zij wel zoo veul niet verdienen, dat zij er haar lommertbriefjes meê kan inlossen.’</p>
<p>- ‘Lommertbriefjes!’ herhaalde Van Zevenaer.</p>
<p>- ‘Wel ja! Heb ik niet, toen zij dat ijs noodig had om op zijn hoofd te leggen, en die bloedzuigers gezet moesten worden, een fiessu en een brossie voor haar naar de lommert moeten brengen, om den banketbakker en den apteeker meê te betalen?’</p>
<p>- ‘Zoo!’ zeî Van Zevenaer, peinzende: ‘en hoeveel hebje daarop ontvangen?’</p>
<p>- ‘Dertien gulden en vijf-en-dertig cents,’ antwoordde de vrouw.</p>
<p>‘Nu! weetje wat, hier zijn twee tientjes. Zorg, dat je die dingen terstond weêr lost en ze mij van avond ter hand stelt. En wees voor 't overige niet bevreesd, dat je niet aan je geld zult komen; die kommensaal van je is van een deftige familie, en die 't hem wel aan niets zal laten ontbreken.’</p>
<p>- ‘O! dat verandert,’ zeide de vrouw, wier oogen tintelden op het zien van het goud. Ik bedank mijn Heer wel: er zal niets aan mankeeren; daar kan mijn Heer gerust op wezen.’</p>
<p>- ‘Zij verpandt haar kleêren om aan den zieke de noodige lafenis te verschaffen,’ dacht Van Zevenaer, terwijl hij in zijn koets stapte: ‘nu, zij moge dan domme streken hebben gedaan, zij is in allen gevalle goedhartig en dankbaar. Trouwens, zulke kontrasten zijn niet zeld-<pb n="31"/>zaam: en 't zou ook wel ongelukkig zijn, dat, omdat men in 't eene zondigt, men 't in 't andere ook juist moest doen. - 't Is jammer van de meid! en dan die kuch!’ - en, het hoofd schuddende, keek hij zijn lijstje na, en reed verder.</p></div>
<div type="chapter">
<pb n="32"/>
<head rend="h3">Derde hoofdstuk.</head>
<head rend="h4"><hi rend="i">Drenkelaer zoekt gunst bij Flinck</hi>.</head>
<p>Drenkelaer had de mededeeling ter harte genomen, die hem door Bleek was gedaan en, naar aanleiding daarvan, zijn familie-papieren nog eens nagekeken, en getracht ook omtrent Flinck eenige narichten in te winnen. Wel woonden er te Marlheim en in de nabijheid enkele oosterlingen; doch die kenden den man weinig anders dan bij geruchte; maar het toeval was hem gunstig geweest, door juist op dat tijdstip iemand naar Marlheim te brengen, die beter in staat was hem in te lichten, t.w. onzen vriend Donia. Reeds in een vorig Hoofdstuk hebben wij met een enkel woord gewag gemaakt van zijn voornemen, om, wegens bijzondere belangen, zich een wijl in gemelde stad op te houden. Verschillende omstandigheden hadden echter hem belet, dit vroeger te volvoeren, en het was eerst in 't laatst van November, dat hij aan zijn plan gevolg had kunnen geven. Het waren voornamelijk stukken in het Stads-archief, die hij had na te sporen, en dewijl dit, gelijk toen ter tijd nog in vele gemeenten het geval was, zich in alles behalve behoorlijke orde bevond, had hij de voorlichting noodig van iemand, die hem, althans eenigszins, in dat doolhof den weg kon wijzen. Onder de stedelijke ambtenaren was zoo iemand niet te vinden; doch men verwees hem,
<pb n="33"/>op zijn vraag, naar Drenkelaer. Deze, van jongs af een vriend van in oude papieren te snuffelen, waar, naar zijn gedachte, altijd nog wel 't een of 't ander uit te halen was, daar men later partij van kon trekken, had zich sedert zijn komst te Marlheim een vlijtig bezoeker van 't archief betoond en, was ook de lofspraak niet groot, hij was er beter dan iemand in t'huis. 't Spreekt van zelf, dat hij iemand als Donia, wiens genegenheid en gunst niet te versmaden waren, met de grootste bereidwilligheid zijn diensten aanbood en hem naar vermogen voorthielp: het even natuurlijk gevolg hiervan was, dat tusschen hen beiden een groote gemeenzaamheid was ontstaan. Niet slechts was Donia hem erkentelijk voor de hulp, die hij van hem had ontvangen, maar hij had zelfs achting gekregen voor den jongeling, die zoo bekwaam en tevens zoo bedaard en geregeld in zijn levenswijze was, en dit had dan ook invloed op de wijze, waarop hij, als wij gezien hebben, zijn ouden vriend Van Zevenaer antwoordde, toen deze hem zijn meening aangaande Drenkelaer vroeg. Drenkelaer gevoelde dus evenmin schroom, aan Donia inlichtingen aangaande Flinck te vragen, als Donia, hem die te geven. Die inlichtingen kwamen hierop neêr, dat de oude man wel als ongemakkelijk en eigenzinnig, bij velen zelfs als ondraaglijk, te boek stond, maar tevens als strikt eerlijk en rechtvaardig. Dat hij dien naam verdiende, daarvoor kon Donia instaan, die eerst als kommies aan 't Goevernement, later in hooger waardigheden, in de gelegenheid was geweest, den heer Flinck in zijn handelingen te leeren kennen. Hieruit leidde Drenkelaer af, dat een man, gelijk men hem afschilderde, ongetwijfeld niet in staat kon zijn geweest, wederrechtelijk gelden onder zich te houden, die hem niet toekwamen, en hij achtte het zaak, aan Donia, zonder Bleek te noemen, te verhalen, waarvan men den Heer Flinck verdacht hield, en welk belang hij, Drenkelaer, persoonlijk bij de zaak
<pb n="34"/>had, en tevens het oordeel van zijn hooggeplaatsten vriend aangaande deze zaak te vragen.</p>
<p>- ‘Ik herinner mij,’ zeî Donia, die aandachtig geluisterd had naar het verhaal van Drenkelaer, ‘dat, toen ik nog niet lang in de Oost was - 't zal nu elf of twaalf jaren geleden zijn, de Heer Flinck mij verzocht heeft, hem een advokaat te Amsterdam aan te bevelen, die hem hielp, de afdoening te bevorderen van een proces, betreffende de nalatenschap zijner voor jaren reeds gestorven vrouw, en dat de toen overleden Advokaat Mosch aldaar wat versloft scheen te hebben, - en dat hij toen, op mijn raad, zich tot mijn vriend Hoogenberg gewend heeft. Ik onderstel, dat gemeld proces betrekking zal gehad hebben tot de zaak, waar door u op gedoeld is, en dewijl de Heer Flinck mij later wel betuigd heeft, zeer tevreden geweest te zijn over de wijze, waarop Hoogenberg zijn belangen had behartigd, en laatstgemelde bovendien bekend staat als een man, die van afdoen houdt, zoo onderstel ik, dat er een einde aan de zaak gekomen is. Dat durf ik bovendien gerust beweren, dat Hoogenberg zich nimmer er toe zou hebben laten vinden, in 't belang van zijn kliënt, jegens wie ook, onrecht te plegen: en ik meen daaruit als slotsom te mogen opmaken, dat wijlen uw vader, òf geen aanspraken had op het bedoelde legaat, òf dat hij ontvangen heeft wat hem toekwam. Voor 't overige is, naar ik begrijp, de zaak van genoegzaam belang voor u, om een nader onderzoek te verdienen, en zou ik niet verlangen, dat door u in deze alleen op mijne meening werd afgegaan.’</p>
<p>Het dilemna, door Donia gesteld, kwam intusschen aan Drenkelaer volkomen juist voor, en daar-en-tegen de verwachtingen, hem door Bleek voorgespiegeld, hoe langer hoe meer hersenschimmig; ja, hij had reeds bij zich zelven het voornemen opgevat, aan dezen te schrijven, en in zijn brief ronduit te verklaren, dat, zoolang er geen krachtiger
<pb n="35"/>bewijsstukken tot staving zijner aanspraken werden gevonden, dan die tot heden bestonden, hij zijn naam in geen proces wilde zien figureeren, toen hij onverwachts een ontmoeting had, waarvan de gevolgen aan de zaak een andere wending gaven.</p>
<p>Drenkelaer was gewoon, zijn middagmaal te gebruiken aan de open tafel van 't hotel den Eenhoorn, in 't welk ook Donia gehuisvest was. Nu gebeurde het, op denzelfden dag, waarop zij het zoo even vermeld gesprek hadden gehouden, dat onze substituut-griffier, door de plichten van zijn ambt langer dan gewoonlijk opgehouden, niet aan den disch verscheen, dan toen de soep reeds weggedragen en het rundvleesch rondgediend was. Hiervan was het gevolg, dat hij, na een vluchtigen groet met zijn naaste buren gewisseld te hebben, zich haastte zijn schade in te halen, en, eerst na zulks verricht te hebben, zich den tijd gunde, rond te zien en op te nemen, welke gasten er al zoo, behalve de <hi rend="i">habitués</hi> uit de burgerij en 't garnizoen en andere bekenden, als o.a. Donia, aan den disch aanwezig waren. Zijn oog viel, de rij afgaande, het eerst op een reeds bejaard heer, die naast Donia gezeten en met dezen in gesprek was, en die - wat de opmerkzaamheid der gewone dischgenooten trok, ja wij zouden bijkans zeggen, bij hen niet weinig eerbied voor den man verwekte - een flesch portwijn dronk. Verder rondkijkende ontdekte Drenkelaer, aan het beneden einde van de tafel, nog een onbekend gezicht, 't welk toebehoorde aan een heer met een pijjakker, die voor drie at, en een half fleschje nuttigde.</p>
<p>De <hi rend="i">table d</hi>'<hi rend="i">hôte</hi> in den Eenhoorn was in den regel zeer eenvoudig, en in overeenstemming met de geringe som, die de <hi rend="i">habitués</hi> betaalden: zij liep dan ook spoedig af, en de meeste gasten, na hun servet door een ring gehaald, een cigaar opgestoken en een korten groet met hun buren gewisseld te hebben, dropen een voor een af. Ook de man
<pb n="36"/>met den pijjakker was opgestaan, en, den stoel van den ouden Heer naderende, zeide hij tot dezen:</p>
<p>- ‘Nu, mijn Heer Flinck! zoo als afgesproken is, morgen te zeven uren het rijtuig, niet waar?’</p>
<p>- ‘Ik zal je wachten, mijn Heer Klabbe,’ was het antwoord.</p>
<p>- ‘Flinck!’ herhaalde Drenkelaer bij zich zelven: ‘zou dat werkelijk de man in questie zijn?’</p>
<p>‘Mijn Heer Klabbe’ verliet hierop de gelagkamer, en de oude heer, zich tot Donia wendende, vroeg:</p>
<p>- ‘Zou de koffie hier drinkbaar wezen?’</p>
<p>- ‘Indien mijn Heer mij vergunt, hem een kopje aan te bieden,’ zeî Donia: ‘de knecht weet, hoe ik die gewoon ben’ - en, toen, Drenkelaer aanziende: ‘voor u een, mijn Heer Drenkelaer?’</p>
<p>- ‘Het zou mij kwalijk voegen, komplimenten te maken tegen-over den Heer van Donia,’ antwoordde deze.</p>
<p>- ‘Drie kop koffie, Jan!’ riep Donia en keek toen steelswijze Drenkelaer aan, hem met den blik naar Flinck wijzende, als wilde hij zeggen: ‘dat is nu de man, naar wien je mij gevraagd hebt; verlangje aan hem te worden voorgesteld of niet?’</p>
<p>- ‘En denkje werkelijk morgen zoo vroeg op reis te gaan?’ vroeg hij toen aan den ouden man.</p>
<p>- ‘Wel zeker,’ antwoordde deze: ‘de dagen zijn kort, en als men wat zien wil moet men gebruik maken van den tijd, dat men zien <hi rend="i">kan</hi>.’</p>
<p>- ‘Zeer waar,’ zeî Donia: ‘maar te zeven uren kan men nog niet zien en, tenzij ik een heel goeden koetsier had, en dan nog vooruit wist, dat hij den straatweg hield, zou ik mij niet dan met klaarlichten dag buiten Marlheim vertrouwen.’</p>
<p>- ‘Hm! dat is de zaak van mijn reisgenoot,’ zeî Flinck: ‘die weet overal den weg, en die heeft het rijtuig besteld.’</p>
<pb n="37"/>
<p>- ‘'t Is zeker,’ zeî Drenkelaer, zich op bescheiden toon in het gesprek mengende, ‘dat de zijwegen, in dit saizoen vooral, niet best te vertrouwen zijn: ik kan bij ondervinding spreken: immers niet later dan zoo even ben ik met den rechter-commissaris van Schamhove gekomen, en wij hebben vijf of zes malen gevaar geloopen onzen hals te breken.’</p>
<p>- ‘Ei wat, jong mensch,’ zeî Flinck, ‘als je, gelijk ik in mijn tijd, door de bosschen van Oost en West gekruist hadt, op houten karren, met buffels er voor, over wegen, die gehakt, en, zoo 't heette, gebaand werden naarmate je er op vorderde, dan zouje van de wegen hier in 't land niet praten.’</p>
<p>- ‘Verschoon mij, mijn Heer,’ zeî Drenkelaer, ‘zoo ik met mijn waarschuwing te onbescheiden of althans te voorbarig ben geweest. Ik zal dan alleen mijn bewondering er over betuigen, dat iemand van uw leeftijd zooveel meer moed en onverschrokkenheid betoont dan een jong mensch als ik; want ik beken gaarne, dat ik mij daar, op die zijwegen, in dit saizoen althans, zeer weinig op mijn gemak bevind.’</p>
<p>- ‘'t Is de gewoonte,’ zeî Donia.’</p>
<p>- ‘Ja, en bovendien,’ zeî Flinck: ‘zoo'n jong mensch, die nog schik in zijn leven heeft, die heeft er met recht meer bezorgdheid voor, dan een ouwe kerel als ik, daar niets aan verbeurd is, en die geen famielje heeft om over hem te treuren.’</p>
<p>- ‘Geen famielje, mijn Heer!’ herhaalde Drenkelaer, hem aanziende met een glimlach, die zooveel zeggen woû, als: ‘dat zou ik u anders kunnen beduiden.’</p>
<p>- ‘Neen,’ zeî Flinck: ‘of weet jij er mij altemet aan te wijzen?’</p>
<p>- ‘Misschien wel!’ antwoordde Drenkelaer: ‘wat zou mijn Heer b.v. zeggen van zulk een neef als ik ben?’</p>
<pb n="38"/>
<p>- ‘Een neef; jij? En wie benje dan?’</p>
<p>- ‘Als mijn Heer van Donia zoo goed wilde zijn, mij officiëel voor te stellen,’ zeî Drenkelaer.</p>
<p>- ‘Mij dunkt, mijn tusschenkomst was hier onnoodig, nadat je al eenigermate u zelf hadt voorgesteld,’ zeî Donia: ‘doch indien je vindt, dat uw naam in mijn mond beter klinkt dan in den uwen, <hi rend="i">per me licet</hi><note n="1)" place="foot">‘Ik mag het lijden.’</note>: - mijn Heer Flinck! ik heb de eer, u den Heer Drenkelaer voor te stellen, substituut-griffier bij de rechtbank alhier.’</p>
<p>- ‘Drenkelaer!’ herhaalde Flinck: ‘jawel! die naam is mij bekend: - je bent toch geen zoon van Sara Wayland?’</p>
<p>- ‘Haar kleinzoon, mijn Heer,’ antwoordde Drenkelaer.</p>
<p>- ‘Hm! zoo! - dus een neef van wijlen mijn vrouw,’ mompelde de grijsaard, terwijl hij den jongeling met een blik vol achterdocht beschouwde: ‘ja, 't spijt mij voor jou; maar die betrekking is afgestorven.’</p>
<p>- ‘Wel!’ zeî Drenkelaer lachende, die wel bemerkte, waar de schoen den ouden man wrong: ‘des te eer durf ik mij bij u op mijn neefschap beroepen; want van een blooten neef in naam kunje niet verwachten dat hij met baatzuchtige oogmerken tot u komt.’</p>
<p>- ‘Dat zou mij in allen gevalle vrij onverschillig zijn,’ zeî Flinck: ‘want ik heb geen plan, eenigen neef van mij te verrijken.’</p>
<p>- ‘Wie weet!’ zeî Drenkelaer, wederom met dienzelfden geheimzinnigen lach.</p>
<p>- ‘Ik geloof,’ viel hier Donia in, ‘dat het mijn tijd wordt. En bovendien, de heeren schijnen familiezaken te willen afhandelen. Ik heb alzoo de eer, u te groeten.’ - En, zijn hoed nemende, schudde hij de hand van Flinck, en wierp, in 't heengaan, aan Drenkelaer een blik toe,
<pb n="39"/>die zooveel zeggen wilde: ‘je hebt nu de gelegenheid; verzuim niet, er gebruik van te maken.’</p>
<p>- ‘Ik weet niet wat je bedoelt, jong mensch,’ zeî Flinck: ‘als het je plan is, mij raadseltjes op te geven, moet ik je van te voren zeggen, dat ik alles behalve slag heb van raden.’</p>
<p>- ‘Mijn Heer!’ vroeg Drenkelaer, na rondgekeken te hebben: ‘kent UEd. den Heer Jan Bleek?’</p>
<p>Het hooren van dezen naam maakte op den ouden man denzelfden indruk, als had men een pistool naast hem afgeschoten: en gewis zal zulks den lezer geen verwondering baren, die reeds vermoed heeft, dat hij - de oude Flinck namelijk, en niet de lezer - naar Marlheim gereisd was met geen ander doel, dan om in persoon die gronden op te nemen, waarvan Bleek hem gesproken had, tot welken einde hij Klabbe, die hem door Hoogenberg aanbevolen was, had met zich genomen, om hem bij dat onderzoek als deskundige ter zijde te staan. Dewijl hij te Amsterdam aan niemand had gezegd waar hij heenreisde, en te Marlheim aan niemand het doel zijner komst had medegedeeld, moest het hem verrassen, dat de naam van Bleek hem reeds een uur of drie na zijn komst in 't oor werd gefluisterd: hij kon natuurlijk niet anders denken, of het doel zijner komst was aan Drenkelaer verraden, die, zijnerzijds van den prins geen kwaad wetende, niet begreep, hoe zijn doodeenvoudige vraag zulk een indruk op den grijsaard kon maken, en evenmin vatte hij iets van de wedervraag, die deze hem deed:</p>
<p>- ‘Hoe bl...weetje dat?’</p>
<p>- ‘Ik weet niets, mijn Heer!’ antwoordde Drenkelaer: ‘alleen wenschte ik u maar te zeggen, dat die Bleek een man is, voor wien mijn Heer op zijn hoede moet zijn.’</p>
<p>Flinck zag den spreker aan, als wilde hij zeggen: ‘je behoeft mij niet achterdochtiger te maken dan ik van na-<pb n="40"/>ture reeds ben,’ en toen overluid: ‘ik herzeg, wat weet jij van mijn relaties met Bleek, en wie heeft je verteld wat ik hier kom doen?’</p>
<p>- ‘Ik weet niets van het een noch van het ander,’ antwoordde Drenkelaer: ‘alleen dit weet ik, dat gemelde Bleek, op wat wijze dan ook, met geheimen bekend is, die uwe familie en uw fortuin raken, en van zijn wetenschap misbruik wil maken tot eigen voordeel.’</p>
<p>- ‘Zoo!’ zeide Flinck, een doordringenden blik op den spreker vestigende.</p>
<p>- ‘Ja, mijn Heer! - Hij wilde mij aansporen, dat ik u een proces aandeed als eenige gerechtigde tot zekere gelden, herkomstig uit de nalatenschap van James Wayland, overleden in de Berbice, in den jare 180. - en welke gelden, volgens zijn beweren, nog voortdurend onder uw beheer zouden zijn.’</p>
<p>- ‘Inderdaad?’ vroeg Flinck.</p>
<p>- ‘Wat mij betreft,’ ging Drenkelaer voort: ‘ik had den Heer Flinck hooren beschrijven als een man van strenge eerlijkheid, en zeide dus tot mij zelven: òf er viel niets te verantwoorden, omdat er niets was, òf de verantwoording heeft voorlang plaats gehad.’</p>
<p>- ‘Wel waarlijk?’ vroeg Flinck, met een bedaardheid, die Drenkelaer bijna van zijn stuk zou gebracht hebben.</p>
<p>- ‘Ik zou dus in geen geval toegestemd hebben in het voeren van een proces; alleen heb ik den man eenigszins laten uitkomen met zijn plannen, om te zien, hoeverre hij de onbeschaamdheid drijven zou. - Verbeeld u, hij wilde dat proces voor mij voeren, onder voorwaarde, dat wij hetgeen er van kwam te zamen deelden.’</p>
<p>- ‘Nu!’ zeî Flinck, ‘dan kan ik u op mijn woord verzekeren, dat hij er zijn vingers niet blaauw van tellen zal.’</p>
<p>Drenkelaer, die bij Flinck òf een opwelling van gramschap òf eenige ongerustheid had verwacht, keek een wei-<pb n="41"/>nig zuinig, toen hij bespeurde, dat noch het een noch het ander het geval was en zijn mededeeling geen trek op het perkamenten gelaat des grijsaards in beweging bracht. - ‘'t Is net als ik reeds dacht,’ zeî Drenkelaer: ‘die nalatenschap is verrekend.’</p>
<p>- ‘Je schijnt mij toe, een zeer voorzichtig jong mensch te zijn, mijn Heer Drenkelaer,’ zeide Flinck, met een spottenden grimlach: ‘zoo'n proces is onzeker, en te moeten deelen met een ander is ook niet plezierig: - je zoudt dus eigentlijk meer geneigd zijn, mij een soort van transaktie te komen aanbieden, en de zaak onder ons te schikken en tot een besluit te brengen, is 't niet zoo?’</p>
<p>Drenkelaer was beurtelings rood en bleek geworden, toen hij bemerkte, dat Flinck zoo volkomen zijn geheele plan had doorgrond. - Hij behoorde echter niet tot die menschen, die zich zoo spoedig uit het veld laten slaan, en besloot daarom liever ronduit voor den dag te komen met hetgeen hij toch niet meer verbergen kon.</p>
<p>- ‘Wel!’ vroeg hij: ‘indien dat nu eens zoo ware, had ik dan zoo groot ongelijk? Stel u eens in mijne plaats, mijn Heer Flinck. Ik ben een arme duivel van een substituut, die van een traktement, als waarvoor men naauwlijks een kantoorklerk heeft, nog een vierde voor 't pensioenfonds moet laten staan: en nu komt mij daar op eens iemand aan boord en vertelt mij, dat ik nog een erfenis te goed heb, waar ik nooit van gedroomd had. Zou mijn Heer dan niet, even als ik, van oordeel zijn geweest, dat die mededeeling wel verdiende met ernst overwogen en behartigd te worden? Maar ook zou mijn Heer evenzeer, bij eenig nadenken, tot dezelfde gevolgtrekking zijn gekomen als ik: “òf die erfenis komt mij werkelijk toe, en dan bestaat er geen reden, daarvan aan een derde, die er niets meê te maken heeft, meer af te staan dan een behoorlijk <hi rend="i">cadeau</hi>, òf de zaak is een mystificatie, en dan moet ik zorgen, er
<pb n="42"/>niet in te loopen en mijn naam niet te mengen in eenige dwaze procedure,” - en zou mijn Heer dan niet, even als ik, tot de slotsom komen: 't is beter ruiterlijk tot den man zelven te gaan, dien 't aangaat, en die mij zeggen kan wat er van de zaak is?’</p>
<p>- ‘En heeft,’ vroeg Flinck, zonder op de gedane vragen te antwoorden, ‘die Bleek u eenig bewijs ter hand gesteld, dat klem moest geven aan het praatje, dat hij u vertelde?’</p>
<p>- ‘Geen ander dan een kopij van een geslachtregister en eenige datums van brieven: ik heb ze opgeteekend: - hier zijn zij.’</p>
<p>- ‘Mooi! - En wanneer is hij bij u geweest?’</p>
<p>- ‘Dat mag nu omstreeks drie weken geleden zijn.’</p>
<p>- ‘Keurig! - Ik zie al, hoe de vent achter zijn wetenschap gekomen is. - <hi rend="i">A propos!</hi> benje ook bekend met de Brallemerheide: hier twee of drie uren vandaan?’</p>
<p>'t Was nu de beurt van Drenkelaer om vreemd op te zien bij de hem gedane vraag, en hij stond een oogenblik als stom.</p>
<p>- ‘Hoe nu?’ vervolgde Flinck: ‘is mijn vraag zoo vreemd, dat je mij aankijkt, of je 't te Keulen hadt hooren donderen?’</p>
<p>- ‘Inderdaad, mijn Heer!’ stotterde Drenkelaer: ‘het gebeurt zoo zelden, dat iemand daarheen wenscht te gaan, en...’</p>
<p>- ‘Spookt het er dan?’ vroeg Flinck, spottende.</p>
<p>- ‘Dat weet ik niet,’ antwoordde Drenkelaer, ‘ofschoon, 't is een oord, waar men hier, even als elders naar de Mookerheide, de lieden heenwenscht, aan wie men niet veel goeds gunt:...maar het is niet alleen uw verlangen om dat oord te bezoeken, dat mij verbaast, 't is, dat juist de Heer Bleek, dezelfde, van wien ik zoo even sprak, toen hij hier was, er ook is heengetrokken.’</p>
<pb n="43"/>
<p>- ‘Juist!’ zeî Flinck, op een sarkastischen toon: ‘hij had er afspraken te maken met zijn vrienden Krijn Meeuwis en Hannes Krevelbaard.’</p>
<p>- ‘Mijn Heer weet dus...’ stamelde Drenkelaer, meer en meer verbaasd.</p>
<p>- ‘Zeker lieden, hem door u aanbevolen: of kende hij ze van vroeger?’ vroeg Flinck.</p>
<p>- ‘Ik heb hem gewaarschuwd, dat het een paar schoften waren, die voor een steekpenning hun vader aan de galg zouden praten.’</p>
<p>- ‘Hm! zoo!’ hernam Flinck: ‘nu! wij zullen tijd hebben, dat punt nader te behandelen, indien je namelijk er niet tegen opziet, mij morgen op die reis te vergezellen.’</p>
<p>Nogmaals zag Drenkelaer vreemd op, en keek den ouden man even aan, als wilde hij vragen of 't wel meenens was.</p>
<p>- ‘Of benje bang voor den slechten weg?’ vroeg Flinck, spottend.</p>
<p>- ‘Neen, voorwaar,’ antwoordde Drenkelaer: ‘waar mijn Heer zich waagt, waag ik mij ook. 't Is maar, ik zal van avond eenige schikkingen moeten maken met mijn griffier; - want de dag is er mede gemoeid: en wie daarheen reist, weet wel, hoe laat hij vertrekt, maar niet, hoe laat hij terugkomt.’</p>
<p>- ‘Best!’ zeî Flinck, zich de handen wrijvende, en met een zoo vrolijke uitdrukking op zijn gelaat als of hij de grootste pleizierreis in 't vooruitzicht had: ‘'t is alzoo afgesproken, en, als ik niets naders van u hoor, dan wacht ik u: morgen te zeven uren precies rijden wij af. En nu neemje mij niet kwalijk, dat ik je alleenlaat en mijn middagslaapje ga doen.’ Dit zeggende stond hij op en strompelde de deur uit.</p>
<p>Met open mond en starenden blik oogde Drenkelaer den grijsaard na, verbaasd, gelijk trouwens het geval was met al wie Flinck voor de eerste reis ontmoette, over zooveel
<pb n="44"/>fyzieken moed en moreele kracht, als de schijnbaar afgeleefde man, bij zulk een uiterlijk vertoon van zwakheid, ontwikkelde.</p>
<p>Maar ook die uitnoodiging om Flinck te vergezellen, wat moest hij daarvan maken? Was zij een blijk van welwillendheid te hemwaart, of eenvoudig het gevolg eener egoïstische berekening bij den ouden man? Gewis, zoo redeneerde Drenkelaer, had Flinck geöordeeld, dat hij bij de nasporingen, van welken aard dan ook, die hij te doen had, veel dienst kon hebben van iemand, die met de streek en met de bewoners daarvan bekend was, en hem alzoo op den tocht met inlichting en raad zou kunnen dienen. Daarbij zou Flinck hem misschien wel willen uithooren over hetgeen Bleek hem te Marlheim was komen vertellen, zoowel betreffende diens reis naar de Brallemerheide, als omtrent die questie van de Waylandsche nalatenschap...Maar wat zou dan de slotsom van hun onderhoud zijn? Zou die voor hem, Drenkelaer, gunstige gevolgen hebben of niet? Wilde de oude man hem eenvoudig tot een werktuig bezigen, dat hij, na 't gebruikt te hebben, weêr van zich smeet? of zou hij zich erkentelijk betoonen voor de hem gedane mededeelingen en bewezen diensten? Dat alles bleef voor Drenkelaer even raadselachtig als de persoon zelve van den grijsaard, en niet zonder eenige te-leur-stelling en zelfs beschaming moest onze jongeling tot de gevolgtrekking komen, dat de behendigheid, waarmede hij zich verbeeldde, anderen om den tuin te kunnen leiden en tot werktuigen van zijn fortuin te maken, hem tegen-over Flinck weinig baten zou: ja, dat al de fraaie berekeningen, die hij gemaakt had, geheel in de war gebracht waren door de zonderlinge wijze, waarop Flinck er een streep had doorgehaald. - Wat daar intusschen van wezen mocht, Drenkelaer oordeelde in allen gevalle verstandig gehandeld te hebben met de uitnoodiging aan te nemen en de gele-<pb n="45"/>genheid niet te laten voorbijgaan om, zoo mogelijk, de gunst van den ouden man te winnen. Hij was dan ook den volgenden morgen behoorlijk op 't appèl: een ouderwetsche, doch stevige koets, half kar, half fourgon, met twee kloeke
paarden bespannen, nam het drietal - Flinck, Drenkelaer en den aannemer - mede, en de knecht van 't logement kreeg bij hun afreis last van Flinck om, dewijl men vreesde niet tegen het uur der <hi rend="i">table d</hi>'<hi rend="i">hôte</hi> t'huis te zullen wezen, te zes uren een middagmaal gereed te houden, en den Heer van Donia te noodigen, hem daarbij de eer van zijn gezelschap te schenken.</p></div>
<div type="chapter">
<pb n="46"/>
<head rend="h3">Vierde hoofdstuk.</head>
<head rend="h4"><hi rend="i">Een nieuw bewijs opleverende</hi>, <hi rend="i">hoe</hi>, <hi rend="i">naar</hi> '<hi rend="i">t oude spreekwoord</hi>, <hi rend="i">boontje om zijn loontje komt</hi>.</head>
<p>Donia had geen reden gevonden, de uitnoodiging af te slaan, daar hij zich in elk geval kon verwachten op een beter, althans meer uitgezocht onthaal, dan de <hi rend="i">table d</hi>'<hi rend="i">hôte</hi> aanbood, en ontslagen was van het aanhooren van de vrij onbeduidende gesprekken, door de <hi rend="i">habitués</hi>, 't zij over dienstzaken, 't zij over de <hi rend="i">commèrages</hi>, die de stad rondliepen, gevoerd, - van hun politieke beschouwingen, die zelden kant of wal raakten, - en van hun herhaaldelijk terugkeerende en meestal vrij zoutelooze aardigheden. Hij was dan ook ter bestemder ure aanwezig in de kamer, die tot ontvangst van het gezelschap gereedgemaakt en waar de disch gespreid was, en maar korten tijd had hij gewacht, toen Flinck met zijn reismakkers terugkeerde, en weldra het viertal aan tafel gezeten was: Drenkelaer, in weêrwil dat hij de jongste was van 't gezelschap, scheen het meest van drieën van den tocht vermoeid, ofschoon misschien minder nog naar het lichaam, dan naar den geest; want hij had den geheelen dag door schier geen rust gehad van de vragen, die de oude man hem deed. Wat dezen betrof, op hem scheen het hossen langs slechte wegen gedurende zoo vele uren en het wandelen over on-<pb n="47"/>effen heigronden, om van bijkomende rampen niet te spreken, geen uitwerking gedaan te hebben: hij was blijkbaar recht voldaan over hetgeen hij zijn uitstapje noemde: zijn oogen tintelden van inwendig vermaak: hij wreef zich de handen en ginnegabte bij zich zelven.</p>
<p>- ‘Wel, mijn Heer Flinck!’ zeî Donia: ‘ik zie met genoegen, dat de tocht zonder tegenspoeden is afgeloopen, en, zoo ik uit uw vrolijkheid mag opmaken, aan uw oogmerk beäntwoord heeft.’</p>
<p>Joost Klabbe zette een kluchtig gezicht en keek Flinck schuins aan.</p>
<p>- ‘Bedrieg ik mij?’ vroeg Donia, terwijl hij beurtelings Klabbe en Drenkelaer aanzag.</p>
<p>- ‘Och neen,’ zeî deze laatste: ‘tegenspoeden mogen wij 't niet noemen. Wij hebben alleen wat oponthoud gehad: slechts drie malen omgelegen, twee malen in een gat vastgezeten en ten minste zes keeren gedurende een kwartier naast het rijtuig moeten loopen, omdat de paarden ons niet tegen de hoogte konnen optrekken. - Maar de Heer Flinck, die, al wil hij er niet voor uitkomen, de jongste van ons drieën is, beschouwt zulke dingen als aangename afwisselingen, die het eentoonige van de reis breken: - ik voor mij beken, dat ik aan een rit met een spoortrein de voorkeur geef.’</p>
<p>- ‘Zie mij zulk een weekbakken geslacht als het tegenwoordige eens aan,’ zeî Flinck: ‘vallen is niets, zoolang men weêr op kan komen en verder gaan: en, wat het loopen betreft, wel! met een koû als het vandaag was, zouden wij bevroren zijn in die tochtige kast, en was het een verkwikking, nu en dan wat beweging te kunnen nemen. - Ik gun jou je spoorweg, mannetje! als je daar meê valt, dan staje niet weêr op.’</p>
<p>- ‘Wat dunkt mijn Heer?’ vroeg Joost Klabbe aan Donia, terwijl hij een zeker bijzonder handgebaar maakte:
<pb n="48"/>‘mijn Heer Drenkelaer moest ook maar van 't gild worden; dan zou hij 't nut van zulke reizen leeren zien, waar men struikelt en weêr opstaat, niet waar?’</p>
<p>- ‘Geloof mij, mijn Heer, indien mijn vriend Drenkelaer om geen andere reden tot de Orde overkwam, dan om eens te vernemen, dat de levensreis hobbelig en moeilijk is, dan kan hij zich waarachtig de uitgaven daarvoor wel besparen,’ zeî Donia, een weinig zuur ziende, als dit wel meer het geval is bij de zoodanigen, die, in hun jeugd vrije-metselaren geworden zijnde, doch later niet veel meer aan den arbeid gedaan hebbende, zich in het bijzijn van derden in voorzegde hoedanigheid zien interpelleeren door een ordebroeder - vooral indien die ordebroeder juist niet tot de zoodanigen behoort, met wie men bij voorkeur gemeenzaam verkeer zou zoeken. Flinck merkte zeer goed, waar Donia de schoen wrong, en de hem ingeboren neiging tot hetgeen de Hoogduitscher <hi rend="i">Schadefreude</hi> noemt, dreef hem terstond aan, bij het onderwerp te blijven: ‘wel ja!’ zeide hij: ‘dat mankeert hem nog, onzen vriend Drenkelaer! hij moet lid van de Orde worden. Is er geen Loge te Marlheim?’</p>
<p>- ‘O ja! en zij hebben al dikwijls genoeg bij mij aangeklopt,’ antwoordde Drenkelaer: ‘maar zij hebben mij nog geen waarborg kunnen geven, dat het geld, 't welk het mij kosten zou, mij behoorlijken interest zou opleveren.’</p>
<p>- ‘Wel, kijk! als je dan toch zulke voorbeelden ziet als mijn Heer van Donia hier, om van mij zelf en van mijn vriend Klabbe niet te spreken, dan moest je toch tot de gevolgtrekking komen, dat het geen kwade zaak kan wezen, die zulke voorstanders telt.’</p>
<p>- ‘<hi rend="i">Of</hi> het een mooie zaak is!’ zeî Klabbe: ‘en waar ik heel wat bij geproffeteerd heb; ik meen nou niet alleen wat het leerzame en het nuttige betreft voor iemand z'n geest en z'n hart, maar ook in m'n zaken, wil ik 'reis
<pb n="49"/>zeggen...daar hebje nog die 'anneming van de sluiswerken bij Krommel-Oord, die had ik zeker niet gehad zonder voorspraak van onzen Achtbare, die in 't Dijkkollezie zit: - en zieje,’ hier zag hij Donia aan, ‘Meneer is in de Oost geweest; daar zal het hem ook geen kwaad gedaan hebben, wil ik 'reis zeggen.’</p>
<p>Donia beet zich op de lippen; want, zoo hij het aan de eene zijde hoogst onaangenaam vond, dat men de bevordering, die hem in de Oost ten deel gevallen was, zou toeschrijven aan gelijke redenen, als die, waar Klabbe de hem gegunde aanbesteding toeschreef, hij bezat te veel kiesheid, om, door Klabbe te logenstraffen, als 't ware zelf te zeggen, dat hij de hooge ambten, door hem bekleed, aan eigen verdienste te danken had. - Drenkelaer bespeurde den onaangenamen indruk, dien de woorden van Klabbe op den oud-raad maakten, en wenschende te toonen hoe weinig hij er aan hechtte, haastte hij zich te zeggen:</p>
<p>- ‘Ik weet niet, of het lidmaatschap der orde iets toegebracht heeft tot de <hi rend="i">carrière</hi>, die de Heer van Donia gemaakt heeft; doch dit weet ik, dat elk genootschap vereerd moet zijn door het bezit van leden als de beide heeren, hier aanwezig, en dat, indien ik het geluk had, daarin met en nevens hen werkzaam te kunnen zijn, zulks zeker een groote spoorslag voor mij wezen zou, er mij in te laten opnemen.’</p>
<p>- ‘Wel! wat zegje, vriend Donia!’ vroeg Flinck: ‘je ziet, het hangt nu van ons af.’</p>
<p>- ‘Ik zeg niets,’ antwoordde Donia: ‘ik ben een vijand van alle prozelietemakerij, en bovendien moet ik tot mijn schande bekennen, mij te lang van de Broederschap verwijderd te hebben gehouden, om het recht te hebben als haar voorvechter op te treden.’</p>
<p>- ‘Erg genoeg!’ zeî Flinck: ‘ik wist niet, dat je zoo'n renegaat, of althans zoo'n afvallige waart: nu, wat
<pb n="50"/>mij betreft, ik schaam mij niet, te erkennen, dat ik er veel meê opheb, met de Orde meen ik: niet, dat zij mij niet altijd veel meer gekost heeft, dan ik er aan verdiend heb; maar ik heb er wonderschoone dingen van gezien:’ - en nu dischte hij achtereenvolgens, tot staving van zijn gezegde, eenige verhalen op, waar Klabbe met open mond en toenemende bewondering naar luisterde, en die zelfs niet zonder belangstelling door de beide andere toehoorders werden vernomen. Hiermede werd een groot deel van den maaltijd gekort, en vervolgens een ander deel gesleten met een meer uitvoerige mededeeling aan Donia van de bijzonderheden, die den tocht naar de Brallemerheiden hadden gekenmerkt. Over het doel van dien tocht, wie men te Bralhem al zoo gesproken, of wat men er verricht had, daarover liet men zich niet uit, en Donia, 't zij uit kiesheid, 't zij omdat het hem volstrekt onverschillig was, deed ook volstrekt geen moeite om er meer van te weten, dan men hem er van wilde vertellen.</p>
<p>Men was reeds aan het nagerecht, toen op eens de oude Heer, zich tot Donia wendende; ‘te drommel ja,’ zeide hij: ‘dat had ik u al willen vragen: dat meisje, dat als goevernante of als <hi rend="i">bonne</hi> woonde bij dat malle wijf, waar wij laatstleden zomer te zamen in den Haag bij gegeten hebben, dat is immers een pupil van je, Donia?’</p>
<p>- ‘En van Van Zirik,’ antwoordde Donia: ‘hoe vraagje dit zoo?’</p>
<p>- ‘Juffrouw Zevenster?’ vroeg Drenkelaer, zich herinnerende, voor zijn vertrek van Hardestein gehoord te hebben, dat Nicolette in de voorschreven hoedanigheid naar den Haag zou gaan.</p>
<p>- ‘Wat drommel! ken jij haar ook al?’ vroeg Flinck.</p>
<p>- ‘En ik ook,’ zeî Klabbe: ‘althans als het dezelfde is, daar ik in Juli meê gereisd heb van Utrecht naar Leyden: een aardige meid, dat beloof ik je.’</p>
<pb n="51"/>
<p>- ‘Dat is zij, buiten tegenspraak,’ bevestigde Drenkelaer: ‘en zij heeft dan ook gedurende haar verblijf op Hardestein menig hoofd op hol gebracht.’</p>
<p>- ‘En ook het uwe?’ vroeg Flinck haastig.</p>
<p>- ‘Veroorloof mij, mijn Heer Flinck!’ zeî Drenkelaer, ‘voor-als-nog mijn hartsgeheimen voor mij zelven te bewaren - dit alleen zeg ik, en blijf ik zeggen: 't is een lief meisje: en, als zij bij al haar uiterlijke en innerlijke gaven nog het voorrecht had gehad, een paar ouders te kunnen aanwijzen, dan had men vreemde dingen zien gebeuren.’</p>
<p>- ‘Ei zoo!’ zeî Flinck, die, niet kunnende droomen, dat de woorden van Drenkelaer betrekking hadden op de vrijerij van Maurits van Eylar, ze uitlegde als doelende op een voornemen, dat hij, Drenkelaer, zelf had opgevat.</p>
<p>- ‘Ik hoor, zij is niet meer in die konditie,’ zeî Drenkelaer.</p>
<p>- ‘Neen voorwaar niet,’ zeî Flinck: ‘zij is te Amsterdam, en, zonder haar, zou ik, die tot u spreek, misschien niet hier zitten.’</p>
<p>- ‘Inderdaad?’ - vroeg Donia: ‘en waar houdt zij zich dan op?’</p>
<p>- ‘Wel! wij zijn huisgenooten, op dezelfde verdieping,’ antwoordde Flinck: ‘in zooverre namelijk, dat ik kamers heb in een modewinkel, daar zij voor werkt.’</p>
<p>- ‘Zij woont dus bij brave menschen in?’ vroeg Donia: ‘en haar gedrag is...’</p>
<p>- ‘Haar gedrag!’ herhaalde Flinck, terwijl hij Donia aankeek, of hij hem verslinden woû: ‘zij is een engel! wat wouje mij praten van haar gedrag? - Ik heb nooit veel vertrouwen gehad in de vrouwen, ook in de beste niet: - maar zij - zij zou mij niet alleen met haar sekse, maar zelfs met de menschen in 't algemeen verzoenen, zoo dat mogelijk ware.’</p>
<pb n="52"/>
<p>- ‘Je spreekt met een vuur over haar,’ zeî Donia, ‘als een verliefde van zijn meisje.’</p>
<p>- ‘En ik hou ook van haar of zij mijn eigen kind was,’ zeî Flinck.</p>
<p>- ‘Hetgeen je mij zegt verheugt mij zeer,’ zeî Donia: ‘ik moet u bekennen, dat het mij ook bezwaarlijk viel, te gelooven, dat zij zulk een huichelares zou zijn, als zij is voorgesteld.’</p>
<p>- ‘Zij een huichelares!’ riep Flinck: ‘wie zijn er, die dat durven zeggen? En hebben ze haar bij u ook belasterd, gelijk ze 't bij Hoogenberg gedaan hebben? - Of noemje 't misschien huichelarij, dat zij, die zelve ziek is, nu weêr is gaan zitten aan het ziekbed van een ander? Ware 't niet, dat ik eenmaal met mijn Heer Klabbe afspraak gemaakt had, en om verscheidene redenen mijn tocht niet kon uitstellen, ik zou te Amsterdam gebleven zijn, tot zoo lang ik haar had overgehaald, wat meer aan haar zelve en wat minder om anderen te denken.’</p>
<p>- ‘En meent mijn Heer, dat hem dit gelukt zou zijn?’ vroeg Drenkelaer, die begon in te zien, dat er geen beter middel was, den ouden heer zijn hof te maken, dan Nicolettes lof te bezingen, ‘het zou mij kwalijk passen,’ voer hij voort, ‘op menschenkennis te bogen, anders dan die men aan de rechtbank opdoet - en die strekt juist niet om veel achting te krijgen voor 't menschdom in 't algemeen en voor de individuus in 't bijzonder; maar zoo Juffrouw Zevenster niet een onschuldig, engelrein schepseltje is, dat altijd zich zelf weg zal cijferen om alleen aan 't welzijn van anderen te denken, dan mag ik Nikodemus heeten.’</p>
<p>- ‘Wel gesproken, jonkman!’ zeî Flinck, met een goedkeurenden knik, ‘en ik woû wel eens zien, wie het tegendeel dorst volhouden.’</p>
<p>- ‘Goed!’ hernam Donia: ‘maar met dat al is het
<pb n="53"/>niet genoeg, dat die overtuiging bij ons gevestigd is; zij zal ook van den blaam, die op haar rust, op voldoende wijze voor het publiek dienen gerechtvaardigd te worden.’</p>
<p>- ‘Een blaam? Maar waar wordt zij dan van beschuldigd?’ vroeg Flinck: ‘Je spreekt ook al in raadsels, net zoo als Hoogenberg.’</p>
<p>- ‘Indien je 't niet weet is 't noodeloos het u te zeggen,’ antwoordde Donia: ‘zoo mij geschreven wordt, is onze vriend en haar mede-pleegvader Hoogenberg bezig te onderzoeken, wat er waar is of niet van hetgeen men haar te laste legt...’</p>
<p>- ‘Juist, dat heeft de man mij verteld,’ viel Flinck in.</p>
<p>- ‘En daarom,’ vervolgde Donia, ‘zullen wij verstandig doen, den afloop van dat onderzoek af te wachten, in de hoop dat het tot haar volkomen rechtvaardiging leiden zal.’</p>
<p>- ‘Als Meneer Hoogenberg er zich meê belast,’ merkte Klabbe aan, ‘dan zal het wel blijken, hoe de vork in den steel zit; want die pluist alles zoo na, dat hij een verroeste speld in een rijskribbe zou weêrom vinden.’</p>
<p>Hier ging plotslings de deur open, en de knecht, die, na het nagerecht opgebracht te hebben, de gasten van zijn tegenwoordigheid verlost had, trad binnen met de woorden: ‘mijn Heer van Donia, hier was een Juffrouw om u te spreken,’ waarop hij de volgende woorden tegen iemand, die nog buiten stond, liet volgen: ‘hier was mijn Heer van Donia.’</p>
<p>Al de aanwezigen zagen op, en wendden de oogen naar een juffertje, dat, na binnengetreden te zijn, in eenigszins verlegen houding aan de deur bleef staan. Niet zonder een weinig te meesmuilen zag Drenkelaer den oud-raad aan: Flinck, zijn oogen op het meisje gevestigd houdende, mompelde bij zich zelven, halfluid: ‘waar drommels heb ik dat bakkesje meer gezien?’ en Klabbe riep, met een verbaasd
<pb n="54"/>gelaat: ‘Kijk! bergen en dalen ontmoeten mekaêr niet; maar menschen wel.’</p>
<p>Donia, die, op dat punt minder bevoorrecht was, dan Flinck of Klabbe schenen te zijn, en zich niet herinneren kon, de bezoekster ooit meer te hebben aanschouwd, keek haar met eenige bevreemding aan, en vroeg toen: ‘Moet-je mij hebben, Juffrouw?’</p>
<p>- ‘Jawel mijn Heer! Uwees is immers mijn Heer van Donia? Of Uwees assieblieft eens bij onze Mevrouw zoudt willen komen. 't Is met onze Mevrouw heel droevig gesteld.’</p>
<p>- ‘Maar je bent zeker verkeerd, mijn lieve mensch,’ zeî Donia: ‘ik ben geen dokter: ik kan je Mevrouw niet genezen, als zij ziek is.’</p>
<p>- ‘Och mijn Heer!’ hernam het Juffertje: ‘Uwees is immers dezelfde, die nog bij ons gegeten heeft in den Haag? - Ik wist, dat mijn Heer hier logeerde; want ziet u, ik ben juist hier tegen-over gelozeerd, bij mijn nicht, in de banketbakkerij.’</p>
<p>- ‘Heb ik bij u gegeten?’ vroeg Donia, op wie de gansche zaak de uitwerking deed van een verwarden droom: ‘wat meenje toch? - Waar? Wanneer?’</p>
<p>- ‘Wel ja, bij onze Mevrouw, bij Mevrouw Van Zirik,’ antwoordde Karoline; want niemand anders was de bezoekster, gelijk trouwens de schrandere lezer reeds geraden zal hebben.</p>
<p>- ‘Mevrouw Van Zirik!’ riepen Donia en Flinck, als uit een mond.</p>
<p>- ‘Kijk,’ zeî Klabbe: ‘dat dachtje niet, toen wij mekaêr verleden week bij den avekaat Hoogenberg ontmoetten, dat je mij hier weêr zoudt aantreffen.’</p>
<p>Karoline keek inderdaad eenigszins verwonderd op, dus beiden, Flinck en Klabbe, te dezer plaatse te vinden, doch zeî niets, maar wendde opnieuw den blik naar Donia, als
<pb n="55"/>dien zij begreep, dat de man was, die haar helpen moest.</p>
<p>- ‘Maar is Mevrouw Van Zirik dan hier?’ vroeg Donia.</p>
<p>- ‘Och ja mijn Heer!’ antwoordde Karoline: ‘en, dewijl ik niet wist, wat met het mensch aan te vangen, had ik zoo bij mij zelve gedacht: “ik zal eens bij mijn Heer van Donia gaan: die is toch met Mevrouw bekend.”’</p>
<p>- ‘Maar ga toch zitten, meisje,’ zeî Donia, ‘en vertel ons eerst, wat er gebeurd is, en hoe het komt, dat Mw. Van Zirik zich hier bevindt.’</p>
<p>Drenkelaer had reeds een stoel gehaald, en Karoline, plaats genomen hebbende, begon aldus haar verhaal:</p>
<p>- ‘Ik zal 't u zeggen, mijn Heer. Gisteren namiddag zat ik met de schemering voor 't venster te kijken naar de diligence, die hier van over de grenzen komt, en twee deuren van ons vandaan aan den “Gekroonden Roemer” stilhoudt; want ziet u, mijn Heer, Marlheim is in den Haag niet: 't is hier een dooie boêl, en men is al blij, als er 'reis wat te kijken valt. Nou, als ik zeî, daar houdt de wagen stil, en wie zie ik, dat er uit geholpen wordt? - Ja kijk, mijn Heer! ik wierd er toch akelig van: - onze Mevrouw in eigen persoon! 't licht van de lantaren scheen er net in 'r viezelmie; 't was mij, of ik met stoel en al deur den grond zonk, en of de winkel met al de trommels en flesschen om mij heen draaiden, zoo veraltereerd was ik. En mijn Heer! wat zag het mensch er uit! Kijk! als ik haar niet drie jaar lang alle dagen aan- en uitgekleed had, zou ik haar niet gekend hebben, zoo bleek en ontdaan als ze was, zoo sjovel in de kleêren. Nou, dat 's tot daar 'an toe. Zij ging naar binnen, en ik op stoep: - ik dacht, ik moet toch 'reis zien, wat er met haar gebeurd is, en of zij mij ook noodig heeft. Zij was in huis gegaan, als ik zeî: en de wagen reed weêr voort. Zoo dacht ik, ik zal toch de astrantigheid gebruiken en invermeeren me
<pb n="56"/>'reis, en zoo ging ik op de stoep van 't lozement staan, en naar de pakkies en doozen kijken, die afgeladen waren en er nog stonden, en zoo kwam de <hi rend="i">kelner</hi>, zoo als ze dat hier noemen, een praatje maken - zoo als hij trouwens wel meer doet; ofschoon ik er niets in geef, dat kan mijn Heer wel begrijpen, men moet zijn kontredans ophouden tegen zulke heertjes; want geefje hun den vinger, dan nemen zij den heelen duim.’</p>
<p>- ‘Nu ja,’ zeî Donia; ‘maar verder.’</p>
<p>- ‘<hi rend="i">Sine istam eloqui</hi>,’<note n="1)" place="foot">‘Laat haar uitspreken.’</note> zeî Drenkelaer, die uit de verhooren, welke hij had bijgewoond, genoeg ondervinding had opgedaan om te weten, dat verhalen of verklaringen, vooral wanneer zij door een vrouw worden gegeven, volkomen gelijk zijn aan het water, dat na een regenbui van een hoogte stroomt: laat men het stil zijn gang gaan, dan mag het nu en dan afdwalen, maar het komt toch eindelijk beneden: stuit men daar-en-tegen zijn loop, dan verdeelt het zich, - spat in vertakkingen weg, en is niet meer te volgen: ‘<hi rend="i">sermonem eius interrumpendo cum garrulitatem</hi>, <hi rend="i">tum verborum obscuritatem tantum augebimus</hi>’<note n="2)" place="foot">‘Door haar in de rede te vallen zult gij zoowel haar snapachtigheid als de duisterheid van haar verhaal slechts vermeerderen.’</note>.</p>
<p>Karoline keek Drenkelaer een oogenblik aan, als wilde zij zeggen: ‘wat spreek jij voor taal?’ en ging toen voort tegen Donia:</p>
<p>- ‘Ja mijn Heer! en zoo zeit hij tegen mij: “Zoo Juffrouw Verdrongen,” zeit hij - hoe de vent mijn naam kent weet ik waarachtig niet: “was uwee wat te wachten?” zeit hij, dat je zoo naar die adressen kijkt?” - “Och neen,” mag ik zoo zeggen: “maar daar is zoo even een Mevrouw afgestapt, die ik geloof dat ik ken.” - “Ha zoo!” zeit hij: “die met dien zwarten hoed: ja, die is ziek, ge-<pb n="57"/>loof ik; althans, zij heeft naar een kamer gevraagd en is direkt naar boven gegaan: - ik denk, dat zij naar bed woû: zij zag er althans bijster ontdaan uit. Zeker heeft zij een lange reis gehad. Eten woû zij niet hebben, zeî ze.” - Ja, ziet u, mijn Heer! Toen ik dat hoorde, toen dacht ik, ze mag dan wezen wie ze wil, en ze heeft mij slecht behandeld, met mij zoo zonder dienst te laten; maar ik heb 'r toch te lang gekend en 'r brood gegeten, en ik moet toch 'reis zien of zij iets noodig heeft: en zoo zeî ik tegen dien kelner: “Wel!” zeî ik, “is die Mevrouw niet wèl, dan zel zij ook wel iemand noodig hebben, die haar helpt, en zoo zelje mij veroblizeeren, als je mij haar kamer wijst.”’</p>
<p>- ‘Dat was braaf van je,’ zeî Donia - en ik vertrouw, dat de lezer die verklaring onderschrijven zal. 't Kan zijn, dat er onder de gedienstigheid van Karoline drievierden nieuwsgierigheid liep; maar zeker is het, dat ook hier weêr zich bij haar die kenmerkende trek had geöpenbaard van het vrouwenhart, dat steeds tot hulpbetoon geneigd is, waar smart geleden wordt. Het ziekbed is een zeilsteen, die de vrouw, ook zelfs de minst gevoelige, tot zich trekt. Wij hebben buurwijven gekend, die alle dagen ruzie hadden, elkaêr met de woorden kreng en karonje betitelden, ja elkaêr de mutsen van 't hoofd scheurden; en toch, als eene van beiden 't bed moest houden, en niets verdienen kon, kwam de andere niet slechts aan haar bed waken, maar deelde haar eigen sobere pot met de zieke en kocht voor deze versnaperingen van haar opgespaarde centen.</p>
<p>- ‘Nou,’ ging Karoline voort, ‘hij zeî: “ga dan maar binnen.” - “Goed!” zeî ik: “maar ga jij dan voor en breng mij waar ik wezen moet;” - en zoo gingen wij binnen. - Nu! 't is ook niet veel bijzonders, die “Gekroonde Roemer:” eigentlijk maar een loziment voor reizende kramers en halfblanksheeren, zoo als...’</p>
<pb n="58"/>
<p>- ‘Zoo als ik b.v.,’ viel Klabbe in: ‘want ik lozeer 'er: nou; ik ben dan ook maar een burgerman - en zeker, voor de Heeren hier, zou 't er te <hi rend="i">commun</hi> wezen.’</p>
<p>- ‘Zoo!’ zeî Karoline, een weinig van haar stuk gebracht door die opmerking: ‘ik hoop niet, dat ik mijn Heer veraffronteerd heb: anders, ik zeg niet, of er lozeeren ook wel knappe menschen in den Roemer, maar ik woû maar zeggen, dat voor Mevrouw...’</p>
<p>- ‘Nou ja! dat geloof ik ook,’ viel Klabbe in: ‘'t was maar om te <hi rend="i">dollen</hi>, dat ik het zeî, Juffrouw!’</p>
<p>- ‘Wel! 't is buiten kijf,’ merkte Donia aan, ‘dat Mw. Van Zirik aan een <hi rend="i">comfort</hi> gewend was, als noch de Roemer, noch eenige herberg in Marlheim haar kan verschaffen. - Mag ik de Juffrouw nu verzoeken, verder te gaan met haar verhaal.’</p>
<p>- ‘Ja,’ hernam Karoline: ‘ik dacht zoo bij mijn eigen: “hoe komt Mevrouw er toe, om hier te willen vernachten? Mevrouw zal zeker niets beters geweten hebben:” en zoo ging ik, den kelner na, een trappie op, en het kamertje binnen - och heden mijn Heer! zoo'n treurig kamertje! - En daar lag Mevrouw, zoo lang zij was, boven op het ledekant, met het gezicht in de kussens: “Mevrouw!” riep ik: “Mevrouw! kent u me niet? ik ben Karlien.” - Daar keek ze om: “hu!” zeî ze, als een mensch, dat ijsselijk veraltereerd en geschrikt is: nou! zij was mij dan ook niet te wachten. “Ja Mevrouw!” zeî ik zoo: “ik kwam 'reis hooren, of Mevrouw ook iets noodig heeft.” En daar draait zij zich om en pakt mijn hand en zoent die en begint zoo bitter te huilen...kijk! ik had er toch weet van, mijn Heer! als ik dan bedenk, hoe 't mensch het t'huis had op den Vijverberg: - en dat ze daar met zoo'n Franschen snoeshaan vandaan moest loopen om hier nou in zoo'n krot...mijn Heer [dit tegen Klabbe] neem mij niet kwalijk, dat ik “krot” zeg?...’</p>
<pb n="59"/>
<p>- ‘Neen, neen,’ zeî Klabbe: ‘ga jij gerust je gang, Juffrouw!’</p>
<p>- ‘In zoo'n krot te land te komen,’ vervolgde zij: ‘nu! ik zeî dan: ‘Mevrouw!’ zeî ik, ‘zou u niet ergens anders gaan lozeeren? 't Is hier geen lozement voor Mevrouw en haars gelijken.’ - Maar daar begon zij mij al harder en harder te huilen en te lamenteeren: ‘och!’ zeî ze zoo: ‘'t is immers 't zelfde, waar ik sterf:’ - ‘wel mensch,’ zeî ik, ‘is dat nou praten? om te sterven, daar is 't nog altijd tijds genoeg voor: en tegen alles is kruid gewassen, behalve tegen den dood.’ En zoo zocht ik 'r tot bedaren te krijgen; maar ik zag, dat ze heelemaal <hi rend="i">op</hi> en toch niet meer te transformeeren [zij meende zeker <hi rend="i">transporteeren</hi>] was; zoo doodmoei was zij: zoo zeî ik: ‘als Mevrouw hier pervizioneel wil blijven, zal ik Mevrouw uitkleeden: dat heb ik toch meer gedaan,’ zeî ik, zoo al lachende, om 'r zoo wat op te beuren: en zoo deed ik haar 'r mantel af en maakte 'r japon los en zij liet zich bijna als een kind behandelen. En ik zeî: ‘waar hebben ze Mevrouws koffer gezet, dat ik 'r nachtgoed krijg?’ En toen was 't weêr huilen en snikken...in 't eerst kon ik het er maar half uitkrijgen; maar toen was 't: ‘ik heb geen koffer: ik heb niets bij mij: hij is met alles weggegaan.’ - Nou! wie die <hi rend="i">hij</hi> is, dat zullen de Heeren ook wel begrijpen; althans ik begreep het direkt. Zoo'n smerige, kale <hi rend="i">parlé Francé!</hi> Moest Mevrouw daarvoor nou haar goeie doen in den Haag achterlaten en haar man en haar bloeien van kinderen? en dat voor zoo'n stinkenden smeerlap en 'n astranterigen dief als hij nou van achteren blijkt te zijn! - een verloopen kommediant wassie, dat heit Filip mij nog verzekerd...weet u, die knecht bij ons was...en die had het van een Franschen sianteur uit de opera, die 'm gekend heeft: - en dat
'n mensch, die t'huis alles krijgen kon waar zij maar trek in had: - ‘nou kijk Mevrouw!’ zeî ik, ‘had ik den
<pb n="60"/>vent hier, ik zou 'm met plezier zoo de oogen uit het hoofd krabben.’</p>
<p>- ‘Indien er diefstal is gepleegd,’ zeî hier Drenkelaer, ‘zou het dan ook zaak zijn, den officier te waarschuwen? misschien ware de vent nog op te sporen. - Weetje ook, wanneer hij Mevrouw verlaten had, meisje?’</p>
<p>- ‘Och mijn Heer!’ antwoordde Karoline: ‘dat moet al een dag of wat geleden zijn, en in een plaats hier heel ver vandaan, als Keulen, of Romen, daar wil ik afwezen. Of 't kan ook wel Dusseldorp zijn: - dat weet ik zoo precies niet.’</p>
<p>- ‘Neen, inderdaad,’ zeî Drenkelaer: ‘de Justitie zal eenigszins duidelijker inlichtingen moeten hebben, eer zij kan ageeren.’</p>
<p>- ‘Nou,’ zeî ik verder: ‘als ik Mevrouw niet affronteer, en als Mevrouw gediend blieft met een muts en een nachtjak van mij? - 't Was gelukkig, dat de wasch net gisteren morgen t'huis was gekomen: anders had ik niet van 't mijne kunnen helpen; want ziet u, mijn Heer! de wasch komt hier Maandags t'huis, dat is anders als in den Haag; daar komt hij Zaturdags, althans de kleine wasch, weet u?’</p>
<p>- ‘Ik weet er niets van,’ antwoordde Donia: ‘ik ben zoo lang uitlandig geweest, dat ik, wat het gaan en komen van de wasch betreft, volstrekt niet meer op de hoogte ben, altijd gesteld, dat ik het vroeger geweest ben.’</p>
<p>- ‘O ja, dat 's ook waar,’ hernam Karoline, ‘de heeren weten daar zoo niet van af en mijn Heer moet mij verexcuzeeren, dat ik zoo van de wasch spreek: ik woû dan maar zeggen, ik ging naar huis en zeî aan mijn nicht: “Nicht,” zeî ik, - “'t kon wel wezen, dat ik van nacht niet t'huis kom.” - “Wel bewaar ons, mensch,” zeî ze: “benje van zins uit zwieren te gaan? 't is nou geen kermis,” zeî ze. - “Neen,” zeî ik, en zoo vertelde ik 'r wat
<pb n="61"/>er van was: en zij hoorde er ook nieuw van op, al kent ze Mevrouw Van Zirik niet; maar ik had het haar natuurlijk allemaal vroeger al verteld.’</p>
<p>- ‘Ja! <hi rend="i">dat</hi> wil ik gelooven,’ zeî hier op eens Flinck, die al dien tijd met de oogen dicht gezeten had, als of hij sliep; doch nu, door het forsche stemgeluid, waar hij die vijf woorden meê uitbromde, allen opkijken en Karoline schrikken deed.</p>
<p>- ‘Nu,’ zeî Donia, op goedhartigen toon: ‘je bracht haar dan uw nachtgoed, niet waar?’</p>
<p>- ‘Ja, mijn Heer! en ik leî 'r te bed, en vroeg 'r, of ze ook wat eten, en of ze een dokter hebben woû; maar ze woû niets gebruiken, en ook niemand zien. En zoo heb ik maar wat thee voor haar gezet: ik dacht, een kopje thee kan men altijd drinken, en wat krakelingen bij ons uit den winkel gehaald; “Marlheimsche Achten,” zoo als zij ze hier noemen - ik dacht, dan krijg je toch altijd wat in de maag.’</p>
<p>- ‘De droes ja!’ zeî Klabbe: ‘daar zegje zoo wat, die zijn wel goed, en ik zal er een peperhuis van meênemen voor mijn kleine meid.’</p>
<p>-‘Nou,’ vervolgde Karoline: ‘'t bleef dan, maar altijd door, grienen en handen wringen, totdat zij eindelijk van vermoeidheid in slaap viel, en zoo ben ik maar bij haar gebleven van nacht, en heb in mijn stoel wat geslapen; maar zooveel ben ik toch van haar te weten gekomen, dat zij met dien gemeenen kerel gereisd is naar een plaats ergens in Duitschland of Frankrijk, dat weet ik zoo niet recht.’</p>
<p>- ‘Parijs misschien?’ vroeg Donia.</p>
<p>- ‘Neen, niet Parijs, dat zou ik wel beter weten: ik ben zelve twee jaar geleden met Mevrouw naar Parijs geweest: - nou, dat is 't zelfde, <hi rend="i">afin!</hi> 't was een plaats, waar hij 'r wijsgemaakt had, dat hij nog famielje had, die
<pb n="62"/>heel aanzienlijk was en op een groot kasteel woonde: - ik zeî al: ‘Mevrouw! hoe kunje toch zoo iets je laten wijsmaken van zoo'n kommediant.’ <hi rend="i">Afin!</hi> toen zij zoo wat in de buurt van die plaats gekomen waren, die hij haar genoemd had, was hij op een mooie nacht verdwenen met al haar boeltje, en zoo hadden zij haar - verbeeldt u eens, mijn Heeren! - met politie over de grenzen gebracht, omdat zij haar logies niet betalen kon: - en zoo was zij tot hier gekomen en had nu niets meer. - ‘Ja,’ zeî ik, ‘zou Mevrouw dan niet aan mijn Heer schrijven? Mijn Heer is toch altijd zoo goed’...want dat moet ik zeggen, mijn Heer Van Zirik is een goeie man, en kan wel komiek wezen ook nu en dan. - Maar daar woû ze niets van hooren. ‘Ja,’ zeî ik zoo, ‘Mevrouw kan toch hier zonder geld ook niet blijven.’ - En dan zeî ze, dat ik gelijk had, en dan was het weêr het ouwe liedje, dat ze maar sterven moest. - ‘Nou, dat,’ zeî ik, ‘was maar malligheid, en mijn Heer zou 'r toch niet van honger laten krimpeeren, en of ik dan niet schrijven zou;’ - maar dat woû ze ook niet hebben. <hi rend="i">Summa summarum</hi>, van morgen is ze dan toch opgestaan en hebben we samen ontbeten, en toen heeft zij mij naar de kinderen gevraagd, en zoo al meer. - Ja! 't was zeker erg met die schapen! Eerst de kindermeid weg! en toen de <hi rend="i">bonne</hi> weg, daar ze zooveel van hieuwen, en toen Mevrouw weg en de gouwverneur weg...en geen mensch als ik om ze op te passen...ja, 't was mij een historie...en nog wel volk ten eten!...nou, ik zeî 'r dan, hoe of ik eerst wat voor de kinderen gezorgd had, met Naatje, en hoe mijn Heer toen Sjarle op school had gedaan, en de meisjes zoolang bij een tante van mijn Heer geweest waren...<hi rend="i">afin!</hi> zoo hebben wij een heelen tijd gepraat. - En toen moest ik 'reis naar mijn
nicht; want mijn nicht zou ook al gedacht hebben: ‘wie uit is die uit mag, en komt ze nooit weêr-<pb n="63"/>om?’ - En toen ik weêr naar Mevrouw heenging, daar komt mij die loeris van een kelner in de gang tegen en vraagt: ‘hoe is 't nou met die madam daar boven?’ - ‘Wat?’ zeg ik: ‘wat praat jij van een madam? zoo fatsoendelijk als zij is hebje nog nooit in je herberg gehad.’ - ‘Ja, dat kan wel wezen,’ zeit me zoo'n lompert: ‘maar ze is hier zonder bagazie gekomen en ze verteert niets: zukke klanten kunnen wij hier best missen.’ - ‘Wat!’ zeî ik, ‘Mevrouw is Mevrouw Van Zirik, en 'r man is een van de rijkste parteklieren uit den Haag, en kan jou lozement, en dat hierover, en het heele Marlheim er bij wel betalen.’ Want ziet u, ik werd giftig, dat ze 'r zoo taxeerden: ‘Ei, ei!’ zeî hij weêr: - ‘nou! ik ben jongen geweest in de Witte Sociëteit in den Haag...’</p>
<p>- ‘Net als ik in de Paauw te Leyden,’ mompelde halfluid Joost Klabbe, achter de wolken van zijn cigaar.</p>
    <p>- ‘En ik ken mijn Heer Van Zirik heel goed, en het is dan raar, dat, toen ik haar van morgen de nachtlijst prezenteerde, zij daar op teekende “<hi rend="i">Emilie N</hi>. - Mw. Van Zirik” zou warempel niet door politie op den wagen <hi rend="i">gekonvieerd</hi> zijn geworden, zoo als mij de voerman heeft verteld, dat met deuze het geval was. - En daarom, wil je nicht borg voor 'r wezen, dan is het goed; maar anders verkiezen wij 'r niet langer in huis te houen.’ - Nou, de Heeren begrijpen, wat mijn nicht betreft, die had met den boêl niet te maken, en mij zou 't nog veul minder konfiëeren, want ik ben voor 't oogenblik buiten dienst en buiten verval en ik krijg eerst met Februari een dienst, bij Juffrouw Van Marsden, of mijn Heer 'r kent op de Keizersgracht over de “Gouwe Ketting”: - en zoo zeî ik: “wat denkje wel?” zeî ik: “dat zou immers de verkeerde wereld wezen, dat de kamenier borg stond voor de Mevrouw. En wees jij maar niet verlegen,” zeî ik, “jij zelt je daalder of wat je hebben mot, wel krijgen.” En zoo
<pb n="64"/>liet ik hem staan en ging naar Mevrouw, en vertelde haar wat de man gezeid had, en dat er raad geschaft diende te worden, en dat ze toch schrijven moest, en dat ik het anders zou doen. En toen zeî ze: zij zou het doen, ik moest haar maar papier en pennen bezorgen, - nou! die ging ik halen: en toen onderweg, daar dacht ik er op eens aan, dat mijn Heer hier lozeerde: dat had ik zoo toevallig gehoord van iemand, die bij ons in den winkel iets kwam halen en tegen een ander zeî: “weetje, dat mijn Heer van Donia, die in de Oost geweest is, hierover in den Eenhoorn lozeert?” - Wel! dacht ik, dat is vast diezelfde Heer, die bij ons gegeten heeft, en zoo zeî ik tegen Mevrouw: “Mevrouw!” zeî ik, “zouden wij die mijn Heer niet in den arm nemen?” Nou! Mevrouw had er eerst wel <hi rend="i">op</hi> tegen; maar naderhand zeî zij: 't was goed, dan moest ik van avond maar eens naar u toegaan: en zoo, mijn Heer, heb ik mijn stoute schoenen aangetrokken en ben hier gekomen. En als nou mijn Heer het schikken kon, van avond, of anders morgen ochtend, eens bij Mevrouw te komen, dan zou het mij veel genoegen doen; want ziet u - wij zijn maar vrouwen onder mekaêr, en een man heeft toch altijd meer <hi rend="i">prezentie</hi>, die kan van zich afspreken, en beter raad schaffen in zoo'n geval.’</p>
<p>- ‘Wel! ik moet zeggen,’ zeide Donia, toen zij gedaan had met spreken, ‘je hebt je kapitaal gehouën, en, al is het juist geen aangename kommissie, die je mij opdraagt, ik ben natuurlijk bereid, in 't belang van Mw. Van Zirik te doen wat ik kan, en gewis de Heer Flinck insgelijks: niet waar mijn Heer Flinck? Wij kunnen toch, even goed als dat meisje daar, van Mw. Van Zirik zeggen, dat wij haar brood gegeten hebben?’</p>
<p>- ‘En zelfs haar getruffeerde varkenspootjes,’ zeî Flink: ‘'t wijf is geen knip voor d'r neus - maar wél is de eene beleefdheid de andere waard.’</p>
<pb n="65"/>
<p>- ‘Ik ken den Heer Van Zirik,’ zeide Drenkelaer: ‘en zoo ik in deze zaak van dienst kan wezen, ben ik er zeer toe bereid.’</p>
<p>- ‘Ja,’ zeî Klabbe: ‘'t past mij minder, mij op één lijn te stellen met de Heeren; maar anders, ik heb geld aan Van Zirik verdiend en zoo er te met geld moet wezen, om die Mevrouw te verassisteeren, dan wil ik met plezier er mijn part in dragen.’</p>
<p>- ‘Met dat al,’ hernam Donia, ‘wij kunnen niet allen te zamen bij Mw. Van Zirik gaan, en zelfs zou ik geen vrijheid vinden, mij tot haar te begeven, zonder haar uitdrukkelijk verlangen. Juist ten gevolge van de dubbelzinnige stelling, waarin zij verkeert, acht ik mij verplicht, allen schijn te vermijden, als of ik begreep, mij tegen-over haar te kunnen ontslaan van zoodanige vormen van betamelijkheid, als ik jegens elke andere vrouw in acht zou nemen. Ik zou dus, indien de Heeren 't met mij eens zijn, behoorlijkst achten, dat dit meisje eerst aan Mw. Van Zirik ging zeggen, dat zij ons gesproken had, en dan verder haar vroeg, of zij ons of een onzer wenschte te ontvangen.’</p>
<p>- ‘Zoo! dan gaat mijn Heer niet dadelijk meê?’ vroeg Karoline.</p>
<p>- ‘Neen,’ zeî Klabbe, ‘maar ik ga meê: ik lozeer daar toch, en 't wordt mijn tijd. Ik verlang met de Mevrouw niet te praten; maar ik zal dien lompert van een knecht de ooren eens gaan wasschen, en hem zeggen, dat ik borg sta voor de vertering van de Mevrouw.’</p>
<p>Karoline keek den aannemer, terwijl hij sprak, heel vriendelijk aan. Sedert zij hem in gezelschap met drie voorname Heeren had aangetroffen, en hij zich zoo royaal betoonde, had hij machtig in haar schatting gewonnen, en had zij er half berouw over, dat zij hem in de wachtkamer van Hoogenberg wat vinnig had afgesnaauwd.</p>
<pb n="66"/>
<p>- ‘Als mijn Heer zoo vriendelijk wil wezen, 't zal mij veel genoegen doen,’ zeî zij.</p>
<p>- ‘Wel zeker!’ hernam hij, haar spotachtig aankijkende: ‘al was 't maar om den peis te maken, niet waar? Nou, mijn Heer Flinck! goeien avond, en wel verplicht voor je lekker onthaal. Goeien avond Heeren, als ik je niet weêr mocht zien.’</p>
<p>- ‘Goeden avond, mijn Heer Klabbe!’ zeiden de drie anderen.</p>
<p>- ‘Blijfje nog bij je plan om met het postkarretje te vertrekken van nacht?’ vroeg Flinck.</p>
<p>- ‘Om je te dienen: te twaalf uren en een kwartier <hi rend="i">en route</hi>.’</p>
<p>- ‘Drommels! dat 's ook een alles behalve vrolijke reis in dezen tijd van 't jaar,’ zeî Drenkelaer.</p>
<p>- ‘Ja, maar daar moet men in mijn vak niet van weten,’ zeide de aannemer, ‘en ik kan 'er best tegen. - Nou, 'n avond Heeren.’</p>
<p>- ‘Goeien avond Heeren!’ zeî Karoline: ‘ik zal de Heeren in allen gevalle rapport komen doen.’ - En het tweetal verliet het vertrek.</p>
<p>Maar naauwelijks hadden de drie Heeren vijf minuten den tijd gehad, om over het voorval te praten en eenige gissingen te opperen aangaande de wijze, waarop Van Zirik de terugkomst zijner vrouw zou opnemen, toen Karoline plotslings weêr de deur kwam binnenstormen, bleek als een doek, en in een stoel neêrviel met de woorden: ‘O God mijn Heeren! Mevrouw heeft zich van kant gemaakt.’</p></div>
<div type="chapter">
<pb n="67"/>
<head rend="h3">Vijfde hoofdstuk.</head>
<head rend="h4"><hi rend="i">Wat minder akelig is</hi>, <hi rend="i">dan de lezer misschien verwacht zou hebben</hi>.</head>
<p>Donia en Drenkelaer waren beiden, op 't hooren der ontzettende tijding, die Karoline aanbracht, van hun stoelen opgesprongen en hadden naar hun hoeden gegrepen; Flinck nam het kalmer op en zeide:</p>
<p>- ‘Dat is misschien 't verstandigste wat het mensch kon doen, en vooral 't gemakkelijkste voor Van Zirik.’</p>
<p>- ‘Maar wij zullen toch gaan zien,’ zeî Donia: ‘ga je niet met ons, mijn Heer Flinck?’</p>
<p>- ‘Jawel,’ antwoordde deze, zijn glas leêgdrinkende, en zich toen langzaam oprichtende: ‘ga maar vooruit: ik zal je wel nastrompelen...en als 't mensch toch dood is, zal 't niet verschelen of ik er een minuut of wat vroeger of later bij kom.’</p>
<p>- ‘Drink wat, kindlief!’ zeî Drenkelaer, die inmiddels een glas water had ingeschonken en het aan Karoline overhandigde.</p>
<p>- ‘Houje goed, meid!’ zeî Donia, ‘je dient toch met ons er weêr heen te gaan, en ons onderweg te vertellen, wat er eigentlijk gebeurd is.’</p>
<p>- ‘Ja! dat weet ik zelvers niet,’ antwoordde zij, na het haar aangeboden glas gedronken te hebben: ‘ik kwam
<pb n="68"/>in de kamer! Wat zie ik daar...Mevrouw hangt aan de beddekwast: - ik gil en roep om hulp: die mijn Heer met zijn pijjakker, die met mij gegaan was, komt boven, en ik ben als een radeloos mensch hierheen geloopen, om het aan de Heeren te vertellen.’</p>
<p>Dit verhaal, in de kamer begonnen, was op de trap voortgezet en op de stoep geëindigd. - Men stak nu het plein over, Karoline al hijgende, snikkende en uit haren adem, terwijl Donia, niet weinig ontroerd, nevens haar ging, en Drenkelaer, die Mw. Van Zirik nooit gekend had en wien het met haar gebeurde dus vrij onverschillig was, gezelschap hield aan Flinck, die, strompelende en op zijn stok leunende, achteraan kwam.</p>
<p>Aan den Gekroonden Roemer komende, vonden zij de gang bezet met een dozijn personen, tot de huisgenooten, logeergasten en stalbedienden behoorende, en die in verwarring door elkander liepen; terwijl de kelner op het trapje stond, en den toegang tot het opkamertje tegen de nieuwsgierigen verdedigde. Hij aarzelde echter niet, op het zien van het deftige gezelschap, dat Karoline vergezelde, hun den doortocht vrij te laten; en zoo geleidde de kamenier, niet zonder heftig te beven, de drie heeren naar het opkamertje. Daar binnengekomen, zagen zij, dat Mw. Van Zirik was afgesneden en op het ledikant lag uitgestrekt, terwijl de kasteleines er nevens stond, met Klabbe en nog een manspersoon, gezamentlijk hun beste pogingen aanwendende, om haar weêr in 't leven te roepen.</p>
<p>- ‘Dat 's net bijtijds, dat ik er nog bij gekomen ben,’ zeî Klabbe: ‘ik heb haar afgesneden en op het bed gegooid: was ik later gekomen, zij was er om koud geweest.’</p>
<p>- ‘Dus leeft zij nog?’ vroeg Donia.</p>
<p>- ‘Dat is om het oude spreekwoord om te keeren,’ zeî Flinck, ‘dat, wie voor 't hangen geboren is, niet verzuipen kan.’</p>
<pb n="69"/>
<p>Hier nam de man, die met de zelfmoordenaresse bezig was, en een apothekersbediende bleek te zijn, het woord: ‘zij had,’ zeide hij, ‘de koord van het bedgordijn genomen en waarschijnlijk de lus slecht aangelegd, zoodat de koord, in plaats van den strot te knellen, onder de kin geschoten was en de ademhaling niet belemmerd had. - Zij is,’ vervolgde hij, nu nog flaauw; doch gevaar is er niet bij; de pols slaat weêr geregeld, en zij zal, denk ik, spoedig uit haar bedwelming weêr ontwaken.’</p>
<p>- ‘'t Is ondertusschen heel onaangenaam,’ zeî de kasteleines, ‘dat iemand mijn huis kiest om zoo'n spektakel in te maken, en als zij toch voornemens was, zich van kant te maken, kon ze dan niet even goed in de rivier zijn gesprongen?’</p>
<p>- ‘'t Mensch zal hier den weg niet geweten hebben,’ merkte, droogjes weg, Drenkelaer aan.</p>
<p>- ‘Wel!’ zeide Donia tegen de klagende kasteleines: ‘indien de tegenwoordigheid van Mevrouw in uw huis u zoo onaangenaam is, dan zullen wij u daar zoo spoedig mogelijk van trachten te verlossen:’ en meteen fluisterde hij Drenkelaer een paar woorden in 't oor, die daarop het vertrek verliet.</p>
<p>- ‘Zij had u om schrijfgereedschap gevraagd,’ zeide vervolgens Donia tegen Karoline: ‘en ik zie daar wel papier en een pen liggen, maar geen brief.’</p>
<p>- ‘Zij had een brief geschreven,’ zeî de kasteleines: ‘en die heeft zij, geen kwartier geleden, aan Bram gegeven om te bezorgen.’</p>
<p>- ‘Een brief!’ herhaalde Donia: ‘en was die bezorgd?’</p>
<p>- ‘Ik denk ja,’ antwoordde de vrouw des huizes: ‘Bram! Bram!’ riep zij, door de open deur, tot den kelner, die op de trap stond: ‘is die brief al bezorgd, die de Madam je gegeven heeft?’</p>
<pb n="70"/>
<p>- ‘Jawel,’ antwoordde Bram, ‘ik heb hem direkt in de bus gedaan.’</p>
<p>- ‘En je weet natuurlijk, aan wien hij geädresseerd was?’ vroeg Donia, zeer goed begrijpende, dat de knaap niet verzuimd zou hebben het adres te lezen.</p>
<p>- ‘Jawel: aan mijn Heer K. van Zirik in den Haag.’</p>
<p>- ‘Dat is mal!’ zeî Donia: ‘die brief zal zeker hebben moeten dienen, om haar man bericht te geven van den stap, waartoe zij besloten had, en nu zal hij van achteren hooren, dat haar opzet gestoord is geworden.’</p>
<p>- ‘Dat zal hem tegenvallen,’ merkte Flinck aan.</p>
<p>- ‘Maar dan is het zaak, dat ik hem dadelijk kontrabericht zende.’</p>
<p>- ‘Als mijn Heer 't goed vindt,’ zeî Klabbe, ‘ik reis toch door naar den Haag; dan zal ik onmiddellijk bij hem gaan, en hem vertellen, wat er van de zaak is: dan ben ik er nog voor den brief, en hij krijgt de goede tijding voor de slechte.’</p>
<p>- ‘Wel dat ware uitmuntend, mijn Heer Klabbe,’ zeî Donia: ‘je zoudt hem dan alles kunnen vertellen.’</p>
<p>- ‘Vertel hem maar niet, dat jij het bent, die de koord hebt losgesneên,’ zeî Flinck: ‘hij mocht er u slechten dank voor weten.’</p>
<p>- ‘Ik zal u een paar regels meêgeven,’ zeî Donia: ‘dat kan nooit kwaad.’ En meteen zette hij zich aan tafel en tot schrijven. - Nog was hij bezig, toen Drenkelaer terugkwam.</p>
<p>- ‘In den Eenhoorn is een appartement op de eerste verdieping beschikbaar,’ zeide hij.</p>
<p>- ‘Uitmuntend,’ zeî Donia: ‘als de Juffrouw dan maar wil zeggen, wat Mevrouw schuldig is, dan zullen wij zien, dat wij de zieke zoo spoedig mogelijk van hier vervoeren naar een plaats waar zij 't beter hebben zal.’</p>
<p>- ‘Zoo!’ zeide de kasteleines, die den spijt, welken zij
<pb n="71"/>er over gevoelde, dat de persoon, die zij eerst als een landloopster versleten had, van achteren bleek zulke deftige borgen te hebben, niet beter wist te verbergen dan onder een masker van onverschilligheid: ‘nu! dat is best: <hi rend="i">ik</hi> ben er ook niets op gesteld, dames bij mij te logeeren, die door de Politie over de grenzen gezonden zijn en maar opschudding in mijn huis verwekken. Is Siebenkern daar zoo happig op, dan gun ik hem zulke klanten van harte. Het briefje van de vertering zal ik mijn Heer wel in den Eenhoorn laten bezorgen: daar is geen haast bij, en dat zal wel te recht komen.’ En, vermoedelijk oordeelende, dat zij, niets meer aan haar logeergast zullende verdienen, ook niet meer voor haar te zorgen had, verliet zij het vertrek.</p>
<p>- ‘Hier is de brief voor den Heer Van Zirik,’ zeide spoedig daarop Donia, tegen Klabbe: ‘ik geloof, dat wij ons nu van hier kunnen verwijderen. - Zouje denken,’ vroeg hij aan den apotheker, ‘dat de lijderes kon overgedragen worden zonder dat het haar kwaad deed?’</p>
<p>- ‘In-tegendeel,’ antwoordde deze: ‘de lucht zal haar goed doen.’</p>
<p>- ‘Wel!’ zeî Donia: ‘dan zal 't maar best zijn, haar terstond in een deken te rollen en naar haar nieuw verblijf te vervoeren. Mijn Heer zal dan wel de goedheid hebben, bij haar te blijven en Juffw. Karoline ook, niet waar? - En weetje wat jij doet, Drenkelaer! Jij bent toch hier in de stad bekend; loop van avond nog eens in een paar modewinkels aan en zeg, dat zij morgen ochtend intijds aan den Eenhoorn zenden met de noodige toilet-artikelen en de noodige stoffen, en een naaister om een japon te passen: dat zal wel 't beste middel wezen om zulke dwaze denkbeelden aan zelfmoord uit haar hoofd te verbannen. Je zegt maar, dat het voor mijne rekening is.’</p>
<p>- ‘Ik hoop mij naar eisch van uw last te kwijten,’ zeî Drenkelaer, ‘en u morgen bericht te komen doen van
<pb n="72"/>mijn bevinding. Ik moet toch bij mijn Heer Flinck wezen ook.’</p>
<p>Het programma, door Donia opgegeven, werd letterlijk ten uitvoer gelegd; de lijderes werd uit het bedompte vertrekje in den Gekroonden Roemer overgebracht naar een fraaie kamer in den Eenhoorn, en in een goed gewarmd bed gelegd: en den volgenden morgen zag Donia, die reeds vroeg naar haar welstand had laten vragen en dienaangaande de meest geruststellende berichten ontvangen had, hoe achtereenvolgens ettelijke juffertjes met en zonder doozen en pakken de herberg in- en uitgingen; zoodat hij, reeds eer hij het bezoek van Drenkelaer ontving, de bewijzen had bekomen, hoe zich deze naar behooren van de hem opgedragen boodschappen gekweten had. - Iets later kwam ook Karoline hem verslag doen van den toestand van Mw. Van Zirik. Na een vrij geruste nacht was zij tegen den morgen ontwaakt; natuurlijk scheen zij in den beginne er niets van te begrijpen, waar zij was, en of zij nog leefde of niet: Karoline had haar echter op dat punt gerustgesteld, en ook daarbij verteld - overeenkomstig een voorschrift, 't welk Donia haar op 't hart gedrukt had - dat een vreemde heer, die weêr weggereisd was, de koord had losgesneden, dat niemand te Marlheim, buiten haar, Karoline, van den gepoogden zelfmoord kennis droeg, en dat de Heer van Donia gezorgd had, haar een beter logies te doen bezorgen. Mevrouw had dan ook beloofd, geen nieuwen aanslag op haar leven te doen, en in den morgen had het gezicht van allerlei nieuwe modes, het uitzoeken en passen van ochtendmutsen, kousen, schoenen, chemisetten, stoffaadjes, enz. enz., voor een wijl althans, alle sombere gedachten uit haar hoofd verbannen. - Zij wenschte echter, dat de Heer van Donia zijn bezoek nog wat mocht uitstellen, totdat zij in staat zou wezen, hem behoorlijk te ontvangen, en verzocht of hij haar ook wat lektuur wilde
<pb n="73"/>bezorgen. Donia riep wederom betreffende dit laatste punt de hulp in van Drenkelaer, die beter dan iemand in staat was, aan het geüite verlangen te voldoen, dewijl hij, in het bestuur zijnde eener lees-inrigting, een verzameling Fransche en Engelsche romans onder zijn beheer had, waaruit hij er haar eenige ter lezing toezond. Verder viel er dien dag niet anders voor, dat hier verdient te worden vermeld, dan alleen, dat Flinck tegen den middag afscheid nam van de beide heeren en Marlheim weder verliet.</p>
<p>Den volgenden morgen bracht de post aan Donia het antwoord reeds van Van Zirik, dat van den navolgenden inhoud was:
<q rend="bq">‘Waarde en Zeer Geächte Vriend,
<lb/>
<lb/>Ik dacht wel, dat het vroeg of laat met die onwaardige vrouw zulk een einde zou nemen; doch 't is nog vroeger dan ik verwachtte. Hartelijk dank ik U voor de mij gedane mededeeling, en voor de kiesche wijze, waarop, volgens hetgeen mij de aannemer Klabbe verteld heeft, de zaak door u behandeld is. De brief van Emilie, dien ik een wijl na het bezoek van Klabbe ontving, is, als trouwens van zelf spreekt, in een opgewonden stemming geschreven, en vrij verward: alleen blijkt daaruit, dat geldgebrek en angst voor een bezoek de voorname drijfveeren waren tot haar wanhopig besluit; en wat ik thans van u, uit aanmerking van onze oude vriendschap, te verzoeken heb, is, dat gij u wel belasten wilt met het overhandigen van nevensgaanden brief aan Emilie, of, zoo gij 't niet verlangt te doen, de boodschap dan op te dragen aan den Heer Drenkelaer, dien ik verneem dat bij u bekend is, en aan wien ik insgelijks schrijf. Ik sluit hier verder nog een b.b. in van ƒ 500<note n="1)" place="foot">Die waren toen nog in omloop.</note>, met verzoek, dit
<pb n="74"/>ten beste voor haar te besteden. Wat gij verder zult kunnen doen om haar van dienst te zijn, voor zooverre dit in redelijkheid geschieden kan, ben ik overtuigd, dat wel door u verricht zal worden. In die verwachting ben ik, als altijd, van ganscher harte
<lb/>
<lb/>'s Gravenhage
<lb/>16 Dec. 184.
<lb/>Uw Dv. Dienaar en Vriend
<lb/>K. van Zirik.’</q></p>
<p>De brief van Van Zirik aan zijn vrouw was open en van den volgenden inhoud:
<q rend="bq">‘Emilie!
<lb/>
<lb/>Ik zal u geen noodelooze verwijten doen, maar u alleen zeggen, dat ik, na het gebeurde, u niet verlang weder te zien noch met u in korrespondentie te treden. Ik heb den Heer van Donia verzocht, met of zonder den Heer Drenkelaer, die hem wordt toegevoegd, u dezen brief te overhandigen en uw antwoord daarop te vernemen. - Ziehier mijn voorstel:
<lb/>Zoo gij de schande wilt vermijden van een proces, dat ik u met volle recht zou kunnen aandoen, en de voorkeur geeft aan een scheiding met wederzijdsche toestemming, zal ik u een jaargeld toekennen van drieduizend gulden (zegge ƒ 3000), te verteren op de plaats waar gij zulks verkiest, mids niet binnen de provincie Holland, en verder op de voorwaarden, dat ik noch onze kinderen ooit ofte immer van u hooren.
<lb/>Hopende dat het u in het vervolg moge welgaan en dat ondervinding u wijsheid geleerd hebbe, ben ik, maar verlang niet te blijven
<lb/>
<lb/>'s Gravenhage
<lb/>12 Dec. 184.
<lb/>Uw man
<lb/>K. van Zirik.’</q></p>
<p>- ‘Hij kan waarachtig niet nalaten, met een flaauwigheid te besluiten,’ zeî Donia.</p>
<pb n="75"/>
<p>Spoedig verscheen nu Drenkelaer, insgelijks met zijn brief.</p>
<p>- ‘Wel!’ zeide Donia, toen hij hem zag: ‘wij zijn door den Heer Van Zirik in kommissie gesteld, en zullen nu bij de boetvaardige zondares belet moeten vragen, als de kardinalen bij Katarina van Arragon, om haar den wil van haar echtgenoot aan te kondigen.’</p>
<p>- ‘Met dit verschil,’ zeî Drenkelaer, ‘dat Hendrik de Achtste een paar vrome geestelijke heeren aan zijn vrouw zond, en de Hr. Van Zirik een paar ongehuwde vrijers.’</p>
<p>- ‘En pas maar op,’ hernam Donia, ‘dat zij u het hoofd niet op hol brenge; haar voorkomen is nog verleidelijk genoeg.’</p>
<p>- ‘Wie weet,’ merkte Drenkelaer aan, ‘of bij den Heer Van Zirik niet het geheime denkbeeld school, het aan zijn vrouw over te laten, ons voor onze moeite te betalen. Doch wat mij betreft, ik ben tegen alle dergelijke aanlokselen op dit oogenblik gehard; - ik ben verliefd, en misschien eerstdaags verloofd.’</p>
<p>- ‘'t Is toch kluchtig,’ zeî Donia, ‘zoo als die financiers altijd van meening zijn, dat geld alles geneest, en hij nu ook zich met geld van alle verdere lasten afmaakt.’</p>
<p>- ‘Nu!’ zeî Drenkelaer: ‘ik geloof, dat hij in zijn geval volkomen gelijk heeft, en, nu hij rijk genoeg is om zijn vrijheid te <hi rend="i">koopen</hi>, dan ook niet aarzelt om er een goed bod voor te doen. - Maar wat is nu het plan van mijn Heer?’</p>
<p>- ‘Mij dunkt,’ antwoordde Donia, ‘dat er niets anders opzit, dan dat wij beginnen, met ons, zoo spoedig mogelijk, te kwijten van de ons opgedragen taak.’</p>
<p>En meteen aan de schel trekkende, liet hij door den bediende bij Mw. Van Zirik belet vragen voor Drenkelaer en er bij zeggen, dat zij aan Mevrouw een boodschap te doen hadden van haar man.</p>
<pb n="76"/>
<p>Het antwoord luidde, dat Mevrouw de heeren met veel genoegen ontvangen zou, en zoo begaven zich beiden naar het door haar bewoonde vertrek. Zij vonden er, behalve Mw. Van Zirik, Karoline, die, na stoelen gezet te hebben, de kamer verliet.</p>
<p>Niet gering was de verandering, die in de 36 uren, gedurende welke zij Mw. Van Zirik niet gezien hadden, haar uiterlijk voorkomen, dank hebbe den bijstand, door kapper en modemaakster verleend, had ondergaan. In afwachting, dat de naaister met een nieuwe japon gereed zou zijn, en het bestoven reisgewaad geheel kon worden afgedankt, had zij toch gezorgd, dat dit laatste niet meer kenbaar was; zijnde het lijfje vervangen door een loshangend wit neteldoeksch jakje, dat gemaakt gekocht was, en de rok grootendeels bedekt door een zwart zijden boezelaar, met breed lint omzoomd. Een kanten mutsje, om de kin gestrikt, en waaronder het haar zediglijk was weggestreken, witte zijden <hi rend="i">à jour</hi> gewerkte kousen en een paar Turksche muiltjes voltooiden dit toilet, waarin de schoone Emilie, zoo als zij daar in een <hi rend="i">chaise longue</hi> gezeten was, volstrekt aan geen boetvaardige Magdalena deed denken, maar veeleer het voorkomen had van een herstelde kraamvrouw, en men onwillekeurig geneigd was, rond te kijken, of er geen baker met een kind, en geen dienstmaagd met kaneelkoekjes verschijnen zou.</p>
<p>Ook van noodeloos spektakel maken scheen Mw. Van Zirik zich te willen onthouden, en blijkbaar had zij geöordeeld, dat, dewijl gebeurde zaken geen keer hebben, het ophalen daarvan niet alleen onnoodig, maar bovendien ook voor haar zelve, even als voor de bezoekers, die zij wachtende was, lastig en verveelend zou zijn. Het nemen van dit verstandig besluit had dan ook ten gevolge, dat zij alle ware of valsche schaamte had weten ter zijde te schuiven en dat zij, toen de beide heeren binnenkwamen, het minst
<pb n="77"/>verlegen was van hun drieën: zoo zelfs, dat zij, toen Donia, na een buiging gemaakt te hebben, even aarzelde, hoe hij zijn toespraak beginnen zou, hem terstond voorkwam, door zelve 't woord op te nemen.</p>
<p>- ‘Ik moet de Heeren wel om verschooning vragen, indien ik hun niet vroeger mijn dank heb betuigd voor al de zorg, die zij voor mij gehad hebben sedert mijn komst hier ter plaatse: - maar ik had geen <hi rend="i">toilet</hi>, om behoorlijk bezoek te ontvangen. - Mijn Heer is mijn Heer Drenkelaer, onderstel ik,’ besloot zij, de oogen van Donia op Drenkelaer wendende.</p>
<p>- ‘Ik had juist aan mijn Heer van Donia willen vragen, mij voor te stellen,’ zeî Drenkelaer.</p>
<p>- ‘Ik hoop, Mevrouw,’ zeî Donia, op een beleefden, maar zeer koelen toon, ‘dat het u hier aan niets van het noodige ontbreekt; anders zal het mij aangenaam zijn, te zorgen, dat daarin voorzien worde. - Wij hebben getracht, mijn Heer Drenkelaer en ik, u zoodanige hulp te bewijzen, als de gelegenheid van de plaats aanbiedt, en het is ons aangenaam, uit een schrijven van den Heer Van Zirik te ontwaren, dat wij daarbij ook aan zijn intentieën zijn te gemoet gekomen. Uit den brief aan u, Mevrouw, dien hij mij open gezonden heeft, ten einde ik dien zou kunnen lezen, en dien ik hierbij de eer heb, u te overhandigen, zal u blijken, dat hij ons beiden tot zijn zaakgelastigden heeft gekozen, en dat het dus aan ons is, dat Mevrouw haar besluit dient te doen kennen.’</p>
<p>Een vluchtig rood zweefde even over het gelaat van Mw. Van Zirik, toen zij den brief aannam en het schrift van haar beleedigden echtgenoot herkende.</p>
<p>- ‘Begeert Mevrouw hem op haar gemak te lezen, en over den inhoud na te denken, alvorens ons met haar besluit bekend te maken, dan zullen wij ons zoolang verwijderen,’ zeî Donia.</p>
<pb n="78"/>
<p>- ‘Ik geloof niet, dat het noodig zal zijn,’ antwoordde Emilie, die reeds een vluchtig oog in den brief geslagen had: en spoedig daarop, na nogmaals, meer aandachtig, den inhoud doorloopen te hebben: ‘ik zal wel geen andere keuze hebben, dan mij te onderwerpen aan hetgeen mij wordt voorgeschreven.’</p>
<p>- ‘Ik ben niet geroepen om u een raad te geven, Mevrouw,’ zeî Donia: ‘doch ik mag niet ontveinzen, dat ik het voorstel van den Heer Van Zirik zeer aannemelijk acht.’</p>
<p>- ‘Ik heb geen verstand van finantiëele zaken,’ zeide zij: ‘en het is mogelijk, dat...mijn Heer is aan de rechtbank, niet waar?’</p>
<p>Drenkelaer boog.</p>
<p>- ‘Dan zal,’ vervolgde zij, ‘mijn Heer mij wel kunnen zeggen, of een pensioen van ƒ 3000 niet bitter weinig is voor iemand, die zoo rijk is als Van Z...als mijn Heer Van Zirik? - En of, in geval van scheiding, de rechtbank mij geen grooter pensioen zou toeleggen?’</p>
<p>- ‘Ik wil niet over de royaliteit en veel minder over de galanterie van de Haagsche rechtbank oordeelen,’ zeî Drenkelaer, ‘en ik wil evenmin het vermogen van den Heer Van Zirik taxeeren; doch ik durf Mevrouw wel verzekeren, dat er geen rechtbank ter wereld is, die onder de bestaande omstandigheden hooger gaan zal dan de genoemde som.’</p>
<p>- ‘Ja,’ hernam zij, ‘maar hoe is 't dan met de som, die hij mij bij ons trouwen als douarie heeft toegerekend?’</p>
<p>- ‘Die kan niemand u ontnemen,’ antwoordde Drenkelaer, ‘en die blijft buitendien uw eigendom.’</p>
<p>- ‘Ik moet Mevrouw doen opmerken,’ zeî Donia, ‘dat men met ƒ 3000, des noods met minder nog, in vele streken van ons vaderland, zelfs hier te Marlheim, zeer onbekrompen leven kan.’</p>
<pb n="79"/>
<p>- ‘Nu ja,’ zeî Emilie, ‘maar 't zal er een leven naar wezen.’</p>
<p>Donia werd knorrig: ‘Mevrouw zal toch toestemmen,’ zeide hij, ‘dat het meer is, dan zij buitenslands verwachten kon.’</p>
<p>Mevrouw beet zich op de lippen, en zeide toen, met een bevende stem: ‘ja, maar dat was een ander geval! - <hi rend="i">Enfin!</hi> ik weet, dat ik de minste wezen moet.’</p>
<p>- ‘Ik kan dus aan den Heer Van Zirik schrijven, dat Mevrouw zijn voorstel aanneemt?’ vroeg Donia.</p>
<p>- ‘Ik laat alles over aan de Heeren, die zoo welwillend zijn, zich met de zaak te belasten,’ zeî Emilie.</p>
<p>- ‘En is er nu nog iets, waarin wij u kunnen behulpzaam zijn?’ vroeg Donia.</p>
<p>- ‘Och! ik weet het niet,’ antwoordde zij: ‘ik ben nog zoo onbepaald aangaande de toekomst.’</p>
<p>- ‘Indien,’ zeî Drenkelaer, ‘Mevrouw voorloopig onze stad met haar tegenwoordigheid wil blijven bevoordeelen, dan weet ik een zeer lief gemeubileerd appartement, aangenaam aan den Cingel gelegen, als de advertentie luidt, en dat, ten gevolge van overhaast vertrek der bewoners, terstond te betrekken is. Indien Mevrouw het eens bij gelegenheid verlangt te zien, zal ik zeer vereerd zijn, haar tot geleider te strekken.’</p>
<p>- ‘Ik zal gaarne van uw aanbod gebruik maken,’ zeî Emilie, een allervriendelijksten blik op Drenkelaer slaande.</p>
<p>- ‘En vergun mij nu nog een woord over een geheel andere zaak, Mevrouw!’ hernam Donia: ‘'t betreft mijn pleegkind, dat ik in den Haag ten uwen huize gezien heb.’</p>
<p>Onder het uitspreken dezer woorden had Donia haar scherp aangezien, en hij ontstelde, toen hij de uitwerking gewaar werd, die zijn vraag op haar deed. Haar geheel gelaat betrok, haar oogen schoten vlammen, haar lippen begonnen te beven. ‘Geen twijfel!’ dacht hij bij zich zelven: ‘zij haat dat meisje.’</p>
<pb n="80"/>
<p>- ‘Hm! dat schepsel!’ zeide zij, met een gemaakten lach: ‘nu ja! ik heb haar de deur uit doen zetten omdat...wel! ik heb dat alles geschreven aan de zuster van dien Dominee, die zoo gek met haar was - en er misschien zijn redenen voor had.’</p>
<p>- ‘Hm!’ dacht Donia: ‘zoo als de waard is, betrouwt hij zijn gasten,’ en toen, luid: ‘men heeft zich,’ zeide hij, ‘de moeite gegeven, het toen gebeurde te onderzoeken, en de lezing van den inspekteur, die door u in 't werk gesteld is, om Nicolette weg te brengen, luidt eenigszins anders dan de uwe.’</p>
<p>Mw. Van Zirik werd steenbleek: ‘'t spreekt van zelf,’ zeide zij, ‘dat die man de schuld op mij werpt: <hi rend="i">les absents ont toujours tort</hi>.’</p>
<p>- ‘Het zou mij niet verwonderen,’ hernam Donia, wien een ander Fransch gezegde, <hi rend="i">qui s'excuse s'accuse</hi>, voor den geest kwam, ‘dat de zaak in rechten werd onderzocht, en dat men u met dien inspekteur in 't verhoor nam, om uit te vorschen, door wiens toedoen eigentlijk dat meisje in het beruchte huis is gebracht.</p>
<p>- ‘Wel! door niemands dan door haar eigen toedoen,’ hernam zij: ‘'t was juist daar, dat zij behoorde.’ En zulk een haat lag op haar geheele wezen uitgedrukt, dat er bij Donia aangaande haar schuld geen twijfel meer overbleef.</p>
<p>- ‘'t Is onverklaarbaar,’ zeî Drenkelaer, ‘zulk een zacht, argeloos schepseltje, als Juffrouw Zevenster.’</p>
<p>- ‘Ha zoo! mijn Heer kent haar dus ook? - Voorwaar! zij moet iets bijzonders aantrekkelijks hebben voor de heeren; want die nemen allen haar partij. Nu! zij zal er voortaan wel geen meer inpalmen met haar fijne bakkesje van <hi rend="i">Sainte n'y touche</hi>.’</p>
<p>- ‘Mevrouw!’ hervatte Donia: ‘die zaak is ernstig, en mijn Heer, die een rechtsgeleerde is, zal u kunnen zeggen, dat er een artikel in het <hi rend="i">Code</hi> staat, 't welk straf
<pb n="81"/>bepaalt tegen al wie de prostitutie van minderjarigen bevordert. Heeft die inspekteur dat gedaan, dan zal hij zijn loon er voor krijgen; maar kan hij bewijzen, op uw last gehandeld te hebben, dan...ik behoef niet uit te weiden over de onaangename gevolgen, die zulks voor Mevrouw zou kunnen hebben.’</p>
<p>De ernstige toon van Donia, en het vooruitzicht, dat hij doorschemeren liet, misten hun uitwerking niet op Mw. Van Zirik. ‘Er hapert nog maar aan,’ zeide zij, ‘dat men mij beschuldigt, dien man daartoe te hebben omgekocht.’</p>
<p>- ‘Ik moet,’ zeî Donia, ‘aan Mevrouw zelve het oordeel overlaten, of, na de blijkbare afkeerigheid, die zij voortdurend jegens dat meisje heeft aan den dag gelegd, na al de middelen, die zij in 't werk heeft gesteld, om haar het leven onaangenaam te maken, een dergelijk vermoeden wel zoo geheel ongerijmd geächt, en niet zelfs bij velen als hoogst waarschijnlijk zou aangemerkt kunnen worden. Wat mij betreft, ik weet tot mijn eigen overtuiging genoeg, en zal dus Mevrouw over dit punt niet meer lastig vallen. - Voor 't overige, ik denk nog tot het einde van het Oude jaar hier te blijven: zoo dikwerf Mevrouw mij voor 't een of ander noodig heeft, gelieve zij het mij te laten weten; voor 't oogenblik zal ik haar met mijn tegenwoordigheid niet verder lastig vallen.’</p>
<p>Met deze woorden rees hij op, gelijk ook Drenkelaer deed, en beiden verwijderden zich.</p>
<p>- ‘Ik geloof niet, dat ik erg in de gratie bij haar geraakt ben,’ zeî Donia tegen Drenkelaer.</p>
<p>- ‘Nu voorwaar!’ zeî deze, ‘je hebt het er ook niet naar gemaakt, mijn Heer! althans, die bedreiging met art. 334 van 't Code was bar genoeg: - en’ voegde hij er glimlachend bij: ‘ik zou mijn Heer bijna verdenken, dat hij 't er op heeft aangeleid, om de lasten en baten van de ons opgedragen kommissie op mij alleen te schuiven.’</p>
<pb n="82"/>
<p>- ‘Wat ook wel zoo rationeel is,’ zeî Donia: ‘want ik zal Marlheim over veertien dagen voorgoed verlaten en mijn Heer blijft er.’</p>
<p>- ‘Dat laatste,’ zeî Drenkelaer, ‘is nog zoo zeker niet: en 't kon wel wezen, dat ik over een paar weken ook verlof vroeg om een uitstapje te doen, en, als dan alles naar wensch loopt, zal Marlheim mij weldra insgelijks voor 't laatst gezien hebben.’</p>
<p>Hetgeen Donia gegist had ten opzichte van de gevoelens, die de verlatene of liever de verlaten hebbende vrouw omtrent hem koesterde, kwam volkomen uit: zij liet hem niet ontbieden, maar wel daar-en-tegen Drenkelaer, met wien zij de bewuste appartementen ging zien (welke zij dan ook huurde om tegen Februari te betrekken), en die haar voortdurend als raadsman en zaakwaarnemer bleef ter zijde staan.</p>
<p>Niet zoozeer de drukten, die zulks hem gaf, als wel de omstandigheid, dat Donia zijn hulp niet meer, gelijk in den beginne, bij zijn nasporingen van doen had, waren oorzaak geweest, dat zij elkander in de laatste dagen van Doniaas verblijf te Marlheim bijna niet dan aan hun gemeenschappelijke tafel ontmoet hadden, waar doorgaans het maal spoedig afgeloopen was, en weinig gelegenheid was om te praten. Maar tot nog toe was Donia een wijl na afloop van den disch blijven zitten deelnemen aan het gesprek, dat door enkele achterblijvers, waaronder veelal ook Drenkelaer was, gevoerd werd. Dan op eens was dit veranderd, en had onze oud-raad van Indiën zich telkens, zoodra het nagerecht - in dit saizoen natuurlijk bijster schraal - op tafel kwam, verwijderd. Drenkelaer had hier de eerste reizen niet bepaaldelijk acht op geslagen; doch het verschijnsel herhaalde zich, ja werd dagelijksche gewoonte, zoodat Drenkelaer niet nalaten kon, nieuwsgierig te worden naar de reden, die er aanleiding toe gegeven had: en dit te meer, omdat hij nu
<pb n="83"/>ook begon te bespeuren, dat de vertrouwelijke en vriendschappelijke toon, waarop Donia vroeger steeds met hem had omgegaan, voor een in 't oog loopend vormelijke beleefdheid had plaats gemaakt. Nooit richtte hij meer het woord tot Drenkelaer, en, richtte deze het woord tot hem, het antwoord was hoffelijk, maar kort en stroef genoeg om te kennen te geven, dat men het gesprek niet langer verlangde voort te zetten.</p>
<p>- ‘Op welke pad of die stijve Fries getrapt mag hebben?’ vroeg Drenkelaer zich zelven dag aan dag af: ‘daar moet ik het mijne van hebben, en morgen wil ik hem toch eens vragen naar de reden, dat hij in zijn gedrag jegens mij dus omgekeerd is als een blad op een boom.’</p>
<p>Maar dan kwam morgen, en dan bestierf de vraag, die Drenkelaer had voorgenomen te doen, hem op de lippen. Was het de koude blik van Donia, die hem weêrhield, of was het die natuurlijke vrees, waardoor hij, die een geweten heeft, dat niet volkomen zuiver is, huiverig is voor al wat naar verklaringen zweemt? Of was het, wat waarschijnlijkst is, een mengsel van beiden?</p>
<p>Zoo was Drenkelaer nog even wijs, toen hem op zekeren morgen een lijvig paket gewierd, hetwelk een keurig ingebonden exemplaar bevatte van een zeer kostbaar en tevens hoogst belangrijk werk over rechtsgeleerdheid. De toezending ging vergezeld van het navolgende briefje:
<q rend="bq">‘Marlheim, den 27 December 184.
<lb/>
<lb/>Mr. Occo van Donia wil Marlheim niet verlaten, zonder den Heer Drenkelaer zijn dank te betuigen voor de hulp, welke deze hem bij zijn nasporingen in het archief bewezen heeft. Hij vleit zich, dat de Heer Drenkelaer het nevensgaande werk wel zal willen aanvaarden als een bewijs der erkentelijkheid, welke hij daarvoor gevoelt.’</q></p>
<pb n="84"/>
<p>Het geschenk was prachtig, ja vorstelijk, meer dan Drenkelaer had kunnen of mogen verwachten; het briefje daar-en-tegen verbazend koel. Nu echter, zoo ooit, was de gelegenheid gekomen om te weten, hoe hij met Donia stond, en hij haastte zich dan ook, zijn hoed te nemen en naar den Eenhoorn te snellen. Hij had voorwaar geen minuut moeten laten verloren gaan; want toen hij den hoek van de straat omsloeg, zag hij van verre een gepakte reiskales staan, en een bediende van Donia, die bezig was, er zijn meesters schrijfcassette, een voetezak en andere benoodigdheden in te dragen. Drenkelaer zette het op een draf en kwam nog juist bijtijds om Donia, met een pelsjas aan, op de stoep te ontmoeten.</p>
<p>- ‘Ik wist niet, dat uw vertrek reeds heden moest plaats hebben,’ stamelde hij, zijn woorden van 't hijgen bijna niet kunnende uitbrengen.</p>
<p>- ‘Zoo als ge ziet,’ zeide Donia, met een onbeweeglijk gelaat: ‘en ik wensch u, bij dezen, voorspoed en gezondheid.’</p>
<p>- ‘Ik kon niet nalaten, u mijn dank te komen betuigen...voor het vorstelijk <hi rend="i">cadeau</hi>...waarmede...mijn geringe diensten door u erkend zijn geworden,’ hernam Drenkelaer: ‘maar...’</p>
<p>- ‘Ik hou er niet van, schulden na te laten,’ viel Donia in; doch deze reis was zijn toon zoo scherp en zag hij op Drenkelaer zoo van uit de hoogte neder, dat deze de tot hem gesproken woorden wel niet anders uit kon leggen, dan met deze andere: ‘ik wilde aan u geen verplichtingen hebben: ik heb u betaald voor wat gij voor mij gedaan hebt, en wij zijn <hi rend="i">quittes</hi>.’</p>
<p>- ‘Maar er moet een misverstand hebben plaats gehad,’ zeî Drenkelaer: ‘en zoo mijn Heer mij een oogenblik nog gehoor kon gunnen...’Deze woorden sprak hij op fluisterenden toon; want de kastelein en de oberkellner
<pb n="85"/>stonden nevens hem, met de vriendelijkste en dankbaarste glimlachjes van de wereld, strijkaden makende voor den aanzienlijken gast, die hen verliet.</p>
<p>- ‘Mijn tijd is te kostbaar,’ viel Donia, altijd even droog en kalm, hem in de rede: ‘a ja! nog dit:’ en zijn hand op Drenkelaers arm leggende, fluisterde hij hem deze woorden in 't oor: ‘als gij weêr zaken doet, die 't licht niet velen kunnen, vertrouw ze dan niet aan Polski.’</p>
<p>En, meteen zich omwendende, schudde hij de hand tot afscheid aan den kastelein, knikte den kellner vaarwel en stapte in het rijtuig. Zijn bediende sloeg het portier dicht en klom op den bok: de postiljon zette den hoorn aan den mond, deed zijn korten zweep lustig klateren en gaf de sporen aan het paard dat hij bereed: de reiskales geraakte in beweging en rolde voort: het tweespan zette zich in een lustigen draf, en het rijtuig verwijderde zich, terwijl al de lieden aan weêrskanten van de straat voor 't raam of op hun stoep kwamen, de voorbijgangers stilstonden, om het ongewone schouwspel aan te gapen en na te oogen, en een half dozijn jeugdige Marlheimers, met of zonder pet, op schoenen en op klompen, en wier getal uit de belendende straten en stegen voortdurend aangroeide, onder een oorverdoovend gegil het rijtuig naklotsten en zoo lang bijhielden als hun adem 't hun vergunde. Maar reeds lang was van het rumoer, dat zij maakten, - reeds lang was van het gedruis der wielen over de hobbelige straten, - van het blijde hoorngeschal, het vrolijke zweepgeklap en het lustig rinkinken der bellen, - van al wat de eentoonige stilte der Marlheimsche straten had opgevrolijkt en wat eerlang, na 't afschaffen der paardenposterij, niet meer gehoord zou worden, - niets meer te vernemen, en nog stond Drenkelaer voor den Eenhoorn op stoep, geheel overbluft door de vermaning, die Donia hem tot afscheid had toegevoegd.</p>
<p>- ‘Ik had het altijd wel gezegd,’ mompelde hij ein-<pb n="86"/>delijk, ‘dat Kraalhof dien schoft niet had moeten wegzenden. - Nu heeft hij ons een kool gestoofd; maar welke?’</p>
<p>En, zich omkeerende, trok hij weêr huiswaarts, zich zoekende te troosten met de gedachte, dat het spoedig Januari wezen zou.</p></div>
<div type="chapter">
<pb n="87"/>
<head rend="h3">Zesde hoofdstuk.</head>
<head rend="h4"><hi rend="i">Over de plannetjes van Bleek</hi>, <hi rend="i">en de patiënten van Van Zevenaer</hi>.</head>
<p>De heer Jan Bleek Az. zat tegen-over zijn vrouw aan den disch en scheen recht in zijn schik. Zijn anders zoo effen en onbeweeglijke gelaatstrekken schepten er behagen in, allerlei zonderlinge en vermakelijke verwrikkingen en verdraaiingen te vertoonen. Nu eens kneep hij de leden van het linkeroog aan den buitenhoek dicht; terwijl hij met het rechteroog aangenaam knipte, zich eenige scheeve rimpels op zijn voorhoofd vertoonden, en hij daarbij de onderlip een goed eind vooruitstak: dan weder werd zijn gelaat een el lang, als dat van Pierrot, op 't oogenblik, dat hij onverwachts een lekkeren schotel ontdekt, waarvan hij hoopt te smullen. En, opdat het oor evenzeer gestreeld mocht worden als het oog, deed hij de voorgeschreven gebaren vergezeld gaan van geluiden, niet minder aangenaam in hun soort, als een gesnuffel met den neus, een vreemd klinkend keelgerommel, een gegiegel als van iemand die op het punt staat het uit te proesten, en het herhaaldelijk klappen van de tong tegen 't verhemelte. Daarbij bleef het niet: hij wreef zich de handen, streek zich met eene daarvan de kin, in een woord, beging allerlei excentriciteiten, die een deftig man als hij was al zeer weinig voegden. Zoo
<pb n="88"/>althans dacht er Mw. Bleek over, die niet dan met verbazing en misnoegen dat stomme gebarenspel had zitten aanstaren, waarvan zij niets begreep en waaraan zij geen mouwen kon passen. Zij wist echter haar ongeduld en haar wrevel in te toomen, zoolang de meid zich af en toe in de kamer bevond; doch toen deze het middagmaal weggedragen, het nagerecht opgebracht en de kamer verlaten had, begon zij op de volgende wijze aan haar verontwaardiging lucht te geven:</p>
<p>- ‘Wat scheelt je toch, Jan? Je lijkt wel heelemaal stapel, zulke malle bakkesen als je trekt. Wat moet de meid wel van je denken? Je kijkt als iemand, die naar 't dolhuis gebracht moet worden.’</p>
<p>- ‘'t Is...’ zeî Bleek: ‘ja, of je zuur kijkt of niet, Na! ik kan het niet helpen, maar lachen moet ik er toch om - en je zult meê lachen ook, als ik 't je vertel.’</p>
<p>- ‘Maar wat is het dan?’ vroeg Mevrouw.</p>
<p>- ‘Hij is er, met al zijn slimheid, toch ingeloopen,’ antwoordde Bleek.</p>
<p>- ‘Hij? wat voor hij?’</p>
<p>- ‘Wel, die oude izegrim van een Flinck, of Van Blinkerswaard, zoo als je hem noemen wilt.’</p>
<p>- ‘Zoo! wat is er dan gebeurd?’ vroeg Mevrouw.</p>
<p>- ‘Ik heb je verteld,’ zeî Bleek, ‘hoe ik hem lekker gemaakt heb op de Brallemer heigronden. Ik was toch altijd nog bang, dat hij niet zou toehappen, vooral toen ik hoorde, dat hij zoo op eens de stad verlaten had. Wie weet, dacht ik, of hij er niet heen is, om zich met eigen oogen te overtuigen, of zij werkelijk zoo geschikt zijn ter ontginning, als ik hem had zoeken te beduiden, dat het geval was: en komt hij er achter, dat het niets is dan kale zandgrond, dan is de zaak verkorven.’</p>
<p>- ‘Nu! en...’</p>
<p>- ‘Hij <hi rend="i">is</hi> er heen geweest,’ riep Bleek op een toon
<pb n="89"/>van triomf uit: ‘en de zaak is <hi rend="i">niet</hi> verkorven, en ik zal er nog meer partij van kunnen trekken dan ik gedacht had.’</p>
<p>- ‘Waarlijk?’ vroeg Mevrouw, terwijl zij een paar oogen opzette, waarvan het tintelen bewees, dat zij er nog verre van af was, den Mammonsdienst te hebben afgezworen.</p>
<p>- ‘Hoor maar, wat hij mij schrijft,’ zeî Bleek, terwijl hij, een brief uit zijn portefeuille nemende, las als volgt:
<q rend="bq">‘Terhoef, 20 December 184.
<lb/>
<lb/>Ik schrijf u dezen uit Terhoef, waar ik mij heb begeven, om eens in persoon op te nemen hoe het gaat met de herstellingen aan mijn huis op Blinkerswaard; want ik zie graag de dingen uit mijn eigen oogen. Daarom ben ik ook naar Marlheim gegaan, om die gronden op te nemen, waar gij mij van gesproken hadt. Naar hetgeen ik daar gezien, en van deskundigen gehoord heb...’</q></p>
<p>- ‘Zij hebben zich goed gehouden,’ merkte Bleek aan, terwijl hij even ophield met lezen, om zich de kin te wrijven en goedkeurend met het hoofd te knikken: ‘nu! ik had hun ook een aardige <hi rend="i">douceur</hi> beloofd, als zij mij hielpen om den verkoop te doen lukken. Maar verder:
<q rend="bq">...en van deskundigen gehoord heb, zullen die gronden uitnemend beäntwoorden aan het doel, dat ik mij heb voorgesteld. Alleen komt het mij voor, dat het bezit daarvan niet voldoende is, en dat, om de zaak recht goed haar beslag te doen krijgen, de geheele Brallemer heide in handen van eenen eigenaar komen moet. Er liggen, nevens die van de Erven Rossevaal, nog uitgestrekte vlakten, die aan verschillende eigenaars toebehooren; en die niet minder, zoo niet beter
<pb n="90"/>van qualiteit zijn dan de zoo even genoemde. Ik heb daar niet anders dan onder de hand naar kunnen informeeren; want, had men lont geroken, men had ze mij natuurlijk ten duurste zoeken aan te smeren: - ook ben ik niet genoeg met de kaart van 't land bekend, en te oud om mij door die Marlheimers te willen laten beetnemen. Maar een man, die in die dingen beter t'huis is, zou daarvoor in den arm genomen dienen te worden. Een goed verstaander enz.
<lb/>
<lb/>Blijve met schuldige achting
<lb/>Uw Dv. Dienaar
<lb/>Herman Flinck.’</q></p>
<p>- ‘<hi rend="i">Of</hi> ik hem versta!’ zeî juichend Bleek, toen hij gedaan had met lezen en terwijl hij den brief weêr wegborg.</p>
<p>- ‘Nu ja,’ zeî Mevrouw, ‘zooveel ik uit den brief begrijp, is hij genegen, de gronden te koopen...en dat is al mooi, - maar nu de andere...’</p>
<p>- ‘Die wil hij er bij hebben, dat is duidelijk,’ zeî Bleek.</p>
<p>- ‘Goed! maar welk voordeel kan ons dat opleveren?’ vroeg Mevrouw: ‘als wij maar voor een goede som onze eigene gronden kwijt raken, die toch bijna niets opleveren, dan is dat al voordeel genoeg.’</p>
<p>- ‘Begrijpje dan niet, Na?’ vroeg op zijne beurt haar man, ‘dat hier een spekulatie te doen valt, waar ik nog een mooi duitje aan verdienen kan? - Ik ga morgen naar Marlheim.’</p>
<p>- ‘En dan?’</p>
<p>- ‘Dan koop ik de geheele heide, en verkoop hem die weêr met een mooie avans.’</p>
<p>- ‘Wel! hij zal er je niet meer voor geven dan je er zelf voor betaald hebt, en je provizie: zal dat nu de moeite
<pb n="91"/>waard zijn, om er de reis voor te doen, in dit gure winterweêr?’</p>
<p>- ‘Stil!’ hernam Bleek: ‘je weet niet, wat je zeit: denkje dan, dat als ik die heigronden voor een appel en een ei kan krijgen, ik hem die weêr voor een appel en een ei verkoopen zal? Denkje daarbij, dat ik ze op mijn naam zal verkoopen? Neen: als ik die 4 a 500 bunders, of zoo veel het wezen mag, eens gekocht heb, stel voor ƒ 25 't bunder, dan verkoop ik hem de geheele hei weêr namens de tegenwoordige eigenaars, voor ten minste ƒ 100 't bunder, en steek een goede dertigduizend gulden limpido winst in mijn zak.’</p>
<p>- ‘Als hij ondertusschen niet van gedachten veranderd is,’ merkte Mw. Bleek aan, die nog juist niet zoo volkomen deelde in de zekerheid van te zullen slagen, die haar man bezielde.</p>
<p>- ‘Oho!’ zeide Bleek, op een toon van zelfvertrouwen, ‘wees daar niet bang voor: ik heb gezien, hoe warm hij op de zaak is; en deze brief toont het bovendien genoeg. Natuurlijk moet ik de gronden goedkoop krijgen; niet hooger dan ƒ 30 of uiterlijk ƒ 35 door elkaêr: - anders vervalt de zaak. Maar ik ben niet bang voor mislukken. Toen ik daar laatst was vertelde mij die kastelein al, dat ze te krijgen waren, en...’</p>
<p>Hier kwam de meid binnen en vroeg, of er ook belet was voor Dr. Van Zevenaer.</p>
<p>- ‘Van Zevenaer!’ herhaalde Bleek, terwijl de vrolijke uitdrukking op eens van zijn gelaat verdween en hij schuins naar zijn vrouw keek: ‘die komt zeker over Frits spreken. - Laat mijn Heer binnenkomen,’ vervolgde hij, terwijl hij de schouders ophaalde, tegen de meid: en na weinige sekonden stond de geneesheer voor hen.</p>
<p>- ‘Mijn Heer en Mevrouw zullen mij verschoonen,’ zeide deze, terwijl hij plaats nam op den hem aangescho-<pb n="92"/>ven stoel bij de kachel, ‘indien ik hen misschien op een ongelegen uur kom storen. Maar zij zullen begrijpen, dat een dokter over geen vrijen tijd te beschikken heeft, en ik oordeelde, op dit uur het best kans te hebben, om u t'huis te vinden.’</p>
<p>- ‘'t Is bekend,’ zeî Mevrouw, ‘dat mijn Heer Van Zevenaer een uitgestrekte praktijk heeft.’</p>
<p>- ‘Ik achtte het mijn plicht,’ hernam de geneesheer, ‘vooral na den brief, dien ik indertijd van mijn Heer ontvangen heb, hem niet onkundig te laten aangaande den toestand van zijn zwager.’</p>
<p>- ‘Hoe maakt het die ongelukkige?’ vroeg Mevrouw, terwijl zij haar oogen smachtend ophief, als om den toorn des hemels van den verworpeling af te bidden.</p>
<p>- ‘Wel Mevrouw!’ antwoordde Van Zevenaer, niet zonder eenige fijne spotternij in zijn toon te leggen, ‘het zal u zeker genoegen doen, te vernemen, dat het gevaar tijdelijk geweken is, en ik alle hoop heb, er hem vooreerst weêr boven op te helpen.’</p>
<p>Bleek kon niet nalaten, bij deze onverhoopte mededeeling een scheef gezicht te zetten; Mevrouw hield zich beter, en, nogmaals alleen het wit van haar oogen vertoonende, zuchtte zij:</p>
<p>- ‘Ach! dat is goed! als hij nu maar tot een recht inzicht van zijn zondigen toestand kwam, en zijn boozen weg voor altijd verliet. Maar helaas! helaas! ik vrees, dat bij hem het kwaad te diepe wortels geschoten heeft.’</p>
<p>- ‘Ik help het u wenschen, Mevrouw,’ zeî Van Zevenaer, kortaf: ‘want als hij weêr aan de rol gaat, gelijk hij in de laatste maanden schijnt gedaan te hebben, dan is hij voorgoed gekonfiskeerd.’</p>
<p>- ‘Hij wordt dus beter,’ zeî Bleek: ‘ja, 't was wel te denken: onkruid vergaat niet, als het spreekwoord zegt: en je komt mij dus zeker opgeven, Dokter, wat ik in je
<pb n="93"/>schuld ben voor de medicamenten als anderszins, die ik vergoeden zou.’</p>
<p>- ‘Niet volkomen,’ antwoordde Van Zevenaer: ‘wij zijn nog zoo ver niet.’</p>
<p>- ‘Niet?’ herhaalde Bleek, de lip latende hangen: ‘moet er dan nog meer zijn?’</p>
<p>- ‘Ik heb wel zoo even gezegd,’ zeî Van Zevenaer: ‘dat uw zwager voor 't oogenblik buiten gevaar is; maar daarom is hij nog niet hersteld. Hij is nu zoover, dat hij zou kunnen overgebracht worden naar een beter kwartier, dan waar hij thans gehuisvest is: iets, dat ik in alle opzichten hoogst noodig acht.’</p>
<p>- ‘Zoo!’ zeî Bleek, zuur kijkende.</p>
<p>- ‘En dan, in de tweede plaats,’ vervolgde de geneesheer, ‘is het noodig tot zijn herstel, dat hij goed en gezond voedsel krijge.’</p>
<p>- ‘Hm!’ zeî Bleek, die al zag, waar de andere heen wilde.</p>
<p>- ‘Nu weet ik toevallig een paar zeer geschikte gemeubileerde bovenkamers op de Leydsche straat, bij knappe lieden, die, ten gevolge van het onverwacht vertrek van den kommensaal, zijn opengekomen, de kamers namelijk.’</p>
<p>- ‘Nu! En?...’zeî Bleek, terwijl hij den geneesheer vragende aanzag.</p>
<p>- ‘Men vraagt er veertig gulden voor in de maand,’ vervolgde Van Zevenaer: ‘en dat is waarlijk niet te veel. - Ik vlei mij, dat je er geen bezwaar in zult zien, dat ik die huur, b.v. tot Februari, en voortga met hem te verstrekken, wat ik voor zijn voeding en zoo voort dienstig acht; - doch ik wilde u van een en ander niet onkundig laten.’</p>
<p>- ‘Dat is te zeggen,’ mompelde Bleek, die inderdaad rood werd van kwaadheid, ‘ik heb u wel geschreven, dat ik de medicamenten betalen zou en kleine versnaperin-<pb n="94"/>gen; - maar om hem nu te laten leven als een prins,...dat is heel wat anders.’</p>
<p>- ‘Bewaar ons, neen!’ riep Mw. Bleek: ‘dat heeft de man niet aan ons verdiend!’</p>
<p>- ‘Ik kan toch niet denken,’ hervatte Van Zevenaer: ‘dat mijn Heer Bleek de zaken ten halve zou willen doen. Indien de zieke blijft waar hij nu is, kan hij onmogelijk weêr op zijn verhaal komen, en wordt het een sukkelen zonder eind. Kan hij vervoerd worden naar een geschikter plaats, dan heb ik, bij goede verpleging, alle hoop, hem binnen weinige weken weêr zoover te brengen, dat hij uit kan gaan en zijn kost verdienen.’</p>
<p>- ‘Neen, neen,’ zeî Bleek: ‘dat zou in de honderden guldens loopen, en dat kunnen de bruintjes niet trekken. Waarom hebje hem niet terstond naar 't gasthuis laten brengen, Dokter? daar had hij immers al wat hij verlangen kon.’</p>
<p>- ‘Ik heb u gezegd, dat hij niet te vervoeren was,’ antwoordde Van Zevenaer.</p>
<p>- ‘Maar nu dan?’ vroeg Mw. Bleek.</p>
<p>- ‘Mevrouw,’ zeî Van Zevenaer: ‘ik zal u volstrekt niet tegenspreken, dat hij in 't gasthuis zeer goede hulp en oppassing hebben zou. Maar vooreerst ken ik sedert twintig jaren zijn gestel: hij is mijn patiënt; nog meer, ik heb een oud zwak voor hem, en ik stel er prijs op, het werk, dat ik begonnen heb, ook te voltooien. Ten andere heeft hij een...een pleegzuster bij hem, die hem oppast met een zorg en een liefde, hoedanige geen ander hem zou kunnen vergoeden, en die hem in 't gasthuis niet zou kunnen volgen.’</p>
<p>- ‘Een pleegzuster!’ herhaalde Mw. Bleek, aan wie de weifelende toon niet ontgaan was, waarop de geneesheer dat woord had uitgesproken: ‘een wezentlijke pleegzuster? - of misschien,’ vervolgde zij, terwijl haar oogen
<pb n="95"/>een uitdrukking aannamen, waarbij zich nieuwsgierigheid en verontwaardiging paarden: ‘zoo'n schepsel, dat hij vroeger gekend heeft?’</p>
<p>- ‘Neen,’ antwoordde Van Zevenaer, op een zoo koelen toon, dat Mw. Bleek wel van haar vermoeden terug moest komen. Hij achtte het echter geheel noodeloos, den naam van Nicolette te noemen, ten einde bij Bleek geen vragen uit te lokken, waarop hij vooralsnog niet voldoende kon antwoorden, en vergenoegde zich daarom, op zijn ontkennend antwoord te laten volgen: ‘het is een meisje, dat zich belangeloos aan de taak, om uw zwager op te passen, heeft gewijd, en die met een zeldzame zelfverloochening volbrengt. Doch behalve deze redenen is er nog eene, waarom ik niet van het gasthuis gesproken heb: ik zou dit niet hebben durven doen tegen-over den Heer en Mevrouw Bleek, waar 't hun zwager geldt, en iemand, die, een half jaar geleden, nog zijn <hi rend="i">compagnon</hi> was.’</p>
<p>- ‘Ik heb met den vent niets meer te maken,’ zeî Bleek: ‘onze zwagerschap is afgestorven, en onze associatie, Goddank, ontbonden. Ik heb al genoeg verdriet van hem gehad, en indien mijn Heer alles wist...!’ Hier bracht Bleek de opgestoken rechterhand ter hoogte van zijn hoofd, als of hij een eed moest zweren, en schudde toen beiden, hoofd en hand, op zoo pathetische wijze, dat Van Zevenaer wel een man van ijzer en staal moest wezen om nog geen diepe verontwaardiging te toonen over al de gruwelen, waaraan Galjart zich jegens Bleek had schuldig gemaakt, en om geen diep medelijden te gevoelen met Bleek, wegens al de opofferingen, die hij zich voor zijn ondankbaren zwager had getroost. Van Zevenaer <hi rend="i">was</hi> echter een man van ijzer en staal, en volstrekt niet bewogen. In-tegendeel antwoordde hij, zeer flegmatiek:</p>
<p>- ‘Ja zeker, als ik alles wist, zou ik hoogst waarschijnlijk anders spreken.’</p>
<pb n="96"/>
<p>Bleek zag den geneesheer twijfelende aan, als om de ware beteekenis en bedoeling van diens woorden op zijn gezicht te lezen; doch dat was, als 't vanouds placht te zijn, effen en ondoordringbaar als perkament.</p>
<p>- ‘En nu,’ vervolgde Van Zevenaer, op zijn horologie ziende, ‘is mijn tijd om: mag ik uw besluit vernemen, opdat ik wete, waaraan mij te houden?’</p>
<p>- ‘'t Is een vervloekte geschiedenis,’ zeî Bleek, bij wien op dit oogenblik de vrees, om voor onbarmhartig en schriel bij de lieden door te gaan, met de hem ingeschapen gierigheid strijd voerde: ‘als wij een inteekenlijst openden...Galjart heeft nog zeker kennissen genoeg, al zijn zij juist niet van 't beste allooi!...en dan wil ik wel bovenaan teekenen, b.v. voor een tientje...of voor twee des noods,’ voegde hij er bij, terwijl hij schuw naar zijn vrouw keek, om den kouden, op hem gevestigden blik van Van Zevenaer te ontwijken.</p>
<p>- ‘Dat hij nu ook juist die ziekte moest krijgen!’ zeide Mevrouw, op een klaagtoon, die aan Van Zevenaer het <hi rend="i">qu'allait-il faire dans cette galère</hi> van Géronte herinnerde.</p>
<p>- ‘Ik behoef u niet te zeggen,’ zeî Van Zevenaer, ‘dat het door u voorgestelde middel op tijd werkt, en dat hier waarschijnlijk terstond geld zal benoodigd wezen. - Bovendien, met lijsten rond te loopen is mijn vak niet.’</p>
<p>- ‘Ja! hoe dan?’ vroeg Bleek: ‘ik kan mij toch niet voor hem uitkleeden.’</p>
<p>- ‘Wel neen, wij kunnen ons niet uitkleeden,’ zeide Mevrouw.</p>
<p>Van Zevenaer keek haar eens even aan, mat haar van 't hoofd tot de voeten, en dacht bij zich zelven, dat hij volstrekt niet gesteld zou wezen op het spektakel, 't welk zij hem in zoodanig geval zou aanbieden. - ‘Nu!’ zeide hij toen, terwijl hij opstond, en zich weder naar Bleek keerde, ‘ik mag mijn patiënt niet aan zijn lot overlaten,
<pb n="97"/>en die verhuizing zal in elk geval morgen ochtend plaats hebben. Ik zal het noodige geld voorschieten, en er op rekenen, dat mijn Heer het mij teruggeeft. Of 't uit zijn zak komt, of bij inteekening, is mij onverschillig: en komt het niet, ook goed! Er zal nog wel deze of gene te vinden zijn, die het ontbrekende bijpast, en, zoo niet, dan zal ik mij dat bankroetje getroosten. Ik heb wel de eer, u goeden avond te wenschen.’</p>
<p>Met deze woorden verliet hij het echtpaar, dat hem in alles behalve vriendelijke gemoedsstemming naoogde.</p>
<p>- ‘Nu!’ zeî Bleek, na een poos te hebben nagedacht, en terwijl hij bij zich zelven akte nam van des geneesheers laatste woorden: ‘indien <hi rend="i">hij</hi> zich dien vent gelieft aan te trekken, dan behoef <hi rend="i">ik</hi> het alweêr niet te doen.’</p>
<p>Wat Van Zevenaer betrof, die was, dit behoeft naauwelijks gezegd te worden, zoo goed als zijn woord. Den volgenden morgen werd de hospita van Galjart afbetaald, en de lijder in de koets van den dokter overgebracht naar het huis op de Leydsche straat, waar hem een goed verwarmde kamer en een goed bed verwachtten, en hem, wat nog meer waarde had, een liefderijke en trouwhartige bediening van de zijde van de vrouw des huizes ten deel viel.</p>
<p>En inderdaad had Galjart in den aanvang nog een zeer zorgvolle oppassing noodig. Wel hadden de koortsen opgehouden en was hij tot zijn volle bewustzijn teruggekeerd; doch nog altijd was hij doodelijk zwak, en, zoo het der kunst gelukt was, het plotselinge uitdooven der levenslamp te beletten, er moest nu gezorgd worden, dat geen bijkomend tochtje die weêr uitblies, en vooral, dat er genoegzame brandstof verschaft werd om de vlam weder te doen opflikkeren. Daarbij kwam nog dat, afgescheiden van de kwaal waaraan hij nu geleden had, de borst van Galjart, die, zoo als reeds uit vroegere gedeelten van ons verhaal gebleken is, gevoelig was aangedaan, nog op zich zelf veel
<pb n="98"/><hi rend="i">menagementen</hi> vereischte, en men hem niet kon behandelen als een gewonen lijder, die, na het wijken eener ziekte, slechts versterkende middelen behoeft. En toch wanhoopte Van Zevenaer, die vanouds wist, welk een stevigen inhoud de zieke bezat, geenszins aan diens volkomen herstel, mids de andere zijn middelen en den voorgeschreven leefregel trouw opvolgde, en later in alle dingen de maat bleef houden. Dit laatste zou zeker, naar zijn overtuiging, vrij wat voeten in de aard hebben; doch men moest het beste hopen, en dat de lessen der ondervinding en de strenge waarschuwing, welke Galjart thans ontvangen had, niet geheel voor hem zouden verloren zijn.</p>
<p>Was er ondertusschen iets, dat tot het herstel van den zieke kon bijdragen, dan was het misschien in de eerste plaats de trouwe en onafgebroken zorg zijner verpleegster. Ook nadat Galjart naar zijn nieuw verblijf was overgebracht, was Nicolette bij hem gebleven; over dag met haar werk naast zijn ledekant zittende, 's nachts op een soort van veldbed slapende, 't welk Van Zevenaer haar bezorgd had; doch, op 't minste gerucht, dat de zieke maakte, zich aan diens zijde bevindende. Vergeefs was het, dat Galjart, die niet slechts weêr, als wij reeds zeiden, geheel helder van hoofd was geworden, maar, ten gevolge der gedwongen matigheid, welke hij in acht moest nemen, vrij wat helderder dan voor zijn ziekte, haar verzocht, zich om zijnentwille niet zoo af te matten, bewerende, dat hij nu zoo goed als hersteld, en in allen gevalle geen kraamvrouw was, die een baker noodig had: vergeefs, dat hij haar onder 't oog bracht, hoe zij zelve ziek zou worden, indien zij niet behoorlijk rust nam en haar liefdewerk met een ander deelde, zij wilde van 't een noch van 't ander weten, en gaf op de vermaningen van Galjart zelden eenig ander antwoord, dan dat zij, verre van zich te vermoeien, inderdaad een lui leven leidde, dat, al stond zij nu en dan eens in
<pb n="99"/>de nacht op, zulks haar niets hinderde, dewijl zij altijd terstond weêr insliep, dat het weêr niet aanlokkelijk genoeg was om een luchtje te gaan scheppen, en eindelijk, dat het oppassen van Vader Galjart een taak was, die zij voor geen geld van de wereld aan iemand zou overlaten. Wat hij tegen die schoonschijnende redenen mocht aanvoeren, hij moest altijd eindigen met er voor te zwichten, en hij deed zulks te gereeder, omdat hij, meer en meer prijs stellende op haar gezelschap en hulp, in den grond der zake voor niets zoozeer bevreesd zou zijn geweest als voor het gemis daarvan. Niets was hem zoeter, dan haar luchtigen tred door de kamer te hooren, dan, zoo dikwerf zij hem zijn kussens opschudde, zijn dek recht schikte, zijn spijs of drank toediende, of eenig anderen dienst bewees, in haar vriendelijke oogen te staren, te luisteren naar haar welluidende stem, wanneer zij tot hem sprak, of later, hem iets voorlas uit het een of ander boek, of hem opbeurde met vertellingen, 't zij uit den tijd, toen zij bij Vrouw Ruffel woonde, 't zij uit dien, welken zij op school of op Hardestein had doorgebracht.</p>
<p>Maar vooral daarom was Galjart zoo gesteld op het gezelschap van Nicolette, omdat hij zich in haar bijzijn een ander mensch gevoelde, dan hij zich ooit vroeger gekend had, omdat hij het gevoel bij zich droeg, dat de omgang met haar hem beter maakte. Galjart, men vergete dit niet, had een godvreezende moeder gehad en een vrome opvoeding genoten: in zijn jeugd had hij, bij al zijn losse levenswijze, toch buien van berouw en godsvrucht, en reeds bij zijn eerste optreden in ons verhaal hebben wij hem voorgesteld als onder den, 't is waar, zeer voorbijgaanden indruk verkeerende eener van huis ontvangen vermaning: later en gedurende zijn huwelijk met een ouderwetsch opgevoede, kerksche vrouw, was hij tot een bedaard leven teruggekeerd, en, had hij die vrouw behouden, hij zou, als meer be-<pb n="100"/>keerde lichtmissen, een modèl-huisvader hebben kunnen worden. Er is reeds gezegd geweest, hoe, na den vroegtijdigen dood zijner echtgenoot, de verveeling, veroorzaakt door het huichelachtig geteem van zijn zwager en diens vrouw, en het zwervend leven, dat hij, als voor het kantoor reizende, had geleid, hem weder verstrooiingen hadden doen zoeken van allerlei aard, en hem spoedig teruggeworpen in den maalstroom van een ongebondene, eerlang ook van een bepaald liederlijke, levenswijze. Maar nu, na zijn zware krankte, waren, tevens met de herinneringen uit dagen van kinderlijke onschuld, ook de toen ontvangen indrukken weder levendig geworden. Lang vergetene of als onaangename schrikbeelden naar den achtergrond verwijderde gedachten aan dood en eeuwigheid hielden zijn geest bezig, en, al boden zij hem, bij het terugzien op den weg, dien hij tot nu toe bewandeld had, weinig opbeurends aan, toch was het hem een behoefte geworden, er bij te verwijlen en er zich over te onderhouden. Gaarne daarom sprak hij over dergelijke onderwerpen met Nicolette, en luisterde hij met aandacht en ingenomenheid naar de troostgronden, die zij met natuurlijke welsprekendheid en kinderlijken
eenvoud voor hem blootleî: gaarne daarom hoorde hij er naar, als zij, op zijn verlangen, hem uit de Schrift voorlas of een dier gezangen opzeide, die hij, als kind, aan den schoot zijner moeder geleerd had. - Met innige vreugde had Nicolette van hare zijde bij Galjart dien omkeer zien plaats hebben. De lezer weet, hoe zij om zijnentwille geleden had tijdens hun ontmoeting aan het huis der Mont-Athos, en kan dus licht beseffen, hoe dankbaar zij zich gevoelde, hem thans in een zoo geheel andere stemming te zien, en hoe zij haar best deed, om, zonder ongepaste wijsheid te schaffen, hem de hand te bieden op den weg, die, door schuldbesef, tot berouw en bekeering voert.</p>
<p>Van Zevenaer had indertijd omtrent hetgeen met Nico-<pb n="101"/>lette in den Haag was voorgevallen, geen andere berichten dan uit den mond van Hoogenberg ontvangen en diens lezing overgenomen. Noch met de weduwe Hermans, noch met Bettemie, die hem wellicht gunstiger gedachten over het meisje hadden kunnen doen opvatten, had hij ooit een woord over haar gewisseld: met de eerstgenoemde niet, om de zeer eenvoudige reden, dat zij in de drie laatste maanden geen geneeskundigen bijstand had noodig gehad, en hij haar dus niet had gezien: met Bettemie niet, omdat hij, ofschoon zeer goed wetende, dat zij Nicolette te Hardestein gezien en omgang met haar gehad had, het onderwerp te teeder en te onaangenaam vond om er van te gewagen, zoolang zij er niet over begon: en dat zij dit laatste niet gedaan had was eenvoudig daaraan toe te schrijven geweest, dat zij onbewust was van zijn betrekking tot Nicolette, en geen der pleegvaders van deze laatste, buiten Eylar, Bol en Van Zirik, had hooren noemen. Niet lang had echter onze geneesheer Nicolette aan het ziekbed van Galjart gezien, of hij was te haren opzichte tot andere gedachten gekomen. 't Was niet zoozeer de ijver en zelfverloochening, door haar aan den dag gelegd, die bij hem te haren voordeele pleitten; hij wist toch te goed bij ondervinding, dat volslagen zedeloosheid geen trouwe dienstvaardigheid uitsluit, en dat, waar het de verzorging van een dierbaren kranke geldt, de Laïs niet zelden bij geen liefdezuster achterstaat; - maar hij had lang genoeg met vrouwen omgegaan van allerlei slag, om de verdorvene, de ontuchtige, door elk momaanzicht heen, waarachter zij zich mocht willen verschuilen, spoedig te doorschouwen, en uit voor hem onbedrieglijke kenteekenen te lezen, of iemand rein was, niet enkel van wandel, maar ook van gedachten. - En pas had hij Nicolette vijf of zes malen teruggezien en met haar gesproken, of hij was tot de gevolgtrekking gekomen, òf dat het doorzicht, waar hij meende zich op te
kunnen beroemen, ten
<pb n="102"/>eenenmale faalde, of dat men haar belasterd had; en in deze laatste opvatting was hij versterkt geworden, toen hij, in een nader gesprek met Hoogenberg, ook diens geloof aan de schuld van Nicolette aanmerkelijk geschokt vond. Maar nu was Van Zevenaers bezorgdheid tevens opgewekt met betrekking tot haar gezondheid: en toen hij aan Bleek te kennen gaf, hoezeer hij er op gesteld was, Galjart van verblijf te doen veranderen, was het niet uitsluitend het belang van den zieke dat bij hem woog, maar ook dat van diens verzorgster.</p>
<p>Het leed bij Van Zevenaer geen twijfel, of de ongesteldheid van Nicolette was niet alleen aan fyzieke, maar ook, en wel hoofdzakelijk, aan moreele oorzaken toe te schrijven. De ziekte, die zij in den Haag had gehad, was niet behoorlijk uitgevierd, en, daarbij, gevolgd van schokken van allerlei aard: wel had het geschenen als ware zij schijnbaar daarvan hersteld, en misschien zou een voortdurend rustig verblijf ten huize van de weduwe Hermans, gevoegd bij een matigen leefregel, een heilzamen invloed hebben gehad op haar gezondheid; doch de nieuwe schok, dien zij ten gevolge van de ontmoeting met Mw. van Eylar en Maurits had ondergaan, had haar een zielelijden bezorgd, dat op haar gestel van hoogst verderfelijken invloed was geweest. Van deze laatste bijzonderheid droeg Van Zevenaer natuurlijk geen kennis; doch wel was hij nu op de hoogte wat het gebeurde te 's Gravenhage betrof; immers hij had, zoodra Galjart maar eenigszins in staat was, een geregeld gesprek te voeren en aan te hooren, Nicolette verzocht, hun beiden een omstandig verhaal van haar wedervaren te doen. Niet alleen had hij, nadat zij aan zijn verlangen voldaan had, haar zoeken op te beuren met de verzekering, dat hij, voor zich, haar vrijsprak van alle schuld, maar ook, dat hij zijn best zou doen, zijn medepleegvaders in die overtuiging te doen deelen. Hij was dan ook onmiddellijk zijn
<pb n="103"/>denkwijze dienaangaande aan Hoogenberg gaan mededeelen, en had hem daarbij verzocht, zijn pogingen tot rechtvaardiging van hun pleegkind te ondersteunen. Hoogenberg had geglimlacht, en geäntwoord, dat hij zich met die rechtvaardiging reeds bezig hield, en dat Van Zevenaer, zoo hij nog eenige dagen geduld bliefde te hebben, wel nader van hem over dat onderwerp zou hooren.</p>
<p>Zoo stonden de zaken geschapen, toen op zekeren morgen Van Zevenaer, die anders gewoon was den zieke omstreeks elf uren te bezoeken, reeds te half-tien zijn kamer binnentrad.</p>
<p>- ‘Wel Dokter!’ zeî Nicolette: ‘dat is een vroegertje vandaag.’</p>
<p>- ‘Ja,’ zeide hij: ‘ik moet mijn bezoeken voor elf uren hebben afgelegd; dan ga ik een reis ondernemen, en wel naar Hardestein.’</p>
<p>- ‘Naar Hardestein!’ herhaalde Nicolette, beurtelings rood en bleek wordende, bij 't hooren van een naam, die haar zoovele herinneringen voor den geest riep.</p>
<p>- ‘Ja,’ hernam de arts: ‘Mw. Van Doertoghe is ernstig ongesteld, naar 't schijnt; althans ik heb een brief van Juffrouw Pancras, om zonder verwijl over te komen. Hebje iets te zeggen?’</p>
<p>- ‘Wat zou ik te zeggen hebben?’ zeî Nicolette, het hoofd weemoedig schuddende: ‘niemand immers, die daar langer iets van mij verlangt te vernemen.’</p>
<p>- ‘Hm! zeg dat niet,’ zeî Van Zevenaer: ‘ik vlei mij, hen tot betere gedachten te brengen, en, lukt het mij niet, dan weet ik iemand, die misschien beter slagen zal, t.w. Bettemie van Doertoghe, met wie ik gisteren avond lang en breed over u gesproken heb.’</p>
<p>- ‘Gaat zij met u?’ vroeg Nicolette.</p>
<p>- ‘Om u te dienen. De lieden, die ons te zamen zien, zullen zich misschien verbeelden, dat ik haar schaak; wat
<pb n="104"/>mij betreft, ik zou er niet tegen hebben; maar gelukkig voor haar kan zij beter vinden dan een ouden dokter als ik ben.’</p>
<p>- ‘Jijlui heeren van de kunst zijt toch gelukkige menschen,’ zeî Galjart, met een spottenden lach: ‘niet alleen laten de jonge meisjes u bij zich toe op alle uren van den dag, maar zelfs gaan zij, zonder vrees voor opspraak, met u op reis.’</p>
<p>- ‘Benij ons maar niet,’ zeî Van Zevenaer: ‘wij zien ellende genoeg, om nu en dan eens een verzetje te mogen hebben. - De pols is goed: hoe is 't met het hoesten?’</p>
<p>- ‘Dat is redelijk wel geweest van nacht; niet waar Nicolette? - En zulje Eylar en Bol ook zien?’</p>
<p>- ‘De verzoeking is groot,’ antwoordde Van Zevenaer: ‘en zoo er geen van mijn patiënten is, die mij voor 't oogenblik dringend noodig heeft, zal ik morgen misschien een halven dag vakantie nemen. 't Is juist wel geen saizoen om veel van 't buitenleven te genieten; doch een dokter moet het nemen zoo als 't valt; en 't weêr zal in allen gevalle goed genoeg zijn om eens bij Eylar aan te wippen en te beproeven of hij nog goeden wijn in zijn kelder heeft. Heugt je dien Cantenac nog, Frits, dien wij in 182. te Leyden bij hem gedronken hebben?’</p>
<p>- ‘Hm!’ zeî Galjart: ‘ik zal mijn laatste flesch Cantenac wel gedronken hebben.’</p>
<p>- ‘Van dat gewas, ja, dat geloof ik ook,’ zeî Van Zevenaer: ‘maar wij zullen nog wel eens een goeden wijnoogst hebben, en bij provizie, als je zoo voortgaat, dan laat ik je in de volgende week portwijn drinken en biefstuk eten.’</p>
<p>- ‘En wie zal dat betalen?’ vroeg Galjart: ‘ik heb bij niemand krediet meer.’</p>
<p>- ‘Neen; maar je zwager Bleek heeft het nog,’ zeî Van Zevenaer.</p>
<pb n="105"/>
<p>- ‘Ik drink liever mijn leven niets als koud water,’ zeî Galjart, ‘eer ik dien vent iets schuldig ben: en ik hoop toch niet, dat het voor zijne rekening is, dat ik hier ben ingekwartierd.</p>
<p>- ‘Indien dit zoo ware,’ hernam Van Zevenaer, ‘dan zouje er nog niets tegen kunnen hebben; want, òf hij heeft je bestolen, gelijk je beweert, en dan is 't volkomen billijk, dat hij je zulks vergoedt: òf hij heeft eerlijk met je gehandeld, en dan behoefje geen bezwaar te maken in 't aannemen van zijn weldaden. - Kwel intusschen daar je hoofd maar niet meê en laat je genezen; dat is 't verstandigste wat je doen kunt. - Maar kom, ik moet voort. 't Zelfde drankje, verstaje? En jij, Klaasje, met je poeiers voortgaan en gort eten, hoor. Tot overmorgen dan! ik zal de groete van u beiden doen.’</p>
<p>En inderdaad, een paar uren later zat onze geneesheer met zijn schoone reisgenoote op den trein, die hen over Utrecht voeren moest tot aan een der verder gelegen stations, waar het rijtuig der Douairière hen afhalen en naar Doornwijck brengen zou. Hier gekomen, vonden zij de oude Mevrouw werkelijk in een toestand, die hoogst bedenkelijk scheen, en 't ook zou geweest zijn bij negen-en-negentig van de honderd lijders, vooral van dien leeftijd. Maar Mw. Van Doertoghe behoorde tot dat ouderwetsche ras van Amsterdamsche matronen, dat, niet vertroeteld in zijn jeugd, tegen buien en stormvlagen verhard werd, en bij noodweêr wel het hoofd bukte, maar enkel om het spoedig daarna weêr krachtvol te verheffen. Daarom ook gaf Van Zevenaer, ondanks de hevigheid der koorts, geenszins de hoop verloren. Gelukkig dat Le Mat (die, als te denken was, gezorgd had zich op Doornwijck te bevinden tegen den tijd dat Van Zevenaer er verwacht werd) den aard der ziekte goed had ingezien en die behandeld had op een wijze, die de goedkeuring wegdroeg van den kundigen arts. Ook ver-<pb n="106"/>genoegde zich deze laatste, bij het middel, door den plattelands-heelmeester voorgeschreven, nog een bestanddeel te voegen, waar hij een heilzame uitwerking van verwachten kon, en verbood verder, dat iemand, buiten Pietje Pancras en Mevrouws oude kamenier, die elkander aan haar ziekbed afwisselden, de kamer zou betreden: en het liet zich niet denken, dat eene van die beiden haar post ook maar een enkel reisje aan Bettemie zou afstaan: wat deze laatste, die, op het bericht van Tantes ongesteldheid, niet bloot welstaanshalve, maar uit ware belangstelling en zucht om nuttig te zijn, de reis aanvaard had, niet weinig te-leur-stelde. Nadat de maaltijd, waar onze beide reisgenooten eer aan deden, en Pietje niet dan af en toe deel aan nam, was afgeloopen en Van Zevenaer zich de weelde veroorloofd had, een middagslaapje te doen, kwam er een bezoek van Mw. van Hardestein en haar
schoondochter, die de begeerte, om te weten wat de dokter van Mw. Van Doertoghe gezegd had, naar Doornwijck gedreven had, en die zich zeer tevreden toonden over de nog al niet ongunstige narichten, welke hij haar dienaangaande mededeelde. Terzelver tijd bracht Mw. Mietje aan Van Zevenaer de groete van haar man over, en diens verzoek, dat hij den volgenden dag op Klein Hardestein het middagmaal zou komen gebruiken. Aan dat verzoek kon Van Zevenaer, die geen vollen dag uit Amsterdam afwezig wilde zijn, en daarom zijn vertrek van Doornwijck op den volgenden avond te vijf uren bepaald had, niet voldoen; hij betuigde niettemin aan Mw. Mietje, er zeer op gesteld te zijn, Eylar en Bol te zien, en dat het ook in zijn plan lag, hen te bezoeken; waarop door haar werd voorgesteld, dat hij tegen den middag ten harent komen zou en dan een stevig ontbijt gebruiken, waar zij Bol mede op noodigen zou: - welk een en ander hij betuigde, dat juist met zijn plannen in overeenstemming was.</p>
<p>Nog waren de twee Gravinnen op Doornwijck, toen Le
<pb n="107"/>Mat er zijn bezoek herhaalde en de beide lieden van 't vak zich naar de ziekekamer begaven. Na aldaar de verschijnselen te hebben opgenomen, die hun al meer en meer geruststellend voorkwamen, begaven de beide Heeren zich in een afzonderlijk vertrek, om nog een paar woorden over den toestand der zieke te wisselen. Toen zij dit onderwerp hadden afgehandeld, achtte Van Zevenaer zich de gelegenheid ten nutte te moeten maken, om, zoo mogelijk, de bron op te delven der dwaze geruchten, die te Hardestein geloopen hadden aangaande de vermeende krankzinnigheid van Bettemie. Naauwlijks had hij aan Le Mat gevraagd, hoe deze toch op het zotte denkbeeld gekomen was, dat het zulk een verstandig en knap jong meisje in 't hoofd zou geschort hebben, of Le Mat betuigde zijn genoegen over de gelegenheid, die hem gegeven werd, zich op dat stuk te rechtvaardigen. Hij had wel gemerkt, hoe de Freule bij haar komst zijn groet ter naauwernood beäntwoord en het hoofd van hem had afgewend; en dewijl nu, indien aan de oude Mevrouw iets menschlijks overkwam, de Freule waarschijnlijk haar zomerverblijf op Doornwijck zou vestigen, was het hem gansch niet onverschillig met haar op een goeden voet te zijn. - Hij begon dus zijn apologie, en wat hij aan Van Zevenaer mededeelde was van dien aard, dat deze hem uitnoodigde, hem den volgenden morgen rond te leiden bij sommige bewoners van Hardestein, als o.a. Verdrongen en Zuring, van wie omtrent het besproken onderwerp nadere ophelderingen mochten verwacht worden.</p>
<p>Na den afloop van dat gesprek keerde Le Mat naar het dorp en Van Zevenaer naar de huiskamer. Hier had, gedurende zijn afwezigheid, Mw. van Hardestein, die niet dan met leedwezen haar schoone droombeelden van een huwlijk tusschen haar zoon en Betsy in rook had zien vervliegen, de gelegenheid waargenomen om aan deze laat-<pb n="108"/>ste te vragen, wanneer zij haar officiëel zou mogen gelukwenschen met haar <hi rend="i">engagement</hi>.</p>
<p>- ‘O! wij zijn nog zoover niet,’ zeî Bettemie, kleurende, en met een afwijzende gebaarde.</p>
<p>- ‘Mij dunkt,’ merkte Mw. Mietje aan, ‘dat je de zaak toch moeilijk ontkennen kunt; of je moest de <hi rend="i">cadeaux</hi> van mijn Heer Drenkelaer niet zoo na bij je hart dragen.’</p>
<p>En meteen wees zij op het reukfleschje van Lea, dat, aan een gouden ketting vastgehaakt, links aan den gordel van Bettemie prijkte. Het jonge meisje had, na de goede berichten, die Van Zevenaer haar omtrent Drenkelaer had medegedeeld, er geen bezwaar in gezien, zich met dat cieraad, waar zij eerst zoo bang voor geweest, en waar zij later zoo gehecht aan geraakt was, te tooien, te minder, dewijl niemand in Amsterdam er den oorsprong van kende. Zij had het naar Hardestein medegenomen zonder er bij te denken, en vergeten het af te doen toen zij te Doornwijck kwam. Eerst bij de opmerking van Mw. Mietje, die haar niet weinig in verwarring bracht, bespeurde zij haar onvoorzichtigheid. Zij hoopte zich te redden, door te zeggen, dat zij dien flakon uit de loterij bij Mw. van Hardestein getrokken had.</p>
<p>- ‘Zoo?’ zeide deze: ‘nu, dan is het lot al heel providentiëel geweest, om een voorwerp, waar de Heer Drenkelaer zoo aan gehecht was, juist in uwe handen te spelen; zoodat het per slot toch weer bij hem t'huis zal komen, niet waar?’</p>
<p>- ‘In allen gevalle toont Bettemie, dat zij er zwak voor heeft,’ voegde Mw. Mietje er bij.</p>
<p>- ‘Nu!’ zeide het jonge meisje, dat geen uitweg meer vond, vooral omdat Pietje, die ook in de kamer was, zoo geheimzinnig lachte, ‘ik wil wel bekennen, dat de mogelijkheid van een <hi rend="i">engagement</hi> bestaat; maar 't is nog lang zoo ver niet.’</p>
<pb n="109"/>
<p>De twee Gravinnen begrepen, zich met deze bekentenis voldaan te moeten houden, en dat de kiesheid haar verbood, met hare plagerijen voort te gaan; waarom zij dan ook een ander onderwerp op het tapijt brachten, en het was daarmede, dat zij bezig waren, toen de geneesheer weder binnentrad, en op hare vragen aangaande den toestand der zieke te antwoorden had. Het zal niemand verwonderen, dat beide de Gravinnen zoo schoon een gelegenheid niet wilden laten voorbijgaan om eens te hooren, hoe zulk een knap man wel dacht over de kwalen, waar zij zelve aan leden.</p>
<p>- ‘Wat u betreft, Mevrouw!’ voegde Van Zevenaer Mw. Mietje toe, ‘je bent, zoo als Freule Bettemie mij verhaald heeft, onder de behandeling van mijn vriend Prof. S., en ik kan u geen anderen raad geven, dan den zijnen trouw te volgen.’</p>
<p>- ‘Ja maar,’ zeide zij, hem haar arm toestekende, ‘is er niet een middel, om mij intusschen van dien gejaagden polsslag te bevrijden.’</p>
<p>- ‘Mevrouw,’ zeî Van Zevenaer, na haar pols gevoeld te hebben: ‘die polsslag staat met uw geheele gestel in verband, en het eene werkt bij u op het andere. Voorzeker heeft Prof. S. 't u al gezegd, en anders zeg ik het u: eet krachtige soep en goeden biefstuk, en drink een ordentelijk glas wijn.’</p>
<p>- ‘Nu, dat is een raad, die nog al te volgen is,’ zeî Bettemie, lachende.</p>
<p>Maar Mw. Mietje keek zuur en vroeg niet verder, zeker bij haar zelve denkende, dat die quasi-vriend van haar man haar voor 't lapje hield, en het zeker niet noodig vond, zich veel te verontrusten over de gezondheid van zulk een onbeduidend wezen als zij toch maar was.</p>
<p>- ‘En hoe denkje over mij, Dokter?’ vroeg <hi rend="i">Madame mère</hi>.</p>
<pb n="110"/>
<p>- ‘Over u, Mevrouw?’ zeî Van Zevenaer, haar met een vrolijken lach van 't hoofd tot de voeten beschouwende: ‘wel! ik denk, dat, als alle menschen er zoo uitzagen, wij geneesheeren wel in een proveniershuis zouden mogen gaan en ons vak spoedig geen enkelen beöefenaar meer vinden zou.’</p>
<p>- ‘Mevrouw is altijd even gezond en vrolijk,’ zeî Bettemie.</p>
<p>- ‘Jawel, ik klaag ook niet,’ zeî Mw. van Hardestein: ‘maar vindje niet, dat ik schrikkelijk dik word?’</p>
<p>- ‘Zou Mevrouw graag broodmager zijn?’ vroeg Van Zevenaer.</p>
<p>- ‘Ik niet,’ antwoordde de Douairière; ‘maar er is een maat in alles: en was het nu, dat ik te lui en te lekker leefde, dan zou ik het nog kunnen begrijpen; maar ik neem waarlijk beweging genoeg: ik doe alle dagen wandelingen door de plaats, en door de buitenbosschen, dikwijls uren achter mekaêr, weêr of geen weêr, en eergisteren heb ik nog wel een half uur met Chéri op mijn arm gesjouwd, omdat ik het beest niet voort kon krijgen. Ja, dat Chéri dik wordt, daar is niets vreemds aan: 't beest slaapt drie vierden van den dag: 't eet liefst vet en bonbons - ik zeî van morgen nog aan Juffrouw Tronck: ‘je geeft het dier veel te veel snoeperijtjes,’ - en het wil maar niet loopen; - maar waarom of <hi rend="i">ik</hi> dik moet worden, die gezonde kost eet en heel veel beweging neem, dat verklaar ik niet te begrijpen...of 't moet een famieljekwaal wezen: - anders, ik herinner mij niet, dat mijn ouders of mijn grootouders zoo bijzonder gezet waren; alleen mijn oom de kolonel, die was zwaarlijvig; maar zoo iets kan toch niet verspringen van oom op nicht. Nu, Dokter! wat denkje er van? Zou er kans zijn om mij te helpen? of ten minste om te maken, dat ik niet dikker word dan ik al ben? Je laat mij maar praten en zeit niets.</p>
<pb n="111"/>
<p>- ‘Jawel Mevrouw,’ zeî Van Zevenaer, die bedaard het stilstaan van dien praatmolen had afgewacht: ‘je moet beginnen, met je moestuin af te schaffen.’</p>
<p>- ‘Wat beliefje?’ zeî <hi rend="i">Madame mère:</hi> ‘en ik heb er juist een nieuwen muur laten zetten.’</p>
<p>- ‘Heel goed,’ hernam hij: ‘ik bedoel ook alleen, dat het voortaan voor u moet zijn, als of er geen moestuin bestond. Zend mij aanstaande voorjaar wat spergies, en later wat jonge doperwtjes, tot loon van den raad dien ik u geef, en ik zal ze in dank aannemen; maar, wat u zelve betreft, vleesch 's morgens aan 't ontbijt, vleesch te 12 uren, vleesch 's middags aan tafel, vleesch als gij naar bed gaat, en, tot versnapering, koteletjes en vleeschpasteitjes.’</p>
<p>- ‘Maar dat is homeopatisch,’ zeî de Gravin: ‘en ik geloof, dat je er meê spot, Dokter.’</p>
<p>- ‘Ik spot er niet meê, maar spreek in volkomen ernst,’ zeî Van Zevenaer: ‘en wat het homeopatische van het middel betreft, ik geloof niet, dat ik beschuldigd kan worden, Mevrouw met onzichtbaar kleine deeltjes te genezen: vleesch, herhaal ik, vleesch, en nogmaals vleesch, in overvloed!’</p>
<p>Mw. van Hardestein zeî, dat ze er niets van begreep; maar het wel probeeren wilde, en na nog een wijl gesnapt, en o.a. Bettemie van ter zijden wat geplaagd te hebben met haar aanstaand <hi rend="i">engagement</hi>, trok zij met haar schoondochter af; terwijl er verder op dien avond op het huis te Doornwijck niets voorviel van genoegzaam gewicht om hier te worden vermeld.</p></div>
<div type="chapter">
<pb n="112"/>
<head rend="h3">Zevende hoofdstuk.</head>
<head rend="h4"><hi rend="i">Vier van de Pleiaden te zamen</hi>.</head>
<p>Toen den volgenden dag Van Zevenaer, na zijn onderzoekingen te Hardestein in 't werk gesteld en volbracht te hebben, en door Le Mat tot aan den ingang van Klein Hardestein gebracht te zijn, aldaar de woning van Eylar binnentrad, was hij niet weinig verrast, er, behalve den Heer en Vrouw des huizes en Bol, ook Donia te vinden.</p>
<p>- ‘Niet waar,’ vroeg Eylar, ‘dat is een gelukkige inval van onzen vriend, op zijn terugreize van Marlheim een zijsprong te doen om mij te bezoeken.’</p>
<p>- ‘En ik word voor dien inval dubbel beloond,’ zeî Donia: ‘daar een gunstige samenloop van zaken juist heden onzen dokter hierheen heeft geleid.’</p>
<p>- ‘Waarlijk,’ zeî Bol: ‘ik zou weêr <hi rend="i">Iö vivat</hi> gaan zingen, als voor twintig jaren.’</p>
<p>- ‘En hoe hebje Mw. Van Doertoghe gelaten, Dokter?’ vroeg Mw. Mietje.</p>
<p>- ‘Naar tijdsomstandigheden redelijk,’ antwoordde deze: ‘ik vlei mij, dat het zich schikken zal, en dat de oude vrouw spoedig weêr de jongere beschamen zal.’</p>
<p>- ‘Nu! ik kan niet anders zeggen, of ik ben haar dank verschuldigd,’ zeî Eylar: ‘zonder haar hadden wij u wel niet op Klein Hardestein gezien.’</p>
<pb n="113"/>
<p>- ‘Maar,’ vroeg Mw. Mietje, ‘is het mijn Heer van Donia nu wezentlijk ernst, heden namiddag weêr te vertrekken? Zijn kamer is anders klaar, en hoe langer hij ons het voorrecht van hem te bezitten zal willen schenken, hoe liever het ons zijn zal.’</p>
<p>- ‘Ik ben uiterst gevoelig voor uw vriendelijk aanbod, Mevrouw!’ zeî Donia: ‘maar het is meer dan tijd, dat ik mijn huisgoden ga opzoeken: te meer, dewijl ik weêr spoedig naar den Haag zal moeten gaan.’</p>
<p>- ‘Wij moeten ons dan maar verheugen u althans een uur of wat te bezitten,’ zeî Bol: ‘en handelen naar 't voorschrift, dat Horatius aan Leukonoë geeft:
<q rend="bq"><hi rend="i">Carpe diem</hi>, <hi rend="i">quam minimum credula postero</hi><note n="1)" place="foot">‘Gebruik den dag van heden en bekommer u niet over dien van morgen.’ <hi rend="i">Horat. Zit</hi>. I <hi rend="i">Od</hi>. XI.</note></q></p>
<p>- ‘Juist,’ zeî Eylar: ‘met welk citaat ik onderstel, dat onze vriend Gerlof mij meteen wil herinneren aan het
<q rend="bq"><hi rend="i">Sapias</hi>, <hi rend="i">vina liques</hi><note n="2)" place="foot">‘Wees verstandig, en schaf den wijn.’</note></q> dat onmiddellijk voorafgaat. - Maar wees niet bang, daar is voor gezorgd, en indien de Heeren ons hiernaast willen volgen, zullen zij gelegenheid vinden, zich aan spijs en drank te laven.’</p>
<p>- ‘Ei zoo! wat heeft ons lid van de Eerste Kamer zijn Horatius nog goed in 't hoofd,’ zeî Donia, terwijl hij zich met de overigen aan den disch zette, waar een welbereide <hi rend="i">collation</hi> hen wachtte: ‘wat mij betreft, ik heb zoo lang allen omgang met de <hi rend="i">classici</hi> moeten verzuimen, dat ik waarlijk vrees, als ik weêr eens tot hem kom, als een vreemdeling te worden geweerd.’</p>
<p>- ‘Ei kom!’ zeî Bol: ‘wie eenmaal met de klassieken gemeenzaam was, raakt weêr spoedig bij hen t'huis: en 't zou zonde en jammer zijn, indien je, bij de rust en vrij-<pb n="114"/>heid, die u thans geschonken zijn, niet nu en dan een uurtje afzonderdet om de kennis te hernieuwen. De studie der ouden raakt al genoeg uit den smaak, in onze materiëele en materialistische eeuw, en mannen als Eylar en Donia moeten het voorbeeld leveren, dat de grondige kennis der oude talen en de smaak voor een gezonde letterkunde iemand niet hindert, een voortreffelijk staatsman te zijn. Ik zou verder gaan, en durven beweren, dat niemand ooit dien naam van staatsman wezentlijk verdiend heeft, die de klassieken verwaarloosde.’</p>
<p>- ‘Onder de twee eerste Georges van Engeland diende hij althans Latijn te kunnen spreken; want dat was de eenige taal, buiten 't plat Duitsch, dat die koningen verstonden,’ merkte Eylar glimlachende aan.</p>
<p>- ‘Ik bemerk,’ zeî Van Zevenaer, tegen Donia, ‘dat onze vriend Bol nog niet genezen is van zijn oude liefhebberij om paradoxen op te werpen.’</p>
<p>- ‘Moet mijn beweren te dezen opzichte dan ook al een paradox heeten?’ vroeg Bol: ‘ik geloof toch, dat het geheel op de ondervinding der feiten is gegrond, en ik zou geen bezwaar er in vinden het te bewijzen, indien ik niet vreesde, Mevrouw met mijn betoog te verveelen.’</p>
<p>- ‘Ga gerust uw gang, Dominee,’ zeî Mw. Mietje: ‘ik weet wel, dat ik maar een dom schepsel ben, en waarschijnlijk niet op de hoogte van wat je te zeggen hebt, maar toch, ik leer gaarne wat, en natuurlijk stel ik er wel eenigen prijs op om te weten of het lezen van veel Grieksch en Latijn mijn Heer van Eylar in zijn <hi rend="i">carrière</hi> van dienst kan zijn; want dan zal ik er hem toe aanmoedigen - voor zooverre hij namelijk mijn raad daaromtrent iets zal willen tellen.’</p>
<p>- ‘Het zou mij leed doen,’ zeî Bol, ‘indien Mevrouw onderstellen kon, dat ik haar verstand en oordeel geringschatte, en zeker was ik niet voornemens, een rede te hou-<pb n="115"/>den, waarvan zij den draad niet zou kunnen volgen. Ik vreesde alleen, dat zij minder behagen zou scheppen in het onderwerp; maar nu zij mij daaromtrent zelve geruststelt, schroom ik niet, in zee te steken. Ik moet dan in de eerste plaats vragen, of iemand hier den algemeenen band zou durven loochenen, die tusschen alle wetenschappen bestaat?’</p>
<p>- ‘Volstrekt niet,’ zeî Donia, ‘mids je mij maar van uw kant toegeeft, dat niemand in meer dan een vak kan uitblinken, en dat ieder dus wel doet, zich op een in 't bijzonder toe te leggen, wil hij geen gevaar loopen, van alles wat en niets grondig te weten, waardoor zijn zoogenaamd algemeene kennis niets meer wordt dan een bloot <hi rend="i">dilettantisme;</hi> - en dit laatste hou ik voor een treurige zaak.’</p>
<p>- ‘Ik zou u,’ hernam Bol, ‘terstond op de voorbeelden kunnen wijzen van twee mannen, die voor weinige jaren gestorven zijn. Is de roem, dien Goethe als natuurkundige verwierf, niet even groot als die, welken men hem als dichter toekent? en was Bilderdijk niet te gelijk een groot rechtsgeleerde en een uitmuntend dichter?’</p>
<p>- ‘Voeg er gerust bij, een bekwaam geneeskundige,’ zeî Van Zevenaer: ‘van zijn “Ziekte der Geleerden” heb ik twee exemplaren: het eene staat onder mijn leerboeken over geneeskunde: het andere onder de dichtwerken, en onder beide soorten bekleedt het een eereplaats.’</p>
<p>- ‘Ik ben overtuigd,’ hervatte Donia: ‘dat Bol mij, behalve de twee, die hij noemt, er nog een dozijn anderen zou kunnen noemen; ik wil hem zelfs wel voorthelpen, en Xenefon en Cezar aanhalen, die tevens treffelijke krijgshoofden, staatslieden en schrijvers waren, of Jan de Witt, die even goed wist te regeeren als wiskunstige voorstellen op te lossen; - maar wanneer men een algemeenen regel stelt, dan mag men niet met uitzonderingen voor den dag komen. Juist omdat de mannen van genie, die wij noemden, zich groot toonden in meer dan een vak, staan zij boven
<pb n="116"/>of buiten de rest van het menschdom. Zal de regel goed en proefhoudend zijn, dan moet hij van algemeene toepassing gemaakt kunnen worden, en het bewijs geleverd, dat lieden van gewone bekwaamheid, door zich op de studie der ouden toe te leggen, meer geschiktheid tot het bekleeden van staatsambten bekomen.’</p>
<p>- ‘Ik heb er niets tegen,’ zeî Bol, ‘de questie op het door u aangewezen terrein te bepalen, en dan, vriend Donia, zal ik u eens aankomen met een <hi rend="i">argumentum ad hominem</hi>...ik vraag u om verschooning, Mevrouw, ik meende te zeggen, dat mijn Heer van Donia in eigen persoon mij een grond voor mijn betoog zal leveren. - Hebje niet,’ vervolgde hij, zich wederom tot Donia wendende, ‘in de Oost een snelle <hi rend="i">carrière</hi> gemaakt? sneller dan je hadt kunnen hopen en verwachten?’</p>
<p>- ‘Ik heb zeker geen stof tot klagen gehad,’ antwoordde Donia: ‘maar wat bewijsje daaruit?’</p>
<p>- ‘En waaraan hebje dat te danken gehad?’ vroeg wederom Bol: ‘niet enkel aan de achting, die men voor uw karakter had; - ofschoon ik daaraan geen gering deel wil toeschrijven: maar ook, omdat men prijsstelde op uw helder inzicht in zaken, op de klaarheid van uw verslagen, op den geest van orde, die zich in al uw verrichtingen openbaarde. En zou dat een en ander zich in die mate bij u hebben geopenbaard, indien je niet gestudeerd hadt? dat wil zeggen, indien niet uw stijl zich onwillekeurig gevormd had naar de ongelijkbare modellen, die de ouden ons nalieten, indien niet uw geest van lieverlede doordrongen was geraakt van die zucht tot eenvoud in de voordracht en tot geregelde orde in de samenstelling, die hen onderscheidt, indien uw smaak niet door hen gezuiverd was?’</p>
<p>- ‘Wel, mijn Heer van Donia,’ merkte Mw. Mietje schertsende aan: ‘nu benje in een moeilijke stelling gebracht; want nu wordt u geen keus gelaten, dan òf toe te geven,
<pb n="117"/>dat Dominee gelijk heeft, òf te verklaren, dat je een genie bent, en al die bekwaamheden aan den dag zoudt gelegd hebben, ook al hadje nooit Grieksch of Latijn geleerd.’</p>
<p>- ‘Dat is zeker,’ zeî Eylar, ‘dat Gerlof, ouder gewoonte, weêr overdrijft: immers, zooveel ik mij herinner, wilde Donia, toen hij student was, niets met de klassieken te maken hebben en was hij een <hi rend="i">adept</hi> van de nieuwere school.’</p>
<p>- ‘Wel ja,’ voegde de geneesheer er bij: ‘heugt je zijn gedicht niet meer over die vrijerij tusschen een vlinder en een Elf?’</p>
<p>- ‘Juist,’ zeî Bol: ‘en zoo als het door u gekarakterizeerd werd,</p>
<lg type="poem">
<l rend="; 1tab">verder met Gnomen,</l>
<l>Salamanders en Meerminnen gevuld, precies om 's nachts van te droomen,</l>
<l>Een onderwerp uit geen geschiedschrijver genomen,</l>
<l>Maar bepaaldelijk uit des dichters kranke verbeelding voortgekomen.’</l></lg>
<p>- ‘Hoe drommel hebje 't zoo kunnen onthouden?’ vroeg Van Zevenaer: ‘ik, die 't gemaakt heb, was het lang vergeten.’</p>
<p>- ‘Ja,’ antwoordde Bol: ‘het geheugen is een vreemd ding: het trekt aan een verborgen touwtje, en zie, daar springt plotslings uit een afgezonderd hoekkastje iets, waar men in jaren niet aan gedacht heeft, weêr in 't volle licht voor onze oogen. - Maar, om tot de zaak terug te komen, ik herinner mij zeer goed, dat Donia een bewonderaar was van Shakspere, en bovendien allerlei Hoogduitsche fantastici zocht na te volgen; doch tevens, dat hij Plato en Anakreon, Cicero en Virgilius <hi rend="i">ad aperturam</hi><note n="1)" place="foot">‘Bij den opslag (van 't boek).’</note> las...ik vraag alweêr verschooning Mevrouw! dat komt er van, als men vier oude akademievrienden aan zijn disch heeft, die weêr op eens zich verbeelden dat zij nog studenten zijn: ik wilde maar
<pb n="118"/>zeggen, dat mijn Heer van Donia al die schrijvers las en verstond, zonder er een woordeboek op na te slaan: - en wie dit doen kan moge zich uitgeven voor romantiek, het waas van klassicisme zal hem bijblijven.’</p>
<p>- ‘Je bedoelt,’ zeî Eylar:
<q rend="bq">‘<hi rend="i">Quo semel est imbuta recens servabit odorem
<lb/>Testa diu</hi><note n="1)" place="foot">‘De pot zal nog lang den reuk behouden, waarmede zij, nog nieuw zijnde, doortrokken werd.’</note>.’</q></p>
<p>- ‘Ik zou 't niet hebben durven zeggen,’ zeî Bol: ‘en, als Heer des huizes, moestje ons met geen slecht voorbeeld voorgaan. - Maar zieje, dat waas van klassicisme is het nu juist wat ik bedoel: een staatsman moet aangename vormen hebben, als hij met anderen omgaat: en die krijgt hij, wanneer hij, door de studie beschaafd, zijn zeden heeft leeren verzachten en alle ruwe kanten gepolijst zijn<note n="2)" place="foot">Bol wilde geen latijn meer spreken, doch dacht zeker aan het
<q rend="bq"><hi rend="i">Didicisse fideliter artes
<lb/>Emollit mores nec sinit esse feros</hi>.</q></note>: een staatsman moet zijn denkbeelden helder weten te ontwikkelen: en dat leeren hem de ouden: hij moet zich weten te onthouden van al wat naar woordenpraal en bombast zweemt: en dat vooral is een gebrek, waarvan maar zelden zij, die niet gestudeerd hebben, geheel vrij kunnen blijven: hij moet doorkneed zijn in de wording en samenstelling der maatschappijen en der volken: en wie deze niet in de schriften der ouden heeft nagegaan, kan er niet dan ten halve in t'huis geraken: maar wat zal ik er meer van zeggen? het stilzwijgen van Donia bewijst genoeg, dat hij het met mij eens is.’</p>
<p>- ‘Ik geloof, dat uw gevolgtrekking wat voorbarig is,’ zeî Donia: ‘je zult mij waarschijnlijk wel toegeven dat, onder de eigenschappen, die een staatsman betamen, ook
<pb n="119"/>deze behoort, dat hij iemand, die aan 't woord is, laat uitspreken, en ik heb dus ook willen wachten met mijn antwoord, tot je hadt uitgesproken.’</p>
<p>- ‘En dat gevoel van betamelijkheid hebben uw klassieke studiën u gegeven,’ zeî Bol.</p>
<p>- ‘'t Zou hard zijn,’ merkte Donia aan, ‘indien dat gevoel als een monopolie moest gerekend worden van hen, die gestudeerd hebben.’</p>
<p>- ‘Dan zou 't er met ons, vrouwen, slecht uitzien,’ zeî Mw. Mietje.</p>
<p>- ‘De vrouwen,’ zeî Donia, met een beleefde buiging, ‘hebben van nature gekregen wat ons mannen door de kunst moet worden ingestampt: voor 't overige, al wil ik zeer gaarne aan onzen vriend Bol toegeven, dat de klassieke beschaving zeer nuttige gevolgen kan hebben, zoo zou ik hem kunnen wijzen, aan de eene zijde, op mannen, die, zonder gestudeerd te hebben, zich een eereplaats in den Staat verworven hebben, en, aan de andere zijde, op groote geleerden, die niets zijn geweest buiten dat, ten eenenmaale onpraktische wezens, van de wereld niets kennende dan hun bibliotheek en de oude handschriften. Om de zaak tot een beslissing te brengen zouden wij onze toevlucht wel moeten nemen tot de statistiek.’</p>
<p>- ‘En,’ merkte Van Zevenaer aan, ‘dewijl er niets logenachtiger of rekbaarder is dan de statistiek, zal de questie wel altijd onbeslist blijven.’</p>
<p>- ‘Ik heb nooit beweerd,’ hernam Bol, ‘dat ieder, die gestudeerd had, tot staatsman geschikt was; hij is dit evenmin als dat hij tot dichter geschikt zou zijn. Wat ik beweerde is, dat er aan den staatsman, zoowel als aan den dichter, die niet gestudeerd heeft, altijd iets ontbreken zal.’</p>
<p>- ‘Ja, dat hij niet gestudeerd heeft,’ zeî Eylar.</p>
<p>- ‘Juist,’ hernam Bol, ‘en, dien-ten-gevolge, het
<pb n="120"/>ruime, het onbekrompen uitzicht, dat de studie verschaft. Of hebje liever, dat ik mijn voorstelling omkeer; 't is mij ook wel, dan zal ik zeggen, dat den ongeletterde, spijt al zijn pogingen, altijd iets zal blijven aankleven van den reuk der <hi rend="i">Philisterei</hi>, zoo als de Duitschers het noemen.’</p>
<p>- ‘Maar, vriend Bol!’ zeî Donia: ‘zoo ik wel heb, luidde het heel anders in zekeren brief, dien ik van u indertijd uit Slikdorp ontving, en waarin je beweerde, dat alle studie in boeken maar dwaasheid, en dat alleen de studie van den mensch iets waardig was.’</p>
<p>- ‘O foei!’ viel Eylar al lachende in: ‘dat is onedelmoedig, hem met versleten wapenen uit zijn eigen tuighuis te bestrijden. Als of men in een tiental jaren niet van gedachten veranderen kon! Denkje, dat onze ministers, onze leden van de Kamer, het aangenaam of heusch zouden vinden, als men hun gezegden of handelingen in weêrspraak ging brengen met een dagbladartikel, boek of pamflet, voor jaren in 't licht gegeven?’</p>
<p>- ‘Je behoeft, geloof ik, niet onderstellender wijze te spreken, vriendlief!’ zeî Van Zevenaer.</p>
<p>- ‘Ik dank u voor uw welmeenende hulp, Eylar!’ zeî Bol: ‘doch ik geloof niet, dat ik mij aan de inkonsequentie heb schuldig gemaakt, die Donia bij mij veronderstelt. Wij spraken van het onontbeerlijke van de studie der ouden voor den staatsman; maar geen staatsman is denkbaar, die de studie van den mensch zou verwaarloosd hebben. - Deze staat op den voorgrond, en ik herzeg, wat ik toen zeide, dat boeken alleen hulpmiddelen zijn, waar men zich, bij gebrek aan betere, wel van bedienen moet. Maar gebruikt men boeken, zoo laat men, bij voorkeur, en in de eerste plaats, die der ouden bij de hand nemen, - als men ten minste, of in de politiek, òf in de letteren, òf in de wetenschappen, een eerste plaats wil bekleeden. Genieën hebben zich zonder dat een naam gemaakt, al is hun aan-<pb n="121"/>tal dun gezaaid; maar wie met genie talent vereenigen, staan op de hoogste sport van den ladder.’</p>
<p>- ‘Aan wie zoo hoog staat,’ zeî Van Zevenaer, ‘zal het, om nog volkomener te worden, geen kwaad doen, onderwijs in de gymnastiek te hebben genoten: dan heeft hij kans zich staande te houden, en, mocht hij eens buitelen, zich voor vallen te behoeden.’</p>
<p>Deze uitval, door den arts met een effen gezicht en op drogen toon gedaan, deed de vrienden lachen, en maakte een eind aan den redetwist. Bol begon ook te begrijpen, dat Mw. van Eylar, wat zij ook mocht beweerd hebben, nu wel genoeg zou hebben van het klassieke onderwijs, en liever eens zou willen aanhooren wat Donia al voor belangrijks uit zijn Oostindische ervaring kon mededeelen. Werkelijk leverden dan ook spoedig de zeden en gebruiken, zoowel der Europeanen op Java gevestigd, als der inlanders, de natuurtooneelen aldaar en de manier van reizen, stof tot aangenaam onderhoud, tot vragen en wedervragen, die aanhielden, totdat de honger genoegzaam gestild was en Mevrouw de kamer verliet, terwijl de Heeren zich naar die van Eylar begaven, waar hun de gelegenheid verschaft was, hun pijpen of cigaren te rooken en zich meer vrij en vertrouwelijk te onderhouden. En inderdaad, naauwelijks waren zij onder hun vieren, of een onderwerp, dat niemand nog had durven aanroeren, ofschoon het elk hunner voor den geest stond, het gebeurde met Nicolette, kwam op het tapijt, en Van Zevenaer haastte zich aan zijn vrienden mede te deelen waar zij zich thans bevond, en hoe niet alleen hij, maar zijn vriend Galjart en Bettemie van Doertoghe over haar dachten.</p>
<p>- ‘Al wat ik hoor,’ zeî Bol: ‘vervult mij met innig genoegen, en nooit heeft het er bij mij in gewild, dat zij op eens zoo diep zou gezonken zijn. Slechts eene zaak is mij nog altijd onbegrijpelijk: dat zij namelijk aan niemand onzer geschreven heeft.’</p>
<pb n="122"/>
<p>- ‘Aan niemand!’ herhaalde de geneesheer: ‘zij heeft drie brieven aan u geschreven: van den eersten zullen de kinderen van Van Zirik misschien peperhuisjes gemaakt hebben: de tweede is in den Haag hier of daar op een mesthoop verdwaald: en de derde - is hier!’</p>
<p>En meteen haalde hij uit zijn zak een vuil, in-een-gefrommeld papier, dat hij triomfeerend in de hoogte hield en toen aan Bol overreikte.</p>
<p>- ‘Wat moet ik met dat vod uitrichten?’ vroeg de predikant, half onzeker of hij het ding zou aannemen of niet.</p>
<p>- ‘Niet waar?’ vroeg Van Zevenaer: ‘'t luidt zonderling genoeg, dat ik nog op Hardestein moet komen om het ambt van briefbestelder waar te nemen, dat hier al zeer slordig schijnt te worden behandeld. Maar hoor toe: heden morgen ga ik met Le Mat zekeren heer opzoeken, die even lang is van stof als van figuur en van naam...Verdrongen meen ik dat hij heet...nu, dat 's om 't even. Om den naasten weg te gaan, geloof ik, had mijn geleider mij een binnenpad doen nemen, dat langs een beukenhaag liep: en onder 't voortgaan valt mijn oog op iets wits, dat, laag bij den grond, tusschen de dorre bladeren heen schittert: ik kijk met eenige aandacht toe: jawel, 't was een gevouwen papier, dat in de door elkander gegroeide takken lag: ik raap het op en zie nu, dat het een brief is aan uw adres. Ongetwijfeld heeft de bestelder dien verloren en is hij van 't pad in de haag gewaaid - de brief namelijk en niet de bestelder; - terwijl de bladeren, zoolang die nog groen en gevuld, en het gras, zoolang het nog hoog was, hem aan de oogen van den voorbijganger onttrokken. Wat daarvan zij, ik herkende op het adres, al was de inkt wat verbleekt en het papier vuil en bestoven, de hand van Nicolette en het postmerk “Amsterdam 30 October.”’</p>
<p>- ‘'t Is in waarheid zoo!’ riep Bol, die inmiddels den brief aangenomen en bekeken had.</p>
<pb n="123"/>
<p>- ‘'t Is ongetwijfeld weêr een streek van dien satanschen Hendt,’ riep Eylar uit: ‘hij zal, loffelijker gewoonte, zijn bengel van een jongen hebben uitgestuurd, ten einde zelf op zijn gemak in de herberg te kunnen blijven. Maar nu krijgt hij ook voor goed den zak, of mijn naam is geen Eylar. - Als nu de brief nog maar te lezen is.’</p>
<p>- ‘Dat zal wel gaan,’ zeide Bol, die, terwijl Eylar sprak, den brief voor 't vuur gedroogd en geöpend had: ‘luistert nu! er zullen wel geen geheimen in staan.’</p>
<p>En meteen las hij den brief voor, dien wij hier niet zullen inlasschen, dewijl hij natuurlijk niets behelsde dan een verhaal van 't geen den lezer zeer omstandig bekend is. Evenmin behoeven wij uitvoerig van de belangstelling te gewagen, waarmede de vier vrienden van den inhoud kennis namen.</p>
<p>- ‘Dien brief moetje mij geven, Gerlof!’ riep Eylar, nadat de lezing was afgeloopen: ‘mijn vrouw moet dien ook lezen.’</p>
<p>- ‘En mijn zuster dan?’ vroeg Bol; ‘maar om 't even! je zult hem hebben, Louis! en ik wenschte, dat iedereen hem lezen kon.’</p>
<p>- ‘Hm!’ zeî Van Zevenaer: ‘ik weet niet, of dat wel voorzichtig ware. De brief is na het gebeurde geschreven, en, al is hij overtuigend genoeg voor ons, hij zal het geenszins zijn voor anderen. Bij lieden, die, gelijk met Mw. van Eylar het geval schijnt te zijn, tegen iemand vooringenomen zijn, doen zulke pleidooien, die uit den koker van den beklaagde komen, meer kwaad dan goed. Wij moeten bij derden niet aan de rechtvaardiging van het meisje tornen, voor en aleer wij alle bewijzen bij elkander hebben, als b.v. den brief, dien zij schreef toen zij in dien muizeval zat; - doch Hoogenberg zou opzettelijk voor deze zaak naar den Haag gaan, en, zoo iemand, zal hij aan het licht weten te brengen wat verborgen was; daarom, geef mij den brief mede; dan kan hij dien bij de stukken voegen.’</p>
<p>- ‘Wat mij betreft,’ zeî Donia, ‘ik heb steeds ge-<pb n="124"/>loofd, dat zij het slachtoffer was van een snood gespannen opzet, en ik ben in dat geloof versterkt, sedert dat ik die vrouw van Van Zirik zich over haar heb hooren uitlaten.’</p>
<p>Deze woorden van Donia hadden het natuurlijk gevolg, dat het gesprek op de zonderlinge ontmoeting kwam, die hij te Marlheim met genoemde vrouw had gehad, en die hij in al haar bijzonderheden verhaalde. Hierbij werd, als van zelf, de naam van Drenkelaer een en andermaal genoemd, en dit gaf, nadat men een tijd lang had uitgeweid over de medegedeelde gebeurtenis en haar gevolgen, aan Eylar aanleiding om aan Van Zevenaer te vragen, of het gerucht waarheid behelsde, volgens 't welk een verloving tusschen gemelden Drenkelaer en de Freule Van Doertoghe zoo goed als zeker zou zijn.</p>
<p>- ‘Hm!’ zeî Van Zevenaer: ‘wat zegt de dichter?</p>
<lg type="poem">
<l>‘Reeds genaderd aan de lippen</l>
<l>Kan u nog de kelk ontglippen,’</l></lg>
<p>en ik ben nog zoo overtuigd niet, dat dit huwelijk zal plaats hebben.’</p>
<p>- ‘Wie is die Freule Van Doertoghe, waar jelui van spreekt?’ vroeg Donia.</p>
<p>- ‘Een allerliefst meisje,’ antwoordde Eylar: ‘verstandig, rijk, mooi - al wat je maar wilt.’</p>
<p>- ‘Zoo!’ zeî Donia, peinzende en terwijl zijn voorhoofd betrok.</p>
<p>- ‘Je hebt mij omtrent dien mijn Heer Drenkelaer de gunstigste berichten gegeven,’ zeî Van Zevenaer.</p>
<p>- ‘Zoo!’ zeî nogmaals Donia: ‘was het in 't belang van de Freule Van Doertoghe, dat je die vroeg?’ en zijn gelaat werd al donkerder.</p>
<p>- ‘Is u,’ vroeg Bol, ‘deze of gene reden bekend, waarom hij de hand van de Freule onwaardig zou zijn, zoo bid ik u, die niet te verzwijgen: wij alle drie, zoo als wij hier zitten, stellen een oprecht belang in haar, en 't
<pb n="125"/>zou ons innig smarten, indien zij, door een verkeerde keuze te doen, ongelukkig werd.’</p>
<p>- ‘Ik beken,’ zeî Donia, ‘dat ik, tot mijn leedwezen, dien jongeling, voor wien ik eerst vriendschap gevoelde, en wien ik verplichting had, later van een ongunstige zijde heb leeren kennen. Ik had de reden van mijn verandering te zijnen opzichte willen voor mij houden, doch waar het de toekomst geldt van een braaf meisje, is het plicht, er mede voor den dag te komen: - alleen zou het mij smarten, indien hetgeen ik u zeggen zal verder ging dan de belanghebbenden. Je weet allen, dat in den Marlheimer Bode meermalen allerhatelijkste artikelen, vol grove personaliteiten, voorkomen tegen onze Regeering. Ik had mij, te Marlheim zijnde, daarover nu en dan verontwaardigd getoond, en dit, gelijk ook mijn verwantschap of intieme vriendschapsbetrekking met drie onzer ministers, moet ter oore gekomen zijn aan zekeren Polski, die bij het blad werkzaam geweest was, doch, ik weet niet om welke reden, zijn afscheid bekomen had. Men had daarbij de onvoorzichtigheid begaan, hem in 't bezit te laten van eene menigte kopij, die tot het blad behoorde, en natuurlijk trok de schoelje partij van die omstandigheid, om zich op den redakteur te wreken; hij kwam bij mij en bood mij die handschriften te koop aan. Ik bedankte den gemeenen verrader voor zijn aanbod en, had ik mijn eerste beweging gevolgd, ik zou hem den prullewinkel naar 't hoofd en hem zelven de deur hebben uitgesmeten; doch mijn aandacht was getrokken door het zien van een hand, die ik kende, en naauwelijks had die sinjeur dat opgemerkt, of hij begon uit te weiden over de ondankbare handelwijze van den Heer Drenkelaer, die in zijn naamlooze artikelen juist het ergst die mannen had doorgestreken, die hem als knaap in zijn studiën met geld en goeden raad ondersteund, en later aan de betrekking geholpen hadden, welke hij thans bekleedde. - Aan de waarheid der mede-<pb n="126"/>deeling viel niet te twijfelen. Dat de bedoelde hooggeplaatste mannen Drenkelaer tot beschermers hadden gestrekt, had
hij zelf mij verhaald; hij had de grootste dankbaarheid voor hen gehuicheld, en op uitbundige wijze - alleen om mij te believen, als nu bleek - hun lof gezongen: - en des-niet-te-min had ik hier de artikelen voor mij liggen, van zijne hand geschreven, en waarbij hij zijn weldoeners door 't slijk haalde. - Zoo als ik zeide, ik stuurde den schoelje, die mij verkoopen wilde wat het zijne niet was, zoo spoedig mogelijk weg; doch van dat oogenblik af was Drenkelaer in mijn oogen nog de grootste schoelje van de twee. Die Polski was een verrader, maar hij was aan hen, die hem weggezonden hadden, geen dankbaarheid schuldig, en, door nood gedrongen, maakte hij gebruik van de wapenen, die hij in handen had, en kon dat voor 't minst tot zijn verschooning inroepen. Maar de andere schoot, zonder noodzaak, uit het duister, zijn pijlen af op hen, die hem in zedelijken en stoffelijken zin aan brood hielpen; voor zulke snoodheid is geen verschooning: en die man heeft geen hart.’</p>
<p>- ‘Ik heb het nooit erg op hem gehad,’ zeî Bol: ‘van 't eerste oogenblik, dat ik hem zag, was er iets in zijn oogen, dat mij misviel.’</p>
<p>- ‘Ik dank u, Donia!’ zeî Van Zevenaer: ‘ik weet nu wat mij te doen staat.’</p>
<p>Hier werden zij gestoord door paardgetrappel en het geruisch van wielen door 't kiezelzand, en kwam de bediende het bericht brengen, dat het rijtuig van den Heer van Donia voor was. Weldra reed er een tweede op, dat van Doornwijck kwam om Van Zevenaer af te halen, en, na een hartelijken afscheidsdronk, en vele vereischte plichtplegingen jegens Mevrouw, verlieten de oud-raad en de geneesheer Klein Hardestein, de een om zijn reis te vervolgen, de ander om naar Doornwijck terug te keeren.</p></div>
<div type="chapter">
<pb n="127"/>
<head rend="h3">Achtste hoofdstuk.</head>
<head rend="h4"><hi rend="i">Behelzende een voorval</hi>, <hi rend="i">dat aan alledaagsche lieden ongelooflijk zal voorkomen</hi>.</head>
<p>Van Zevenaer was, onder 't rijden naar Doornwijck, alles behalve op zijn gemak. 't Was, meende hij, zijn plicht, aan Bettemie mede te deelen wat hij gehoord had: het zou haar natuurlijk grieven, van iemand, die zij liefhad, zulke dingen te hooren; en daarbij, zou zij wel eens de zaak in 't zelfde licht zien als hij, Van Zevenaer, deed? Was 't niet zeer denkbaar, dat zij aan de ontkentenis van Drenkelaer meer gewicht hechtte dan aan de verklaringen van Le Mat, Verdrongen en dergelijke figuren? - Men is toch zoo geneigd te gelooven die men liefheeft! En, wat die dagbladartikelen betreft, zou zij het schrijven daarvan wel zoo erg vinden als het door Donia was voorgesteld? Zou de liefde bij haar de verbeelding niet te hulp komen en redenen bedenken, die de handelwijze van Drenkelaer verschoonden, zoo niet rechtvaardigden? - Onze geneesheer begon te vinden, dat hij zich op een gevaarlijk water had ingescheept, en misschien wijzer gedaan had, zich met de zaak niet te bemoeien. Het was alzoo niet dan met een beklemd hart, dat hij te Doornwijck aankwam, en zijn pols sloeg er niet veel rustiger om, dat, toen hij de huiskamer aldaar binnentrad, hij er Bettemie alleen vond. Maar naauwlijks
<pb n="128"/>blikte hij haar aan, of de onaangename gewaarwordingen, die hem kwelden, weken op den achtergrond voor verbazing over de verandering, die hij op haar gelaat bespeurde, en waaruit hij begreep, dat er iets bijzonders moest zijn gebeurd.</p>
<p>- ‘Is Mw. Van Doertoghe minder wel?’ vroeg hij: ‘je schijnt een schrik te hebben gehad.’</p>
<p>- ‘Neen,’ antwoordde zij: ‘Tante is heel rustig geweest en gevoelt zich beter: - en dat is het ook niet...maar vertel mij liever, hebje veel genoegen gehad met je beide vrienden?’</p>
<p>- ‘Met mijn drie vrienden,’ antwoordde Van Zevenaer: ‘Donia was ook uit de lucht komen vallen...of liever uit Marlheim,’ en hier fronste zich zijn voorhoofd, bij de gedachte aan de min aangename narichten, die uit dien hoek waren komen aanwaaien.</p>
<p>- ‘Is er iets?’ vroeg haastig Bettemie, die zulks bespeurde: ‘je hebt iets uit Marlheim gehoord...iets van Drenkelaer...’</p>
<p>- ‘Stel u gerust,’ antwoordde Van Zevenaer, haar dringende vragen toeschrijvende aan angst, dat haar minnaar eenig leed mocht zijn overkomen: ‘de man is, zoover ik weet, frisch en gezond; alleen...’ hier betrok zijn gelaat opnieuw.</p>
<p>- ‘Je hebt dingen van hem vernomen, die hem geen eer aandoen,’ viel Bettemie in, Van Zevenaer zoo strak aanziende, dat deze het maar 't verstandigst oordeelde, voor de zaak uit te komen zonder er doekjes om te winden, en, de schouders ophalende, zeide hij:</p>
<p>- ‘Om je de waarheid te zeggen, de man is een schoft.’</p>
<p>- ‘O! ik wist het, ik voelde het,’ riep Bettemie: ‘Goddank! ik ben van hem verlost!’ en meteen, de handen dankend samenvoegende, viel zij op de knieën, boog het hoofd over den kanapee voorover en barstte in tranen uit.</p>
<pb n="129"/>
<p>- ‘Hoe! wat?’ riep Van Zevenaer, trots al zijn gewoon flegma een weinig onthutst over een bedrijf, waarvan hij evenmin iets begreep als van den uitroep, die er mede vergezeld ging. Zijn bezorgdheid, dat het jonge meisje, bij 't nederkomen van den slag, dien hij zich ondanks aan hare verwachtingen moest toebrengen, bitter bedroefd zou zijn, dat zij misschien geen geloof aan zijn woorden zou hechten, noch haar liefde voor Drenkelaer willen onderdrukken op grond van bloote geruchten, zijn verlegenheid, hoe haar het onaangename nieuws op de minst kwetsende wijze mede te deelen, dat alles had hij zich kunnen besparen; immers niet alleen scheen zij voorbereid op de tijding, die hij bracht, maar er zelf best mede in haar schik.</p>
<p>- ‘Maar,’ vroeg hij, na haar eenigen tijd gelaten te hebben om van haar ontroering terug te komen: ‘hoe hebje iets kunnen weten van wat ik niet wist en zoo even pas gehoord heb.’</p>
<p>- ‘Bijzonderheden weet ik niet,’ antwoordde Bettemie, haastig sprekende, terwijl zij oprees en zitten ging: ‘alleen ik had er hier’ - en meteen drukte zij de hand op 't hart - ‘het besef van. Maar zeg mij nu, wat hebje vernomen?’</p>
<p>Van Zevenaer deelde haar met korte woorden in de eerste plaats mede, dat niemand anders dan Drenkelaer de uitvinder en uitstrooier was van de geruchten, die op 't dorp geloopen hadden, en in de tweede, wat hij aangaande hem uit den mond van Donia gehoord had.</p>
<p>Bettemie was thans bedaard; maar zij vouwde weder, gedurende het verhaal, dat hij deed, de handen samen en hief de oogen dankbaar naar boven.</p>
<p>- ‘En nu,’ zeide de geneesheer, toen hij met vertellen gedaan had, ‘moetje weten wat je te doen staat. Wat mij betreft, ik loop gaauw naar boven; want zij zullen al niet
<pb n="130"/>begrijpen waar ik blijf, en dan zal 't mijn tijd worden voor den trein,’ en meteen begaf hij zich uit de kamer, en liet Bettemie aan haar overpeinzingen over.</p>
<p>Waarschijnlijk zal de lezer even nieuwsgierig wezen als Van Zevenaer het was, naar de oorzaak der verandering, die dus plotslings in de gevoelens van het jonge meisje was ontstaan, en waardoor zij, in plaats van smart, tevredenheid aan den dag legde over het verlies der uitzichten, die zij zich had voorgesteld. Die oorzaak was van zonderlingen aard, zoo zelfs, dat wij bijna huiveren, die op te geven; maar onze plicht als geschiedschrijver dwingt er ons toe.</p>
<p>Le Mat had aan Pietje Pancras, die in de laatste dagen de ziekekamer bijna niet verlaten had, ernstig aanbevolen, eens een luchtje te gaan scheppen, en, dewijl aan Bettemie de leêge tijd toch ook gekort moest worden, was het oppassen van Mevrouw een wijl aan de kamenier opgedragen, en waren de beide meisjes, kort na den middag, uit rijden gegaan, en wel, dewijl het weêr ongemeen zacht was voor 't saizoen, in een open kales.</p>
<p>Zij hadden de bosschen van Hardestein doorkruist, en waren op haar terugtocht, toen Bettemie op eens aan haar gezellin zeide:</p>
<p>- ‘Zie! hier is de plek, waar ik laatstleden zomer dat ongeluk had.’</p>
<p>Nog had zij dien volzin niet uitgesproken, of daar stuitte een der wielen van het rijtuig op een steen, die hier op den straatweg lag, en sprongen beide meisjes op van den schok. De zaak had echter niets te beteekenen en zij liepen met den schrik vrij; doch de flakon, dien Bettemie, als reeds verhaald is, op zijde droeg, sprong los uit den haak, die hem in bedwang hield, en viel uit het rijtuig. Op het geroep van Bettemie hield de koetsier zijn paarden, die inmiddels een eind waren voortgereden, dadelijk in, en de palfrenier sprong van zijn zitplaats af om het geval-<pb n="131"/>len voorwerp te gaan oprapen; maar niet dan hoofdschuddend keerde hij bij de dames terug.</p>
<p>- ‘'t Is jammer,’ zeide hij, ‘maar dat mooie ding is stuk,’ - en tevens overhandigde hij aan Bettemie - wat een fraai reukfleschje geweest was. Helaas! het was op een kei te land gekomen: het ivooren plaatje was gebroken en een stuk er uitgevlogen, zoodat de gouden tooverkarakters niet meer leesbaar waren: en de stalen spiegel was gebarsten.</p>
<p>- ‘Och hoe jammer!’ riep Pietje: ‘en zie eens, die haan, - of hoe heet het beest, dat er op zit? - is zijn kopje kwijt. Zijn kopje, daar die mooie karbonkelsteenen in zaten. Je moet nog eens goed gaan zoeken, Manus, of je dat niet vindt: een goud kopje van een haan, met oogjes van flonkerende roode steentjes.’</p>
<p>- ‘Neen,’ zeî Bettemie, terwijl zij als gedachteloos met het beschadigde voorwerp speelde: ‘het is niet noodig, Manus!’</p>
<p>- ‘<hi rend="i">Mais réfléchissez donc ma chère: ces pierres ont de la valeur</hi>,’ merkte Pietje aan, terwijl Manus, onwetend, welk bevel hij moest opvolgen, nu op den eenen, dan op den anderen voet stond te draaien.</p>
<p>Bettemie vestigde nog eenmaal de oogen op den steen, waarin zij zoo meermalen het beeld van Drenkelaer had meenen te zien; - doch deze reis bleef de oppervlakte dof en onbezield, de talisman van Lea had zijn vermogen, zoo hij er al ooit eenig ander bezeten had, buiten hetgeen een verhitte verbeelding er aan schonk, ten eenenmale verloren.</p>
<p>- ‘Het ding is voortaan niets meer waard,’ zeî Bettemie, op een koelen toon en slingerde het van zich in den greppel, die den weg van 't bouwland scheidde en waar 't in 't water plompte: ‘rij maar voort, Gerrit!’ vervolgde zij tegen den koetsier.</p>
<pb n="132"/>
<p>- ‘Maar, Bettemie! Wat doeje?’ vroeg Pietje, uiterst verbaasd, haar vriendin aldus te zien handelen met een voorwerp, waar zij, naar allen schijn, waarde aan moest hechten.</p>
<p>Doch Pietje kreeg geen antwoord buiten een stillen handdruk, waar zij zich vooreerst meê tevreden moest stellen. Zwijgend bleef Bettemie zitten, voor zich nederziende en zich bij zich zelve afvragende, wat er met haar gebeurd was. Bij het breken van dien flakon was het geweest, of er ook in haar hart iets lossprong, en wel - de band, die haar aan Drenkelaer hechtte. 't Was of de man, dien zij waande te beminnen, haar op eenmaal onverschillig was geworden: zoowel dat beängstigend gevoel, 't welk zij ontwaard had, toen hij, bij hun eerste ontmoeting op Hardestein, zijn blik op haar vestigde, en dat haar later zoo lang was bijgebleven, als het meer teedere gevoel, die <hi rend="i">Sehnsucht</hi>, die daarvoor in de plaats was gekomen, waren bij haar verdwenen, en zij kon aan hem denken als aan iemand, die, ja, geen onaardig prater was en geen onbevallig voorkomen had, maar toch niet de man, aan wien zij dien eerbied, die ondergeschiktheid, dat ontzag zou kunnen betoonen, die, naar hare meening, een man van zijn vrouw moest kunnen vorderen. Nog meer: zij kreeg een duister vermoeden, dat hij, ter bereiking van zijn doel, onedele middelen had aangewend, dat hij harer niet waardig was, en dat zij de speelbal was geweest van zijn list, geholpen door haar eigen verbeelding. In deze gemoedsstemming was zij op Doornwijck aangekomen, waar zij zich terstond naar haar kamer, gelijk Pietje naar die van haar tante, begeven had. Niet lang voor de komst van Van Zevenaer was zij weder beneden gekomen, en had tusschen hen beiden het onderhoud plaats gehad, dat de lezer kent.</p>
<p>Na de zieke bezocht en nog eenige voorschriften omtrent de verdere behandeling der ziekte te hebben gegeven, nam
<pb n="133"/>Van Zevenaer afscheid van Bettemie, die nog een dag of wat op Doornwijck blijven zou, in 't vooruitzicht, dat zij daar wellicht van dienst zou kunnen zijn: en met de verklaring harerzijds, dat zij volkomen kalm en tevreden was en hij zich dus om haar niet te bekommeren had, stapte hij in 't rijtuig, dat hem naar het station van den spoorweg brengen zou.</p>
<p>Den volgenden dag ontving Drenkelaer twee brieven, beiden van dezelfde dagteekening en beiden van een vrouwehand.</p>
<p>De eene was van Katoo Tronck en meldde hem, dat hij zich nu als genoegzaam zeker kon beschouwen van de hand der rijke erfgename; immers, dat Bettemie niet alleen pronkte met den flakon, dien zij van hem gekregen had, maar zelfs de felicitatiën van Mw. van Hardestein zoo goed als aanvaard had.</p>
<p>Zoo iets hem dus verbaasde, was het, in den anderen brief, waarvan de hand hem niet bekend was, alleen deze regels te vinden:
<q rend="bq">‘WelEdelgeboren Heer!
<lb/>
<lb/>Ik acht het mijn plicht, UWEdg. het onaangename eener nuttelooze reize naar Amsterdam te besparen, door u mede te deelen, dat ik, om redenen, die voor mij van overwegend belang zijn, nimmer tot een huwelijk met u zou kunnen besluiten. Elke poging uwerzijds om mij tot andere gedachten te brengen, zou geheel onnoodig zijn.
<lb/>
<lb/>Ik teeken mij
<lb/>
<lb/>Doornwijck den 28<hi rend="sup">sten</hi> Dec. 184.
<lb/>Uw dienstwillige dienaresse E.M. Van Doertoghe.
<lb/>
<lb/>P.S. Uw flakon kan ik u niet terugzenden: die is bij ongeluk gebroken, en verloren geraakt.’</q></p>
<pb n="134"/>
<p>- ‘Voor den duivel!’ riep Drenkelaer uit, toen hij deze regels gelezen had: ‘dat mag heeten: schipbreuk lijden in de haven! - Is dan werkelijk die flakon...Maar dat kan zoo niet afloopen! Ik moet naar Amsterdam, zoodra zij zich daar weêr bevindt, en onderzoeken, wat daarachter schuilt. Bovendien, die oude Flinck dient ook niet verwaarloosd...Maar hoe is er toch op eens zulk een kink in de kabel gekomen?’</p>
<p>En na een wijl in alles behalve aangename stemming zijn kamer op en neêr te zijn geloopen, nam hij zijn hoed, en ging naar Mevrouw Van Zirik.</p></div>
<div type="chapter">
<pb n="135"/>
<head rend="h2">Negentiende boek.</head>
<head rend="h3">Eerste hoofdstuk.</head>
<head rend="h4"><hi rend="i">Wat Flinck met Nicolette voorheeft</hi>.</head>
<p>Flinck was, gelijk wij in een vorig hoofdstuk gezien hebben, na zijn vertrek uit Marlheim niet onmiddellijk naar Amsterdam teruggekeerd, maar zich eens met eigen oogen gaan overtuigen, in hoeverre de vertimmering en verfraaiing van het heerenhuis te Blinkerswaard goede vorderingen maakte, en tevens om verschillende zaken met zijn rentmeester, jager, tuinman en andere onderhoorigen te regelen. Het was alzoo niet dan tegen het laatst des jaars, dat hij zich weder naar Amsterdam begaf, en hij was alles behalve in zijn schik, toen hij, ten huize van Mad. Puri weder afgestapt, op zijn vraag naar Nicolette, van de dienstmaagd vernam, dat zij nog altijd afwezig was. Hij wilde hier meer van weten en liet zich bij de Vrouw des huizes aandienen. Vroeger zou hij die bij zich hebben ontboden; doch gaandeweg was hij, even als zulks met de Oosterlingen vrij algemeen het geval is, al minder en minder des-<pb n="136"/>potisch geworden en begon hij zich meer naar de vormen te schikken, die in het moederland in acht genomen worden. Ook zou dat wachten op de komst van Mad. Puri hem te lang geduurd hebben. Hij was nu bijna zeker, terstond ontvangen te zullen worden; want hij wist, dat het de ure was, waarop het gezelschap gewoonlijk thee dronk: en werkelijk was dit ook het geval. Op de boodschap, dat hij hoogst welkom wezen zou, zich naar de achterkamer begeven hebbende, vond hij den Heer en de Vrouw des huizes met Mlle Susanne bij elkander.</p>
<p>- ‘Mijn heer is al te goed,’ zeî Mad. Puri: ‘om zelf hier te komen. Ik ben er waarlijk beschaamd over, aldus voorkomen te worden; ik was juist voornemens om mij van mijn plicht te kwijten, en mijn Heer welkom weder in de stad te heeten. Is mijn Heer niet te zeer vermoeid van de reis?’</p>
<p>- ‘Hm!’ zeî Flinck: ‘<hi rend="i">wat</hi> vermoeid? ik ben het reizen gewend, en heb in mijn leven vermoeiender tochten gedaan, dan zoo'n ritje in den spoorwagen. - Maar dit daargelaten: ik hoor, dat Juffrouw Zevenster nog niet terug is.’</p>
<p>- ‘Helaas neen, mijn Heer!’ antwoordde Mad. Puri: ‘en ik vrees, dat wij haar niet weêr in ons huis zullen zien. Zij is nog immer bij dien zieken Heer.’</p>
<p>- ‘Is die dan van haar maagschap,’ vroeg Flinck, ‘dat zij zooveel werks van hem maakt?’</p>
<p>- ‘IJ isse 'are pleekvader, keloof ikke,’ antwoordde Mr. Puri: ‘eene meneere <hi rend="i">Gaillard</hi>, en die wel zijne name verdient.’</p>
<p>- ‘<hi rend="i">Mais ne dites donc pas de pareilles choses</hi>, <hi rend="i">monsieur Puri!</hi>’ zeide zijn huisvrouw: ‘och ja, mijn Heer!’ vervolgde zij, tegen Flinck: ‘die mijn Heer Galjart was een van Nicolettes pleegvaders, en het is niet onnatuurlijk, dat zij aan hem de zorg wil vergoeden, die hij haar vroeger heeft betoond.’</p>
<pb n="137"/>
<p>- ‘Maar zij wil daar toch niet eeuwig blijven,’ zeî Flinck: ‘die Galjart zal immers wel een van beide doen, beter worden of naar zijn grootmoeder gaan.’</p>
<p>- ‘De man schijnt aan de betere hand,’ hernam Mad. Puri: ‘maar, naar 't zeggen van Dr. Van Zevenaer, kan 't nog wat duren, eer hij weêr van zessen klaar is.’</p>
<p>- ‘Die dokter altijd kraak 'eb, die krank'eide lank duur,’ was de menschkundige aanmerking van Mr. Puri.</p>
<p>- ‘<hi rend="i">Vous êtes insupportable</hi>, <hi rend="i">monsieur Puri</hi>, <hi rend="i">avec vos banalités</hi>,’ zeide zijn vrouw.</p>
<p>- ‘Aha! 'ep ze dan niet kelees Molière?’ waagde het Mr. Puri te zeggen; doch hij werd spoedig voor zijn vermetelheid gestraft.</p>
<p>- ‘<hi rend="i">Monsieur Puri</hi>, <hi rend="i">nous parlons de choses sérieuses</hi>, <hi rend="i">et vos plaisanteries sont pour le moins déplacées</hi>. - Ik vrees,’ vervolgde Mad. Puri, zich weder tot Flinck wendende, ‘dat wij onze lieve Juffw. Zevenster in lang niet terugzien: het scheen zelfs haar bedoeling, zich voortaan aan de ziekeverpleging te wijden.’</p>
<p>- ‘Is de meid mal?’ bromde Flinck: ‘als lieve jonge meisjes zulke kuren beginnen, waar dienen dan de bakers voor?’</p>
<p>- ‘En 't ergste is,’ zeî Mlle Susanne, ‘dat zij zelve ook niet te best van gezondheid is, en eer oppassing noodig zou hebben voor zich, dan dat ze die aan anderen betoonde.’</p>
<p>- ‘Wat zegje?’ vroeg Flinck, ‘is zij zelve nog niet hersteld? - Maar dan is 't immers dolligheid in haar, zich op zoo'n wijze bij een zieke af te beulen. Kunje haar dat niet uit haar hoofd praten, Madame?’</p>
<p>- ‘Helaas!’ antwoordde deze: ‘ik heb er mijn best al toe gedaan; doch ik heb haar slechts een paar keeren, en beide reizen niet dan zeer kort, kunnen te spreken krijgen: bovendien heb ik niet genoeg invloed op haar: daar is Juffw. Hermans: die zou stellig meer op haar verwerven.’</p>
<pb n="138"/>
<p>- ‘Hm ja! dat geloof ik ook,’ zeî Flinck, peinzende: ‘nu! weetje wat? ik ga morgen den dag naar Juffw. Hermans toe. - En nu van wat anders: is er niets voor mij gekomen?’</p>
<p>- ‘Anders niet, mijn Heer, dan een gerechtelijk stuk, dat hier door een deurwaarder gebracht is, en daar ik mijn naam voor heb moeten teekenen. Ik heb het weggesloten; want ik dacht, de meiden hebben daar niet meê noodig.’</p>
<p>En meteen, haar <hi rend="i">bureau</hi> ontsluitende, kreeg zij een gezegeld papier voor den dag, dat zij aan Flinck overhandigde.</p>
<p>Zoo al Mad. Puri beweerd had, dat haar dienstboden een onbescheiden oog in het exploit zouden slaan, zij zelve had toch de vrijheid genomen, het even te doorloopen; - natuurlijk niet uit eenige vrouwelijke nieuwsgierigheid, maar alleen om te weten, of het wel te recht was, en, zoo zij al de barbaarsche stadhuiswoorden, die in het stuk voorkwamen, niet verstond, zooveel was zij er toch uit wijs geworden, dat bij gezegd stuk, namens den Heer Lukas Drenkelaer, de Heer Flinck werd aangemaand, om rekening en verantwoording te doen van het bewind, door hem gevoerd over de nalatenschap van wijlen James Wayland. Zij had gedacht, dat de man alles behalve in zijn schik zou zijn met het ontvangen van zoodanig dokument, en keek er alzoo niet weinig verbaasd van op, toen zij hem, nadat hij het stuk vluchtig had ingezien, een vrolijk gezicht zag zetten en zich de handen wrijven, als iemand die recht tevreden is.</p>
<p>En werkelijk, Flinck was in zijn schik. ‘Zie zoo!’ zeide hij, toen hij op zijn kamer terug was, bij zich zelven: ‘de brave Jan Bleek Azn. heeft de loopgraven geopend: wij zullen zijn vuur afwachten en hem zijn mijntje laten aanleggen, tot het hem in de lucht laat springen.’</p>
<p>En toen weer, met zijn gedachten naar Nicolette afdwalende: ‘Als die Galjart zoo slecht in zijn zaken is, als zij daar beneden vertellen, dan moet de arme meid het alles
<pb n="139"/>behalve breed bij hem hebben. - Nu! dan zal ik ten minste zorgen, dat het haar aan niets ontbreekt.’ - En meteen de pen opnemende, schreef hij een briefje aan Van Zevenaer, de verklaring behelzende, dat hij de vergoeding op zich nam van al wat ten behoeve van Mejuffrouw Zevenster was verschoten of nog bestemd zou worden.</p>
<p>Den volgenden morgen hoorde Juffw. Hermans een vigilante voor haar deur stilhouden, en was niet weinig verwonderd, toen zij, uit het raam ziende, in den ouden man, die uit het rijtuig stapte, den Heer Flinck herkende.</p>
<p>- ‘Zonderling loopen de zaken,’ dacht zij: ‘de man, die mij de deur ontzegd heeft, staat voor de mijne te wachten dat ik hem binnenlaat. - Nu! ik zal grootmoediger wezen dan hij,’ en meteen, zich buiten haar kamer begevende, riep zij aan de huismeid, die beneden stond, toe, ‘dat mijn Heer maar boven moest komen.’</p>
<p>- ‘Juffrouw!’ zeî Flinck, toen hij de trap opgestommeld en bij de weduwe binnengekomen was, en in den stoel, dien zij hem aanbood, plaats genomen had; ‘ik hoor daar van Madame Puri, dat onze Juffrouw Zevenster een pleegzuster of iets dergelijks wil worden, en dat je haar die malle fratsen niet uit het hoofd kunt praten.’</p>
<p>- ‘Zij vervult een schoone taak, mijn Heer Flinck!’ zeide de weduwe: ‘en wat zij verder doen zal is een zaak, waarover zij alleen te beslissen heeft.’</p>
<p>- ‘Gekheid! zij is veel te jong om over zoo iets te beslissen: en als zij dan toch met alle geweld iemand oppassen wil, waarom dan mij niet zoo goed als een ander?’</p>
<p>- ‘Mijn Heer is te kloek om oppassing noodig te hebben,’ zeî Juffw. Hermans lachende.</p>
<p>- ‘Dankje voor 't kompliment,’ zeî Flinck: ‘maar, zieje, misschien zou het haar juist verveelen, bij zulk een ouden grompot, als ik ben, te zitten; en zou het haar beter bevallen, indien zij een flinken jongen man te verzorgen had.’</p>
<pb n="140"/>
<p>- ‘Ik geloof niet, dat zij dergelijke gedachten voedt,’ zeî Juffw. Hermans, op een weemoedigen toon, en terwijl zij langzaam het hoofd schudde.</p>
<p>- ‘Hm! Hm!’ hernam hij, ‘<hi rend="i">ik</hi> geloof, dat ik op dat punt meer licht heb gekregen dan jij, Juffw. Hermans. Ik ben te Marlheim geweest, en heb daar zeker iemand gesproken, met wien zij laatstleden zomer te Marlheim kennis gemaakt heeft, en wien zij, naar 't mij voorkomt, gansch niet onverschillig is.’</p>
<p>- ‘Inderdaad!’ - riep Juffw. Hermans, die, niet wetende dat Maurits van Eylar zich niet meer te Marlheim bevond, zich niet anders voorstelde, dan dat hij de persoon was, die Flinck bedoelde.</p>
<p>- ‘Ja,’ hernam deze: ‘en het zou mij niet verwonderen, dat die geheele ongesteldheid van onze Nicolette, en haar domme liefhebberij om pleegzuster te worden, uit geen andere oorzaak spruiten, dan uit een wanhopige liefde voor dien Marlheimer. Wel! wat drommel! als ik mij nu met den bruidschat belast, wat voor zwarigheid zou er dan wezen, die hen belette, samen te trouwen?’</p>
<p>- ‘Mijn Heer is zeer edelmoedig,’ zeide de weduwe: ‘maar kan hij aan het meisje het gemis van haar geboorte vergoeden?’</p>
<p>- ‘Wat vergoeden!’ bromde Flinck: ‘men vergoedt alles met een half millioen. - Heb daar geen zorg voor: dat zal ik wel regelen: - 't is maar de vraag, of de jonge luî, als zij getrouwd zijn, bij mij willen komen inwonen; want dat is de voorwaarde, die ik maken wil. - Of zouje die te bezwarend vinden?’</p>
<p>- ‘Volstrekt niet,’ antwoordde de weduwe, ‘en ik zou zelfs zeer ondankbaar vinden wie zich daar niet aan onderwierp. - Doch ik vrees, dat van dat huwelijk niets komt.’</p>
<p>- ‘Vreesje dat? Nu! wij zullen zien. - In allen ge-<pb n="141"/>valle, zoo <hi rend="i">zij</hi> er zich in troosten kan, heb ik, al zoo lief, haar zonder man bij mij, - en dan u als derde, Juffrouw Hermans! Ik geloof, dat wij het best met ons drieën zouden kunnen vinden.’</p>
<p>- ‘Ik begin het inderdaad ook te gelooven,’ zeide de weduwe: ‘maar hoe jammer...’</p>
<p>- ‘Wat? dat zij niet wil?’</p>
<p>- ‘Ook dat zou ik jammer achten; maar ik bedoelde iets anders.’</p>
<p>- ‘Wat dan?’</p>
<p>- ‘Dat mijn Heer niet vroeger gedacht heeft aan het voordeel van iemand bij zich te hebben, daar men vriendschap en gezellig verkeer - nog meer - daar men kinderlijke genegenheid van te wachten had.’</p>
<p>Het voorhoofd van den grijsaard werd somber. - ‘Je zegt dat niet zonder bedoeling,’ zeide hij.</p>
<p>- ‘Neen, zeker doe ik dat niet,’ hernam zij: ‘ik heb wel gehoord, dat het van den Heer Flinck had afgehangen, een eigen huisgezin te bezitten.’</p>
<p>- ‘Alweêr! - Legje met Juffrouw Nicolette onder een deken, om ouwe koeien uit de sloot te halen en op mij af te sturen? - Wie drommel heeft jelui toch zoo wijs gemaakt omtrent mijn vroeger wedervaren?’</p>
<p>- ‘Dat is nu eenmaal hetzelfde: ik stel belang in u, mijn Heer Flinck, en daarom smart het mij, u op uw ouden dag zoo eenzaam en verlaten te zien; terwijl dit niet het geval had behoeven te wezen.’</p>
<p>- ‘Ik wed, dat dit alles weêr neêrkomt op die historie van mijn zoon,’ zeî Flinck: ‘hebje hem altemet gekend, of wel de meid, daar hij op verslingerde?’</p>
<p>- ‘Ja, mijn Heer, en ik had beiden lief.’</p>
<p>- ‘Zoo! dan begrijp ik het,’ zeî Flinck, zich de kin wrijvende: ‘nu! en verder?’</p>
<p>- ‘Uw zoon,’ vervolgde de weduwe, ‘is niet meer en:
<pb n="142"/>dat mijn Heer zich niet langer bekommert om <hi rend="i">haar</hi>, dat begrijp ik; maar dat mijn Heer zich nooit het kind heeft aangetrokken, dat zijn eigen vleesch en bloed is, dat begrijp ik niet.’</p>
<p>- ‘Onbekend maakt onbemind,’ merkte Flinck aan.</p>
<p>- ‘Maar is nooit de wensch bij u opgekomen, uw kleinzoon te kennen?’</p>
<p>- ‘Om de waarheid te zeggen, ja en neen. Zieje, ik beschouw je als een verstandige vrouw en ik ben dus niet bang, of je zult mij wel begrijpen. In den eersten tijd, nadat mijn zoon overleden was, woû ik van hem en van zijn heele gebroed (zoo als ik het noemde) niets weten. Later is wel eens de gedachte bij mij opgekomen: 't was toch mijn bloed; maar toen dacht ik weêr: zij zullen 't land aan mij hebben, en al mocht de fortuin van Herman Flinck hun welkom wezen, dat zou juist niet het geval met zijn persoon zijn: ik had geen trek er in, een kleinkind bij mij te nemen, dat naar mijn dood wenschte.’</p>
<p>- ‘Mijn Heer moet de menschen al van een heel ongunstige zijde hebben leeren kennen,’ zeide Juffw. Hermans, om zich door zulke onderstellingen te laten afhouden van wat goed en edel ware geweest. Maar geloof mij, waar liefde betoond wordt, wordt zij ook doorgaans met liefde beäntwoord. De weduwe van uw zoon had weinig reden tot dankbaarheid jegens u: en toch - zij zou u al uw hardheid jegens hem vergeven hebben, ja, zij zou u hebben liefgehad, indien uw hart eenig mededoogen had getoond voor haar kinderen.’</p>
<p>- ‘Haar kinderen!’ herhaalde Flinck: ‘had zij er dan meer dan een?’</p>
<p>- ‘Zij zou er twee gehad hebben,’ zeide Juffw. Hermans, ‘indien uw...ja! 't woord moet er uit...uw onbarmhartigheid jegens de moeder het leven niet gekost had aan het meisje, dat zij onder 't hart droeg,’ - en,
<pb n="143"/>spijt al haar voornemens om zich goed te houden, en zich niet te verraden, deed de herinnering haar in tranen uitbarsten.</p>
<p>- ‘Je trekt je dat zoo aan?’ zeide Flinck: ‘en je weet zoo veel. - Zou het mogelijk zijn, dat...Ja, voor den drommel! dubbele ezel, die ik was, dat niet vroeger begrepen te hebben!’</p>
<p>- ‘<hi rend="i">Wel!</hi>’ zeide zij, haar tranen afdrogende: ‘waarom zou ik het ontkennen? - Ja, ik ben de weduwe van uw zoon, van Herman Wayland Flinck!’</p>
<p>Flinck scheen een wijl getroffen door den waardigen toon, waarop zij die verklaring had afgelegd; doch weldra kwam zijn achterdochtige natuur weêr boven, en zeide hij:</p>
<p>- ‘Ja! nu begrijp ik alles. Juffw. Nicolette moest uw baan bij mij schoonvegen, en mij zoetjes aan voorbereiden op dezen theaterkoep.’</p>
<p>- ‘Veroorloof mij,’ zeî de weduwe, ‘u te doen opmerken, dat ik u niet ben komen opzoeken: ik had mij nimmer bij u bekend gemaakt, indien zulks niet door u ware uitgelokt.’</p>
<p>- ‘Neen, dat 's waar ook,’ zeî Flinck: ‘je bent mij nooit lastig gevallen: trouwens de wijze, waarop ik je te Leyden behandelde, was niet geschikt om je erg aan te moedigen. Maar wat drommel! ik was toen kwaad op je: ik beschouwde je als de oorzaak van al het verdriet, dat mijn zoon mij had aangedaan, als de oorzaak van zijn dood: als...in 't kort, zij hadden mij weinig goeds van je verteld: en dan, dat je eigen familie ook niets van je wilde weten sprak ook niet erg in je voordeel: daarbij, ik was toen ziek en wrevelig. - Maar nu, ik zeg het je zonder je een kompliment te willen maken, je valt mij zeer meê.’</p>
<p>Juffw. Hermans antwoordde niets, doch stond op, opende
<pb n="144"/>haar <hi rend="i">cassette</hi> en kreeg er een miniatuur-portret uit, dat zij den grijsaard voorhield.</p>
<p>- ‘Herkenje hem?’ vroeg zij toen.</p>
<p>- ‘Wayland!’ riep Flinck, getroffen, uit.</p>
<p>Even als, na een langdurigen winter, een warme lentezonnestraal de harde ijskorst splijt en den doortocht baant aan het opborrelende stroomnat, zoo deed ook het terugzien, na meer dan vijf-en-twintig jaren, van de trekken des eenmaal zoo beminden zoons, de korst van-een-splijten, die zoo lang het hart van den grijsaard had omsloten, en de tranen, naar de oogen opgeweld, biggelden langs zijn gerimpeld gelaat.</p>
<p>- ‘Ik wist wel, dat uw gramschap tegen hem niet eeuwig kon duren,’ zeide de weduwe. ‘Hoe jammer,’ hervatte zij na eenige oogenblikken stilte, dat ik u thans mijn zoon niet kan voorstellen. Hij is naar Engeland, om...om zijn papieren; doch ik ben hem vandaag of morgen terug te wachten.</p>
<p>Op datzelfde oogenblik werd er aan de huisdeur gescheld.</p>
<p>- ‘Dat is hij!’ riep zij verheugd uit: ‘ik herken zijn schel.’</p>
<p>En inderdaad, het was Albert, die kers-versch van Rotterdam kwam. Het scheen in zijn noodlot te liggen, dat hem, bij zijn t'huiskomst, herhaaldelijk verrassingen werden bereid. Men kan begrijpen, hoe verbaasd hij stond op te kijken, toen hij, met pak en zak de trappen op en de deur binnengestormd, den Heer Flinck bij zijn moeder zag gezeten. Hij bleef een wijl stom van verbazing aan den ingang staan, zelf onbewust of hij zich verheugen moest of niet.</p>
<p>- ‘Albert!’ riep zijn moeder, terwijl zij hem te gemoet snelde, en snikkende om den hals viel: ‘Albert! dit is een blijde dag voor uw moeder.’</p>
<p>En toen, zich tot den ouden man wendende, ‘hier is
<pb n="145"/>mijn zoon,’ zeide zij, op een toon van moederlijken trots, ‘en de zoon van dezen,’ voegde zij er bij, op het portret wijzende.</p>
<p>Flinck zag den jongeling scherp in 't gezicht: ‘ik heb u meer gezien,’ zeide hij toen.</p>
<p>- ‘Ik ben bij u geweest, mijn Heer, bij uw eerste komst te Amsterdam,’ zeide Albert: ‘ik kwam toen vanwege den Heer Bleek.’</p>
<p>- ‘Zoo is 't,’ zeide Flinck: ‘hij gelijkt op u,’ vervolgde hij, tegen de weduwe: ‘en dat is 't verstandigste, wat hij doen kan.’</p>
<p>Albert keek vreemd op: de norsche izegrim, die een vleiend kompliment aan zijn moeder maakte! Hoe waren de hekken verhangen!</p>
<p>- ‘Maar toch, hij heeft de oogen van zijn vader,’ zeide de weduwe.</p>
<p>- ‘Inderdaad,’ zeî Flinck, bevestigend knikkende: ‘en je komt zoo uit Engeland, jongeling? Benje daar voor je eigen zaken geweest of voor je kantoor?’</p>
<p>- ‘Ik ben er geweest,’ antwoordde Albert, ‘om mij behoorlijk te doen erkennen als wettigen zoon van Herman Wayland Flinck en van Sara Maria van Doertoghe; en ik ben naar wensch geslaagd, Moeder!’ voegde hij er bij, met een zegevierenden blik.</p>
<p>- ‘Goddank!’ riep zij uit, en zag meteen den ouden man, half vragende, half smeekende aan.</p>
<p>- ‘Ja,’ zeî Flinck: ‘als nu de wet hem als mijn kleinzoon erkend heeft, dan dien ik het waarachtig ook wel te doen. Weetje wat, wij zullen nu het gebeurde laten wat het is, en voortaan goede vrienden zijn, indien je er niet tegen hebt.’ - En meteen reikte hij zijn hand aan de weduwe toe, die ze met warmte kuste.</p>
<p>- ‘En hoe denk jij er over,’ vervolgde hij, tegen Albert, die nog altijd het voorkomen had van iemand, die niet weet, welk besluit hij nemen zal.</p>
<pb n="146"/>
<p>- ‘Wie zich liefderijk betoont jegens mijn moeder,’ zeî Albert: ‘heeft aanspraak op mijn eerbied en erkentelijkheid.’</p>
<p>- ‘Best!’ hernam Flinck: ‘en hoort eens,’ voegde hij er bij, met die snelle beradenheid, waarmede hij, al zijn leven lang, terstond gevolg had gegeven aan een opwellende gedachte, en aan welke hij in vele opzichten den goeden uitslag zijner ondernemingen had dank geweten: ‘jelui komt voortaan bij mij inwonen: en dan - wel zeker, waarom niet? - dan trouw jij met Juffw. Nicolette, en wij hebben een stil en genoeglijk huishouwentje onder elkander, en wij lachen met de rest.’</p>
<p>- ‘Hij met Nicolette!’ riep de weduwe, verbaasd en half verschrikt over dezen nieuwen inval des grijsaards.</p>
<p>- ‘Wel ja,’ hernam deze: ‘je zeî immers zelve zoo meteen, dat die andere misschien zwarigheden zou maken: en je bent bovendien zoo aan het meisje gehecht; als je zoon nu met haar trouwt, dan weetje immers sekuur, dat je haar bij je houdt. - En wat haar betreft, zij heeft zich met zooveel warmte bij mij voor uw belangen gekweten en zoo dikwijls uw beider lof gezongen, dat die schikking bij haar wel geen bezwaar zal ontmoeten. Of staat je de meid niet aan, jong mensch? Wat mij betreft, als ik een paar kruisjes minder telde, ik zweer je wel, dat niemand mij haar ontvrijen zou.’</p>
<p>- ‘Nicolette <hi rend="i">is</hi> een lief meisje,’ zeide de weduwe, die Albert verlegen zag en hem te hulp wilde komen: ‘en ik hou innig veel van haar; maar ik geloof niet, dat zij voor mijn zoon, of mijn zoon voor haar, iets voelt van wat men liefde noemt.’</p>
<p>- ‘Ei wat, gekheid!’ riep Flinck: ‘dat zal wel komen. Zeg ja, jonkman...hoe heetje? ja, Albert...zeg ja, Albert, en mijn heele fortuin maak ik op jelui beiden. Ik heb mij dat nu eenmaal in 't hoofd gezet, en dat denkbeeld laat ik niet los.’</p>
<pb n="147"/>
<p>Zonderling! de man, die eens zulk droevig leergeld er voor betaald had, dat hij zijn zoon had willen dwingen tot een huwelijk, wilde 't nu ook zijn kleinzoon doen.</p>
<p>- ‘Mijn Heer Flinck,’ zeî Albert, op een eerbiedigen, maar vasten toon, ‘ik waardeer de welwillendheid, die uit uw voorstel spreekt, zoowel als de uitmuntende hoedanigheden van Juffrouw Zevenster; maar ik wenschte liever, dat over deze zaak nimmer weêr een woord gewisseld werd.’</p>
<p>- ‘Hoe!’ zeî Flinck, zeer te-leur-gesteld: ‘je wenscht mijn kleinzoon te zijn, en je weigert mij het eerste verzoek, dat ik je doe?’</p>
<p>- ‘Ik <hi rend="i">ben</hi> uw kleinzoon,’ zeî Albert, ‘van wat ik <hi rend="i">wensch</hi> te zijn, is hier geen spraak. Doch misschien juist omdat ik uw kleinzoon ben, bezit ik ook een vasten wil, even als mijn vader voor mij; ik verkoop mijn vrijheid niet, en, zoo ik immer trouw, zal 't zijn met een vrouw, voor wie ik meer gevoel dan vriendschap en achting, en die wederkeerig mij liefde toedraagt.’</p>
<p>- ‘Fraaie woorden!’ bromde Flinck: ‘maar ik begrijp wat er achter zit. Je denkt, je bent nu toch eenmaal mijn wettige erfgenaam, en met dat vooruitzicht kunje een luisterrijker partij doen dan een meisje zonder geboorte. Maar ik ben nog niet dood en heb geen plan vooreerst op te stappen.’</p>
<p>- ‘Mijn waarde Heer Flinck!’ zeî op een smeekenden toon de weduwe, bezorgd voor de wending, die 't gesprek begon te nemen: ‘indien wij voor 't oogenblik die questie lieten rusten. Vooralsnog is Nicolette bij haar zieken pleegvader en kan aan geen huwelijk denken. Je hadt zelf zoo even andere voornemens met haar, en zoolang wij niet weten, wat <hi rend="i">hare</hi> wenschen zijn, blijft alle samenspreking daarover ijdel en onvruchtbaar.’</p>
<p>- ‘Zoo?’ zeî Flinck: ‘nu! dat is gesproken als een
<pb n="148"/>verstandige vrouw, en, wat er van komen moge, je zult zien, dat Herman Flinck niets anders verlangt, dan wat tot aller best kan strekken. - Maar, dat daargelaten: weetje wel, jij, mijn Heer Albert! dat je op mijn dood niet behoeft te wachten om een ordentelijk vermogen te bezitten?’</p>
<p>- ‘Ik ben tevreden met hetgeen ik verdien,’ zeî Albert.</p>
<p>- ‘Dat is de vraag niet,’ hernam Flinck: ‘maar als zoon van Wayland Flinck, hebje en hadje sinds lang aanspraak op het vermogen, dat je grootmoeder heeft nagelaten en dat ik aan je vader zou uitgekeerd hebben, indien hij was blijven leven. Vroeger had ik het niet kunnen doen; want het is eerst later in mijn handen gekomen; maar ik heb het trouw beheerd, en, dewijl het zijn renten heeft opgebracht, zoo zal het nu zoo ongeveer een dertien à veertien ton bedragen, die ik je behoorlijk verantwoorden zal.’</p>
<p>Iemand moge nog zoo groot een stoïcijn wezen, wanneer hem zoo geheel onverwachts omtrent anderhalf millioen tegenwaait, blijft hij er toch nooit geheel onverschillig onder. - Albert was dan ook een oogenblik stom van verbazing; doch zijn eerste gedachte was aan zijn moeder. ‘Moeder!’ riep hij, ‘dan zulje voortaan toch eens geheel onbezorgd kunnen leven.’</p>
<p>- ‘Maar wistje dan waarlijk niet, dat je die pretentie op mij hadt?’ vroeg Flinck: ‘en was het niet om mij een proces aan te doen, dat je die papieren bent gaan halen?’</p>
<p>- ‘Ik wist er niets van,’ zeî Albert: ‘en wat ik gedaan heb was in de eerste plaats om mijn moeder te rechtvaardigen van de praatjes, als had zij een bastaard ter wereld gebracht.’</p>
<p>- ‘Dat is braaf,’ zeî Flinck: ‘in allen gevalle zieje nu, dat je goed op je zelven leven kunt, en dat, als je
<pb n="149"/>moeder mijn voorslag aanneemt en bij mij komt inwonen, zij het alleen doen zal uit vriendschap, en niet, omdat zij om een onderkomen behoeft verlegen te zijn. - En één ding kunje nu doen, en je zult er mij zelfs genoegen meê verschaffen, dat is namelijk, je dienst opzeggen aan dien mijn Heer Bleek.’</p>
<p>- ‘Dat heb ik al voor acht weken gedaan,’ zeî Albert, voor zich ziende.</p>
<p>- ‘Ei zoo! Leek het je op den duur niet bij hem? - Nu! ik wil 't gelooven. Je moet eens bij mij komen, dan zal ik je kluchten van hem vertellen. Maar zeg mij, waar hebje dan die laatste weken van geleefd?’</p>
<p>- ‘Ik gaf les in 't Engelsch,’ antwoordde Albert: ‘ik bezorgde vertalingen, en mijn goede moeder verdiende van hare zijde ook genoeg, dat wij konnen rond komen.’</p>
<p>- ‘Hm! dat zou er naar geweest zijn. - Nu, zoo als gezegd is, je komt bij mij, ik zal je ter hand stellen wat je eerlijk toekomt - en voor de rest spreken wij wel eens nader. - Laat intusschen je huisheer gerust een bordje voor deze kamers aanslaan, en’ [dit tot de weduwe] ‘zoo je niet op Blinkerswaard wilt komen wonen, zulje althans een fatsoenlijk huis op je eigen gelegenheid kunnen betrekken. - Maar Nicolette magje mij niet ontkapen, en als die jongen haar toch niet tot vrouw wil hebben, dan is 't ook niet betamelijk, dat ze bij u komt wonen. - En nu, Mevrouw mijn schoondochter...hoe noemt men je bij je voornaam?’</p>
<p>- ‘Mimi, mijn Heer!’</p>
<p>- ‘Wel, Mimi dan, je moet met je zoon eens bij mij komen eten: wij zullen er de Madam ook bij vragen en dien gekken Franschman, die altijd troef van haar krijgt. - <hi rend="i">Adieu</hi>, Mimi!’</p>
<p>- ‘Mimi!’ herhaalde de weduwe, bij haar zelve, terwijl de oude man, vergezeld door Albert, de trap afging:
<pb n="150"/>‘die naam is mij in geen vijf-en-twintig jaren gegeven! o, welke herinneringen wekt hij bij mij op!’</p>
<p>- ‘O Albert!’ riep zij, toen haar zoon terugkwam: ‘wij hebben dien man miskend, gelijk hij 't mij had gedaan.’</p></div>
<div type="chapter">
<pb n="151"/>
<head rend="h3">Tweede hoofdstuk.</head>
<head rend="h4"><hi rend="i">Dat als een vervolg op het eerste kan beschouwd worden</hi>.</head>
<p>Men kan licht begrijpen, dat Mw. Wayland Flinck, gelijk zij, sedert haar zoon overal met dien naam voor den dag kwam, ook zelve niet meer aarzelde zich te laten noemen, niet verzuimde, aan Nicolette, bij het eerste bezoek, dat zij haar bracht, de groote verandering mede te deelen, die in haar toestand gekomen was, en die zij voor geen gering gedeelte had te danken gehad aan de kennismaking van het jonge meisje met den ouden man. Men zal zich evenzeer licht kunnen voorstellen, met hoeveel genoegen Nicolette die mededeeling ontving; niet alleen verheugde haar het bewustzijn, dat haar moederlijke vriendin voortaan onbezorgd haar dagen zou kunnen slijten; maar ook was zij recht in haar schik, dat haar oude vriend de goede gedachte, die zij aangaande zijn hart had opgevat, niet had gelogenstraft en zich met woord en daad zoo welwillend jegens schoondochter en kleinzoon betoond had. Bij deze stof tot blijdschap had zij er nog eene, gelijk zij zulks aan de weduwe mededeelde, dat namelijk de zieke aanmerkelijk in beterschap toenam, zoodat hij welhaast aan haar oppassing geen volstrekte behoefte meer hebben zou. Wel was zij nu eenigszins onzeker, wat haar plicht alsdan zou wezen: zij wist, dat haar pleegvader op haar bijzijn gesteld was,
<pb n="152"/>en zij had bij haar zelve het gevoel, dat hem haar gezelschap nuttig was; doch zij wist evenzeer, van welken aard 's mans financiëele omstandigheden waren, en hoe zij beiden voortleefden ten koste van derden...van wie eigentlijk, dit was iets, dat zij niet wist; maar wel, dat zij, zoolang haar tegenwoordigheid bij den zieke niet volstrekt meer noodig was, niet op de gunst van anderen kon blijven teren. Zij had deze hare bezwaren aan Van Zevenaer medegedeeld, die er wel de gegrondheid van erkend, doch haar tevens de verzekering had gegeven, dat hij door belangstellende personen ruim in staat gesteld was, haar nog een tijd lang bij Galjart te doen blijven, en haar alzoo verzocht had, nog een weinig te wachten, eer zij eenig besluit nam in de zaak; er op een geheimzinnige wijze bij verklarende, dat er wellicht dingen ophanden waren, die aan haar lot een andere richting zouden geven. Vruchteloos had Nicolette bij hem aangedrongen, zich nader te verklaren; hij was gesloten gebleven als het graf, en had er zich bij bepaald, haar te verzoeken, voorshands maar alleen aan het trouw opvolgen zijner voorschriften te denken en alle tobberij over verledene en toekomstige dingen uit het hoofd te stellen. Deze laatste raad liet zich echter gemakkelijker geven dan nakomen, en niet zelden overvielen Nicolette nog vlagen van diepe droefgeestigheid. Groote opbeuring had haar, als blijk van voortdurende genegenheid, een brief van Bettemie verschaft, die haar schreef, dat zij nog tot na Nieuwjaar op Doornwijck dacht te blijven, doch dan ook spoedig terug te keeren, daar zij welstaanshalve het feest van haar meerderjarigheid t'huis moest vieren; voorts, dat Tante dagelijks in beterschap toenam en 's avonds al een paar keeren een ombertje met haar beide nichten had gespeeld, dat allen te en op Hardestein wel waren, en dat zij - Bettemie - overtuigd was, hoe ieder eerlang aan Nicolette recht zou laten wedervaren.</p>
<pb n="153"/>
<p>De weduwe had er zich, in haar onderhoud met Nicolette, wel voor gewacht, de plannen van uithuwelijking aan te roeren, waar Flinck meê voor den dag was gekomen. Zij oordeelde te recht, dat, dewijl daarvan toch, naar alle waarschijnlijkheid, wel nooit iets zou kunnen komen, het behandelen van een zoodanig onderwerp alleen zou dienen om aan het reeds zoo geschokt gestel van Nicolette nieuwe ontroering te bezorgen. Wel had zij aan het jonge meisje verteld, hoe ernstig de oude man voortdurend verlangen bleef, haar tot huisgenoot te hebben, en er dan niet onduidelijk bij te kennen gegeven, hoe, naar hare gedachte, zulk een schikking wellicht de beste uitkomst ware, die Nicolette in haar omstandigheden verwachten kon; - Nicolette echter had, op deze uitboezeming, niet veel meer geäntwoord dan met een stillen zucht en met aanhaling van des geneesheers woorden, dat zij zich niet in de toekomst verdiepen moest.</p>
<p>Eerstdaags, en wel op Nieuwjaarsdag, had nu op de kamers van Flinck plaats wat men den verzoeningsmaaltijd zou kunnen noemen, en waar, gelijk hij beloofd had, behalve Albert en zijn moeder, ook de echtgenooten Puri en Mlle. Susanne deel aan namen. Men behoeft niet te vragen, of de gastheer gezorgd had zijn gasten goed te onthalen: dit moeten wij er bijvoegen, dat Albert er vrij wel in slaagde, de vooroordeelen, die hij zoo lang tegen zijn grootvader gekoesterd had, te onderdrukken, en zooveel mogelijk alle stroefheid afleide om aan zijn moeder een opgeruimd gelaat te toonen: dat Mad. Puri met ongeveinsde hartelijkheid haar vriendin met dezer lotwisseling gelukwenschte en zich lachend nu op hare beurt aanbeval in de voorspraak en bescherming van de vrouw, aan welke zij vroeger beiden had verstrekt: en dat Monsieur Puri, vooral toen de krachtige wijn, die hem toegediend werd, zijn tong had losgemaakt, een stroom van politieken onzin
<pb n="154"/>en gewaagde aardigheden uit zijn mond liet vloeien, dien zelfs de gestrengste te-recht-wijzingen, hem door zijn gade toegediend, niet in staat waren te stuiten. Maar wat wij vooral niet vergeten mogen te verhalen is, dat op den dag, volgende op dien waarop de maaltijd gehouden was, Flinck, in tegenwoordigheid van een notaris en getuigen, aan Albert het bedrag der nalatenschap van Madeline Wayland met de renten verantwoordde en daarvan behoorlijke akte opgemaakt en door partijen geteekend werd.</p>
<p>Het was wederom een dag later, dat Flinck, des morgens op zijn kamer zittende, onverwachts werd verrast door de verschijning van Lukas Drenkelaer.</p>
<p>- ‘Zoo, mijn Marlheimsche vriend!’ riep hij uit, toen hij dezen zag: ‘wat jaagt u dus naar Amsterdam?’</p>
<p>- ‘Zaken van persoonlijk belang,’ antwoordde Drenkelaer, met een weemoedig gezicht: ‘doch ik wilde toch niet hier zijn, zonder mijn Heer Flinck mijn opwachting te komen maken.’</p>
<p>- ‘Natuurlijk!’ hernam deze: ‘dat is ook volgens de afspraak; - maar eilieve! wat hapert er aan? Is het de beurs of 't hart, waar een wond aan geheeld moet worden?’</p>
<p>- ‘Och!’ antwoordde Drenkelaer, die wel eenige behoefte had om zijn wrevel uit te storten: ‘'t is een onaangenaam geval, waar ik voor kom. - Ik dacht, na de vroeger mij gedane toezeggingen, de hand van een meisje, dat hier woont, te verwerven; en op eenmaal word ik afgezegd, zonder dat mij eenige de minste reden gegeven wordt.’</p>
<p>- ‘Ja, dat de vrouwen kuren hebben,’ zeî Flinck, ‘is al jaren en eeuwen voor ons opgemerkt. Maar je hebt gelijk, dat je daar kuit of haring van wilt hebben...misschien trefje nu weêr een goede bui, en dan zal 't zaak zijn, er zoo gaauw mogelijk gebruik van te maken. -<pb n="155"/>Maar wie weet,’ vervolgde hij, aan een invallende gedachte gehoor gevende, ‘of ik niet eenigszins kan raden, wat de oorzaak is, dat men je bedankt heeft. 't Zal hem aan je gebrek aan vermogen liggen, ja, dat zal 't zijn.’</p>
<p>- ‘Ik twijfel er aan, of dat de reden is,’ zeî Drenkelaer: ‘althans na hetgeen ik vroeger uit haar eigen mond vernomen had.’</p>
<p>- ‘In dat geval intusschen,’ vervolgde Flinck, in den eens opgevatten waan volhardende, dat Nicolette het voorwerp was van Drenkelaers genegenheid, ‘zou er nog wel een middel zijn om het bezwaar weg te nemen. Ik heb het zelf aan de jonge Juffrouw gezeid, dat, als er geld noodig was, men maar bij Herman Flinck had aan te kloppen.’</p>
<p>- ‘Waarlijk!’ riep Drenkelaer, geheel versteld over hetgeen hij hoorde: ‘zou mijn Heer Flinck werkelijk zoo edelmoedig zijn, ter bevordering van mijne wenschen zich een opoffering te getroosten?’</p>
<p>- ‘Altijd, in geval de meid u liefheeft,’ antwoordde Flinck.</p>
<p>- ‘Maar ik begrijp niet,’ stamelde Drenkelaer: ‘ik heb het waarlijk niet aan mijn Heer verdiend, dat hij...’</p>
<p>- ‘Nu! 't is dan ook waarachtig niet om jouwentwille, dat ik zoo ruim in de beurs zou tasten,’ zeî Flinck, weêr dien scherpen toon aannemende, die hem vroeger zoo eigen was, en dien Nicolette zoo haar best gedaan had, hem af te leeren: ‘ik zou het doen om Nicolette, omdat ik haar eenmaal beloofd heb, als zij een huwelijk wenschte aan te gaan, en de rechte Jozef kwam, voor haar uitzet te zorgen.’</p>
<p>- ‘Om Nicolette!’ herhaalde Drenkelaer, geheel verbluft.</p>
<p>- ‘Wat het meisje wil,’ vervolgde Flinck, zonder op de verbazing van den jongeling te letten, ‘daar heb ik nog niet achter kunnen komen: wel, dat zij het hart hoog
<pb n="156"/>draagt, en altijd bang is, dat men haar zal minachten, omdat zij een vondeling is. Maar indien de oude Herman Flinck haar nu liefheeft als een dochter, en er haar klinkende bewijzen van wil geven, dan is dat, dunkt mij, zoo goed als een doopceêl met de mooiste namen er op.’</p>
<p>Drenkelaer was op het punt geweest om aan den ouden man te zeggen, dat deze zich vergiste en dat niet Nicolette, maar de Freule Van Doertoghe de persoon was, die hij bedoeld had; maar juist ten gevolge van het doorpraten, dat Flinck gedaan had, was hij, Drenkelaer, voor alle overijling bewaard gebleven, en had hij tijd gehad om te gedenken aan het oude spreekwoord: ‘ontgaat u de wal, hou u aan 't vlotgras.’ - Bleef Bettemie bij haar weigering volharden, en was werkelijk Flinck zoo goed gezind jegens Nicolette, dan werd het misschien zaak, eens te overdenken, of het ook wellicht der moeite waardig zijn kon, aan de laatstgemelde een hart aan te bieden, dat men elders niet op prijs stelde. Hij begreep daarom, dat het wijste wat hij doen kon wezen zou, Flinck in zijn waan te laten, en van Bettemie geen woord te gewagen.</p>
<p>- ‘Wat mij betreft,’ zeide hij, ‘ik begrijp, dat een vrouw geheel vrij moet zijn in haar keus, en ik zou er zelfs geene willen hebben, dan zulk eene, die mij boven anderen de voorkeur gaf. En dat is ook het eenige voorrecht, 't welk mij mijn armoe verschaft, namelijk te weten, dat wie mij neemt, het doet om mijn persoon, en niet met eenig bijoogmerk.’</p>
<p>- ‘Met dat al,’ zeî Flinck, spotachtig lachende, ‘ik ben wel doodgoed, dat ik mij geneigd toon, de belangen te bevorderen van iemand, die mij een proces aandoet.’</p>
<p>- ‘Inderdaad?’ vroeg Drenkelaer: ‘is het reeds zoo verre gekomen?’</p>
<p>- ‘Daar ligt de insinuatie, of hoe heet het ding,’ zeî Flinck, op de schrijftafel wijzende: ‘lees zelf maar.’</p>
<pb n="157"/>
<p>- ‘Waarachtig, het is zoo!’ zeî Drenkelaer, na het stuk te hebben opgenomen en ingezien: ‘en dat nog wel uit mijn naam gedaan! Maar mijn Heer heeft zelf niet gewild, dat ik <hi rend="i">contra-orde</hi> geven zou.’</p>
<p>- ‘Wel neen,’ zeî Flinck: ‘dat proces vermaakt mij, en ik wil mij het genoegen niet ontzeggen, dien schoelje eens te zien vastloopen. - 't Wondert mij maar, dat de vent nog niet bij mij is geweest.’</p>
<p>- ‘Daar is een goede reden voor,’ zeî Drenkelaer: ‘hij is te Marlheim, waar ik hem gelaten heb.’</p>
<p>- ‘Waarlijk?’ vroeg Flinck, terwijl hij zich de handen wreef, en grijnsde van de pret, die hij had.</p>
<p>- ‘Hij is,’ vervolgde Drenkelaer, ‘twee malen naar Brallem geweest, en hoezeer bij de eerste reis zijn rijtuig halverwege in 't moeras is blijven steken, zoodat hij de helft van den weg te voet heeft moeten afleggen, en hij de tweede reis in een sloot heeft omgelegen en mooi beklonterd t'huis is gekomen, schijnt hem dat nog niet te hebben afgeschrikt; immers hij vertelde mij gisteren, dat het zijn plan was, er vandaag nogmaals naar toe te gaan; - maar nu ook om, zoo als hij 't uitdrukte, spijkers met koppen te slaan.’</p>
<p>- ‘Zoo!’ zeî Flinck: ‘maar hij moet mij de poets niet bakken van weêr om te rollen en misschien te verzuipen, eer de klucht is afgespeeld. Hij heeft u dus verteld, met wat doel hij te Marlheim kwam?’</p>
<p>- ‘Hij heeft mij,’ antwoordde Drenkelaer, ‘onder belofte van geheimhouding, zijn verlangen medegedeeld om de Brallemerheiden te koopen. Hij had dan ook reden om mij zijn vertrouwen te schenken; want ik moest hem in betrekking brengen tot de eigenaars, en hem op de hoogte stellen, welke soort van menschen het waren. 't Spreekt van zelf, dat ik hen allen heb afgeschilderd als gierige, vasthoudende en onhandelbare geldzakken.’</p>
<pb n="158"/>
<p>- ‘En heeft hem dat niet afgeschrikt?’</p>
<p>- ‘Hij keek wel wat zuur; maar hij was er nu eenmaal en wilde niet onverrichter zake heengaan: en zoo verzocht hij mij, of ik hem een grooten dienst woû bewijzen, en mijn best doen, de zaak althans bij drie van die eigenaars, die te Marlheim wonen, voor hem in orde te brengen. Zij zouden zich, dacht hij, redelijker toonen jegens een stadgenoot, dien zij kenden, dan wanneer hun voor die gronden een bod gedaan werd, door iemand, dien zij begrepen, dat opzettelijk met dat doel van Amsterdam gekomen was. Ik begreep in uw geest te handelen door aan zijn verlangen te voldoen.’</p>
<p>- ‘En zij toonden zich toch niet al te rekkelijk?’ vroeg Flinck, met eenige bezorgdheid.</p>
<p>- ‘Wees gerust, mijn Heer!’ antwoordde Drenkelaer: ‘hij zal dat stuifzand niet te geef hebben.’</p>
<p>- ‘Maar, - als zij veel vragen, zal hij het niet nemen,’ merkte Flinck aan.</p>
<p>- ‘Wees daar niet bevreesd voor,’ hernam Drenkelaer: ‘eens een gedeelte hebbende gekocht, gelijk ik meen dat het geval is, moet hij er de rest wel bij hebben, en zal dus wel toeslaan, altijd in de hoop om de gezamentlijke massa voor zulk een prijs te slijten, dat hij er een goede som aan verdient.’</p>
<p>- ‘Wij zullen dan afwachten, wat het geeft,’ zeî Flinck, ‘en ik zeg u dank voor uw hulp tot zooverre. - Maar om op uw vrijaadje terug te keeren, je zult de Juffrouw vooreerst niet kunnen spreken; zij is nog altijd bij haar zieken pleegvader en komt de deur niet uit...haar dokter heeft mij verteld, dat hij haar zulks verboden heeft, omdat dit gure weêr haar niet lijkt. Je zult dus, indien je haar zien wilt, nog wat geduld moeten hebben.’</p>
<p>- ‘Het spijt mij,’ zeî Drenkelaer, terwijl hij de schouders ophaalde en zweeg.</p>
<pb n="159"/>
<p>- ‘Maar,’ hernam Flinck: ‘van wat anders gesproken: hoe vaart dat malle wijf, dat zich verhing, toen wij te zamen te Marlheim waren?’</p>
<p>- ‘O!’ antwoordde Drenkelaer: ‘die is wel wijzer geworden, en denkt aan geen verdrinken meer.’ - En hierop gaf hij aan Flinck eenige narichten aangaande Mw. Van Zirik; na het afhandelen van welk onderwerp het gesprek tusschen de beide Heeren nog een korte wijl over onverschillige zaken werd voortgezet, en Drenkelaer vervolgens zijn afscheid nam, in de overtuiging, dat hij, wat ook de afloop mocht wezen van zijn vrijerij met Bettemie, in den ouden man althans een beschermer gewonnen had, wiens welwillendheid hem van niet weinig dienst zou kunnen zijn.</p></div>
<div type="chapter">
<pb n="160"/>
<head rend="h3">Derde hoofdstuk.</head>
<head rend="h4"><hi rend="i">Van het gezelschap</hi>, <hi rend="i">dat Hoogenberg te zijnen huize ontving</hi>.</head>
<p>De groote bovenzaal in 't huis van Hoogenberg was feestelijk verlicht, en alle toebereidselen gemaakt om een aantal genoodigden te ontvangen. De klok had zoo even acht geslagen, en de heer des huizes, deftig in 't zwart gekleed, en met een witten das als een tafellaken om den hals, liep de kamer op en neder, in afwachting van hen, die komen zouden. - Wat moest hier echter plaats hebben? een <hi rend="i">soirée</hi>, waar gedanst, gespeeld of althans de avond onder aangenaam gekout zou gesleten worden? of een vergadering, ter behandeling van gewichtige zaken bestemd? Het eerste zou men bijkans hebben opgemaakt uit de aanwezigheid van twee dier lieden, die ‘uit tafeldienen gaan,’ en die, met den oppasser van Hoogenberg, allen uitgedost met zwarten rok en witten das, en bovendien nog met witte handschoenen, die hun meester ontbraken, de stoelen in dubbele rij geplaatst hadden. Hun tegenwoordigheid wekte toch het vermoeden op, dat er ververschingen gediend zouden worden, wat op een gewone bijeenkomst over zaken zeer zeldzaam het geval is: en daarbij stonden er ook stoven met vuur gereed, waaruit men de gevolgtrekking maken kon, dat er vrouwen verwacht werden, die ook gewoonlijk
<pb n="161"/>niet op komparities verschijnen. Maar toch, de dubbele stoelenrij sloot zich aan een tafel, die met een kleed bedekt was, en, als 't een gewone <hi rend="i">soirée</hi> was, kwam die tafel niet te pas, of zou anders geschikt zijn geweest. Achter die tafel stond een armstoel, en die was blijkbaar voor iemand bestemd, die 't gezelschap toe zou spreken. Werd er ook misschien een goochelaar verwacht? of een jeugdig schrijver, die de vruchten van zijn geest zou komen voordragen? - Deze laatste onderstelling zou eenige waarschijnlijkheid gehad hebben, indien niet op de tafel twee geëtiketteerde papierbundels gelegen hadden, die meer aan processtukken, dan aan letterkundige schriften deden denken.</p>
<p>Maar nog raadselachtiger moest voor iemand, die niet op de hoogte der zaak was, het doel der vergadering geworden zijn, naarmate hij op de heterogeene bestanddeelen lette, waaruit het personeel der genoodigden allengskens werd samengesteld.</p>
<p>De eersten onder hen, die zich vertoonden, waren Eylar en Bol met Juffrouw Leentje: wat trouwens zeer natuurlijk was, dewijl zij, dien morgen van Hardestein gekomen, bij Hoogenberg het middagmaal hadden gebruikt, en alzoo slechts uit de eetkamer, waar zij zich tot zoo lang hadden opgehouden, naar de zaal hadden te begeven. Na hen daagde, eenigszins tot verwondering van den gastheer, die maar half op 's mans komst gerekend had, de eerzame Jan Bleek Az. op, die, ofschoon mede pas van zijn tocht teruggekeerd, niet had durven wegblijven, na het dringend briefje, 't welk hij van Hoogenberg had ontvangen, en waarbij deze hem, bij wijze van lokaas, gemeld had, dat, ten gevolge van gewichtige ontdekkingen, door hem, Hoogenberg, gedaan, er misschien kans zou bestaan voor de pleegvaders van Klaasje Zevenster, de uitschotten terug te bekomen, ten behoeve van het jonge meisje gedaan. De groet en houding tusschen Bleek en zijn medepleegvaders
<pb n="162"/>was, als men denken kan, stijf en gedwongen, en weinig de woorden, die tusschen hen gewisseld werden; - maar des te hartelijker was de ontvangst, die een anderen, kort na Bleek verschenen genoodigde verbeidde, die niemand anders was dan Occo van Donia, en vooral drukten de gastheer en de raad van Indiën wederzijds hun blijdschap uit, van elkander, na zoovele jaren, beiden in een zoo onafhankelijke pozitie, terug te zien.</p>
<p>- ‘Dat hadden wij niet verwacht, elkander zoo spoedig weêr te ontmoeten,’ zeî Bol, tegen Donia.</p>
<p>- ‘Hij mocht niet wegblijven, na den brief, dien ik hem geschreven had,’ zeî Hoogenberg: ‘ik heb hem te veel noodig van avond.’</p>
<p>- ‘En het trof daarbij gelukkig,’ zeî Donia, dat ik juist voornemens was, naar den Haag te gaan om een kommissie bij te wonen, waar Z.M. mij in benoemd heeft. - Maar hoe is 't? zullen deze reis eens al de dorstige Pleiaden bij elkander zijn?’</p>
<p>- ‘Van Zirik heeft zich laten verschoonen,’ antwoordde Hoogenberg, ‘en zulks om redenen van kiesheid, die wij genoeg begrijpen kunnen. Van Zevenaer zal waarschijnlijk eerst laat kompareeren; doch zien zullen wij hem zeker: en, wat Galjart betreft, zoo zal het er van afhangen, of hij verlof van zijn Eskulaap heeft bekomen.’</p>
<p>Hier deed de onderstelling van de mogelijkheid eener ontmoeting met Galjart Bleek een scheef gezicht zetten. Hij haastte zich echter, het weêr in zijn gewonen plooi te brengen, toen Donia naar hem toekwam.</p>
<p>- ‘Mijn Heer Bleek, niet waar?’</p>
<p>- ‘Om u te dienen,’ antwoordde deze: ‘en zoo ik mij niet bedrieg, dan heb ik de eer gehad...’</p>
<p>- ‘Precies! mijn naam is Donia, en wij hebben elkander te Leyden leeren kennen: het is lang geleden, dat wij elkander gezien hebben; doch daarom zijn wij niet geheel
<pb n="163"/>vreemd aan elkander gebleven. Ik heb meer dan eens wijn van uw firma gehad, niet waar? van Bleek en Galjart, zoo ik mij niet bedrieg.’</p>
<p>- ‘Juist mijn Heer,’ zeî Bleek, een buiging makende: ‘en ik moet mijn Heer nog bedanken voor de gunst zijner klandizie. 't Is maar jammer, mijn Heer, dat de firma niet is kunnen blijven bestaan; maar, ziet <hi rend="i">u</hi>, mijn zwager...och! wat zal ik er veel van zeggen?’ En hier schudde hij op een bedenkelijke wijze het hoofd.</p>
<p>- ‘Mijn Heer heeft volkomen gelijk,’ zeide Donia, deze reis op zeer koelen toon: ‘over familie-aangelegenheden is 't altijd het best, tegen vreemden te zwijgen:’ en, een stijve buiging makende, liet hij den anderen vrij verlegen staan, en half twijfelende, of die ‘Heer uit de Oost’ ook altemet, aangaande hetgeen er bij de ontbinding der firma had plaats gehad, andere berichten bekomen had, dan hij, Bleek, gewoon was te geven.</p>
<p>Maar zoo hij zich reeds maar half op zijn gemak bevond, men kan zich den indruk voorstellen, dien de verschijning van het gezelschap, dat <hi rend="i">nu</hi> binnenkwam, op hem maakte. Droomde of waakte hij? Was het werkelijk de vrouw, welke hij had leeren kennen onder den naam van Juffrouw Hermans, en als de moeder van Albert, die hij daar zag binnentreden, keurig uitgedost in zijde, met een fraaien zwart krippen doek om, en een hoed op naar den laatsten smaak, en, wonder boven wonder, den arm gevende aan den ouden Heer Flinck! - En bedrogen hem zijn ooren niet, toen hij meende te hooren, dat gemelde oude Heer haar, de naaister, aan de aanwezigen voorstelde als zijn schoondochter, Mevrouw de weduwe Wayland Flinck, - en, daar achter hen, kwam Albert, die er wel altijd als een <hi rend="i">gentleman</hi> had uitgezien, maar het nu vooral deed, nu hij een donker fluweelen vest aanhad, en een satijnen das, en lage verlakte schoenen, en zijden kousen, tusschen de
<pb n="164"/><hi rend="i">sous-pieds</hi> doorkijkende. Op hen volgden Monsieur et Madame Puri, de voormalige kapper heel zwierig uitgedost en naar pommade riekende, zijn vrouw fatsoenlijk deftig gekleed. Hoe drommel kwamen die twee aan de eer van hier mede genoodigd te zijn? - Maar voordat Bleek hier recht over door kon denken, daar beidde hem een nieuwe verrassing; want daar trad ook Drenkelaer binnen, en het was wederom de Heer Flinck, die dezen aan Hoogenberg voorstelde, en wel onder den titel van ‘mijn jonge vriend uit Marlheim, over wien ik u gesproken heb.’</p>
<p>- ‘Het is mij bijzonder aangenaam u te zien, mijn Heer Drenkelaer,’ zeide Hoogenberg: ‘uw tegenwoordigheid heden avond was hoogst gewenscht, zoo niet onontbeerlijk.’</p>
<p>Waarlijk, het begon Bleek alles door 't hoofd te draaien. Wat! Drenkelaer, uit wiens naam hij door een prokureur, bij gerechtelijk exploit, van Flinck rekening en verantwoording eener erfenis had doen vorderen, diezelfde Drenkelaer, met Flinck bekend, en door hem voorgesteld als zijn vriend. Had Bleek ooit de theaters bezocht en den <hi rend="i">Barbier</hi> hooren opvoeren, hij zou zeker binnensmonds met Basile gezongen hebben:
<q rend="bq"><hi rend="i">Qui diable est ici la dupe?</hi></q></p>
<p>Maar nog waren voor hem de verrassingen niet uit; want toen wederom de deur openging, toen liet zij iemand door, dien hij hier zeker allerminst verwacht zou hebben - den aannemer Joost Klabbe. Ja, hij was 't in levenden lijve; al had hij deze reis den traditioneelen pijjakker in 't voorportaal afgelegd, en al vertoonde hij zich in den rok, waarin hij indertijd met zijn sinds overleden vrouw getrouwd was, en waarin hij juist geen voordeeliger figuur maakte.</p>
<p>- ‘Wat komt die hier doen?’ vroeg Bleek bij zich zelven: ‘en is dat nu een vent om in een gezelschap als dit te worden toegelaten?’</p>
<pb n="165"/>
<p>Intusschen scheen Klabbe aan dit gezelschap niet zoo geheel onbekend als Bleek onderstelde; immers Donia kwam naar hem toe en groette hem met een minzaam: ‘goeden avond, mijn Heer Klabbe,’ en Drenkelaer knikte hem, hoezeer op eenigen afstand, met het hoofd toe. Dat Flinck het ook niet deed had zijn eigenaardige reden; hij achtte den tijd nog niet gekomen om Bleek te doen bemerken, dat hij met den man iets uitstaande had.</p>
<p>Ondanks de heusheid, hem door Donia en door den gastheer betoond, scheen onze aannemer toch min of meer met zijn houding verlegen, en eenigszins door de tegenwoordigheid der drie deftige dames geïmponeerd; waarom hij zich dan ook maar wat op den achtergrond terugtrok. Spoedig echter lichtte zijn gelaat op; want er kwam een kennis van hem binnen, in de persoon van - Mejuffrouw Karoline Verdrongen.</p>
<p>- ‘Zoo, Juffrouw Verdrongen,’ zeî Hoogenberg: ‘'t verheugt mij u te zien: ik begon al bang te zijn, dat het u moeilijk zou vallen aan mijn verzoek gehoor te geven.</p>
<p>- ‘O neen, mijn Heer,’ lispelde Karoline, terwijl zij schuchter om zich heen zag naar het deftige gezelschap: ‘ik kon het best schikken: ik heb toch mijn vrijen tijd.’ Dit laatste was volkomen waar; doch 't sprak daarbij van zelf, dat Hoogenberg, toen hij haar naar Amsterdam ontbood, tevens aangenomen had, haar niet alleen haar reiskosten, maar ook haar tijdverzuim te vergoeden, en dat zij daarbij wel een beetje nieuwsgierig was om te vernemen, hoe 't met haar zaak tegen haar neef stond. - Toen zij nu, na de bovenstaande woorden gesproken en even den groet van Donia, Flinck en Drenkelaer beäntwoord te hebben, zich mede op den achtergrond trok, kwam zij, als natuurlijk was, in de buurt van Klabbe te land, en keek heel verbaasd op, hem te zien.</p>
<p>- ‘Dat 's <hi rend="i">kazueel</hi>, Juffrouw! niet waar?’ zeî Klabbe,
<pb n="166"/>‘dat wij mekaêr weêr juist hier aan huis moeten aantreffen.’</p>
<p>- ‘Dat 's toch <hi rend="i">kazueel</hi>,’ zeî Karoline: - en zij begon zich zelve al af te vragen, waar dat kazueele al toe zou kunnen leiden, en of die Meneer Klabbe niet per slot een zeer geschikte partij voor haar zou zijn; - en zij was heel vriendelijk tegen Meneer Klabbe: heel wat vriendelijker dan toen zij elkander de vorige reize in de wachtkamer van den advokaat ontmoetten.</p>
<p>Had Bleek sedert eenigen tijd, bij 't zien van min welkome gezichten, den heimelijken wensch gekoesterd, maar stilletjes t'huis te zijn gebleven, ook Drenkelaer gevoelde zich maar half op zijn gemak. De groet van Donia was stijf geweest, en zelfs vergezeld met een blik, die zooveel scheen te zeggen als: ‘Ik verzoek u, mij verder maar niet toe te spreken.’ Hierop was hij echter eenigszins voorbereid; maar ook toen hij zich tot zijn Hardesteinsche kennissen wendde, ondervond hij, dat zoowel Bol als de anders zoo bij uitstek wellevende Graaf van Eylar, hem evenzeer met een in 't oog loopende koelheid behandelden en op zijn vragen naar hun welstand enz. geene dan zeer korte antwoorden gaven, zonder eenige geneigdheid aan den dag te leggen, het gesprek verder voort te zetten. Alleen bij Juffrouw Leentje, die niet bekend was met de redenen, waaruit de mindere voorkomendheid der beide Heeren jegens Drenkelaer voortsproot, en die blijde was, onder zoo vele vreemde gezichten er een van kennis aan te treffen, vond onze substituut een heusch onthaal en een willig gehoor. Zij was dan ook niet overbodig, hem het laatste nieuws uit Hardestein mede te deelen: hoe Mw. Van Doertoghe ziek geweest was, maar nu weêr zoo goed als hersteld: hoe Freule Bettemie haar tante een tijd lang gezelschap had gehouden, maar dien morgen met hen te Amsterdam was gekomen: hoe Juffrouw Katoo in de laatste dagen veranderd was als een blad op een boom, en zoo wrevelig en verdrietig, dat het
<pb n="167"/>niet te denken was, zonder dat iemand er de reden van begreep: (Drenkelaer meende die zeer goed te kunnen begrijpen, en te mogen toeschrijven aan den inhoud van een brief, dien hij haar in antwoord op den haren geschreven had, en waarin hij haar op alles behalve vriendelijken toon verweten had, dat zij hem met schoone uitzichten vleide op denzelfden dag, dat Bettemie hem den zak gaf): hoe Hendt, de bode, zijn post was kwijtgeraakt, omdat hij zijn boodschappen verslofte en aan zijn zoon liet doen, die ze <hi rend="i">niet</hi> deed: hoe Grada van mijn Heer Snel hem haar dienst had opgezeid, en de ontvanger nu heel wat werk had om een andere dienstmaagd te vinden: hoe ‘Bijou’ overleden was aan een indigestie, maar eerlang zijn plaatsvervanger verwacht werd: hoe Esther Prawley de belroos had gehad en Jeannette Fix den theeketel over haar voet had gekregen: hoe de meisjes van Mw. Zuring aan de mazelen lagen: en hoe Jakomina Verdrongen op de spraak was geweest met den koetsier van de Baronnesse van Sporkelberghe, hoe de zoon van den notaris met de vakantie t'huis was en hoe zij Julie Le Mat 's avonds met hem had zien staan praten in de laan achter haar vaders huis - en allerlei andere wetenswaardige zaken.</p>
<p>Intusschen waren tusschen den gastheer, Flinck, Donia, Eylar en Bol vrij levendige gesprekken gevoerd, zoo over 't nieuws van den dag als over vroegere tijden. Albert, die met de meesten dier Heeren niet of ter naauwernood bekend was, en het min bescheiden achtte, zich in hun gesprekken te mengen, onderhield zich met zijn moeder en het echtpaar Puri: de aannemer en de kamenier spraken zacht en vertrouwelijk met elkander in hun hoek: - Bleek alleen stond, zonder met iemand een woord te wisselen, bij den schoorsteen, op kolen, heeter dan die daar op den haard lagen te branden.</p>
<p>Eindelijk, toen de bedienden voor de derde maal met het
<pb n="168"/>theeblaadje rondwandelden, en het reeds naar achten liep, kwam Dr. Van Zevenaer.</p>
<p>- ‘Ik heb ze in de zijkamer gelaten,’ fluisterde hij Hoogenberg in 't oor, toen hij bij 't binnenkomen hem de hand gaf.</p>
<p>- ‘Dat is goed,’ zeide de advokaat: ‘dan is er ook geen reden, waarom wij niet zouden beginnen.’</p>
<p>En nu, na de bedienden weggezonden te hebben, met last niet terug te komen, eer hij schelde, verzocht hij het gezelschap plaats te nemen, wat natuurlijk niet gebeurde dan na eenige handdrukken en groeten, tusschen Van Zevenaer en zijn bekenden gewisseld; - Waarna Hoogenberg zelf zich achter de tafel begaf, en zich in zijn <hi rend="i">fauteuil</hi> nederzette.</p></div>
<div type="chapter">
<pb n="169"/>
<head rend="h3">Vierde hoofdstuk.</head>
<head rend="h4"><hi rend="i">Waarin Hoogenberg als advokaat spreekt</hi>.</head>
<p><hi rend="i">Conticuere omnes intentique ora tenebant</hi><note n="1)" place="foot">‘Allen zwegen en spanden zich in om te luisteren.’</note>, zoo als Virgilius zegt, en Hoogenberg nam, zonder echter, als vader Eneas, van zijn zetel op te rijzen, in dezer voege het woord:</p>
<p>- ‘Ik heb het voorrecht, hier eenige vrienden en bekenden te zamen te zien, die, ofschoon in geheel verschillende maatschappelijke betrekkingen geplaatst, echter allen daarin overeenkomen, dat zij, de een vroeger, de ander later, belang hebben gesteld in Klaasje Zevenster. Ik behoef aan niemand te vertellen, welke geruchten er ten haren nadeele geloopen hebben, en gewis is voor ons allen de vraag van gewicht, in hoeverre die geruchten waarheid of logen bevatten en zij onze achting al dan niet heeft verbeurd. Maar wij verlangen meer: - wij verlangen, dat niet alleen de zedelijke overtuiging van haar onschuld bij ons gevestigd worde; maar ook, dat elke zweem van vermoeden, die nog bij ergdenkende lieden ten haren opzichte zou kunnen blijven bestaan, geheel worde weggenomen.’</p>
<p>- ‘<hi rend="i">Taisez-vous donc</hi>, <hi rend="i">Monsieur Puri!</hi>’ fluisterde Madame Puri haar man toe, die wel nog niets gezegd had, maar
<pb n="170"/>van wien zij, ten gevolge van een goedkeurend gebarenspel, 't welk hij zich veroorloofde, begon te vreezen, dat hij misschien voornemens was, iets te zeggen.</p>
<p>- ‘Ik ben,’ vervolgde Hoogenberg, ‘naar den Haag geweest en heb eenige dagen besteed aan het onderzoek der feiten, die licht konnen verspreiden over deze zoo teedere en netelige zaak. Daarbij zijn mij de omstandigheden, en hetgeen men toeval noemt, behulpzaam geweest, en ik heb het geluk gehad, elk punt, waarvan ik mij het onderzoek had voorgesteld, voor mij zelven tot volkomen klaarheid te brengen. Mag ik er in slagen, diezelfde uitkomst ook bij u te bereiken, dan zal het doel bereikt zijn, waar ik deze samenkomst toe wilde doen strekken.’</p>
<p>Hier was Mad. Puri er niet vlug genoeg bij om haar man te beletten, aan zijn tevredenheid eenige lucht te verschaffen door, hoezeer dan met een gesmoorde stem, de uitboezeming te doen hooren: ‘<hi rend="i">vraiment</hi>, <hi rend="i">il parle bien</hi>, <hi rend="i">Monsieur l'avocat</hi>.’</p>
<p>- ‘<hi rend="i">Mais Monsieur Puri</hi>, <hi rend="i">songez donc où vous êtes</hi>,’ mompelde van hare zijde zijn verontwaardigde wederhelft.</p>
<p>- ‘Wij moeten beginnen,’ hernam Hoogenberg, ‘met het gedrag van het meisje na te gaan van het tijdstip af, dat zij naar het instituut van Mw. de wed. Zilverman werd gezonden. Ik heb hier’ - en meteen nam hij een der beide papierbundels op, die voor hem lagen, ontdeed het van het roode band, dat het omsloot, en nam er een paketje met een zijden koord omwonden uit - ‘de talrijke brieven, door gezegde weduwe aan de pleegvaders van het meisje, gedurende een ruim tijdsverloop geschreven, en allen getuigenis gevende van het braaf, zedig en godvruchtig gedrag, door Klaasje Zevenster gehouden, zoolang zij zich in gezegde inrichting bevond. Die brieven hebben indertijd bij de belanghebbenden gecirkuleerd, en deze laatsten zullen, naar ik vertrouw, wel willen getuigen, dat ik
<pb n="171"/>daaromtrent niets overdrijf: verlangt iemand ze echter in te zien, dan staat het hem vrij.’</p>
<p>Het algemeen stilzwijgen der aanwezigen bewees, dat niemand hetgeen door Hoogenberg gezegd was in twijfel trok, en hij zette zijn rede voort:</p>
<p>- ‘Ik kan, na dit vooropgezet te hebben, al dadelijk overgaan tot op de maand Juni van het vorige jaar, toen Klaasje de school verliet en eenige weken doorbracht ten huize van mijn waardigen vriend, den predikant Bol, hier tegenwoordig. Zij is al dien tijd bestendig onder zijn opzicht geweest en onder dat van Mejuffrouw zijn zuster; en ook mijn almede hier tegenwoordige vriend, de Graaf van Eylar, heeft gelegenheid gehad, haar te dier gelegenheid herhaaldelijk gade te slaan. Ik roep thans hun getuigenis in betreffende den indruk, dien zij, gedurende haar verblijf te Hardestein, op hen gemaakt heeft.’</p>
<p>Bol, aldus geïnterpelleerd, rees op, en gaf in weinige maar afdoende woorden te kennen, dat Klaasje Zevenster zich al dien tijd niet alleen zedig en onbesproken gedragen had, maar ook door haar onschuldig en lief karakter de achting en genegenheid gewonnen had van al wie omgang met haar gehad had.</p>
<p>- ‘Och ja,’ voegde Juffrouw Leentje er bij, toen zij begreep, dat hare beurt van spreken gekomen was: ‘zij was vrolijk, zoo als alle jonge meisjes zijn; maar om te zeggen, dat ik ooit iets onbetamelijks van haar gezien heb, neen, dat niet.’</p>
<p>Deze verklaring, door Juffrouw Leentje afgelegd, leverde genoegzaam het bewijs, hoe de vroegere sermoenen, waar zij Nicolette op getrakteerd had, meer aan een opwelling van dril- en bedilzucht waren toe te schrijven, dan omdat zij, in den grond of bij later nadenken, de handelingen van het meisje zoo afkeurenswaardig vond.</p>
<p>- ‘En ik,’ zeî Eylar, ‘kan getuigen, dat zij in een
<pb n="172"/>hoogst teedere zaak het bewijs geleverd heeft van een kiesheid en zelfbeheersching, als welke weinig jonge meisjes in staat zouden geweest zijn, in haar geval aan den dag te leggen.’</p>
<p>Hier rees Drenkelaer op, die zijn redenen had om mede ten gunste van Nicolette het woord te voeren. ‘Indien,’ zeide hij, ‘na de afgelegde getuigenissen de mijne iets kan afdoen, dan zij het mij vergund te verklaren, zelden een meisje ontmoet te hebben, dat aan zoo vele gaven des geestes zoo veel echte beminnelijkheid paarde, en, in al haar doen en laten, zoo veel eenvoud en reine onschuld aan den dag legde als Mejuffrouw Zevenster: en ik twijfel er ook sterk aan, of, zonder dat, iemand van zulk een uitstekend verstand en zoo kiesch van aard als de Freule Van Doertoghe, zich tot haar getrokken gevoeld en haar vriendschap gezocht had.’</p>
<p>Deze fraaie tirade, waarin de spreker op zeer politieke wijze, door aan beide jonge meisjes hoogen lof toe te zwaaien, zich den overgang poogde gemakkelijk te maken, indien hij te eeniger tijd er belang in mocht hebben, zijn hulde van de eene op de andere over te brengen, en die hij met warmte <hi rend="i">debiteerde</hi>, verwierf hem een goedkeurend knikje van Mw. Wayland Flinck, en zelfs Albert had half berouw over den weêrzin, dien hij, bij instinkt, tegen zijn medeminnaar gevoelde; wat Flinck betrof, hij kon zich niet met een zwijgend blijk van tevredenheid vergenoegen, maar stampte met zijn kruk op de vloer en riep:</p>
<p>- ‘Braaf gezeid! en gehandeld als een echte ridder uit de oude tijden, die niet schroomt, een lans te breken voor de belasterde onschuld.’</p>
<p>- ‘Wie is die ridder?’ vroeg Van Zevenaer, die Drenkelaer niet kende en te laat was gekomen om hem te hooren aanmelden, aan Eylar, die naast hem zat.</p>
<p>- ‘Die?’ fluisterde de ander hem in 't oor: ‘wel! dat
<pb n="173"/>is de beruchte vrijer van Freule Bettemie, de man, waar wij laatst over spraken.’</p>
<p>- ‘Ha zoo!’ zeî Van Zevenaer, en onderwierp onzen substituut-griffier eens aan een aandachtige beschouwing.</p>
<p>- ‘Ik ga nu,’ hervatte Hoogenberg, ‘tot den dag over, toen de Heer van Eylar haar in persoon naar Utrecht geleidde, en op de diligence bracht, die haar naar den Haag zou voeren. Wij hebben het voorrecht, een harer toenmalige reisgenooten in ons midden te zien: en ik maak nu van dat voorrecht gebruik om aan mijn Heer Klabbe te vragen, of er zich op den wagen niet nog een vrouw bevond, behalve het meisje?’</p>
<p>Bleek, wien tot nog toe de tegenwoordigheid van den aannemer ongerustheid had gebaard, herademde bij de vraag van Hoogenberg, waaruit hij opmaakte, dat die tegenwoordigheid alleen gevergd was om den man te doen getuigen in de zaak van Nicolette.</p>
<p>Intusschen had Klabbe zijn beenen van plaats doen verwisselen, als de gewoonte is van vele lieden, wanneer zij iets belangrijks te zeggen hebben. Hij had namelijk het linker, dat over het rechter geslagen was, op den grond laten rusten, en den rechter, op diens beurt, eens over het linker geslagen, waarna hij op de hem gedane vraag het navolgende antwoord gaf:</p>
<p>- ‘Er zaten er wel twee op den wagen behalve zij; een ouwe en een jonge. Het ouwe wijf, dat ik vroeger wel gekend heb, toen ze nog onder Leijen woonde, houdt nou, zoo als ik naderhand gehoord heb, een huis van plezier in den Haag, met permissie van 't gezelschap.’</p>
<p>- ‘Niete met mijn permissie,’ merkte Monsieur Puri, deze reis niet geheel ten onpas, bij zich zelven aan.</p>
<p>- ‘<hi rend="i">Monsieur Puri</hi>, <hi rend="i">vous n'êtes pas au café</hi>,’ duwde hem zijn vrouw toe.</p>
<p>- ‘Schenen die vrouw en Mejuffrouw Zevenster elkaêr te ken-<pb n="174"/>nen?’ vroeg Hoogenberg, zich nogmaals tot Klabbe richtende.</p>
<p>- ‘Wel neen,’ antwoordde deze: ‘maar de ouwe deê al haar best om in kennis te geraken. Ja! had ik toen geweten, wie ze was en wat voor <hi rend="i">affaire</hi> ze deê, met permissie van 't gezelschap, ik had dat jonge ding wel gewaarschuwd, zich niet met dat vrouwmensch af te geven, en die Madam in 'r eigen vet te laten gaar koken.’</p>
<p>- ‘Heere! wat je daar zeit! Wat ken 'n mensch onwetend al raar gezelschap 'antreffen op zoo'n <hi rend="i">delizans</hi>,’ was de menschkundige opmerking, die Mejuffrouw Karoline zich halfluid tegen haar buurman veroorloofde.</p>
<p>- ‘Ja, en in 'n waggon niet minder,’ was de niet min oordeelkundige noot, die Klabbes ondervinding hem noopte aan het zoo juist gesprokene toe te voegen.</p>
<p>- ‘Ik dank u, mijn Heer Klabbe,’ zeî Hoogenberg. ‘Het gezelschap hoort alzoo, hoe het op de diligence was, dat die vrouw, die in den Haag onder den naam van Mont-Athos bekend is, en het jonge meisje, met elkander in kennis kwamen. Van de diligence werd Klaasje onmiddellijk naar de woning van den Heer Van Zirik gebracht. Mejuffrouw Verdrongen zal, geloof ik, de waarheid van mijn woorden kunnen bevestigen.’</p>
<p>- ‘Och ja, mijn Heer,’ zeî Karoline, bij den vragenden blik van Hoogenberg oprijzende en een halve buiging met het bovenlijf makende: ‘ik weet het nog heel wel. Filip, onze knecht, weet mijn Heer, was 'r gaan halen en ze is <hi rend="i">sebiet</hi> met hem en den kruier, die 'r goed droeg, meêgekomen. Wou Meneer nog meer weten?’</p>
<p>- ‘Als ik zoo vrij mag zijn, nog eene vraag te doen,’ hernam Hoogenberg, ‘dan zou ik van Juffrouw Verdrongen wel willen vernemen, of zij zich herinneren kan, dat er menschen geweest zijn, om Juffrouw Zevenster te spreken, of zij ook brieven of boodschappen ontving, en of zij ooit uit wandelen ging, behalve met de kinderen?’</p>
<pb n="175"/>
<p>- ‘Och neen,’ antwoordde Karoline: ‘wat zou ze voor 'anloop gehad hebben? ze kende in den Haag kind noch kraai.’ - Filip zeî nog al: ‘'t is raar;’ zeî ie, ‘er is nooit iemand voor de <hi rend="i">bonne</hi>, en ze heeft nooit taal of teeken van iemand gehad als met de post.’ En uit wandelen gaan, och lieve hemeltje! 't schepsel was nooit een oogenblik van de kinderen, en werd erger behandeld as 'n booi; want wij hebben nog om de veertien dagen 'n uitgaansdag: en met haar was 't altijd t'huis zitten as 'n zwarte slavin. En dan moest zij voor <hi rend="i">bonne</hi> speulen, en voor muziekjuffrouw, en voor gouwvernante, en voor naaister er nog bij: zoodat ik wel 'reis tegen me'n kameraden zeî: ‘'t zou mij niet verwonderen,’ zeî ik, ‘als onze Mevrouw de Juffrouw nog 'reis a'n de wasch zet:’ neen, daar zorgde onze Mevrouw voor, dat het mensch nooit over leêgen tijd hoefde te klagen. Maar onze Mevrouw had ook een pekantrie tegen haar opgevat, al van den eersten dag af, dat zij in huis gekomen is.’</p>
<p>- ‘Ik dank u, Juffrouw Verdrongen,’ zeî Hoogenberg, en, zich toen weder tot het gansche gezelschap keerende: ‘ik kan er bijvoegen, dat de Heer Van Zirik, op mijn verzoek, al de overige dienstboden, die toen bij hem aan huis waren, omtrent dezelfde punten heeft ondervraagd, en dat ik hier een schriftelijke verklaring heb, door hen gezamentlijk onderteekend, en in allen deele overeenstemmende met hetgeen gij uit den mond van Juffrouw Verdrongen hebt gehoord.’ En meteen reikte hij, over de tafel heen, aan Bol een papier over, om het bij de aanwezigen te doen rondgaan.</p>
<p>- ‘Dit,’ ging hij voort, ‘staat alzoo vast, dat Klaasje Zevenster, zoolang zij aan huis bij den Heer Van Zirik was, zich niet slechts onberispelijk gedragen heeft, maar ook met niemand daarbuiten in eenige betrekking heeft gestaan, althans niet met die vrouw. Voorts bevestigt deze
<pb n="176"/>brief, dien zij aan Dominee Bol geschreven had, doch die, ten gevolge van haar overhaast vertrek, onvoltooid in een lade was achtergebleven en daarin onlangs teruggevonden, en die mij door den Heer Van Zirik is ter hand gesteld, de zaak nog nader. Wel klaagt zij daarin niet over het lot, dat zij te verduren heeft; doch daarin straalt een geest door van moedeloosheid, die wel te kennen geeft, dat de taak, die men haar opdroeg, haar te zwaar werd en reeds een nadeeligen invloed begon te krijgen op haar gezondheid.’</p>
<p>Hier las Hoogenberg, tot staving van zijn beweren, uit den brief eenige zinsneden voor, treffend genoeg om de aanwezige vrouwen te doen schreien, doch die wij, als niets bevattende, dat voor den lezer nieuw kan geächt worden, hier niet zullen overnemen; waarna hij het stuk aan Bol overhandigde om het de ronde te laten doen.</p>
<p>- ‘Het is waar,’ vervolgde de spreker, ‘dat Klaasje op den morgen, toen zij bij den Heer van Donia, in het Keizershof, een bezoek heeft afgelegd, niet onmiddellijk naar huis is teruggekeerd, maar de reeds genoemde Mad. Mont-Athos heeft aangesproken en een poos in de woning van deze heeft verwijld. Deze omstandigheid is door haar opgehelderd in dezen anderen brief, door haar, uit Amsterdam, mede aan Dominee Bol geschreven en mede een tijd lang in 't ongereede geraakt, en het daarin verhaalde, namelijk, dat zij eenige benoodigdheden wilde gaan koopen, is bevestigd door bijgaande verklaring van Anna Sijfer, werkmeid bij den Heer Van Zirik, aan wie zij 't adres van een paar winkels gevraagd had; terwijl de kleine Charles van Zirik aan zijn vader verteld heeft, hoe ‘de Juffrouw, op de markt, door zekeren ouden wellusteling, den Baron van Tilbury, die haar, als uit andere berichten blijkt, reeds meermalen, als zij met de kinderen wandelde, op een vrij gemeene wijze was lastig gevallen, wederom was toegespro-<pb n="177"/>ken, waaruit een twist tusschen dien Heer en den goeverneur van gezegden knaap ontstaan was, welken twist de Juffrouw ontloopen was. Het raadselachtige der zaak wordt alzoo natuurlijk opgelost. Het meisje wist niet, waarheen zich te wenden, en iemand van hare sekse ziende, die zij van aanzien kende, was het zeer verklaarbaar, dat zij tot deze haar toevlucht nam.’</p>
<p>- ‘Als ik ooit dien Tilbury weêr ontmoet,’ zeî Flinck, ‘dan sla ik hem de ribben stuk:’ en meteen klemde hij zijn kruk in de vuist en schudde die op een wijs, die wel geschikt was om te toonen, dat het hem noch aan den wil, noch aan de kracht ontbrak, om bij tijd en wijle zijn bedreiging goed te maken.</p>
<p>- ‘En nu,’ ging Hoogenberg voort, ‘wat de vraag betreft, hoe het meisje er toe gekomen is, haar intrek bij die vrouw te nemen. Hierop is door haar geäntwoord, niet slechts in dezen uit Amsterdam geschreven brief, maar ook, en wat van meer gewicht is, in een anderen, dien zij schreef, toen zij zich in dat huis bevond en dien zij uit het venster over een aldaar aanwezigen muur wierp, in de hoop, dat die op de openbare straat te land komen en aan zijn adres bezorgd zou worden. Zij had deze bijzonderheid aan Dr. Van Zevenaer en deze weêr aan mij verteld, en ten gevolge van de nasporingen, door mij in 't werk gesteld, is die brief te recht gekomen. Hij was achter een hok gevallen, dat zich op een binnenpleintje tegen gezegden tusschenmuur bevond. Uit dien brief - ik heb hem hier - waarin zij op de aandoenlijkste wijze om redding smeekt, blijkt voldoende, dat, toen zij in dat huis haar intrek nam, het haar ten eenenmale onbekend was, welk beroep de bewoonster dreef, en zij een slachtoffer van haar argeloosheid was.</p>
<p>‘Maar wat was nu de aanleiding, dat zij zich naar dat huis begaf? Ook deze wordt in de eerste plaats opgehelderd
<pb n="178"/>door haar verhaal, hoe zij, op stel en sprong uit haar dienst gezet, en in de eerste konfuzie niet wetende, waarheen zich te wenden, op de gedachte kwam, zich voorloopig te begeven naar dezelfde vrouw, die niet slechts de eenige kennis was welke zij in den Haag had, maar, ik voeg er bij, ook de eenige, die zich jegens haar welwillend en hulpvaardig betoond had, en haar, nog den vorigen dag, op voorkomende wijze van dienst was geweest. Maar - en dit moet uw opmerkzaamheid niet ontgaan - de inspekteur, die haar toen tot geleider strekte, wendde niet de minste poging aan om haar van haar voornemen af te brengen. De Minister van Justitie heeft, in mijne tegenwoordigheid, den man ondervraagd, die wel beweerde, in de overtuiging verkeerd te hebben, dat Klaasje Zevenster zeer goed bekend was met den aard van het lokaal, waar zij verzocht, dat hij haar brengen zou, doch het antwoord moest schuldig blijven op de hem voorgestelde vraag, hoe het dan kwam, dat hij later van haar verblijf in dat huis geen kennis had gegeven aan zijn <hi rend="i">chef</hi>, en niet gezorgd had, dat Klaasje Zevenster in het register werd ingeschreven, wat onmisbaar had moeten plaats hebben, indien zij vrijwillig het beroep gekozen had, dat in meergemeld huis werd uitgeöefend. - Maar bovendien lijdt het aan geen twijfel, of het plan, om Klaasje naar dat huis te voeren, en tot welks volvoering zij in haar onnoozelheid medewerkte, was bekonkeld door dien inspekteur met Mw. Van Zirik. Ik vind vooral grond tot die meening in deze quitantie, welke de Heer Van Zirik onder de papieren, die zijn vrouw had achtergelaten, gevonden heeft, en waarbij gemelde inspekteur, Pedaal bij name, erkent een som van zeshonderd gulden van haar te hebben ontvangen, ter te-gemoet-koming in de onkosten van het drukken van een dichtbundel, door hem, Pedaal, uit te geven. Nu zal wel geen verstandig mensch aannemen, dat een vrouw als Mw. Van Zirik, van welke haar man
<pb n="179"/>zelf mij verklaarde, dat zij niets met Hollandsche verzen ophad, en die bovendien op dat tijdstip nog deerlijk in 't krijt zat bij naaisters en leveranciers, dat zulk een vrouw, zeg ik, op zulk een tijdstip en tot zulk een doel, zulk een aanzienlijke som zou betalen aan iemand, die haar tot op dien dag volkomen onbekend was, zoo het niet was, omdat zij van dien man een belangrijken dienst verwachtte? - En wat later de Heer van Donia, zoowel als, naar ik meen, de Heer Drenkelaer, uit den mond dier vrouw gehoord hebben, zal, vertrouw ik, dienen tot versterking van de meening, door mij geüit.’</p>
<p>- ‘Ik kan alleen dit verklaren,’ zeî Donia, ‘dat Mw. Van Zirik, toen wij met haar spraken, nog niet genezen was van den wrok, dien zij tegen het arme meisje voedde, en waartoe zij blijkbaar door jaloezie gedreven was geweest.’</p>
<p>- ‘Wat mij betreft,’ zeî Drenkelaer, ‘ik ben langer dan de Heer van Donia in de gelegenheid geweest, mij met Mw. Van Zirik te onderhouden; en al wat ik van haar gehoord heb heeft slechts gestrekt om mij te versterken in dezelfde overtuiging, als die door mijn Heer is geöpenbaard.’</p>
<p>- ‘En,’ hervatte Hoogenberg, ‘Juffrouw Verdrongen kan misschien ook omtrent de zaak een niet onbelangrijke bijdrage leveren.’</p>
<p>- ‘Ja,’ zeî Karoline: ‘ik heb haar tegen dien Franschen gouwverneur hooren zeggen - weten de Heeren, ze zeî het op z'n Fransch, maar ik verstond het toch genoeg - maar ze zeî dan, dat zij nu dat meisje bezorgd had op een plaats, alwaar het niet zoo licht vandaan zou komen.’</p>
<p>Een gemurmel van verontwaardiging deed zich van de zijde der drie dames hooren, en Mw. Wayland kon haar tranen niet bedwingen.</p>
<p>- ‘Ik moet verder nog doen opmerken,’ hernam Hoo-<pb n="180"/>genberg, ‘dat men Klaasje, toen zij uit dat bordeel ontsnapt was, niet heeft pogen te achterhalen; 't geen wel bewijst, dat men haar niet beschouwde als iemand, waar de vrouw des huizes eenig recht of de Politie eenig vat op had. - 't Spreekt van zelf, om dit in 't voorbijgaan te zeggen, dat die inspekteur geschorst is, en eerlang uit den dienst zal ontslagen worden. De Minister had hem zelfs ten krimineele willen doen vervolgen; doch ik heb hem doen terugkomen van dat voornemen; dewijl een zoodanig proces niet zou kunnen gevoerd worden zonder onze arme pleegdochter aan nieuwe onaangenaamheden en meerdere opspraak bloot te stellen.</p>
<p>‘Uit de vereeniging van al de opgemelde bijzonderheden zal, naar ik mij vleie, ieder onbevooroordeelde het gevolg moeten trekken, dat Klaasje Zevenster het slachtoffer is geweest van haar eigen goed vertrouwen, en van den haat en de hebzucht van anderen.</p>
<p>Maar nu, haar verblijf in dat huis zelf. Uit de verklaringen der dienstbode aldaar, zoowel als uit die der schoonmaakster, welke beiden in mijn tegenwoordigheid door den kommissaris van politie zijn verhoord, en welke verklaringen hier, uit haar mond opgeschreven, voor mij liggen, blijkt, dat zij, op den dag harer aankomst, op haar kamer alleen is geweest, en zich reeds spoedig ongesteld heeft gevoeld: dat zij van toen af tot op 27 September haar bed niet verlaten heeft: wat trouwens bevestigd wordt door de getuigenis van Dr. Grille, die haar in haar ziekte behandeld heeft. Eerst op 28 September is er iemand, en wel de reeds genoemde Baron Tilbury, langs een geheime deur bij haar toegelaten, nadat zij gepoogd had, den toegang tot de gewone deur te versperren: welke Tilbury door een ander bezoeker van 't huis, die op haar geschreeuw afkwam, is van de trappen gesmeten. Het is in diezelfde nacht, dat het haar gelukt is, te ontsnappen.’</p>
<pb n="181"/>
<p>- ‘En ik hoop,’ zeî Flinck, ‘dat die geparfumeerde Suzannaboef bij die gelegenheid zijn nek heeft gebroken.’</p>
<p>- ‘Daar heb ik niet van gehoord,’ zeî Hoogenberg: ‘ik geloof, dat hij nog langs 's heeren straten wandelt.’</p>
<p>- ‘Dat 's jammer,’ zeî Flinck.</p>
<p>- ‘Eele jammer,’ herhaalde Monsieur Puri, en deze reis bestrafte hem Madame over dien uitroep niet. In-tegen-deel was zij het volkomen eens met de beide heeren, dat het jammer was; ja meer nog; naar haar gevoelen, 't welk zij halfluid tegen Juffrouw Leentje uitte, was 't een schande, dat de oude booswicht er zoo gemakkelijk was afgekomen, en hadden, als er goed recht in 't land was, hij, en die inspekteur, en Mw. Van Zirik, en dat andere wijf, eerst fiks met roeden gegeeseld en dan aan een opzettelijk daartoe gebouwde galg, zoo hoog als Haman moeten gehangen worden: en Juffrouw Leentje was 't volkomen met haar eens. - 't Is gelukkig voor de boeven en schelmen, dat de krimineele rechtbanken niet uit vrouwen zijn samengesteld: zij zouden er voorwaar zoo gemakkelijk niet afkomen als thans doorgaans het geval is.</p>
<p>- ‘Ik geloof,’ hernam nu Hoogenberg, ‘dat, voor wie de door mij uiteengezette feiten aandachtig en onpartijdig heeft gevolgd, het nu wel overvloedig zal bewezen zijn, vooreerst, dat Klaasje Zevenster uit loutere onwetendheid en door snood bedrog in het bewuste huis gekomen is, en dat zij het even rein en onbezoedeld verlaten heeft als Daniël zijn leeuwenkuil of Adelheide van Jaarsveld het spookhuis van Ter Leede: dat wij alzoo, voor zooverre wij, ik en een ander, geloof geslagen hebben aan den schijn, die tegen haar pleitte, ons aan lichtvaardig oordeelen hebben schuldig gemaakt, en dat niemand op de wereld het recht heeft, haar wegens haar verblijf te dier plaatse eenig verwijt te doen of er haar iets minder om te achten.’</p>
<p>Een algemeene toejuiching en een luidklinkend handge-<pb n="182"/>klap, waarmede deze slotperiode van Hoogenberg ontvangen werd, getuigden van de volkomen instemming der aanwezigen met de konkluzie, tot welke hij gekomen was.</p>
<p>- ‘'t Is wel!’ zeî Hoogenberg, aan de schellekoord trekkende, ‘dan zullen wij de dorstige kelen eens laven.’</p></div>
<div type="chapter">
<pb n="183"/>
<head rend="h3">Vijfde hoofdstuk.</head>
<head rend="h4"><hi rend="i">Theather-koepen</hi>, <hi rend="i">die de schrandere lezer al verwachtte</hi>.</head>
<p>- ‘Maar,’ vroeg Bol, nadat het gezelschap eenige ververschingen had gebruikt en men weêr een poosje door elkander geloopen had: ‘waar is zij nu toch, onze Nicolette? waarom niet hier, dat ik haar omhelze en haar vergiffenis vrage, dat ik haar een oogenblik heb verdacht gehouden.’</p>
<p>- ‘Wacht een weinig, beste vriend,’ zeî Hoogenberg: ‘ik ben nog met de mededeelingen, die ik te doen had, niet ten einde, en zal nog eenige oogenblikken de aandacht van het gezelschap verzoeken.’</p>
<p>En, terwijl de genoodigden hun zitplaatsen hernamen, begaf hij zich weder achter zijn tafel, maakte de tweede lias, die voor hem lag, los, haalde een papier er uit, en ging in deze woorden met spreken voort:</p>
<p>- ‘Op den 26<hi rend="sup">sten</hi> November 182. werd, ten huize van zekere Vrouw Swalm, op den buitencingel te Leyden, met bijstand eener vroedvrouw, Fijtje Arends geheeten, een kind geboren van het vrouwelijk geslacht.’</p>
<p>Hier keek onze weduwe vreemd op, en haar zoon niet minder, die op 't punt was, op te staan en te vragen, wat het gezelschap met die bijzonderheden noodig had. Een geruststellende glimlach en handgebaar van den advokaat noo-<pb n="184"/>digden hem uit, zich bedaard te houden, en Hoogenberg vervolgde zijn rede:</p>
<p>- ‘Dat kind werd, door de zorg van gemelde Fijtje Arends, te Leyden bij den burgerlijken stand aangegeven, en wel, blijkens het uittreksel uit de registers, dat ik hier overleg, als: “Madeline: - vader, Herman Wayland Flinck, moeder, Sara Maria van Doertoghe, echtelieden, te Londen getrouwd den 11 Mei 18...”’</p>
<p>- ‘Madeline!’ herhaalde de oude Flinck, met ontroering.</p>
<p>- ‘De post van baker,’ vervolgde Hoogenberg, ‘werd waargenomen door gezegde Vrouw Swalm, toen waschvrouw bij het garnizoen. Om redenen, die ik voor 't oogenblik ter zijde wil laten, zonderde zij dat kind van de moeder af, aan deze tot voorwendsel gevende, dat het te ziek en te zwak was, en, toen de moeder hersteld was, gaf die vrouw haar te kennen, dat het overleden en ter aarde besteld was.’</p>
<p>- ‘Helaas ja!’ zuchtte de weduwe.</p>
<p>- ‘En was het dan niet dood?’ vroeg Albert, die niet begreep, waar anders het verhaal op uit kon loopen.</p>
<p>- ‘Ik zal,’ zeî Hoogenberg, zonder op die vraag acht te geven, ‘den Heer Klabbe verzoeken, aan het gezelschap te vertellen, welke boodschap hem op 5 December van het gemelde jaar, zijnde St.-Nikolaas-avond, werd opgedragen.’</p>
<p>- ‘Ik was toen een aankomende jongen,’ zeî Klabbe, terwijl hij zich de haren recht streek: ‘en ik woonde in de buurt van dat wijf, met permissie van 't gezelschap, van die Vrouw Swalm, meen ik, en ik verdiende nu en dan een stuiver, of een dubbeltje, met boodschappen voor haar te doen. Daar komt ze mij op Sunterklaas-avond roepen, en zeit: “Joosje,” zeitze zoo, “wilje 'reis een dubbeltje verdienen?” - “Wat graag,” zeg ik. - “Nou!” zeitze weêr, “je kent den ouwen Heer Flinck?” - “Jawel,” zeg ik, “die komt alle dagen in de Paauw.” - Want
<pb n="185"/>je moet weten, ik hielp van tijd tot tijd, als biljartjongen, in de Paauw, en zoo kende ik hem: - en het heeft mij veel plezier gedaan,’ voegde hij er bij, terwijl hij het oog naar den grijsaard wendde, ‘na zoo veul jaren Meneer zoo fiks en welvarend te hebben weêrom gezien.’</p>
<p>- ‘Maar verder, verder!’ riepen verscheidene stemmen, maar met dat heesch geluid, 't welk een angstig gespannen verwachting aanduidt.</p>
<p>- ‘Nou ja,’ vervolgde Klabbe, ‘om op m'n <hi rend="i">apperpoo</hi> terug te komen, die Vrouw Swalm vroeg dan verder, of ik ook wist waar Meneer Flinck woonde.’ - ‘Neen,’ zeî ik, ‘dat weet ik niet: hij komt wel bij ons,’ zeî ik - ik meende natuurlijk in de Paauw - ‘maar bij hem kom ik niet. - “Nou,” zeî ze, “'t is op de Breêstraat, het tweede huis van de....steeg, en hier heb ik een doos met Sunterklaas-goed, die motje bij hem bezorgen; je hebt 'm eenvoudig maar over te geven a'n degenige, die je opendoet, en je zeit niet, van wie die komt.” - “Best,” zeg ik: “maar voor Sunterklaas-goed is 't zwaar genoeg en 't is een gemeen weêrtje ook: daar mochtje nog wel een stuiver opleggen.” - Nou, we akkerdeeren dan voor een stooter, en zoo heb ik het op 'n draffie gezet en de doos bij Meneer Flinck aan huis gebracht.’</p>
<p>- ‘Gelijk gij meendet,’ zeî Hoogenberg, dien avond even deftig sprekende als sommige voorzitters van rechtbanken doen, zeker omdat zij begrijpen, dat zulks de getuigen meer op hun gemak zal zetten: ‘maar Vrouw Swalm, toen zij u de woonplaats van den Heer Flinck opgaf, telde het hoekhuis mede, dat zijn ingang in de steeg heeft; terwijl gij dit niet deedt; en zoo, in plaats van aan te schellen aan 't huis, waar de Heer Flinck logeerde, vervoegdet gij u aan dat, waar de Heer Bol, toen student te Leyden, zijn kamers had....’</p>
<p>- ‘Groote God! is 't mogelijk?’ stamelde Mw. Way-<pb n="186"/>land, in de hevigste ontroering; en zich niet dan met moeite door haar zoon latende weêrhouden van op te staan en door vragen of kreten Hoogenberg in zijn rede te storen.</p>
<p>- ‘Wij waren toen,’ vervolgde de advokaat, ‘namelijk de Heeren van Eylar, van Donia, Van Zirik, Galjart, Van Zevenaer en ik, benevens de Heer Bleek, bij onzen vriend Bol te gast: wij waren wachtende op banketletters, en de meid was reeds uitgezonden om die te halen. Toen de jonge Klabbe aanbelde met zijn vracht, ging de Heer Galjart opendoen en werd hem de doos ter hand gesteld, die hij boven bracht. - Mag ik nu aan Mw. Wayland Flinck vragen, of zij zich ook herinnert, in dien tijd een doos gemist te hebben?’</p>
<p>- ‘Jawel,’ antwoordde de toegesprokene, haar ontroering bedwingende: ‘een doos, die ik van Londen had meêgebracht, en waar ik mijn garen en wol in borg; - doch ik ben ten huize van die vrouw zooveel kwijt geraakt, dat ik er geen bijzondere notitie van had genomen.’</p>
<p>- ‘Juist,’ zeî Hoogenberg: ‘mijn vriend Van Zevenaer, of ik, dat ben ik vergeten, maakte toen reeds de opmerking, dat de doos zoo Engelsch rook. - Nu!’ ging hij voort, plotslings met meer overhaasting sprekende, ‘toen die doos geöpend werd, vonden wij daarin een levend, en, gelijk onze dokter hier ons verzekerde, nog niet vele dagen te voren geboren kind: en dat kind is niemand anders dan ons pleegkind, dat bij u allen bekend staat onder den naam van Klaasje Zevenster.’</p>
<p>- ‘Nicolette!’ gilde de weduwe.</p>
<p>- ‘Madeline!’ kreet de oude Flinck: ‘o! nu is mij alles duidelijk.’</p>
<p>- ‘Wa...at!’ riep Klabbe, met een open mond, en geheel onthutst kijkende: ‘was er een kind in die doos? - Dat Satansche wijf!’</p>
<p>- ‘Dat isse net <hi rend="i">un coup de théâtre!</hi>’ zeî Monsieur
<pb n="187"/>Puri. - Zijn vrouw had op dit oogenblik geen tijd, om hem het zwijgen op te leggen: zij was opgestaan om aan de ontstelde weduwe, die over den schouder van haar zoon lag te weenen, een glas water in te schenken en er wat spiritus bij te voegen uit een fleschje, dat Hoogenberg, uit voorzorg, naast de karaf op een hoektafeltje had laten gereedzetten.</p>
<p>- ‘Wees niet bekommerd,’ zeî Van Zevenaer, die de hand der weduwe gevat had en haar den pols voelde: ‘men sterft niet van vreugde.’</p>
<p>Ook op de overige aanwezigen - alleen Van Zevenaer was in 't geheim geweest - maakte de ontvangen mededeeling geen geringen indruk. Bol, Eylar en Donia hadden reeds spoedig begrepen, waar Hoogenbergs verhaal op neêr zou komen, en alleen de vrees om hem ontijdig te storen, had hen belet, hun blijde verrassing anders dan door onderling gewisselde blikken te kennen te geven. Juffrouw Leentje zoowel als Karoline sloegen de handen in elkander over zulk een vreemd geval en lieten 't aan uitroepen, als ‘Bewaar ons! Kijk eens! Wie had zoo iets gedacht?’ enz., niet ontbreken. Wat Drenkelaer en Bleek betrof, geen van beiden was door de mededeeling zoozeer van zijn stuk gebracht, dat hij niet terstond had kunnen berekenen, hoe, indien Klaasje Zevenster de dochter was van Mw. Wayland, zij de kleindochter moest wezen van den ouden Flinck, en zooalsdie wettigen erfgename voor de helft: en misschien, dacht Drenkelaer, geen mindere partij dan Bettemie. Bleek echter gevoelde eenigen spijt, dat hij zich in de laatste jaren de belangen van onze heldin niet had willen aantrekken, wat hem, begreep hij, in de oogen van Flinck, als deze het te weten kwam, geen goed kon doen.</p>
<p>Ondertusschen werd Hoogenberg door zijn vrienden nog met allerlei vragen bestormd, zoo omtrent de wijze hoe hij
<pb n="188"/>achter de zaak gekomen was, als omtrent verschillende bijzonderheden, die voor hen nog eenig licht behoefden; doch hij weigerde op een enkele dier vragen te antwoorden, voor en aleer de opschudding, door zijn mededeeling verwekt, tot bedaren was gekomen. ‘Ik hoop alsdan,’ zeide hij, ‘van elk punt rekenschap te geven; immers, wat ik te zeggen had is nog niet uit.’</p>
<p>Die verklaring had de gewenschte uitwerking van de nieuwsgierigheid te prikkelen en de vergadering tot stilte te manen. Ieder ging weêr zitten, en Hoogenberg hervatte den afgebroken draad van zijn rede:</p>
<p>- ‘Voor zooverre,’ zeide hij, ‘er, wel niet bij ons, maar bij derden, of des noods in rechten, eenige twijfel omtrent de identiteit van het kind kan bestaan, zal het vermelden der navolgende bijzonderheden wel genoegzaam zijn om dien geheel weg te nemen. Vooreerst, Mw. Wayland heeft haar kind gemist, zonder dat men haar immer eenig bewijs van het overlijden daarvan heeft getoond: ten tweede, het kind is niet overleden; immers, het is mij gebleken, dat Madeline Wayland Flinck op de registers wel als geboren geboekt staat, maar niet als gestorven: ten derde, uit de woning van Vrouw Swalm is een kind weggevoerd en bij den Heer Bol gebracht, waarvan de leeftijd volkomen overeenstemde met dien van het vermiste: eindelijk, ten vierde, diezelfde Vrouw Swalm, die geen andere is dan de persoon, die zich thans Mont-Athos noemt, heeft in een verhoor, dat zij in mijne tegenwoordigheid voor den kommissaris van Politie heeft ondergaan, nadat haar voorzegde feiten waren voorgehouden, en zij begreep dat geen loochenen meer baten zou, volledig bekend, het dochtertje, waarvan Mw. Wayland bevallen was, te hebben willen wegruimen, zoo uit hoofde haar kapitein, die, zeide zij, toen naar het jonge weeuwtje vreê, met geen kleine schreeuwlelijk woû opgescheept zijn, als omdat zij een grap - gelijk zij
<pb n="189"/>'t noemde - hebben woû ten koste van - ik haal hare woorden aan - dien ouden Nero, die haar, toen zij hem vanwege zijn schoondochter spreken kwam, zoo had afgegraauwd.’</p>
<p>- ‘Laat ze mij heeten zoo zij wil,’ zeî Flinck, terwijl de overigen niet konnen nalaten te meesmuilen over de aangehaalde verklaring, ‘ik ben maar blij, dat ik je nu niet meer noodig heb om er een huismiddeltje op uit te denken, dat het meisje tot mijn erfgenaam maakt. - En wat praatje nog van bewijzen? 't Beste bewijs, dat zij mijn kleindochter is, heb ik in mijn zak.’ En meteen, een <hi rend="i">portefeuille</hi> voor den dag halende, bracht hij daaruit het miniatuur-portret te voorschijn, 't welk Bleek in die zekere nacht gezien had en had meenen te kennen, en liet het aan de omstanders kijken.</p>
<p>- ‘Inderdaad!’ zeî Mad. Puri: ‘de kleeding en 't kapsel zijn ouderwetsch; maar 't is anders precies Nicolette.’</p>
<p>- ‘Heere bewaar ons!’ riep Karoline: ‘waarachtig, 't is de Juffrouw, of je 'r ziet.’</p>
<p>Ook Juffrouw Leentje riep over de sprekende gelijkenis - en niet minder haar pleegvaders, Albert en Drenkelaer.</p>
<p>- ‘'t Is krek het meissie, daar ik meê gereisd heb,’ zeî Klabbe.</p>
<p>- ‘En hoe denk jij er over, vriend Bleek?’ vroeg Flinck, hem plotslings het portret voor den neus houdende.</p>
<p>- ‘Wat zal ik u zeggen?’ stotterde deze: ‘ik heb niet veel verstand van schilderijen.’</p>
<p>- ‘En mijn Heer heeft zijn pleegkind in lang niet gezien.’ zeî Eylar, die, hoe beleefd hij ook wezen mocht, toch niet kon nalaten, den Heer Bleek, nu hij hem terugzag, zijn gevoeligheid over diens gedrag - toch altijd op bedekte wijze - te doen verstaan.</p>
<p>- ‘Of misschien hadje 't al gezien?’ vroeg Flinck, en meteen borg hij het weêr weg, draaide zich om en liet Bleek geheel beteuterd staan.</p>
<pb n="190"/>
<p>Ondertusschen had zich een groep van belangstellenden om Mw. Wayland gevormd om haar geluk te wenschen met het wedervinden van een zoo lang betreurde en zoo lieve dochter.</p>
<p>- ‘Ach!’ zeide zij: ‘nu eerst kan ik mij rekenschap geven van het gevoel, dat bij mij voor haar sprak, reeds toen ik haar als kind leerde kennen, en dat mij naderhand aanspoorde, haar tot mij te nemen, al zeî mijn verstand mij, dat ik een onvoorzichtigheid beging. O mijn lieve Albert, je zult toch niet ontevreden op mij zijn, dat je voortaan niet mijn eenige en mijn alles wezen kunt?’</p>
<p>- ‘Wel, Moederlief!’ antwoordde Albert: ‘dan was ik het daglicht niet waard. Ik ben inderdaad recht in mijn schik, zulk een lieve zuster te krijgen.’</p>
<p>- ‘En ik, die je nog al met haar woû laten trouwen,’ mompelde Flinck: ‘maar 't is een streep door je rekening, vriendlief! en, 't zij ik een testament maak of niet, je zult met haar moeten deelen.’</p>
<p>- ‘Ik zal er mij in troosten,’ zeî Albert, lachende: ‘ik geloof,’ voegde hij er op ernstiger toon bij, ‘dat mijn Heer Flinck het bewijs heeft, dat geldzucht mijn gebrek niet is.’</p>
<p>- ‘Dat ikke wel keloof, datte ij sik sal troost,’ beet Monsieur Puri Drenkelaer in 't oor: ‘of ij nu een millioene drie, fier, meer of min krijk, sal er wel niet feul op ankom.’</p>
<p>- ‘Er zijn lieden, die geboft zijn,’ mompelde Drenkelaer, een jaloerschen blik naar Albert wendende.</p>
<p>- ‘Maar,’ vroeg Eylar aan Hoogenberg: ‘zijn er nu niet nog maatregelen te nemen, om den burgerlijken staat van het meisje te wettigen?’</p>
<p>- ‘Geen de minste,’ antwoordde de advokaat: ‘er heeft met haar deze bijzondere omstandigheid plaats, dat zij tweemalen bij den burgerlijken stand is ingeschreven: eens, als
<pb n="191"/>Madeline Wayland, en eens als Klaasje Zevenster. Dewijl nu niemand twee geslachtsnamen kan hebben, en de naaste betrekkingen, zoowel van vaders- als van moederszijde, de geldigheid der eerste niet betwisten, zou er alleen, des vereischt, een radiatie der tweede inschrijving kunnen te pas komen; doch al blijft die bestaan, het kan haar rechten noch benadeelen, noch verminderen.’</p>
<p>- ‘Wie kon zulk een heuglijke uitkomst verwachten?’ riep Bol; ‘maar krijgen wij haar nu niet te zien?’</p>
<p>- ‘Wel ja,’ zeî Donia: ‘mij dunkt, zij kon toch wel voor een enkelen avond haar patiënt verlaten.’</p>
<p>- ‘En je zult,’ zeî Flinck, ‘nu ik eenmaal haar grootvader ben, mij toch niet langer beletten, mijn kleindochter te omhelzen.’</p>
<p>Hoogenberg zeide niets, doch trok tweemalen aan de schel. Dit was een sein voor zijn bedienden: spoedig daarna hoorde men geschoffel en geruisch van japonnen in de gang en riep onze advokaat met luider stemme, bij wijze van aankondiging:</p>
<p>- ‘De Juffrouwen Elizabeth Maria van Doertoghe en Madeline Flinck, en de Heer Frederik Galjart.’</p></div>
<div type="chapter">
<pb n="192"/>
<head rend="h3">Zesde hoofdstuk.</head>
<head rend="h4"><hi rend="i">Wederom theater-koepen</hi>, <hi rend="i">maar niet voor iedereen van even genoeglijken aard</hi>.</head>
<p>Aller oogen in de zaal vestigden zich op de twee meisjes, die nu binnentraden, en zelden was een ‘gevierde’ spreker, een eerste akteur, een beroemde <hi rend="i">cantatrise</hi>, bij zijn of haar optreden, wij zullen niet zeggen met meer gejuich, maar met meer sympathie, ontvangen. En werkelijk, zelfs de redenen daargelaten, die de aanwezigen hadden om de verschijning onzer heldin met verlangen te gemoet te zien, die verschijning was bekoorlijk. Had Nicolette - of Madeline, gelijk wij haar voortaan zullen noemen - er in de laatste dagen wat bleek en vervallen uitgezien, de zaligheid van het oogenblik, die haar oogen van buitengewonen gloed deed tintelen, had geheel haar gelaat met een schitterenden blos overdekt. En naast haar vertoonde zich Bettemie, in den vollen bloei harer prachtvolle schoonheid, met oogen, waaruit een levenslust en onbezorgdheid sprak, als die, welke iemand gevoelt, na uit een benaauwden droom ontwaakt of van een pijnlijke kwaal genezen te zijn: en achter die twee kwam Galjart, wel bleek en vermagerd, doch anders weêr - dewijl zijn gelaat, juist ten gevolge van zijn ziekte en van den ingetogen leefregel, dien hij in de laatste weken had moeten volgen, bevrijd was geraakt
<pb n="193"/>van die roode vlekken en die gezwollenheid, die het ontcierden, - zoo niet de Antinoüs van twintig jaren geleden, dan toch zeker een der schoonste mannen van zijn leeftijd.</p>
<p>Dat nu Hoogenberg hen dus alle drie als door de kracht van een tooverstaf kon doen verschijnen, was zeer natuurlijk, en het gevolg van een afspraak, door hem met Van Zevenaer gemaakt. Beiden hadden begrepen, dat noch Madeline, noch Galjart gemist mochten worden op den avond, waarop haar rechtvaardiging tevens met de ontsluiering van het geheim harer geboorte zouden plaats hebben, en Van Zevenaer had er dan ook geen bezwaar in gezien, dat zij beiden, wel ingepakt en tegen koude en tocht beschut, in zijn rijtuig zouden overgebracht worden naar het huis van Hoogenberg. Maar waar onze geneesheer wel beducht voor was, dat was voor den schok, dien het gestel van het jonge meisje bekomen zou, indien zij, te midden van een talrijk gezelschap, eerst een herhaling van al de bijzonderheden moest aanhooren, die tot haar verblijf te 's Gravenhage in betrekking stonden, en, daarna, plotslings met haar wezentlijken naam werd bekend gemaakt. Daarom was hij, wetende, dat Bettemie dien dag in de stad zou komen, en hoeveel belang zij in zijn pleegdochter stelde, naar haar toe gegaan, had haar in korte woorden medegedeeld, vooreerst, hoe dien avond Madelines onschuld en tevens haar betrekking tot Mw. Wayland aan 't licht gebracht zouden worden, en, ten andere, dat het volstrekt noodig was, dat het jonge meisje trapsgewijze werd voorbereid op haar lotsverwisseling: een taak, die, naar zijn oordeel, aan niemand beter kon worden toevertrouwd dan aan Bettemie. Deze had terstond er in toegestemd, hem dien avond te vergezellen en haar vriendin met de noodige behoedzaamheid op de hoogte te brengen van wat zij noodig had te weten. Aan Galjart en Madeline had Van Zevenaer zich vergenoegd te vertellen, dat zij met hem naar Hoogenberg moesten gaan,
<pb n="194"/>om er mededeelingen te hooren, die gewis aan beiden welgevallig zouden zijn. Men kan begrijpen, hoe Madeline - toen nog Nicolette of Klaasje Zevenster - opkeek, toen zij, in de koets van Van Zevenaer stappende, er Bettemie vond, en niet minder, toen zij, aan het huis van den advokaat gekomen, aldaar door den geneesheer werd uitgenoodigd, in de welgestookte zijkamer met haar vriendin en met Galjart te vertoeven, tot men hen ontbieden zou. En zoo, terwijl Hoogenberg op de groote zaal zijn toehoorders de inlichtingen gaf, die wij hebben vermeld, vervulde, in de zijkamer, Bettemie een gelijke rol bij Madeline en Galjart. Onze heldin was dus, toen zij achter kwam, volkomen bekend met haar naams- en lotsverandering.</p>
<p>- ‘Moeder!’ - ‘Mijn kind!’ klonk het van weêrszijden, en Moeder en Dochter vielen elkander in de armen.</p>
<p>- ‘En omhelsje <hi rend="i">hem</hi> niet?’ vroeg Mw. Wayland, Madeline op Albert wijzende.</p>
<p>- ‘En mij dan?’ vroeg Flinck, zich tusschen hen in dringende: ‘zieje, ik wist wel, dat er 't een of 't ander gebeuren zou, dat je dwong om mijn kind te worden. En dan, te denken, dat, als die man daar’ - hier wees hij op Klabbe - ‘zich niet verteld had, ik je reeds voor twintig jaar bij mij had kunnen hebben. - Maar toch had hij gelijk, dat hij zijn abuis beging, want ik had je toen misschien naar het vondelingshuis gezonden, en hij bracht je bij brave jongens, die goed voor je gezorgd hebben.’</p>
<p>- ‘En wien wij eeuwig daarvoor dank mogen weten, Vader!’ zeî Mw. Wayland, terwijl zij haar oogen, waaruit de warmste erkentenis straalde, op Madelines pleegvaders bij de rij af weiden liet, die nu, op hunne beurt, het meisje achtereenvolgens hun gelukwenschingen kwamen brengen.</p>
<p>- ‘Je moet het mij ten goede houden,’ zeide de gastheer, ‘zoo ik je indertijd een vrij onheuschen brief heb ge-<pb n="195"/>schreven; maar ik vertrouw, van avond weêr goed gemaakt te hebben, wat ik in overijling verkorven had.’</p>
<p>- ‘En je weet,’ zeî Bol, ‘hoe ik er toe heb kunnen komen, je te verdenken. Ware die brief van u maar op zijn tijd te recht gekomen, ik ware van stonden aan gerustgesteld geweest.’</p>
<p>- ‘Nu!’ zeî Donia: ‘zoo er iemand is, die u om verschooning moet vragen, dan ben ik het; want had ik u op dien zekeren morgen niet bij mij aan 't Keizershof laten komen, dan ware al het overige niet gebeurd.’</p>
<p>- ‘En zonder het rolletje, dat ik van uwe welwillendheid ontving,’ zeî Madeline, ‘zou ik nimmer uit mijn droeve gevangenis zijn verlost geweest.’</p>
<p>Bleek had nu ook moed genoeg gevat om zijn kompliment te komen maken. Zoowel Galjart als Albert beten zich op de lippen, toen hij, onder 't stamelen van eenige onsamenhangende woorden, Madeline de hand drukte; doch geen van beiden kon een glimlach verbergen, toen, op het oogenblik, dat hij het voorbeeld zijner gevaders wilde volgen en haar omhelzen, de oude Flinck hem als bij toeval zijn kruk op den voet liet vallen, met zulk een kracht, dat de arme drommel van pijn terugsprong.</p>
<p>- ‘<hi rend="i">Pardon!</hi>’ zeide de ondeugende grijsaard: ‘ik zag daar juist een spin over 't kleed loopen.’</p>
<p>Bleek zette een scheef gezicht en trok zich in zijn hoek terug, nog altijd onzeker, of de daad van Flinck aan toeval of aan boos opzet was toe te schrijven.</p>
<p>- ‘Het verheugt mij, u weêr te zien, Frits,’ zeide Bol tot Galjart, ‘en u geluk te kunnen wenschen met uw herstel. Daar heeft onze vriend Van Zevenaer eer van; zorg intusschen maar, dat je niet weêr in zijn handen komt,’ voegde hij er bij, terwijl hij glimlachte en den vinger vermanend ophief.</p>
<p>- ‘Ik heb zeker veel aan de trouwe zorg van onzen
<pb n="196"/>vriend te danken,’ zeî Galjart: ‘maar vooral niet minder aan die van mijn lieve verpleegster; - en daarbij, zij heeft niet alleen alles gedaan wat mijn lijden verzachten en mijn herstel bevorderen kon, maar zij heeft ook een ander mensch van mij gemaakt.’</p>
<p>- ‘Waarlijk?’ vroeg Bol, hem de hand drukkende en tevens hem ernstig in de oogen ziende: ‘dat geve de Hemel.’</p>
<p>Drenkelaer had inmiddels de gelegenheid waargenomen, dat iedereen om Galjart en Madeline heendrong, om Bettemie te naderen.</p>
<p>- ‘Ik had mij niet durven vleien, Freule,’ zeide hij, op weemoedigen toon, ‘u heden avond hier te ontmoeten.’</p>
<p>Geen antwoord! Was dit verlegenheid? hij zou 't hebben kunnen denken, indien zij zich van hem had afgewend; maar neen; zij bleef staan waar zij was en zag hem zelfs vrijmoedig in 't gelaat; maar met een blik, zoo koud en onverschillig, dat Drenkelaer niet wist hoe hij 't had. Toch waagde hij nogmaals een poging om haar tot spreken te bewegen.</p>
<p>- ‘Ongetwijfeld,’ zeide hij, ‘verheugt u de gelukkige wending, die in 't lot van uw vriendin is gekomen.’</p>
<p>Bettemie knikte even met het hoofd; doch haar lippen openden zich niet en haar gelaat bleef even strak.</p>
<p>- ‘Ik denk,’ vervolgde hij, ‘dat Mevrouw van Hardestein er nu geen bezwaar in zal vinden, dat Maurits haar zulk een schoondochter t'huis brengt. Tusschen de arme Nicolette Zevenster en de rijke Madeline Flinck is nog al eenig verschil.’</p>
<p>Deze reis brak zij het stilzwijgen; doch, als tot zich zelve sprekende en terwijl haar oogen naar de groote kroon, die van 't <hi rend="i">platfond</hi> hing, dwaalden, even of zij de daarop prijkende waskaarsen wilde tellen: ‘iedereen,’ zeide zij, ‘is juist zoo niet op het geld gesteld, dat hij er alles om voorbij zou zien en des noods een krankzinnige trouwen.’</p>
<pb n="197"/>
<p>- ‘Maar ik begrijp niet...’ stotterde Drenkelaer, meer en meer onthutst.</p>
<p>- ‘Ik meende,’ zeî toen Bettemie, nu wederom den blik op hem wendende, maar zeer uit de hoogte, ‘dat ik aan den Heer Drenkelaer een vrij duidelijken brief geschreven had: heeft hij dien niet ontvangen?’</p>
<p>- ‘Maar die brief eischte een onmogelijkheid,’ zeî Drenkelaer: ‘en ik kan niet gelooven, dat de Freule, na de welwillende wijze waarop zij in Artis mijn aanzoek ontving, nu op eenmaal zoo van gedachten zou veranderd zijn. Er moeten lastertongen tot mijn nadeel zijn bezig geweest: en zoo ik hier gekomen ben, het is, omdat ik er op sta, mij te rechtvaardigen. Ik ben arm en heb niets dan mijn goeden naam; daarom mag ik mij het recht niet laten ontnemen, dien tegen alle aanranding te verdedigen. Bedrieg ik mij, zoo ik aan de Freule een gevoel van billijkheid had toegekend, groot genoeg om niemand onverhoord te veroordeelen?’</p>
<p>Van deze tirade, op den waardigen toon der beleedigde onschuld uitgesproken, had Drenkelaer billijkerwijze een goede uitwerking durven verwachten. Ongelukkig voor hem had Bettemie juist in de laatste dagen haar ledige uren op Doornwijck besteed aan het herlezen van Shaksperes Othello, en vond zij nu bij haar zelve, dat de gemelde tirade machtig veel gelijkenis had met die, welke de schelmsche Iago, insgelijks over den goeden naam, zoo aandoenlijk uitkraamt, en zij oordeelde, niet zoo lichtgeloovig te moeten zijn als de jaloersche Moor.</p>
<p>- ‘Och mijn Heer!’ zeide zij: ‘wat zou het baten? Een krankzinnige is immers onvatbaar voor reden, en het eenige bewijs van verstand, dat zij nog geven kan, is, u te verwijzen tot haar geneesheer, wiens raad zij moet opvolgen. Daar staat Dr. Van Zevenaer.’ - Met deze woorden keerde zij hem den rug toe, innig tevreden van te hebben onder-<pb n="198"/>vonden, dat zij dien blik van Drenkelaer, die vroeger op haar zulk een wonderlijk vermogen uitoefende, met kalme onverschilligheid had kunnen doorstaan, en alzoo van diens werking voortaan niets meer te vreezen had.</p>
<p>De meesten onder de aanwezigen hadden het met andere zaken te drok, om eenige bijzondere opmerkzaamheid te wijden aan het tooneel, dat tusschen Bettemie en haar afgewezen minnaar voorviel. Slechts twee personen waren er, die hen hadden gadegeslagen. De een was Albert, wiens oogen een uitdrukking van angst en neêrslachtigheid aannamen, toen zij den man, dien hij eenmaal in den schouwburg met Bettemie had zien spreken, en in wien hij toen niet ten onrechte een gevaarlijken medeminnaar had meenen te zien, haar nu weder zagen naderen; maar die opflikkerden van blijde vreugde, toen zij de koele houding bespeurden, waarmede Bettemie haar aanbidder ontving, en de te-leur-stelling, die op het gelaat van dezen laatste te lezen was.</p>
<p>De andere, die, insgelijks met belangstelling, doch tevens met innige tevredenheid over de kordate handelwijze van het jonge meisje, het hierboven verhaalde onderhoud van verre had gadegeslagen, was Van Zevenaer. Dewijl hij, wetende dat Drenkelaer te Amsterdam was, gelegenheid gehad had, zulks aan Bettemie mede te deelen, en haar tevens goeden raad te geven omtrent de handelwijze, welke zij jegens den afgedankten vrijer te volgen had, was hij er op voorbereid, dat deze bij hem om opheldering zou komen vragen: en werkelijk was Drenkelaer, na eenige aarzeling, tot het besluit gekomen, den wenk, dien hij gekregen had, op te volgen, en zich tot den geneesheer te vervoegen.</p>
<p>- ‘Men verwijst mij tot u, mijn Heer,’ zeide hij, ‘ten einde de oplossing te bekomen van wat ik ronduit bekennen moet, dat mij tot heden een raadsel is.’</p>
<pb n="199"/>
<p>- ‘Dat verwondert mij zeer, mijn Heer,’ zeî Van Zevenaer: ‘maar de zaak zal u gewis duidelijk zijn, wanneer ik u zeg, dat ik dezer dagen te Hardestein ben geweest en aldaar aan Juffrouw Van Doertoghe verslag heb gedaan van een onderzoek, door mij ingesteld betreffende zekere praatjes, die over haar geloopen hadden, en waarbij ik mij gewend had tot de Heeren Le Mat, Verdrongen, Zuring en anderen.’</p>
<p>- ‘Maar dat is de oude laster,’ zeî Drenkelaer: ‘en ik achtte zoowel de Freule als mijn Heer te verstandig, om aan de praatjes van zulk slag van volk geloof te slaan. Ik meende, op den avond bij Mw. van Hardestein, toen voor 't eerst die dwaze beschuldiging tegen mij werd ingebracht, mij daartegen genoegzaam te hebben verdedigd: en ik heb toen ook niet anders kunnen bespeuren of ik was in de oogen der Freule geheel van allen blaam dienaangaande gezuiverd.’</p>
<p>- ‘Verdediging tegen een overbluften lapzalver,’ zeî Van Zevenaer, ‘en waar de getuigenis werd ingeroepen van een halfdronken domkop, kan u niet bezwaarlijk vallen: doch ik heb met lieden gesproken, die nuchteren waren, en bij elk van hen den laster tot aan zijn oorsprong kunnen nasporen: 't is mijne schuld niet, zoo elke draad, als ik aan 't einde kwam, altijd op u bleek uit te loopen, en er, vóór uw bezoek aan de Sociëteit te Marlheim, geen sterveling van dat praatje gedroomd had.’</p>
<p>- ‘Maar ik zweer u...’ zeî Drenkelaer.</p>
<p>- ‘Zweer maar niet,’ viel Van Zevenaer in: ‘de Marlheimer Bode zou kunnen getuigen, hoe mijn Heer er zich op verstaat vandaag wit te noemen wat hij gisteren zwart heette. Ik heb wel de eer, uw dienaar te zijn.’ - Met deze woorden deed hij wat Bettemie gedaan had, en keerde Drenkelaer den rug toe.</p>
<p>- ‘Vervloekt!’ bromde deze bij zich zelven, ‘de mijn,
<pb n="200"/>die ik had aangelegd, heeft krachtiger uitwerking gehad, dan ik verwacht had, en haar losbarsting is niet alleen mijn tegenpartij, maar ook mij zelven noodlottig geweest. Wat heeft het mij nu geholpen, de gedachten van Maurits te hebben afgeleid van Bettemie, om ze op Nicolette te vestigen? en hoe jammer, van achteren gezien, dat ik het voornemen, 't welk ik indertijd Maurits zocht wijs te maken dat ik had, om namelijk Nicolette te verleiden, niet werkelijk ten uitvoer bracht: dan ware ik nu wel af. 't Is waar, ik zou nog kunnen beproeven, haar mijn hof te maken, en bij den ouden man ongetwijfeld wel steun vinden: maar vooreerst zou ik dan moeten beginnen, dien Maurits te ontnestelen uit haar hart, waar hij, vrees ik, en dat nog wel gedeeltelijk door mijn toedoen, heeft post gevat: en ten andere, al gelukte mij dat, zoo is het te voorzien, dat de meid nu reeds door dokter en vriendin tegen mij is opgezet. <hi rend="i">Enfin</hi>, wij zullen zien.’</p>
<p>Terwijl hij zich met deze overpeinzingen bezig hield, had Hoogenberg zich weder achter de tafel begeven, om nog - voor de laatste reis, betuigde hij, - een oogenblik gehoor te verzoeken.</p>
<p>- ‘'t Is,’ zeide hij, ‘om aan 't gezelschap nog een mededeeling te doen, en een vraag voor te stellen. Wat de <hi rend="i">mededeeling</hi> betreft, zoo kan ik u berichten, dat mijn Heer’ - hier wees hij op Albert, - ‘die tot nog toe, hier ter stede en bij velen uwer, alleen bekend stond onder den naam van Hermans, dien zijn moeder had aangenomen, dezer dagen naar Londen geweest is, en dat mij uit de bewijsstukken, welke hij vandaar heeft medegebracht, zijn ontegenzeggelijk recht gebleken is op het voeren van zijn vaders naam van Wayland Flinck. Evenmin, ik heb het reeds gezegd, kunnen er bezwaren bestaan tegen het toekennen van een gelijk recht aan zijn zuster Madeline. Wat de <hi rend="i">vraag</hi> betreft, zij is deze: waar Juffrouw Madeline
<pb n="201"/>voortaan blijven zal? Onze vriend, de Heer Galjart, is nu in zooverre hersteld, dat hij haar verdere zorg kan ontberen, en sedert dat hij opgehouden heeft, haar vader te zijn’ - hier sloeg hij zijdelings een schalkschen blik op Galjart - ‘schijnt het minder voegzaam, dat zij met hem blijft samenwonen. Wie dus wil haar hebben?’</p>
<p>- ‘Ware ik mijn eigen meesteres,’ zeî Bettemie: ‘ik zou zeggen, ik; maar helaas! dat kan niet.’</p>
<p>- ‘Wel! kan zij niet weêr bij ons komen?’ vroeg Juffrouw Leentje: ‘ons kamertje is toch nog even zoo als toen zij 't verlaten heeft:’ - en meteen keek zij haar broeder aan, als om hem aan te sporen, zijn uitnoodiging bij de hare te voegen. Bol scheen echter blind voor haar wenken, en keek op zijne beurt Eylar aan, die hem toeknikte, dat hij hem begreep.</p>
<p>- ‘De oude kamertje zij ook altijte bij ons open is,’ merkte Monsieur Puri aan.</p>
<p>- ‘<hi rend="i">Mais vous radotez complètement</hi>, <hi rend="i">Monsieur Puri</hi>,’ zeide zijn vrouw, ‘<hi rend="i">la chambre qui pouvait convenir à Mlle Nicolette ne conviendrait pas à Mlle Flinck</hi>.’</p>
<p>- ‘En waarom zou zij niet bij mij komen?’ vroeg Mw. Wayland: ‘ik kan niet onderstellen, dat zij ten huize van haar moeder niet van dezelfde gelegenheid tot logies zou willen gebruik maken, als waarmede zij zich tevreden stelde ten huize van de Wed. Hermans.’</p>
<p>- ‘En bij wie,’ zeî Madeline, terwijl zij zich bij haar moeder aansloot, ‘zou ik liever gaan, dan bij u?’</p>
<p>- ‘Wel wis!’ zeî Flinck: ‘maar anders....ik moet zeggen, Mimi, je woont daar heel aardig en heel netjes; maar toch, ruim is anders, en mij dunkt, als je met je drieën blijven zult, dienje wat beter gelogeerd te zijn. Je neemt van avond je kind meê naar huis, en dat is als 't behoort; maar morgen den dag gaan wij er op uit, en dan zullen wij 'reis zien, of er niets in Amsterdam te vinden
<pb n="202"/>is, waar je wonen kunt, totdat wij te zamen met het voorjaar naar Blinkerswaard trekken.’</p>
<p>- ‘Ik weet een heele lieve woning in mijn buurt,’ zeî Bleek, met een schuchtere stem, ‘die de dames misschien gelegen zou komen: een huis op...’</p>
<p>- ‘Is 't misschien weêr een huis van je vrouw?’ vroeg met luider stemme, Flinck: ‘of van je zuster, of je grootmoeder, of een andere van je parmentazie? In dat geval zou 't mij niet verwonderen, indien de goten lekten, de schoorsteenen rookten, de muren vol scheuren zaten, de regenbak ingevallen was en de heipalen verrot.’</p>
<p>- ‘Maar, mijn waarde Heer Flinck,’ zeî Bleek, terwijl de geheele vergadering bij den uitval des ouden mans verwonderd opzag, ‘<hi rend="i">u</hi> gelieft te schertsen.’</p>
<p>- ‘Ik ben je waarde Heer Flinck niet,’ riep de ander: ‘en ik denk aan geen schertsen: zieje, Heeren en Dames, de Heer Bleek heeft prachtige onroerende goederen te koop - voor een bagatel te bekomen. Is er ook iemand, die een veenderij wil ontginnen? zoo kan ik hem naar mijn Heer Bleek verwijzen. Zijn vrouw heeft er puik puik bij Marlheim liggen: waarachtig te geef.’</p>
<p>- ‘Mijn vrouw!’ herhaalde Bleek, wiens gezicht beurtelings paars en violet werd: ‘maar ik heb u immers gezeid, zij waren van de Erve...’</p>
<p>- ‘Jawel,’ viel de oude man in, ‘ik weet, hoe ze op 't kadaster staan; maar ik zeg, zij zijn van je vrouw; - doch dat is 't zelfde: uitmuntende veengrond, niet waar?’</p>
<p>- ‘Wel zeker,’ antwoordde Bleek, met steeds klimmende verlegenheid: ‘en mijn Heer heeft er de bewijzen van gezien, en bovendien, mijn Heer heeft ze zelf bezocht, en was er zoo meê tevreden, dat hij mij dezer dagen uit Terhoef den last zond om de geheele hei te koopen, gelijk ik ook gedaan heb.’</p>
<p>- ‘Mijne Heeren!’ zeî Hoogenberg, die bang werd,
<pb n="203"/>dat de twist hoog zou loopen, ‘bedenkt, dat hier dames aanwezig zijn.’</p>
<p>- ‘Mijn beste vriend Hoogenberg,’ zeî Flinck, ‘wees niet bang, dat ik iets zeggen zal, dat de Dames zou kunnen kwetsen. Vergun mij alleen nog maar, mijn Heer Bleek geluk te wenschen met dien fraaien koop, dien hij gedaan heeft, en dat hij uit die Brallemerheide de vetste turf moge halen, die ooit te Amsterdam gebrand is. Wij hebben er niets anders als droog schuurzand gevonden, niet waar, vriend Klabbe?’</p>
<p>- ‘Niets anders,’ antwoordde deze, grinnikende.</p>
<p>- ‘Wa..at! Jij ook?’ riep Bleek, ‘en je wildet ze niet gaan taxeeren?’</p>
<p>- ‘Neen,’ antwoordde Klabbe, ‘niet zoo als jij mij wildet beduien, dat ik doen moest: hier,’ vervolgde hij, een reusachtigen lederen brievetas voor den dag halende en er een papier uitnemende, ‘hier hebje de nota van de perceelen, met je eigen hand geschreven. Kijk! daar staan de nommers, met de prijzen er achter, hoe ik ze taxeeren moest, vijf zes maal de waarde. Maar als Joost Klabbe taxeert, dan moet hij het voor God en zijn geweten kunnen verantwoorden, weetje? Meneer Flinck heit mij ook laten taxeeren, en dat heb ik naar mijn beste weten gedaan.’</p>
<p>Een algemeen gemompel van verontwaardiging over de praktijken, die Bleek zich scheen veroorloofd te hebben, volgde op deze verklaring van Klabbe: - en Galjart kon zich niet bedwingen, nog een loodje in 't zakje te leggen:</p>
<p>- ‘Hoe is 't mogelijk,’ vroeg hij, ‘dat een zoo soliede man, als mijn zwager, zich zoo vergissen kan omtrent de prijzen van zijn landerijen?’</p>
<p>- ‘Mijn Heer!’ riep Bleek, die behoefte had, zijn woede op iemand te koelen: ‘ik verzoek je vriendelijk, je buiten deze zaak te houden. 't Is wat heel erg, dat ik re-<pb n="204"/>flexies zou moeten aanhooren van iemand, die mij zooveel schade heeft berokkend, en wien ik des ondanks nog in de laatste weken met mijn weldaden heb bijgestaan.’</p>
<p>- ‘Hoe!’ riep op zijne beurt Galjart, terwijl een hevige blos hem het gelaat bedekte. ‘Ik...door u bijgestaan? Is dat waar, Dokter? - is dat waar, Klaasje?’ - Hij was nog aan den naam van Madeline niet gewend.</p>
<p>- ‘Mij dunkt,’ zeî Hoogenberg, ‘dat zijn geen punten om nu te bespreken.’</p>
<p>- ‘Een oogenblik!’ riep Albert, ziende, dat Van Zevenaer zoowel als Nicolette eenigszins verlegen waren met hun antwoord: ‘ik weet niet, wat de bedoelingen van den Heer Bleek geweest zijn, en dat is mij ook onverschillig. Maar dit is zeker, dat wij - ik durf hier mede uit naam van mijn moeder en zuster spreken - nooit zullen dulden, dat een derde - wie ook - ons van het genoegen berooft, ons jegens den Heer Galjart te kwijten van den plicht der dankbaarheid, die wij hem schuldig zijn. - Heeft hij indertijd zich mijner zuster, toen zij een hulpbehoevend kind was, liefderijk aangetrokken, het is billijk, dat wij hem dit vergelden, nu wij door Gods goedheid in staat zijn, hem op onze beurt dien kleinen dienst te bewijzen.’</p>
<p>- ‘Maar,’ zeî Galjart, ‘wat uw zuster mij schuldig was, heeft zij mij ruim vergolden door haar trouwe oppassing.’</p>
<p>- ‘Wie zich jegens mijn dochter een vader toonde,’ zeî Mw. Wayland, ‘kan nimmer weigeren, wat die dochter voor hem doet, of hare hulp te hoog schatten.’</p>
<p>- ‘Ik zou maar geen onnutte plichtplegingen maken, Frits!’ fluisterde Van Zevenaer hem in 't oor: ‘liever dat je verplichting aan hen hebt, dan aan dien schobbejak daarginds.’</p>
<p>Twee tranen liepen Galjart langs de wangen, terwijl hij Albert de hand drukte.</p>
<pb n="205"/>
<p>- ‘'t Is wel!’ zeî Bleek: ‘ik ben niet gewoon, mijn weldaden op te dringen: beschikt het onder mekaêr, zoo als jelui 't goedvindt. - Maar wat die heigronden betreft,’ vervolgde hij, zich tot Flinck wendende: ‘ik heb ze, op uw last, voor u gekocht en je zult ze mij betalen, als er recht in 't land is.’</p>
<p>- ‘O ho!’ zeî Flinck: ‘woûje mij nog een tweede proces aandoen? Nu! ik zal er de gevolgen van afwachten.’</p>
<p>- ‘Ik weet niet, wat je bedoelt,’ zeî Bleek, ‘en ik heb de eer, het gezelschap te groeten. Had ik geweten,’ vervolgde hij, tegen Hoogenberg, ‘dat je mij hier alleen genoodigd hadt om mij bloot te stellen aan beleedigingen, als die ik ondervinden moet, ik zou waarachtig wel zijn weggebleven.’</p>
<p>- ‘Halt!’ riep Flinck, hem den weg versperrende: ‘nog één woord, eer je ons van je aangenaam bijzijn verlost. Ik heb niet gaarne schulden en, ik beken het, ik heb er eene aan u, die ik gaarne wensch af te doen. Daarom mijn Heer Bleek, hier is een gulden, voor een nacht wakens.’</p>
<p>- ‘Mijn Heer!...’ riep Bleek.</p>
<p>- ‘Nog eens, mijn Heer Flinck!’ riep Hoogenberg: ‘ik moet u in bedenking geven, een andere plaats te kiezen om uw wrok tegen den Heer Bleek te koelen, dan deze bijeenkomst, die ik had gehoopt, dat alleen stof tot genoegen zou geven, en de Dames...’</p>
<p>- ‘De Dames moeten weten,’ viel de stijfhoofdige grijsaard in, ‘dat, waar zij zich bevinden, geen man moet worden toegelaten als deze, die gebruik maakt van iemands ongesteldheid en dat hij zich als waker heeft opgedrongen, om in de papieren en laden van den zieke te snuffelen, diens geheime korrespondentie te lezen, er stukken uit te kopiëeren, en daaruit een proces te distilleeren.’</p>
<p>Wederom gaf deze nieuwe beschuldiging aanleiding, dat
<pb n="206"/>er een diepe stilte ontstond, en Hoogenberg, aller oogen, ook die der Dames, met gespannen nieuwsgierigheid op Bleek gevestigd ziende, gaf alle verdere pogingen om tusschen de twistende partijen te komen, als vruchteloos, op.</p>
<p>- ‘'t Is een leugen,’ schreeuwde Bleek.</p>
<p>- ‘Een leugen?’ herhaalde Flinck: ‘en op welke wijze benje anders aan al de bijzonderheden gekomen, die je aangaande de nalatenschap van James Wayland aan den Heer Drenkelaer bent gaan vertellen, en aan de genealogie, die je hem gewezen hebt, zoo niet door het openen van mijn brievetas en het napluizen en naschrijven van wat je daarin gevonden hebt? En is het misschien ook een leugen, dat, terwijl je mij vleidet en aaidet, je onder de hand een proces tegen mij op touw zette? Maar ik lach wat in je proces. Mijn Heer Hoogenberg weet, dat die zaak reeds lang uit de wereld is: hij heeft die zelf nog voor mij geschikt. Daar staat hij: laat hij-zelf getuigen of 't niet waar is.’</p>
<p>- ‘Het is zoo,’ bevestigde Hoogenberg: ‘die gelden zijn uitbetaald geworden, en de quitantie is onder mijn berusting. Zij hebben indertijd gestrekt om reeds een paar jaren voordat wijlen de Heer Drenkelaer liquideerde, eenige aanzienlijke posten wegens zeeschade uit te betalen aan buitenlandsche krediteuren.’</p>
<p>- ‘Dat lost op,’ zeî Drenkelaer, half bij zich zelven, ‘wat mijn vader mij indertijd gezegd heeft, dat hij aan die erfenis niet veel voordeel had gehad.’</p>
<p>Bleek beet zijn lip van kwaadheid aan 't bloed, terwijl hij een woedenden blik wierp op Drenkelaer.</p>
<p>- ‘Wat wilje?’ zeî deze: ‘ik mocht den Heer Flinck, die mij zooveel welwillendheid betoonde, niet onkundig laten van het jegens hem gepleegde verraad. Och ja, mijne Heeren! deze vrome man kwam mij een overeenkomst voorstellen, volgens welke hij de kosten zou dragen van een rechtsgeding tegen den heer Flinck, onder geen andere voor-<pb n="207"/>waarde, dan dat hij hetgeen er van kwam met mij zou deelen.’</p>
<p>- ‘En toen je merkte, dat er niets te halen viel, gingje mij verklappen,’ zeî Bleek, op een toon vol bitterheid.</p>
<p>- ‘Ja, en daar deed hij zeer verstandig aan,’ zeî Flinck: ‘en 't zal hem geen kwaad doen.’</p>
<p>- ‘Ik zie, dat hier een komplot tegen mij geörganizeerd was,’ zeî Bleek: ‘en ik verlang mij niet langer aan hatelijke uitvallen bloot te stellen,’ en meteen sloop hij de deur uit.</p>
<p>- ‘Goeden avond, mijn soliede zwager!’ riep hem Galjart achterna: ‘en wel mijn groete aan uw beminnelijke wederhelft.’</p>
<p>- ‘<hi rend="i">Abiit</hi>, <hi rend="i">evasit</hi>, <hi rend="i">excessit</hi>’<note n="1)" place="foot">‘Hij ging heen, hij maakte zich weg, hij trok af.’</note>, zeî Eylar.</p>
<p>- ‘Hij handhaaft zijn oude betrekking van Komeet,’ merkte Bol aan.</p>
<p>- ‘Jammer, dat Van Zirik hier niet is,’ zeî Donia: ‘die zou stellig een paar flaauwe uien slaan op het <hi rend="i">verbleeken</hi> dier <hi rend="i">bleeke</hi> staartster. 't Schijnt met dat al een schuinsch heer.’</p>
<p>- ‘Nu, hij is wel af, die in de handen van mijn Heer uw grootvader valt,’ zeî Eylar tegen Madeline: ‘ofschoon, ik moet zeggen, die Sinjeur had het dubbel en dwars verdiend, eens te recht gesteld te worden.’</p>
<p>- ‘Mijn grootvader is niet gemakkelijk als hij begint,’ zeî het jonge meisje: ‘maar toch inderdaad doodgoed: en hij en ik hadden malkander al lief voordat wij een van beiden konnen droomen dat ik zijn kleindochter was.’</p>
<p>- ‘Ja voorwaar!’ riep Albert: ‘wel sprak bij hem, gelijk bij ons allen, de stem van het bloed,’ en na dezen uitroep zette hij het voor hem niet weinig aangenaam gesprek voort, dat hij met zijn moeder en met Bettemie was begonnen.</p>
<pb n="208"/>
<p>- ‘Maar bedriegen mij mijn oogen niet?’ vroeg Madeline, terwijl zij op Karoline afging: ‘wie ik hier dacht aan te treffen, u waarlijk niet, Karoline.’</p>
<p>- ‘Och ja, Juffrouw,’ zeî deze: ‘mijn Heer Hoogenberg heeft mij laten overkomen om te vertellen wat ik van de Juffrouw wist. Ja, ik dacht al, of de Juffrouw mij wel kennen woû, en ik dorst de vrijpostigheid niet gebruiken, de Juffrouw te gaan toespreken. Nou! 't doet mij maar plezier, dat de Juffrouw zoo klakkeloos in zoo'n goeien doen is geraakt. Kijk, was ik nu niet verengazeerd om bij Juffrouw Van Marsden te komen, dan zou ik mijn dienst bij de Juffrouw prezenteeren. De Juffrouw zal nu toch wel een kamenier noodig hebben.’</p>
<p>- ‘Och Karoline,’ zeî het jonge meisje: ‘ik ben zoovele jaren mijn eigen kamenier geweest, dat ik wel niet geloof er ooit een noodig te hebben. - En mijn Heer...’ vervolgde zij, op een toon waarin eenige twijfel gelegen was, terwijl zij Klabbe aanzag: ‘mijn Heer heb ik ook meer gezien...’</p>
<p>- ‘Dat zal wel uitkomen,’ zeî Klabbe: ‘nou waarlijk, dat had ik niet gedroomd, toen we samen op de dilezans zaten met dat kwaje wijf...’ Hier zweeg hij ook stil; want hij zag, dat Madeline verbleekte en Karoline gaf hem achter haar om een wenk, dat hij geen snaar verder moest aanroeren, die zij begreep dat pijnlijke herinneringen moest opwekken.</p>
<p>Maar zij liet het niet bij dien wenk en gaf vrij handig aan het gesprek een andere wending.</p>
<p>- ‘Wat je nog veul minder droomde,’ zeide zij, ‘is dat je de juffrouw, daar je meê zat, eens onwetend in een doos bij die Heeren daar bezorgd hadt.’</p>
<p>- ‘'t Zou nou zoo makkelijk niet meer gaan,’ zeî Klabbe: ‘'t zou althans een doos motten zijn, die wat mans was.’</p>
<pb n="209"/>
<p>- ‘Waarlijk?’ vroeg Madeline: ‘het was dus mijn Heer, die toen...ik ben nog maar half op de hoogte van 't gebeurde, en 't is mij alles als een droom.’</p>
<p>- ‘Nou! 't is ook precies een <hi rend="i">roo</hi>man,’ zeî Karoline.</p>
<p>- ‘Ja,’ merkte Klabbe knipoogend aan: ‘maar dan is 'ie nog niet uit; want een <hi rend="i">roo</hi>man moet altijd met een huwelijk eindigen.’</p>
<p>- ‘Och! om een vrijer zal de Juffrouw nou wel niet verlegen behoeven te zijn,’ zeî Karoline.</p>
<p>Madeline schudde weemoedig het hoofd en met een vriendelijk knikje voor Karoline en een hoofdbuiging voor Klabbe verliet zij het paar en keerde tot haar moeder terug.</p>
<p>- ‘Zij schijnt er niet van te willen weten,’ zeî Klabbe.</p>
<p>- ‘Ei wat! als de rechte Jozep maar komt,’ zeî Karoline. - 't Is opmerkelijk, dat lieden, die geen geletterde opleiding gehad hebben, altijd <hi rend="i">Jozep</hi> zeggen - een natuurlijk gevolg van de oude spelling met <hi rend="i">ph</hi> aan 't slot, welk letterteeken 't onzen spraakkunstenaars nimmer gelukken zal, aan de massa der lezers voor een <hi rend="i">f</hi> op te dringen.</p>
<p>- ‘Nu! in allen gevalle zou er toch een huwelijk kunnen zijn - als jij b.v. woû.’</p>
<p>- ‘U meent het immers niet,’ zeî Karoline, terwijl zij een kleur als bloed kreeg en op aangenaam schuchtere wijze de oogen dichtkneep, de kin vooruitstak en het hoofd heen en weêr bewoog.</p>
<p>- ‘<hi rend="i">Of</hi> ik het meen,’ zeî Klabbe ‘en je moet maar gaauw ja zeggen ook.’</p>
<p>- ‘Wel Meneer! we kennen mekaêr passies,’ zeî Karoline.</p>
<p>- ‘Wel! er is geen beter manier om nader kennis te maken, dan dat we te zamen trouwen,’ zeî Klabbe.</p>
<p>- ‘Nu!’ zeî Karoline, wier redeneerkunst, hoe ver zij het er in gebracht had, toch niet bestand scheen tegen de onverbiddelijke logica van het gebezigde argument, ‘als je
<pb n="210"/>'t zoo begrijpt, dat is waar; maar toch...Meneer valt mij zoo onverwachts op 't lijf...’</p>
<p>Hier werd aan haar maagdelijke beschroomdheid de moeite gespaard om anders dan door een beschaamd lonkje te bekennen, dat zij er, wel beschouwd, zoo groot bezwaar niet in vinden zou, den dienst bij Mw. Van Marsden er aan te geven en haar naam tegen dien van Klabbe te verwisselen; immers de stem van Hoogenberg, die luide door de zaal herklonk, deed plotslings alle bijzondere gesprekken voor een oogenblik ophouden.</p>
<p>- ‘Ik vlei mij,’ zeide hij, een vollen roemer omhoogheffende, ‘dat niemand weigeren zal, met mij een konditie te drinken, die ik wenschte in te stellen. Bij het Fransche hof placht het gebruikelijk te zijn, dat, wanneer de koning stierf, er geroepen werd: <hi rend="i">le roi est mort</hi>, <hi rend="i">vive le roi!</hi> en op dat voorbeeld roep ik nu: ‘“Klaasje Zevenster is niet meer: leve Madeline Wayland Flinck!”’</p>
<p>Het zal niemand bevreemden, dat deze aansporing algemeenen weêrklank vond en de kreet: ‘leve Madeline!’ uit menigen mond werd teruggegalmd. Van Zevenaer echter, gebruik makende van het oogenblik, dat iedereen zich om het jonge meisje drong, om met haar te klinken, naderde Hoogenberg en fluisterde hem in 't oor:</p>
<p>- ‘Moge 't wat helpen en uw wensch verhoord worden.’</p>
<p>- ‘Wat meenje?’ vroeg Hoogenberg.</p>
<p>- ‘Stil,’ hernam de geneesheer: ‘ik wenschte wel, dat wij het bij het eerste bedrijf hadden mogen laten. Dat van de rechtvaardiging was uitmuntend; dat van de herkenning, hoe bevredigend voor de belanghebbende partijen, zal, vrees ik, alleen gediend hebben om de ontknooping te droeviger te maken.’</p>
<p>- ‘Je bent dus voor haar bezorgd?’ vroeg Hoogenberg.</p>
<p>- ‘God alleen kan mirakelen doen,’ antwoordde Van Zevenaer, ‘en wij moeten in allen gevalle afwachten, wat het voorjaar geven zal.’</p>
<pb n="211"/>
<p>Niet lang duurde het nu, of de rijtuigen werden aangekondigd en de gasten namen afscheid van elkander. Galjart was diep bewogen, toen hij aan Madeline, die haar moeder zou vergezellen, vaarwelzeide, en zelfs zag Van Zevenaer zich genoodzaakt, tusschen beiden te komen en hem met de woorden: ‘wat beteekent dat? heeft zij vandaag niet al aandoeningen genoeg gehad?’ ter zijde te trekken.</p>
<p>Onze arts was intusschen - om van Bleek niet te spreken - de eenige, die het huis van den advokaat met een smartelijk gevoel verliet: en geen der minst blijden daar-en-tegen was Karoline, hoewel er toch voor haar ook een droppel alsem in den vreugdebeker gemengd was geweest: immers Hoogenberg had haar weinig troost kunnen geven, toen zij, alvorens naar de vigilante te gaan, welke hij voor haar had laten bestellen, hem de vraag had gedaan, of hij ‘haar papieren ook te met had nagezien.’ ‘Haar vader,’ zeî hij, ‘had indertijd, als hem nu gebleken was, het akkoord mede geteekend, en een proces tegen Verdrongen zou alleen ten gevolge hebben, dat er goed geld naar kwaad geld gesmeten werd.’</p></div>
<div type="chapter">
<pb n="212"/>
<head rend="h2">Twintigste en laatste boek,
<lb/>behelzende de lotgevallen van Madeline Wayland Flinck.</head>
<head rend="h3">Eerste hoofdstuk.</head>
<head rend="h4"><hi rend="i">Hoe onze heldin zich na haar lotsverandering hield</hi>, <hi rend="i">en tot welke vreemde rezultaten een bankbriefje leiden kan</hi>.</head>
<p>De oude Flinck was zoo goed als zijn woord geweest: hij had in een der voornaamste logementen een geheele verdieping gehuurd, en aldaar zijn schoondochter met haar beide kinderen hun intrek doen nemen, om er te blijven, tot zoo lang zijn huis op Blinkerswaard gereed zou zijn hen te ontvangen. Dagelijks nu kwam hij zijn familie bezoeken, en gedurig sterker was de invloed, dien Madeline op hem uitoefende. De ruwe kanten van zijn karakter sleten al meer en meer, zelden maar kwam er thans een onhebbelijk woord over zijn lippen, en, wat nog sterker was, hij leerde allengs minder liefdeloos zijn in zijn oordeelvellingen over zijn medemenschen. Wat intusschen veel bijdroeg om hem, zoo dikwerf hij zich in tegenwoordigheid zijner kleindochter
<pb n="213"/>bevond, tot zelfbeheersching te nopen, was de vrees, dat eenige harde of ondoordachte uitdrukking, hem ontvallen, en die haar ergeren kon, een nadeeligen invloed daardoor op haar gezondheid hebben mocht. Madeline toch was niet meer de bloeiende, zorgelooze, vrolijke Nicolette, zoo als wij haar tijdens haar komst te Hardestein hebben leeren kennen: en, zoo zij op het portret van haar grootmoeder geleek, het was inzonderheid door den lijdenden trek, die haar gelaat vertoonde, en die stof gaf aan de vrees, dat zij gevaar liep, het slachtoffer te worden van dezelfde ongesteldheid, die Madeline Wayland tot een ontijdig graf had gebracht. Van Zevenaer vermeed wel zorgvuldig elke uitdrukking, waardoor hij de ongerustheid, die hij zelf voedde, ook bij de naaste verwanten van het meisje zou hebben kunnen opwekken; maar toch had hij, herhaaldelijk, zoowel Mw. Wayland als den ouden man gewaarschuwd, dat de schokken, die Madeline had doorgestaan, van nadeeligen invloed op haar gestel waren geweest, en dat zij voor alles rust en kalmte behoefde, waarom dan ook alles vermeden moest worden, zoo in woorden als in daden, wat haar onaangenaam kon aandoen. Maar, hoeveel moeite het ook aan Flinck mocht kosten, een kwade hebbelijkheid tegen te gaan, nog veel moeilijker was het, zelfs met de uiterste omzichtigheid, te beletten, dat de gedachten van Madeline gestadig terugkeerden tot dien gruwzamen tijd, dien zij aan 't huis der Mont-Athos had doorgebracht. Ofschoon zij, die haar omringden, er zich wel voor bleven wachten, iets te zeggen, dat op die dagen kon zinspelen, er deden zich herhaaldelijk omstandigheden voor, die, buiten hunne schuld, het toen gebeurde voor haar geest terug moesten roepen: zoo b.v. een bezoek van Trui de schoonmaakster, die Albert, op verzoek zijner zuster, naar Amsterdam had laten overkomen, en voor wie hij een groentekelder gekocht had, die, naar het zich liet aanzien, haar voortaan een onafhankelijk be-<pb n="214"/>staan zou kunnen verschaffen: zoo, elk bezoek van Galjart, die nu, zoo 't scheen, geheel hersteld, en tot een kalme leefwijze teruggekeerd, aan een dagblad verbonden was, voor 't welk hij verslagen schreef over tooneelvertooningen, koncerten en andere vermakelijkheden: juist een kolfje naar zijn hand. Immers, het voormalige lid der Dorstige Pleiaden was noch van lettterkundige bekwaamheid, noch van smaak ontbloot: en, wat zijn muzikale kennis betreft, de lezer zal zich herinneren, dat hij den hoorn placht te blazen.</p>
<p>Wij zeiden, dat de bezoeken van Galjart, hoe welkom die ook aan Madeline wezen moesten, en hoe zij ook aan hem gehecht mocht zijn, toch altijd een nadeeligen invloed op haar uitoefenden, en wellicht zal zulks den lezer verwonderen, uit aanmerking, dat zij, na eenige weken aan zijn zijde te hebben gesleten, er toch aan gewend moest zijn geraakt, hem te zien. Maar men bedenke, dat, toen zij het ambt van pleegzuster bij hem bekleedde, zij zich toch reeds in de stemming bevond van iemand, die door de wereld verstooten werd, en dat de omgang met den man, dien zij in het hol des verderfs ontmoet had, geen anderen invloed op haar hebben kon, dan om haar in die stemming te houden. - Maar nu was haar toestand veranderd: zij had niet alleen dierbare bloedverwanten, een naam, en een onafhankelijke stelling in de maatschappij verworven, maar zij was ook in de oogen van al wie belang in haar stelde volkomen gerechtvaardigd. Zij mocht dus voor haar zelve de hoop voeden, dat, in den rustigen familiekring en bij 't bewustzijn dat zij de achting genoot van wie haar kende, het pijnlijk gevoel, dat haar tot dien tijd dag en nacht gekweld had, allengskens slijten, en zij weder tot vreugde en vrolijkheid op zou luiken; maar hoe zij ook haar best deed, aan geen droevige gedachten meer toe te geven, toch was het haar, als wij reeds zeiden, niet mogelijk die te verwijderen, en vooral keerden die terug, bij verschijningen, als
<pb n="215"/>die van Galjart en van Trui, de eenigen onder haar bekenden, die zij in het huis der Mont-Athos gezien had. Toch ontving zij Galjart altijd met alle uiterlijke teekenen van blijmoedigheid, en dewijl zij, om haar verwanten niet te bedroeven, zich nooit een woord meer ontvallen liet, dat op haar geheime smarten zinspeelde, zoo gevoelden deze minder ongerustheid, dan haar toestand werkelijk had moeten opwekken, en kwam het hun althans niet in de gedachten, Galjart uit te noodigen, zijn bezoeken niet te herhalen.</p>
<p>Andere bezoeken ontvingen Mw. Wayland en haar dochter zelden, en zij begeerden die ook niet. De Hardesteinsche vrienden hadden, na dien gewichtigen avond bij Hoogenberg, nog een dag, Donia nog een halven dag in Amsterdam doorgebracht en waren toen weêr vertrokken; Drenkelaer was nog eene week gebleven, en had gepoogd, zich, door het opwekken van oude herinneringen uit de dagen, die zij te zamen te Hardestein hadden beleefd, bij haar aangenaam te maken. Doch indien zij werkelijk behagen had geschept in zijn onderhoud, geheel ten onrechte zou hij zich gevleid hebben, eenige bijzondere belangstelling voor zijn persoon bij haar op te wekken; want zoolang als hij sprak, was het altijd het beeld van Maurits, dat voor het oog harer verbeelding stond, en dat er nog verwijlde, als haar nieuwe vrijer reeds lang uit de kamer, en (spijt al de moeite die hij had aangewend) uit haar gedachten was. En toen zij naderhand van Bettemie eenige narichten aangaande Drenkelaer vernam, had zij er zelfs spijt over, dat zij zoo vriendelijk jegens hem was geweest.</p>
<p>Immers, toen wij straks zeiden, dat er bij Mw. Wayland weinig of geene bezoekers kwamen, gold dit meer bepaaldelijk bezoeken van vreemden, onder welke laatsten wij Bettemie, als tot de maagschap behoorende, niet mochten rekenen. Wel had oom Van Bassen er de schouders
<pb n="216"/>over opgehaald, dat zijn nichtje zich zoo gemeenzaam aanstelde met een gewone naaister, die, al was zij nog honderdmaal een Van Doertoghe van geboorte, zich toch zoo gruwelijk gemesalliëerd had - zoo 't al eens een alliantie heeten mocht - door met den zoon van een ploert als den ouden Flinck te trouwen, ‘dien niemand kende.’ Bettemie was nu meerderjarig, stoorde zich aan dergelijke sermoenen niet en bleef de kennis met haar nichten onderhouden.</p>
<p>Dewijl Albert niet aan den Heer Van Bassen was voorgesteld, kon hij niet met schik zijn moeder en zuster vergezellen, wanneer deze nu en dan een tegenbezoek bij Bettemie gingen afleggen, en zij van hare zijde begreep uit kiesheid bij zijn moeder alleen dan op zoodanige uren te moeten komen, wanneer zij berekenen kon, dat hij uit was om zijn lessen te geven. Immers, al was Albert nu rijk, hij had begrepen, daarom niet op eenmaal zijn leerlingen te mogen laten zitten, en hun alzoo verklaard, dat hij tot Mei op denzelfden voet het geven van onderwijs zou blijven voortzetten, er bij verzoekende, dat zij, na dien tijd, zich tot een anderen taalmeester zouden vervoegen. Langer het beroep te drijven achtte hij onnoodig en zelfs onkiesch jegens andere onderwijzers, die 't om den broode deden, terwijl hij 't uit liefhebberij zou doen.</p>
<p>Intusschen was het nooit dan met een pijnlijk gevoel, dat hij t'huis bleef als de beide dames naar Bettemie gingen, of dat hij bij zijn t'huiskomen vernam, dat Bettemie er geweest was, juist nu hij uit was; 't kwelde hem meer en meer, haar, in weêrwil dat zij nu toch neef en nicht waren, zoo zelden te zien, en zich er meê te moeten troosten, dat hij haar in 't uitgaan van de kerk ontmoette, of enkele reizen kon gaan toespreken, als zij zich in den schouwburg of op eenige andere plaats van openbare vermakelijkheid bevond. Doch maar zelden bezocht zij zulke lokalen, dewijl haar oom te veel aan zijn whistpartij ver-<pb n="217"/>slaafd was om er ooit een voet te zetten, en er zich dus altijd een gelegenheid moest voordoen, eer zij er kon gaan: en, ging zij er al, dan moest er altijd nog een gelukkig toeval bestaan, dat zulks aan Albert deed ter oore komen. En dan nog, bij die zeldzame ontmoetingen, ondervond hij altijd een gewaarwording van verlegenheid, die hem belette, een geregeld onderhoud te voeren en iets anders dan afgebroken zinnen te uiten. Als Albert na zoodanige ontmoetingen t'huis kwam, en zijn moeder hem vroeg, of hij Bettemie gesproken had, was hij mistroostig en wrevelig op zich zelven, en verklaarde, dat hij haar stellig geen anderen indruk had kunnen geven, dan dat hij de grootste stoffel was, die op twee beenen liep. Dan zocht zijn moeder hem troost en moed in te spreken: in de eerste plaats, door hem onder 't oog te brengen, dat een vrouw het geheel niet kwalijk neemt, als een jonkman in haar tegenwoordigheid wat beteuterd is, en, verre van daarom min gunstig over hem te denken, er in-tegendeel haar eigenliefde door gestreeld zal gevoelen, en die bedremmelde <hi rend="i">contenance</hi> toeschrijven als een hulde, haar gebracht: in de tweede plaats, door hem mede te deelen, dat, zoover zij had kunnen opmerken, Bettemie hem geheel niet ongenegen was: immers, zij kreeg een kleur, zoo vaak zijn naam genoemd werd, en haar oogen flonkerden
als twee heldere sterren, zoo dikwerf zij Alberts lof uit zijn moeders mond vernam. In hoeverre Mw. Wayland recht had in haar onderstellingen, zal den lezer onmiddellijk blijken.</p>
<p>Albert had, toen hij nog onvermogend was, van zijn moeder geleerd, geen schulden te maken, en, nu hij ruim bij kas was, wilde hij niet alleen bij die gewoonte blijven, maar ook zelfs het verwijt niet loopen, dat iemand eenige pretentie ten laste van hem of van een der leden van zijn gezin kon beweren. Hij had daarom, in overleg met Moeder en Zuster, in de eerste plaats de schuld willen afdoen,
<pb n="218"/>die de laatstgemelde jegens haar pleegvaders had: aan Bleek, wien hij vooral geen verplichting wilde hebben, had hij een som gelds gestuurd, zooveel als hij, na Van Zevenaer te hebben geraadpleegd, berekende, dat de man ten behoeve van Klaasje Zevenster had uitgeschoten: en Bleek had - om redenen, die wij nader zullen opgeven, het niet beneden zich geächt, dat geld aan te nemen, zoowel als de verzekering, dat Albert al de kosten der ziekte van Galjart voor zijne rekening nam: - en ook de kamerhuur had hij aangenomen voor laatstgemelde te betalen, zoolang diens omstandigheden niet verbeterd waren.</p>
<p>Op die wijze waren twee van Madelines voormalige pleegvaders schadeloos gesteld; wat echter de overigen betrof, het waren geen lieden, zelfs Bol niet, al had hij het niet te breed, wien men geld kon aanbieden; Albert ging alzoo de winkels rond om kostbare, maar vooral ongemeene <hi rend="i">souvenirs</hi> voor hen uit te zoeken, die hij hun met brieven van dankerkentenis toezond: aan den predikant meer bepaald zeldzame en belangrijke boekwerken.</p>
<p>Maar ook aan Bettemie begreep hij een schuld te moeten afdoen, en het was met dat doel, dat hij zich op een vroegen morgen naar het huis van den Heer Van Bassen begaf en zich bij haar liet aanmelden. Wij hebben zoo even gezegd, dat hij tot nog toe zich onthouden had, aldaar te verschijnen, en zij keek dus eenigszins verwonderd op, toen men hem bij haar aandiende, ja zij ontstelde half, door de gedachte, dat zijn komst in verband stond met de eene of andere slechte tijding, die hij te brengen had; doch zij zag er geen bezwaar in, te gelasten, dat men hem in de zijkamer bracht, waar zij, spoedig daarop, zich bij hem vervoegde.</p>
<p>- ‘Ik hoop toch niet,’ zeide zij, op zijn gelaat een ontroering bespeurende, die zich aan haar mededeelde, ‘dat uw bezoek een voorboô is van slechte tijdingen.’</p>
<pb n="219"/>
<p>- ‘Ik vraag u om verschooning,’ antwoordde hij: ‘mijn moeder is volkomen wel; Madeline klaagt niet, en beiden laten u groeten.’</p>
<p>- ‘En welke boodschap brengje mij, in dat geval? Want ik kan niet denken,’ voegde zij er bij, met een poging tot schertsen, ‘dat het alleen de zucht is om naar mijn gezondheid te vernemen, die u hierheen drijft.’</p>
<p>- ‘Neen,’ zeide hij, ‘maar wel de zucht tot het vervullen van een plicht, die wij reeds te lang hebben verzuimd. In den afgeloopen zomer ontving mijn moeder, uit een onbekende hand, een gift van ƒ 500. Zij onderstelde eerst, dat die gelden van Mw. Van Doertoghe herkomstig waren; 't geen echter bleek een dwaling te zijn. Ik, wat mij betreft, had van het eerste oogenblik af een voorgevoel, dat zij van niemand anders konnen komen dan van u.’</p>
<p>- ‘Van mij? - En hoe kwam die gedachte bij u op?’ vroeg Bettemie, terwijl zij bloedrood werd.</p>
<p>- ‘Ik zeî u,’ hernam hij, ‘dat het een voorgevoel was, en ik werd later in mijn meening versterkt, toen ik van mijn zuster vernam, dat zij u de belangen van mijn moeder had aanbevolen: ook ik ben er achter gekomen, dat Mejuffrouw Van Marsden, die uw vriendin is, indertijd narichten aangaande mijn moeder heeft ingewonnen. - Doch al had ik tot nog toe eenigen twijfel gevoed, die zou op dit oogenblik zijn weggenomen. Je verstaat het veinzen niet, Juffrouw! en uw kleur is op dit oogenblik te welsprekend, dan dat eenige ontkentenis uwerzijds die zou kunnen logenstraffen.’</p>
<p>- ‘'t Zij zoo,’ zeî Bettemie: ‘ik wil dan ook de waarheid niet loochenen. Ja, ik achtte het mijn plicht te zijn, aan uw moeder den dienst te vergelden, mij door u bewezen, en tevens eenigszins de min aangename behandeling goed te maken, die zij van Tante had ondervonden. <hi rend="i">A propos!</hi> hebje al gehoord, dat Tante dezen winter op
<pb n="220"/>Doornwijck blijft? Zij is zeer ongesteld geweest, en ziet daarom tegen alle verplaatsing op.’</p>
<p>- ‘Ik wensch haar beterschap,’ zeî Albert, die zeer goed bemerkte, hoe Bettemie een andere wending wenschte te geven aan het gesprek: ‘doch ik moet verlof vragen, nog even terug te komen op het onderwerp, dat de aanleiding is van mijn bezoek. Gewis zou mijn moeder zich nimmer geschaamd hebben, een gift te aanvaarden van een nabestaande, die het zoo wel met haar meende; maar haar omstandigheden hebben thans een gunstigen keer genomen: en nu zijn wij niet alleen gehouden, de lieve geefster dank te zeggen voor haar edelmoedigheid, maar ook, haar terug te geven wat zij ons schonk: zij kan er dan anderen, die 't noodig hebben, meê beweldadigen.’ - En meteen haalde hij een <hi rend="i">enveloppe</hi> voor den dag, waarin zich een bankbiljet bevond.</p>
<p>- ‘Uw moeder wil alzoo geen verplichting aan mij hebben?’ vroeg Bettemie, op eenigszins mistroostigen toon: ‘of is het mijn Heer, die daartoe te grootsch is?’</p>
<p>- ‘Verplichting!’ herhaalde hij: ‘wel gewis: waarom niet? alleen geen van financiëelen aard. En ook is er waarlijk geene sprake van grootsheid onzerzijds; maar alleen van 't geen de gewone betamelijkheid van ons vordert. Wie weet,’ voegde hij er met een glimlach bij: ‘ik zou niet gaarne ledig zitten, en misschien ga ik mij t'avond of morgen in den handel begeven: zou het dan niet mijn krediet bederven, indien er gezegd kon worden, dat ik een schuld van mijn moeder niet had afgedaan? Vergun mij daarom, het geleende u weder ter hand te stellen: ik zal daarom niet minder eeuwig uw schuldenaar blijven; - want het heeft, op het tijdstip, toen het gegeven werd, niet weinig gestrekt, om het leven mijner lieve moeder aangenaam te maken.’</p>
<p>- ‘Wel! indien het zoo zijn moet,’ zeî Bettemie, de
<pb n="221"/>hand uitstrekkende om het briefje aan te nemen: ‘doch het spijt mij,’ en er kwamen tranen in haar oogen.</p>
<p>- ‘Hindert het u waarlijk?’ vroeg Albert, getroffen door haar weemoed. Hun handen hadden elkander aangeraakt, en 't was of beiden een elektrieken schok gevoelden: als door een magneet aangetrokken bleven de vingertoppen over en weder tegen elkander staan met het bankbriefje er tusschen.</p>
<p>- ‘Toen ik laatstleden zomer u voor uw dienst beloonen wilde,’ zeî Bettemie, met gesmoorde stem en neêrgeslagen oogen: ‘toen weigerde jij mij ook, en waarom mag ik het nu niet doen?’</p>
<p>- ‘Ja,’ zeî Albert, met klimmende ontroering: ‘maar toch kreeg ik toen mijn loon...een loon, dat voor mij onwaardeerbaar en onvergeetlijk was...ik kreeg...uw hand.’</p>
<p>- ‘Mijn hand!’ stamelde Bettemie, en haar stem was niet minder ontroerd dan de zijne.</p>
<p>- ‘Er zijn,’ vervolgde Albert, ‘altijd nog personen, wier wederzijdsche betrekking gedoogt, dat de een van den ander <hi rend="i">cadeaux</hi> in geld aanneemt, zonder dat hij er zich over heeft te schamen: als b.v. meester en bediende, broeder en zuster...man en vrouw...’</p>
<p>Hier kon hij geen woord meer uitbrengen; maar de magneet werkte met des te meer kracht; althans, zijn hand omvatte die van Bettemie, terwijl zijn oogen zich smeekende op de hare vestigden.</p>
<p>- ‘Je vergeet een kategorie,’ zeide Bettemie, de oogen neêrslaande: ‘een moeder is niet gehouden, aan haar dochter terug te geven wat deze haar schenkt.’</p>
<p>- ‘Bettemie!’ riep Albert, ten top des geluks.</p>
<p>- ‘Albert!’ fluisterde Bettemie.</p>
<p>En zij weerde hem niet af, toen hij, nog altijd zijn rechterhand om de hare klemmende, den linkerarm om haar
<pb n="222"/>hals sloeg, haar tot zich trok en haar een kus op de lippen drukte.</p>
<p>- ‘Maar neen,’ zeide zij, zich na eenige oogenblikken zachtjes uit zijn omhelzing loswindende: ‘ik ben uwer niet waardig, Albert.’</p>
<p>- ‘Niet waardig, Bettemie? Een koning zou zich vereerd moeten achten zoo je hem uw hand wildet schenken.’</p>
<p>- ‘Neen!’ hernam zij, treurig het hoofd schuddende: ‘ik ben aan dien mijn Heer Drenkelaer zoo goed als verloofd geweest, en zulks, in weêrwil dat uw beeld mij toen reeds voor den geest zweefde.’</p>
<p>Een wolk dreef even over 's jongelings voorhoofd: ‘Laat ons,’ zeide hij toen, ‘van dien man niet meer spreken: indien hij u ooit bemind heeft is hij genoeg te beklagen, dat hij uw gunst heeft verbeurd.’</p>
<p>- ‘Hij had mij niet lief,’ hernam Bettemie: ‘en daarom te meer schaam ik mij den invloed, dien het hem gelukt was, op mij uit te oefenen, en waardoor, geholpen door mijn verhitte verbeelding, hij mij, ondanks mij zelve, tot zich trok. Goddank! dat is voorbij: de betoovering is vervlogen en zijn vermogen verbroken van het oogenblik af, dat ik hem heb leeren verachten. Maar zulje 't mij vergeven, Albert, dat ik ooit aan dien man als aan een toekomstigen echtgenoot heb kunnen denken?’</p>
<p>- ‘En welk recht zou ik hebben gehad,’ vroeg Albert, ‘het u ten kwade te duiden, al had een ander uw hand verworven? Wie kon mij de bevoegdheid geven, den blik zoo hoog te richten?’</p>
<p>- ‘Wel!’ antwoordde Bettemie: ‘ik zeî niet, dat je toen minder waart dan nu, of dat er een erfenis noodig was om u in mijn schatting te doen rijzen.’</p>
<p>- ‘Geloof mij,’ zeî Albert, ‘ik ben zelf trotsch en verwaand genoeg om te gelooven, dat het verwerven van eenige fortuin, en zelfs van het voorrecht om een naam
<pb n="223"/>te dragen, dien niemand mij betwisten kan, aan mijn individualiteit niets heeft toe- of afgedaan. En toch heb ik genoeg eerbied voor de openbare meening, of liever had ik te veel achting voor mij zelven, dan dat ik, in mijn voormalige maatschappelijke stelling, het minste voedsel zou hebben durven geven aan de gedachte, dat ik u ooit de mijne zou kunnen noemen. Maar wat dunkt u? indien wij het verledene lieten rusten en eens over de toekomst spraken? Wanneer zal het mijn moeder vergund zijn, mijn Heer uw oom te komen spreken en naar behoorlijken stijl bij hem <hi rend="i">accès</hi> voor mij te vragen?’</p>
<p>- ‘Hm!’ zeî Bettemie, nadenkende: ‘dat zal zoo gemakkelijk niet gaan. Oom Van Bassen is een beste, brave man; maar behebt met vooroordeelen, die ik, deels eerbiedwaardig, deels belachelijk vind: het spreekt van zelf, dat deze laatste zich het moeilijkst laten bestrijden of zelfs bespreken, en derhalve zich nog minder gemakkelijk laten overwinnen.’</p>
<p>- ‘Ik weet het,’ zeî Albert: ‘uw oom wil met niemand omgang hebben, dan met lieden van zijn <hi rend="i">caste</hi>. Ik zou kunnen aanvoeren, dat mijn moeder daartoe door haar geboorte behoort; doch zij zou, zoomin als ik, dat argument bij mijn Heer uw oom willen aanvoeren en zoodoende den schijn op zich laden of zij zich haar huwelijk met mijn vader schaamde. Ik zeg met den Baron van Zevenvan uit “de Neven:”
<q rend="bq">Ik acht een ouden naam, die waardig wordt gedragen;</q> maar ik heb evenzeer eerbied voor hem, die waarde geeft aan een nieuwen, tot dusverre onbekenden naam. Wat mijn overgrootvader van vaderszijde was weet ik niet; doch mijn grootvader is de werkman geweest van zijn eigen fortuin: hij had het reeds voor veertig jaren ver genoeg gebracht om aan zijn naam, zoo hier te lande als in Oost en West,
<pb n="224"/>krediet te doen hechten, en hij heeft al zijn leven zich in het vertrouwen van wie zaken met hem deed weten te handhaven. Ook ik heb gewerkt voor mijn brood. Wat hebben de voorvaderen van den Heer Van Bassen anders gedaan? en aan welke andere oorzaak dan juist aan hunne werkzaamheid heeft hij het te danken, dat hij thans in dit huis woont en er koets en paarden op nahoudt?’</p>
<p>- ‘Zeer waar,’ zeî Bettemie: ‘en als je hem dat alles voorhieldt, zou hij 't u volstrekt niet tegenspreken; hij zou u eenvoudig antwoorden, dat hij evengoed gewerkt heeft en nog werkt als uw grootvader heeft gedaan: met dit onderscheid, dat deze gewerkt heeft om schatten te verkrijgen en hij om ze te bewaren, en dat dit laatste nog grooter kunst is dan het eerste: en voorts, dat hij nog daar-te-boven het voorrecht bezit eener afkomst uit magistraatspersonen, hoedanige uw grootvader mist. Zoo iemand hem echter bepraten kan, dan zal het uw moeder zijn; want wie op den duur aan den invloed van haar stem en oogen weêrstand biedt, is knap: en zij heeft het met-ter-daad bewezen, toen zij den ouden Heer Flinck zoo terstond had ingepakt. Ik zal Oom op haar komst voorbereiden en haar laten weten, wanneer hij haar ontvangen kan. - Maar thans, verlaat mij: want het is niet noodig, de lieden wakker te maken eer het tijd is.’</p>
<p>Hierop namen zij afscheid van elkander, waarbij het met Albert ging, gelijk de Engelsche dichter uitdrukt: hij
<q rend="bq"><hi rend="i">often took leave; but seem'd loth to depart</hi>.</q></p>
<p>Juist toen hij reeds aan de deur was en nog om bleef zien, viel zijn oog op iets, dat midden in de kamer op de vloer lag; het was het bankbriefje, dat bij hun eerste omhelzing uit het koevertje geraakt en gevallen was.</p>
<p>- ‘Ei zie!’ zeî Bettemie, al lachende: ‘wij hebben dat bankbriefje heelemaal vergeten.’</p>
<p>- ‘En dat zou mijnerzijds al zeer ondankbaar zijn,’
<pb n="225"/>zeî Albert, terwijl hij, op zijn schreden terugkomende, het briefje opraapte en kuste: ‘want ik dank er mijn geluk aan.’</p>
<p>- ‘Zouje 't ook in een lijstje zetten?’ vroeg schertsende Bettemie.</p>
<p>- ‘Neen; maar ik wil er iets voor koopen, dat ons tot een blijvend aandenken verstrekt van dit oogenblik: een <hi rend="i">pendule</hi> in onze aanstaande huiskamer: telkens als zij slaat, zal ik mij de zaligheid herinneren, thans door mij gesmaakt.’</p>
<p>- ‘Vaarwel nu!’ zeide voor de tiende of twaalfde keer Bettemie: ‘en breng duizend groeten voor mij aan uw lieve moeder en zuster.’</p>
<p>- ‘Oom,’ zeide zij, toen op dienzelfden middag het nagerecht op tafel stond, en de bediende zich verwijderd had: ‘er is iemand, die u wenscht te spreken, te weten mijn nicht, Mw. Wayland Flinck.’</p>
<p>- ‘Die naaister!’ riep Van Bassen, terwijl hij, van verbazing, met een afgeplukte druif tusschen den duim en vinger van de eene, en met de tros in de andere hand bleef zitten, en zijn nichtje staroogend aanzag; ‘wat op al de wereld kan die mij te zeggen hebben? zij verlangt toch geen hemden voor mij te maken of zakdoeken te zoomen.’</p>
<p>- ‘Neen, 't is heel wat anders,’ antwoordde Bettemie, die maar verstandigst geöordeeld had, met iemand als haar Oom was, terstond met de deur in huis te vallen: ‘zij komt bij u om <hi rend="i">accès</hi> te vragen voor haar zoon, die mij ten huwelijk gevraagd heeft.’</p>
<p>- ‘<hi rend="i">Accès?</hi> voor haar zoon? Is 't mensch bezeten, of houje mij voor den mal? - Haar zoon, zegje. Is dat niet die taalmeester, die bij Bleek op 't kantoor is geweest?’</p>
<p>- ‘Precies dezelfde,’ antwoordde Bettemie: ‘en hier is haar briefje.’</p>
<p>Mw. Wayland had namelijk, toen zij van haar zoon den
<pb n="226"/>blijden afloop van diens bezoek bij Bettemie vernomen had, zich gehaast, een briefje te schrijven, waarin zij bij den Heer Van Bassen belet vroeg, en 't welk zij had ingesloten bij een ander, dat zij, in de opwelling harer vreugde, niet had kunnen nalaten, aan Bettemie te schrijven.’</p>
<p>- ‘'t Is waarachtig zoo,’ zeî Van Bassen, nadat hij het briefje geöpend en gelezen had: ‘zij vraagt mij, wanneer 't mij gelegen zal komen, mij te spreken. - En jij hebt je zelve met de bezorging belast! Maar weetje wel, meidlief, dat dit geweldig onvoorzichtig van je was? Heeft het nu niet den schijn, als of je haar de hoop wildet geven, dat je dien jongen van haar nemen zoudt?’</p>
<p>- ‘Ja, dat heeft het zeker, Oom,’ zeî Bettemie.</p>
<p>- ‘Maar je bent toch niet van zins, met dien taalmeester te trouwen?’ vroeg Van Bassen.</p>
<p>- ‘Ja, zieje Oom,’ antwoordde Bettemie: ‘ik geloof, dat er nog machtig veel aan mijn uitspraak van 't Engelsch ontbreekt: en ik heb gedacht, dat er geen beter middel wezen kon, om mij die goed eigen te maken, dan dat ik een taalmeester tot man had.’</p>
<p>- ‘Wat voor grollen zitje mij daar toch te verkoopen?’ vroeg hij wederom.</p>
<p>- ‘Volstrekt geen grollen.’</p>
<p>- ‘Wat! - Je zoudt toch geen Flinck willen heeten?’</p>
<p>- ‘Waarom niet, Oom? Er is een Flinck geweest, die een heel groot schilder was.’</p>
<p>- ‘Ei zoo? 't is ook wat schoons! Een schilder! Misschien wel een glazemaker er bij!’</p>
<p>De Heer Van Bassen was nog een man uit de vorige eeuw, en dacht over de kunst als de moeder van J.W. Pieneman, die 't nog in 1840 bejammerde, dat haar zoon een schilder was geworden in plaats van een huisknecht, - welke laatste toch, naar hare meening, een sport hooger stond op den maatschappelijken ladder.</p>
<pb n="227"/>
<p>- ‘Nu Oom,’ hervatte Bettemie: ‘indien je iets tegen den naam van Flinck hebt, dan kunje mij, na mijn huwelijk, Mw. Wayland noemen: dat klinkt Engelsch en nog al <hi rend="i">fashionable</hi>.’</p>
<p>- ‘Ik geloof waarachtig, dat ze niet zoo heelendal ongelijk hadden, toen zij zeiden, dat het je in je hoofd schortte. Je bent althans veranderd als een blad op een boom. Vroeger woûje van geen trouwen weten en je lachte al je vrijers uit: en nu is 't genoeg, dat er een komt, of je bent klaar om ja te zeggen. Wat mij betreft, ik heb er vrede meê; mids je maar net weêr doet als met dien vorigen vrijer, en hem den zak geeft, als 't op stuk van zaken komt. Die mijn Heer Drenkelaer was een kale rot, en, zoo als je mij verteld hebt, schreef hij in couranten, wat ik nog nooit gehoord heb, dat een fatsoenlijk mensch deed, en waarom je groot gelijk hebt gehad, hem niet te nemen: - maar anders? 't was ten minste iemand van geboorte, en je hadt je niet behoeven te schamen, Mevrouw Drenkelaer te heeten. Maar deze! Wie kent Flinck of wie kent Wayland?’</p>
<p>- ‘Oom!’ zeî Bettemie, ‘in één punt hebje volkomen gelijk, namelijk, dat ik vrij wat wispelturig schijn. Maar toen ik er toe overhelde om mijn Heer Drenkelaer tot man te nemen, wist ik niet, en kon ik niet weten, welk een ondeugende vent hij was, en hoe hij mij belasterd had. Van dezen heb ik daar-en-tegen genoegzame zekerheid, dat hij een best, braaf mensch is, die mij gelukkig zal maken. En wat je verder tegen hem zoudt kunnen inbrengen weet ik waarachtig niet. Zieje Oom, dien Drenkelaer was het maar om mijn geld te doen.’</p>
<p>- ‘Ja, dat geloof ik ook,’ zeî Van Bassen.</p>
<p>- ‘Juist! - Oom had toen gelijk, om mij daarvoor te waarschuwen. Is het niet veel beter, dat ik een man neem, die zelf genoeg bezit, om des noods een vrouw, die niets
<pb n="228"/>heeft, te onderhouden? Hebje mij niet zelf dikwijls het oude rijmpje voorgepreêkt:</p>
<lg type="poem">
<l>‘Paart gelijk steeds met gelijk:</l>
<l>Arm bij arm en rijk bij rijk.’</l></lg>
<p>‘Men kan nooit weten, Oom! als men een dozijn kinderen krijgt, en dan daarbij bedenkt dat zij moeten deelen...!’</p>
<p>- ‘Ja,’ zeî Van Bassen: ‘vele varkens maken de spoeling dun.’</p>
<p>- ‘Juist Oom! - Wel! - nu is 1<hi rend="sup">o</hi>. mijn Heer Albert Wayland Flinck bemiddeld: 2<hi rend="sup">o</hi>. heeft hij nog veel meer te wachten van zijn grootvader: zoodat - ja, de wereld is zoo tegenwoordig: zij zal volstrekt niet vinden, dat ik een dwaasheid doe met hem te nemen.’</p>
<p>- ‘Neen, ik weet hoe de menschen tegenwoordig over zulke dingen denken,’ zeî Van Bassen: ‘maar lieden van goeden huize willen toch wel wat meer.’</p>
<p>- ‘Wel dan, in de derde plaats, wat zijn naam betreft, wel, zijn moeder is mijn nicht en heet net als ik.’</p>
<p>- ‘Ja, zieje,’ zeî Van Bassen, ‘als hij zich nu Van Doertoghe Flinck kon laten noemen, dat was nog wat.’</p>
<p>- ‘Ei kom, Oom! hij heeft den naam van zijn grootmoeder al bij den zijnen: hem er nog een bij te geven zou hem topzwaar maken: - neen! ik zal u wat anders zeggen: hij kan immers een heerlijkheid koopen, en hij is de erfgenaam van zijn grootvader, zoodat, als ik eenmaal heet “Elisabeth Maria Flinck van Blinkerswaard,” dat gansch niet onaardig klinken zal.’</p>
<p>- ‘Hm! neen, daar zegje zoo wat,’ zeî Van Bassen.</p>
<p>- ‘En dan moetje nu bij dat alles in aanmerking nemen, 1<hi rend="sup">o</hi> dat hij mij het leven gered heeft, 2<hi rend="sup">o</hi> dat zijn moeder een allerliefste vrouw is, waar ik veel van hou, 3<hi rend="sup">o</hi> dat zijn zuster een allerliefste meid is, waar ik ook veel van hou, 4<hi rend="sup">o</hi> dat ik hem liefheb. - Zieje Oom! dat zijn
<pb n="229"/>nu redenen, waar de wereld wel niet om geeft; maar die voor mij in 't bijzonder van heel veel gewicht zijn.’</p>
<p>- ‘Hm!’ zeî Van Bassen, ‘dat is al-te-maal zoo wat larie; maar - ja, die oude Flinck moet geducht rijk zijn: 't is maar jammer van die zuster, die daar zoo uit de lucht is komen vallen, naar je mij, geloof ik, verteld hebt; anders zou die taalmeester alles alleen erven. - Maar als hij nu zoo veel geld heeft, waarom blijft hij dan les geven, zoo als ik hoor dat hij doet?’</p>
<p>- ‘Alleen tot van 't voorjaar,’ antwoordde Bettemie, ‘en om de lieden niet te-leur te stellen, die hem hadden aangenomen.’</p>
<p>- ‘Nu!’ zeî Van Bassen: ‘in allen gevalle moet ik die Mevrouw antwoorden. Maar is 't niet ordentelijker, dat ik bij haar ga?’</p>
<p>- ‘Ja, als Oom dat zou willen doen, dat zou zeker op hoogen prijs worden gesteld.’</p>
<p>Oom was zoo goed als zijn woord: hij ging bij Mw. Wayland, en vond haar - wat wel niet anders kon, daar zij een Doertoghe was - allerliefst. - Nu liet zich ook Albert aan hem voorstellen, en hij vond, dat Albert een ongemeen gunstig voorkomen had, en <hi rend="i">perfecte</hi> manieren: - welk een en ander hem misschien niet zoozeer in 't oog zou gevallen zijn, indien Albert nog arm en zonder naam ware geweest. En toen hij later ontdekte, dat Albert een uitmuntend whistspeler was - hij had vroeger alle avonden het edele spel bij den Heer Summers beöefend - toen won de jongeling inderdaad zijn hart.</p>
<p>De zaak was alzoo beklonken: en deze reis, zonder dat Bettemie de goedkeuring van Tante Van Doertoghe had gevraagd. De reden hiervan zoeke men echter niet daarin, dat, toen het Drenkelaer gold, wien zij eigentlijk niet beminde, zij misschien wel half verlangde, een afkeurend antwoord te ontvangen; terwijl zoodanig antwoord haar deze
<pb n="230"/>reis toch te laat zou zijn gekomen om eenigen invloed te hebben op haar besluit: en evenmin lag de reden in de omstandigheid, dat zij nu meerderjarig was geworden; maar zij kon niet verwachten, dat Tante immer een huwelijk zou goedkeuren met den zoon eener vrouw, die zij zoo diep beleedigd had als Mw. Wayland, en zij begreep dus, zich tot een bloote kennisgeving te moeten bepalen, die aldus luidde:
<q rend="bq">‘Amsterdam, den 15<hi rend="sup">den</hi> Februari 184.
<lb/>
<lb/>Lieve Tante!
<lb/>
<lb/>De belangstelling, die gij mij steeds hebt betoond, noopt mij, u nogmaals over een gewichtige gebeurtenis in mijn leven te onderhouden. Om redenen, die ik u indertijd gemeld heb, had ik den Heer Drenkelaer afgewezen; doch nu heeft zich onlangs een ander pretendent opgedaan, met wien ik mij vleie, gelukkig te zullen zijn, en wien ik daarom ook mijn jawoord gegeven heb, te weten: de Heer Albert Wayland Flinck, onze neef. Het vrij aanzienlijk vermogen, dat hij reeds nu bezit, en het nog grootere, dat hij eenmaal van zijn grootvader, den Heer Flinck van Blinkerswaard, te wachten heeft, zou hem in veler oogen een verkieslijke partij doen zijn; in de mijne heeft hij de verdienste van een eerlijk en rechtschapen man te zijn, die een aangenamen aard bezit. De bewijzen, die hij geleverd heeft, dat hij een uitmuntend zoon was, zijn mij een waarborg, dat hij ook een waardig echtgenoot zal zijn en dat ik veilig mijn toekomstig geluk aan hem mag toevertrouwen. Ik neem, lieve Tante! deze gelegenheid waar, om hem en mij in uw genegenheid aan te bevelen, en in de hoop, dat uw gezondheid thans geheel zal hersteld zijn, noem ik mij’ enz.</q></p>
<pb n="231"/>
<p>Het antwoord kwam twee dagen later: het was van Pietje Pancras:
<q rend="bq">‘Doornwijck, den 17<hi rend="sup">den</hi> Februari 184.
<lb/>
<lb/>Lieve Bettemie!
<lb/>
<lb/>Wat hebje toch aan je Tante geschreven? Zij was geheel ontdaan na het lezen van uw brief. Zij heeft het op haar zenuwen gekregen, en, toen zij weder bedaard was, heeft zij mij alleen gezegd, dat gij een groote dwaasheid zoudt begaan. Nu is zij aan 't snuffelen in een groote doos met papieren, die zij uit een kist, die op zolder stond, gehaald heeft, en dat schijnt haar nog meer van streek gebracht te hebben; althans zij is in een stemming, als ik haar nooit gezien heb. Zij heeft Dominee bij zich laten komen, en heeft met hem een langdurig onderhoud gehad, waarna zij zich in haar kamer heeft opgesloten en niemand zien wil. Ik zal u eerstdaags weder schrijven; doch hou mij ook op de hoogte. Uw liefhebbende
<lb/>
<lb/>Pietje.’</q></p>
<p>Het raadsel werd opgelost: doch niet door Pietje Pancras. Wij willen den lezer niet buiten 't geheim laten en zullen hem dus als derde inleiden bij het gesprek, dat plaats had gevonden tusschen de Douairière en den predikant Bol.</p></div>
<div type="chapter">
<pb n="232"/>
<head rend="h3">Tweede hoofdstuk.</head>
<head rend="h4"><hi rend="i">Hoe Mevrouw Van Doertoghe onaangename ontdekkingen doet</hi>.</head>
<p>Bol had, toen hij, gehoor gevende aan het opontbod, zich naar Doornwijck begeven had, Mw. Van Doertoghe in haar leunstoel vinden zitten met eenige kantoorboeken en andere schrifturen nevens zich. Dat zij bleek en vermagerd was kon een gevolg zijn van de ziekte, die zij had gehad; doch hare trekken droegen de sporen eener ontsteltenis, die van bijkomstigen aard scheen te zijn. Zeer natuurlijk was alzoo de eerste vraag, die Bol haar deed, of er iets gebeurd was, dat haar had aangedaan, en waardoor zij zich minder wel gevoelde.</p>
<p>- ‘Het schort mij <hi rend="i">hier</hi>,’ antwoordde de Douairière, op haar hart wijzende: ‘daarom heb ik den geneesheer voor de ziel laten komen, en niet dien voor 't lichaam.’</p>
<p>- ‘Ik kan toch niet onderstellen, dat Mevrouw zich iets te verwijten heeft, dat zoo zwaar op haar drukt,’ zeide Bol.</p>
<p>Mw. Van Doertoghe zuchtte diep: ‘'t is een bittere kelk, dien ik op mijn ouden dag te drinken heb; doch ik hoop, dat mij de kracht daartoe van boven zal gegeven worden. Lees eerst dezen brief.’</p>
<p>Bol deed als hem gevraagd werd, en las den brief, dien zij hem toestak: het was die van Bettemie.</p>
<pb n="233"/>
<p>- ‘Welnu,’ zeide hij, toen hij met lezen gedaan had: ‘mijn vriendin Bettemie zou 't slechter kunnen treffen. Ik heb dien jonkman leeren kennen, toen ik te Amsterdam was: hij is ook, naar ik algemeen vernam, ieders achting waardig, en zijn moeder niet minder.’</p>
<p>- ‘Zoo!’ zeide de Douairière, zich op de lippen bijtende: 'dus vindt Dominee hem inderdaad een geschikte partij voor Bettemie? Nu! wij willen dat daarlaten. Ik had andere verwachtingen met haar.’</p>
<p>- ‘Had Mevrouw, vroeg Bol, ‘haar dan liever zien huwen aan dien Drenkelaer, die de vrouw, welke hij trouwen wil, eerst zelf belastert?’</p>
<p>Het antwoord van de Douairière op deze vraag luidde omtrent als dat, wat de Heer Van Bassen op een dergelijke gegeven had:</p>
<p>- ‘Zij had dan ten minste een naam gevoerd, die bekend is, en niet dien van een onbekenden <hi rend="i">parvenu</hi>. Doch, dat is tot daar aan toe. Ik heb niets over Bettemie te zeggen, en zij moet weten wat zij doet. Doch toen ik haar brief las, dacht ik bij mij zelve: “ik wil haar toch eens vertellen, wie haar aanstaande schoonmoeder is.”’</p>
<p>- ‘Weet Mevrouw dan iets slechts van haar?’ vroeg de predikant, verrast.</p>
<p>De oude vrouw sloot den mond stijf dicht, en haalde sterk adem door den neus, als iemand, die door onaangename herinneringen wordt gekweld, waarna zij aldus antwoordde:</p>
<p>- ‘Wijlen mijn Heer Van Doertoghe had mij inderdaad niet veel goeds van haar verteld, en mij herhaaldelijk verklaard, dat zij zijn drempel nooit betreden zou. Ik heb mij tot een plicht gerekend, mij aan zijn gezegde te houden, en, toen zij laatstleden zomer hier kwam, heb ik geweigerd, haar te zien. Weinig dacht ik toen...’ - hier perste zij opnieuw haar lippen krampachtig op elkander, en zat een wijl als sprakeloos.</p>
<pb n="234"/>
<p>- ‘...dat,’ zeî Bol, den zin aanvullende, ‘zij, die toen als een hulpbehoevende smeekster tot u kwam, een half jaar later de beminde schoondochter zou wezen van een man, die eenige millioenen bezit.’</p>
<p>- ‘Neen, dat niet,’ was al wat Mw. Van Doertoghe zeggen kon, en er liepen dikke tranen langs haar vermagerde kaken.</p>
<p>Het was zoo iets ongewoons, Mw. Van Doertoghe teekenen van zwakheid te zien geven, dat Bol er inderdaad door werd verontrust. ‘Wat kan er gebeurd zijn, of wat heeft zij op haar geweten?’ Ziedaar de vragen, die hij zich zelven deed; doch hij kon bij geen mogelijkheid, zelfs in de verte, een gissing maken. - Spoedig echter zou de zaak hem opgehelderd worden. Zij vermande zich, wischte haar tranen af, en nam op de volgende wijze weder het woord:</p>
<p>- ‘Mijn Heer Van Doertoghe had, in zijn laatste ziekte, en wel voorziende, geloof ik, dat hij er niet van op zou komen, zich bezig gehouden met het nazien van verschillende papieren, tot den staat zijner financiën betrekking hebbende: hij had die geschift, met die netheid en geest van orde, die hem eigen was, de stukken, die bij elkander behoorden, in omslagen met rood band samengebonden, of in doozen en <hi rend="i">cassettes</hi> gelegd, waarna hij die in een aparte kist had weggeborgen. Toen hij op zijn sterfbed lag - Dominee weet, dat hij hier buiten stierf - stelde hij mij een sleutel ter hand...een zeer kennelijken sleutel met een lotosbloem, en waar een etikette aan hing - de man was, als ik zeide, heel ordelijk -: hij scheen mij iets te willen zeggen, doch hij was toen sprakeloos: hij had de klem en stierf zonder zich te kunnen uiten. Ik sloot den sleutel in mijn <hi rend="i">bureau</hi>: ik had op de etikette gelezen: “Papieren betreffende Sara Maria van Doertoghe.” Ik had al, wat over haar vrijerij geschreven was geweest, in vroeger tijd gelezen, en was volstrekt niet verlangend
<pb n="235"/>er meer van te hooren: en zoo liet ik de <hi rend="i">cassette</hi> waar zij was en bekommerde mij verder niet over de zaak. Toen ik nu gisteren dien brief kreeg, toen dacht ik, als ik zoo even zeide, “het is toch mijn plicht, Bettemie in te lichten aangaande die vrouw: en daartoe wil ik de korrespondentie nog eens nalezen, die in dat kistje besloten ligt.” Ik haalde het daarom van den zolder, opende het...en vond, boven op, dit papier liggen.’</p>
<p>Bol nam het papier aan, dat zij hem overhandigde: hij zag, dat het een lijst was van effekten, toebehoorende aan S.M. van Doertoghe; meest vrij inkoerante stukken, als hem bleek uit de daarachter opgeteekende waarden, in de plaats waarvan hier en daar het woord <hi rend="i">nihil</hi> voorkwam. Onder aan de kolom der cijfers kwam het getal ƒ 11,239,50 voor. Van deze som was een andere afgetrokken, met het woord onkosten er voor, ten bedrage van ƒ 8032,75, leverende alzoo een saldo van ƒ 3206,75. Achter die lijst nu kwam een andere becijfering, eindigende met het cijfer ƒ 250,635,50, waarvan insgelijks dezelfde post van onkosten was getrokken, wat alzoo een slot gaf van ƒ 242,602,75: en dit verschil was door een noot verklaard, aldus luidende:
<q rend="bq">‘Dit zou het bedrag zijn, dat ik S.M. van Doertoghe had kunnen uitkeeren, indien ik het kapitaal, dat haar toekwam, op het Grootboek gezet en de renten had laten oploopen, gelijk ik dit in een en ander volgens plicht had behooren te doen, in plaats van met haar geld spekulatiën te doen, die ongelukkig zijn uitgevallen. Indien haar toeziende voogd niet dood ware geweest en zij, toen ik met haar afrekende, een goeden raadsman had gehad, dan had zij zich niet laten tevreden stellen met het onbeduidende saldo, dat ik haar ter hand stelde, noch met mijn verklaring, dat haar fortuin, ten gevolge van de daling harer effek-<pb n="236"/>ten, zoo erg was teruggegaan. Ik heb op schandelijke wijze misbruik gemaakt van haar volslagen onbekendheid met geldzaken.
<lb/>
<lb/>‘J. van Doertoghe.’</q></p>
<p>- ‘Ach! hij was zoo naauwgezet, mijn Heer Van Doertoghe,’ zeide de Douairière, toen Bol, na de lezing van het stuk, peinzend voor zich zag.</p>
<p>Bol keek eenigszins verbaasd op: ‘ja,’ zeide hij, ‘dat was hij geworden, toen hij den dood in 't verschiet zag: ik wil echter gaarne gelooven, dat, indien de spekulatie gelukt ware, de overledene er aan zijn pupil de voordeelen van zou hebben doen genieten, gelijk hij er haar nu de nadeelen van heeft laten dragen.’</p>
<p>- ‘Maar wat nu te doen, Dominee?’ vroeg Mw. Van Doertoghe.</p>
<p>- ‘Ik weet het niet, Mevrouw!’ antwoordde Bol, droogjes: ‘ik ben geen advokaat.’</p>
<p>- ‘Maar het is niet als advokaat, dat ik u raadpleeg,’ hernam zij, met eenigen wrevel, dat Bol haar niet begreep of niet wilde begrijpen: ‘ik vraag u, als vriend, als predikant, wat ik doen moet.’</p>
<p>- ‘Op beide titels stel ik hoogen prijs,’ zeî Bol, ‘doch ik weet niet, hoe de vriend, hoe de predikant u in deze iets anders, iets meer, zou kunnen raden, dan uw eigen helder oordeel van de eene en uw hart aan de andere zijde reeds gedaan hebben.’</p>
<p>- ‘Acht Dominee mij dan zoo verslaafd aan den Mammon,’ vroeg de Douairière, ‘dat ik iets zou willen behouden, waarvan ik zelfs uit de verste verte niet vermoeden kon, dat ik het op ongerechte wijze bezat? Ik ben overtuigd, zoo als ik mijn Heer Van Doertoghe gekend heb, dat hij, door die gelden niet op het Grootboek te zetten, de belangen zijner pupil heeft willen bevorde-<pb n="237"/>ren, en dat hij haar geen schade zou hebben laten lijden, indien hij niet, op het tijdstip, toen zij haar gelden terug kwam vorderen, ten hoogste op haar verstoord was geweest over de schande, die zij onze familie had aangedaan;...althans, in zijne en mijne schatting,’ voegde zij er bij, aan den ontevreden blik van Bol bemerkende, dat hij die schande, waar zij van sprak, juist zoo groot niet vond: ‘maar genoeg!’ vervolgde zij: ‘de overledene heeft blijkbaar het gepleegde onrecht willen vergoeden, en wat hij verzuimd heeft wordt nu mijne taak. Maar wat mij door 't hoofd maalt, en waar ik uw raad bij in wilde roepen, is de wijze, hoe ik die taak vervullen zal. Moet ik nu, tegen-over diezelfde vrouw, aan welke ik de deur heb gewezen, den schijn op mij laden, als of ik haar een aalmoes geweigerd had, ofschoon ik wist, dat ik geld van haar in kas had? Zal zij, zal de wereld mij niet verdenken van ellendige baatzucht, gevolgd door een traag berouw op mijn ouden dag en ten gevolge van een zware ziekte? en hoe red ik de nagedachtenis des overledenen?’</p>
<p>- ‘Ik wist vooraf,’ zeî Bol, ‘dat Mw. Van Doertoghe te rechtschapen was, dan dat zij een oogenblik zou hebben kunnen aarzelen in het volbrengen van haar plicht, en ik besef evenzeer haar bezwaren, omtrent de wijze hoe zij zich daarvan kwijten zal. Om nu te beginnen met het tweede punt van bezwaar, dat door u genoemd werd, ik erken er al het gewicht van: ik gevoel, hoe pijnlijk het voor u moet zijn, tegen-over een derde, en nog wel door u beleedigde persoon, te moeten aankomen met de bekentenis, dat de man, die voor u een voorwerp van liefde en achting was, zich jegens haar als een onrechtvaardige rentmeester gedragen heeft. En toch, ik zie geen middel voor u, om hem geheel te sparen. Haar hetgeen haar toekomt op een bedekte wijze toe te zenden, en zonder den oorsprong te vermelden zou zeer goed gaan, indien het een
<pb n="238"/>onbeduidende som gold; doch wie een paar ton ontvangt is geneigd te weten, van wie: en in dit geval zouden de vermoedens zich wel op niemand anders kunnen vestigen dan op u, en het oordeel, dat Mevrouw wenscht te ontgaan, zou alsdan wellicht nog strenger werken. Daarom, den ruiterlijken weg gevolgd, die ten slotte altijd de beste is. De zaak gaat niemand aan buiten u en Mw. Wayland. Doe haar deze lijst, of een afschrift daarvan, geworden met het saldo, dat haar toekomt: zeg haar daarbij, dat het stuk eerst nu door u ontdekt is: en zij zal, voor zooveel ik haar meen te kennen, de zaak aan geen derde mededeelen.’</p>
<p>Mw. Van Doertoghe zag ontevreden voor zich: ‘mij voor dat mensch vernederen,’ zeide zij eindelijk.</p>
<p>- ‘Zieje, Mevrouw!’ hernam Bol, ‘in die geldkwestie had geen predikant zich te steken; maar, beken het slechts ronduit: daarvoor hebje hem ook niet laten roepen; je hebt hem laten roepen, omdat je het besef bij u zelve ronddraagt, u jegens uw medemensch, en nog wel een nicht van u, onbarmhartig, liefdeloos en onkristelijk te hebben gedragen, een handelwijze, waar je nu wel eenige schaamte, maar nog geen recht berouw over hebt; anders zouje niet voortdurend op dien toon van verachting over haar spreken. En je weet daarbij zeer goed, Mevrouw, dat Dominee Bol, bij al den eerbied, dien hij voedt voor iemand, die de hooge jaren, het heldere hoofd en het in vele opzichten zoo voortreffelijke hart van Mw. Van Doertoghe bezit, toch niet schroomt, het ronduit te zeggen, als hij haar in eenig opzicht te misprijzen vindt. Zie, Mevrouw, er bestaat geen deugd zonder strijd, en de verdiensten van een daad zijn alleen af te meten naar het offer, dat men brengt. De wereld zou er misschien hoog over roepen, als zij vernam, dat een bloot gevoel van billijkheid u noopte, een schuld af te doen, die voor 't oog der wet misschien zeer twijfel-<pb n="239"/>achtig was, en dat zulk een groote som door u werd weggegeven; maar ik, die weet, dat gierigheid uw zonde niet is, en dat het besluit tot teruggave dier som u geen, althans geen noemenswaarden zelfstrijd gekost heeft, ik zie daarin zoo veel merkwaardigs niet, en Mevrouw zelve doet het evenmin. Maar wat, niet de wereld, maar ik, die u ken, veel hooger in u prijzen zou, omdat het brengen van dat offer u zooveel te zwaarder zou vallen, dat zou een brief van u aan Mw. Wayland Flinck zijn, waarin je haar vriendelijk verzocht, het verledene en al de onaangename behandelingen, die zij van u en de uwen ondergaan heeft, te vergeten, en u voortaan met verschoonende welwillendheid te beschouwen. Zie Mevrouw, er staat geschreven: “ga heen en verzoen u met uwen broeder en offer dan uwe gave.” Wat u betreft,
Mevrouw! doe een en ander te gelijk: breng of zend aan Mw. Wayland wat haar toekomt en bied haar te gelijk de hand der verzoening aan.’</p>
<p>- ‘Zij zal denken,’ zeî Mw. Van Doertoghe, ‘dat ik niets met haar te doen wilde hebben, toen zij arm was, en haar, eerst nu zij rijk geworden is, mijn notitie waardig keur. O! ik ken dat.’</p>
<p>- ‘Dat zou zij kunnen denken,’ zeî Bol, ‘indien de verzoenende hand niet tevens zoo goed gevuld was. Ik geloof echter niet, dat zij het denken zal; want ik schat haar een gemoedelijke vrouw. In allen gevalle, geen konsideratie, van welken aard ook, mag zwaar genoeg wegen om u te beletten, een zoo heiligen plicht te vervullen, als dien der verootmoediging. Zie Mevrouw! vooral na hetgeen mij thans door u is medegedeeld, acht ik geen opoffering, van uwe zijde uit te denken, zwaar genoeg om ook maar in de verste verte bij Mw. Wayland het leed te vergoeden, dat de overledene haar berokkend heeft. Had zij indertijd het haar toekomende ten volle genoten, zij had niet te Leyden zooveel jammers doorgestaan: zij zou niet van haar kind beroofd
<pb n="240"/>zijn geweest en zij had niet, jaren lang, in armoê moeten voortsukkelen. Dank God, Mevrouw, dat, toen zij, door de schuld van uw man, arm en hulpeloos was, zij noch voor verleiding bezweken, noch wanhopend geworden is, maar kracht van geest genoeg behouden heeft, om, op hoe sobere wijze dan ook, haar brood op eerlijke wijze te verdienen. Uw man kan 't niet helpen, zoo zij geen zelfmoordenares, of erger nog, geworden is. Zie, wanneer Mevrouw dat alles overdenkt, dan zal zij zich niet schamen, haar te schrijven, maar wel, dat zij een oogenblik geäarzeld heeft, het te doen.’</p>
<p>- ‘Ik weet het, ik weet het,’ zeî Mw. Van Doertoghe, met de hand een beweging makende, als wilde zij een lastig voorwerp van zich afweren: ‘maar waarom had zij een dwaas huwlijk gedaan? - zoo 't al een huwlijk geweest is.’</p>
<p>Bol haalde de schouders op, en, zonder op de gedane vraag te antwoorden, ‘je vindt nu zulk een schoone aanleiding tot schrijven,’ zeide hij, ‘in dien brief aan Bettemie. Je kunt uw nicht aanbevelen in de moederlijke teederheid van Mw. Wayland, en zoo komje van-zelve op 't kapittel der <hi rend="i">excuses</hi>.’</p>
<p>- ‘Ja,’ zeî Mw. Van Doertoghe, peinzende: ‘de aanleiding was gevonden; maar...omdat ik mij nu voor die vrouw...’</p>
<p>- ‘Voor uw nicht,’ verbeterde Bol.</p>
<p>- ‘Voor mijn nicht, het zij zoo...omdat ik mij voor haar verneder, volgt daaruit, dat ik evenzeer er blijdschap over toonen moet, dat Bettemie dezelfde gekheid doet, als zij zelve eenmaal deed? Bettemie, Mevrouw Flinck! Wat zijn die Flincken? behalve in dat geval van Mimi, heb ik ze nooit hooren noemen.’</p>
<p>- ‘Best mogelijk,’ zeide Bol, die niet kon nalaten te glimlachen; ‘maar toch geloof ik, dat de naam zoowel aan
<pb n="241"/>de Amsterdamsche Beurs als in Oost of West nog bekender is en nog meer krediet zou inboezemen, dan die van Van Doertoghe. Ik mag, tot een zekere hoogte, een ingenomenheid met den naam van wijlen uw echtgenoot goedkeuren; en ik zou het zelfs betreuren, indien onze lieve Bettemie u een neef hier bracht, die een <hi rend="i">parvenu</hi> was in den ongunstigen zin van 't woord, een man, die plat Haarlemmerdijksch sprak en plompe manieren bezat en <hi rend="i">chain</hi> of <hi rend="i">soosjeteit</hi> zeî, in plaats van <hi rend="i">chien</hi> en <hi rend="i">sociëteit</hi>. Maar haar aanstaande is iemand, die evengoed zijn wereld verstaat als hij innemend van voorkomen is, en, wat zijn uiterlijke betreft, het volkomen evenbeeld zijner moeder, die,’ voegde hij er glimlachend bij, ‘toch een echte Van Doertoghe was. Geloof mij, Mevrouw, hij zal een goed figuur in de wereld maken, en, door den neus voor hem op te halen, zouje eenvoudig maken, dat de menschen deden wat ik nu doe, en de schouders ophaalden. Vooroordeelen zijn leelijke dingen, en vaak verwonder ik er mij over, dat zoovelen er te meer aan hechten, naarmate zij meer nabij de plaats komen, waar alle vooroordeel zal ophouden.’</p>
<p>- ‘'t Is wel! - Ik zal schrijven,’ zeide de Douairière: ‘ik dank u, Dominee.’</p>
<p>- ‘'t Is de zuurste appel, dien zij in haar leven heeft door te bijten gehad,’ zeî Bol, toen hij haar had verlaten: ‘maar zij zal hem doorbijten.’</p>
<p>En werkelijk, zij beet hem door. Niet weinig verwonderd keek Mw. Wayland op, toen zij, weinig dagen na het hierboven medegedeeld gesprek, een brief ontving met het postmerk Hardestein, en toen zij, dien geöpend hebbende, daaronder den naam zag der hooghartige Douairière. Maar nog vreemder zag zij op over den inhoud van den brief, waarbij Mw. Van Doertoghe in alles zich naar den raad van Bol geschikt had voor zooverre het punt der <hi rend="i">excuses</hi> betrof. Aan de teedere financiëele questie had zij een wending we-<pb n="242"/>ten te geven, waardoor zij haar man zooveel mogelijk spaarde, en eenvoudig zeide, dat deze, ofschoon reeds met zijn pupil afgerekend hebbende, later begrepen had, dat hij, door haar vermogen op het Grootboek te zetten, hare belangen beter zou hebben behartigd, en van meening was geweest, haar de schade te vergoeden, doch daarin door den dood verhinderd was geworden, terwijl zij, zijn weduwe, dit een en ander eerst nu had ontdekt. In den brief lag een afschrift van de lijst en daarbij een kassiersbriefje voor het bedrag van het saldo.</p>
<p>- ‘Men moet de menschen toch nooit beöordeelen, eer men ze door en door kent,’ zeî Mw. Wayland, na den brief gelezen te hebben: ‘en zoo zie ik nu weêr in, dat ik die vrouw verkeerdelijk heb beschuldigd. - Maar hoe zonderling gaat het in de wereld! Toen ik mijn man verloren had, en ik zoozeer hulp en ondersteuning zou behoefd hebben, was die nergens te vinden: en nu vloeit het geld mij van alle kanten toe. Intusschen, deze zaak gaat niet enkel mij, maar ook mijn kinderen aan, en ik moet weten, hoe zij er over denken.’</p>
<p>De slotsom van het onderhoud, dat zij met beiden had, was het navolgende antwoord, dat zij aan Mw. Van Doertoghe schreef.</p>
<q rend="bq">‘Amsterdam, den 1<hi rend="sup">sten</hi> Maart 184.
<lb/>
<lb/>Mevrouw en geëerde Nicht!
<lb/>
<lb/>Ik ben innig getroffen geweest over uw minzaam schrijven van eergisteren, en zoo zich, bij het genoegen, dat het mij verschafte, een gevoel van leedwezen mengt, zoo is het, dat ik niet vroeger recht heb mogen doen aan uw edel hart. Ik besef ten volle, dat, zoolang de schijn tegen mij was, zulks van invloed moest zijn op uwe handelwijze jegens mij. Ook ik van
<pb n="243"/>mijne zijde heb u verschooning te vragen voor de min gunstige meening, die ik mij veroorloofd had, omtrent u op te vatten. Voortaan elkander beter kennende, zullen wij, hoop ik, geene andere dan welwillende gedachten jegens elkander koesteren.
<lb/>Ik weet, hoeveel onze lieve Bettemie, van kinds af, aan uwe liefde en zorgen verschuldigd is, en zij kan er u nimmer dankbaar genoeg voor zijn. Ook ik ben u dank verschuldigd voor het heusch onthaal, door UwHw.Geb. ll. zomer geschonken aan mijn dochter Madeline, die steeds met opgetogenheid van Doornwijck gewaagt. Ds. Bol zal u waarschijnlijk verhaald hebben, hoe zij mij door Gods goedheid is teruggegeven. Zij heeft veel geleden en is nog niet geheel hersteld van de ondervonden schokken.
<lb/>Wat nu de restitutie betreft, waar UwHw.Geb. van spreekt, ik kan daar geen aanspraak op maken. Ik heb indertijd afgerekend met den Heer Van Doertoghe, en hem volledige <hi rend="i">décharge</hi> gegeven. Ik zie niet in, hoe er eenige, 't zij wettelijke, 't zij zedelijke verplichting bestaan kan, om, na zulk een lang tijdsverloop, op een afgedane zaak terug te komen, en ik ben zoo vrij, u, met oprechte waardeering der kiesheid, door UwHw.Geb. in deze aangelegenheid betoond, het mij geworden kassiersbriefje terug te zenden, terwijl ik mij eerbiedig noem
<lb/>
<lb/>Mevrouw en Zeer geëerde Nicht,
<lb/>
<lb/>Uw Onderdanige Dienaresse,
<lb/>
<lb/>S.M. Van Doertoghe, Wed. H.W. Flinck.’</q></div>
<div type="chapter">
<pb n="244"/>
<head rend="h3">Derde hoofdstuk.</head>
<head rend="h4"><hi rend="i">Een wederaangeknoopte vrijerij</hi>.</head>
<p>Zoo als Mw. Wayland aan Mw. Van Doertoghe het had gemeld in den brief, waarmede wij het vorige hoofdstuk hebben besloten, Madeline was nog van de ontvangen schokken niet hersteld. Wel was zij gaande en staande: wel klaagde zij over niets en toonde zich, in haar beperkten kring, gelukkig en tevreden; maar de voorheen zoo frisch bloeiende roos was in een lelie herschapen, en voor wie haar naauwlettend gadesloeg leed het geen twijfel, of zij werd door een bedekt lijden gekweld.</p>
<p>Ook aan Bettemie was dit niet ontgaan: en zij nam de eerste gelegenheid de beste waar, dat Van Zevenaer bij haar aan huis geroepen werd, om hem daarover te onderhouden.</p>
<p>- ‘Hoe is het, Dokter,’ vroeg zij: ‘zieje nog geen kans om onze lieve Madeline weêr geheel in orde te maken?’</p>
<p>- ‘Ik zou niets liever verlangen,’ antwoordde hij, mistroostig het hoofd schuddende: ‘maar ik vrees, ik vrees. Geldt het lichaamskwalen, die zijn nog te overwinnen, althans te bestrijden; maar zoodra het hem hier schort,’ - hier wees hij op zijn hart - ‘is er geen kruid tegen gewassen.’</p>
<p>- ‘Ik geloof u,’ hernam Bettemie: ‘maar mij dunkt,
<pb n="245"/>dezelfde regel moet doorgaan, 't zij het de ziel of 't lichaam geldt. Wanneer de ziel lijdt, dan is 't, omdat zij iets verlangt, of iets mist, of met iets bezwaard is. Welnu, als aan dat verlangen voldaan wordt, als dat gemis wordt vergoed, als dat bezwaar wordt opgeruimd?...’</p>
<p>- ‘Dan,’ zeî Van Zevenaer, den volzin aanvullende, ‘volgt ook, mids een en ander tijdig geschiede, de genezing: volkomen logisch geredeneerd, <hi rend="i">collega!</hi> Maar zieje, daar zit het hem juist. De ware oorzaak van een zielsziekte is niet altijd met zekerheid te bepalen: vooral bij jonge meisjes niet.’</p>
<p>- ‘Neen, niet door een man,’ zeî Bettemie, ‘al is 't ook een dokter; maar 't zou mij hard verwonderen, indien ik niet eenigszins kon nagaan wat haar schort.’</p>
<p>- ‘Ei zoo?’ zeî Van Zevenaer, met een spotachtigen lach: ‘wel! ik ruim u de plaats, ga uw gang: en, in geval je de kwaal goed geraden, en zulks bewezen hebt door de zieke te genezen, dan zal ik zorg dragen, dat de Leydsche akademie u den doctoralen graad in de medicijnen <hi rend="i">honoris causa</hi> verleene. - Volgens uw oordeel dan is Madeline verliefd.’</p>
<p>- ‘Ik zou het aan niemand anders vertellen,’ hernam Bettemie: ‘maar ik hou te veel van haar, en jij ook, Dokter, dan dat ik u onkundig zou laten van hetgeen ik daaromtrent weet.’</p>
<p>- ‘Wel zoo!’ zeide Van Zevenaer: ‘'t is alzoo een geheim, daar je achter gekomen bent. Neen, dat vermindert eenigszins de verdienste van de zaak. Ik dacht, dat de eene of andere kabbalistische <hi rend="i">formule</hi> je tot de ontdekking gebracht had.’</p>
<p>- ‘Spot maar,’ zeî Bettemie, ‘ik heb het verdiend. Maar je weet, ik wil niets van de zwarte kunst meer hooren.’</p>
<p>- ‘Heel wijs van je,’ zeî Van Zevenaer: ‘ik moet al-<pb n="246"/>zoo, naar uwe meening, aan Madeline zeggen: “<hi rend="i">recipe</hi> een man.”’</p>
<p>- ‘Foei Dokter! - 't is toch niet hetzelfde, met wien zij trouwt.’</p>
<p>- ‘Zoo! - je weet dus bepaald, welken naam ik op het recept moet zetten: ja, dat maakt de zaak moeilijker; want stel nu, <hi rend="i">zij</hi> wil, dan volgt er nog niet uit, dat <hi rend="i">hij</hi> zal willen: - en is dit nu eens niet het geval, dan zie ik geen kans, dat de apteker hem haar in een doosje t'huis bezorgt.’</p>
<p>- ‘Ik ben bijna zeker, dat hij willen zal,’ zeî Bettemie.</p>
<p>- ‘En ik ben bijna zeker van neen,’ zeide de geneesheer: ‘want anders, waarom is hij niet komen opdagen?’</p>
<p>- ‘Zij heeft hem eenmaal afgewezen,’ antwoordde Bettemie, ‘in weêrwil dat zij hem liefhad: en zij deed het, omdat zij toen begreep, dat zij niet welkom zou kunnen zijn in een familie, zoo hoog geplaatst als de zijne. En, dewijl zij aan die familie groote verplichtingen had, wilde zij niet, dat men haar van ondankbaarheid beschuldigen zou, zoo zij zich aan haar opdrong.’</p>
<p>- ‘Hm! ik weet al, wie je bedoelt: de eerste letter van zijn naam is Maurits van Eylar. - Ja, dat die van haar gepikt is geweest, toen zij op Hardestein was, dat laat zich best begrijpen; maar op zijn leeftijd is men wel eens wat veranderlijk: en zou hij nu nog willen?’</p>
<p>- ‘Ik zeg u alsnog, dat ik daar niet aan twijfel,’ antwoordde Bettemie: ‘in allen gevalle ik heb goede gelegenheid om mij daarvan te verzekeren.’</p>
<p>- ‘Heel goed! ga je gang,’ zeî Van Zevenaer, op eens weêr een ernstiger gezicht zettende: ‘iets moet er gedaan worden, en, indien uwe veronderstelling aangaande de oorzaak van haar kwaal de juiste is, dan gewis is het plicht, een poging te doen om die oorzaak weg te nemen. En ook
<pb n="247"/>zelfs al was haar kwaal niet toe te schrijven aan een hopelooze liefde, dan nog zou ik in een huwlijk haar mogelijke redding zien. Zij moet in elk geval onttrokken worden aan die herinneringen, die haar nu nog door 't hoofd malen, en een nieuwe werkkring, een nieuwe reeks van plichten, die al haar gedachten innemen, zouden een heilzamen invloed kunnen uitoefenen. Ga dus uw gang; maar zorg, dat zij vooral niets merkt: te-leur-stelling zou doodelijk zijn.’</p>
<p>- ‘Wees gerust,’ zeî Bettemie: ‘dat spreekt immers van zelf.’</p>
<p>- ‘'t Is waar ook, <hi rend="i">collega!</hi>’ zeî Van Zevenaer, terwijl hij haar de hand tot afscheid drukte: ‘ik vergat, dat een vrouw op zulke punten vrij wat fijner denkt dan wij mannen.’</p>
<p>Het was niet alleen het gesprek, door Bettemie met Maurits in den Doelen gevoerd, dat haar met zooveel vertrouwen over zijn gevoelens jegens Madeline had doen spreken: zij had voor haar beweren nog een anderen grond. Het volgende had namelijk plaats gehad. Zij had aan Mw. van Hardestein geschreven om haar kennis te geven van haar verloving, met verzoek van mededeeling aan de familie. De Gravin had het nieuwtje aan haar zoon Maurits geschreven, niet zonder hem in haar brief te beknorren, dat hij zich een meisje had laten ontvrijen, 't welk hem in alle opzichten zoo goed geleken had: en Maurits van zijn kant had een brief van gelukwensching gezonden aan Bettemie. Dit nu was, streng genomen, niet naar de regels der etikette, en Bettemie begreep dan ook zeer goed, dat die gelukwensching, die niet door tusschenkomst zijner moeder, maar zoo rechtstreeks tot haar gericht werd, niet anders zijn kon dan een voorwendsel, waarvan hij zich bediende, om haar eenige vragen te doen aangaande Nicolette, haar gezondheid en haar tegenwoordige pozitie: vragen, omstandig genoeg, om Bettemie te overtuigen, dat meer dan
<pb n="248"/>gewone nieuwsgierigheid de pen had bestuurd. Zij had alzoo een uitmuntende aanleiding om hem te schrijven, en, na haar gesprek met Van Zevenaer, vond zij er ook geen bezwaar in, de punten eenigszins op de <hi rend="i">i</hi>'s te zetten. Haar brief luidde aldus:
<q rend="bq">‘Amsterdam, 8 Maart 184.
<lb/>
<lb/>Beste vriend Maurits!
<lb/>
<lb/>Ik ben u zeer verplicht voor uw gelukwensching met mijn <hi rend="i">engagement</hi>. Wij zijn zulke oude vrienden en hebben het altijd zoo goed te zamen kunnen vinden, dat ik niet twijfel of hetgeen gij mij schrijft is ook van harte gemeend. Ik wil u dan ook in persoon er voor bedanken, al werd Albert er jaloersch om; - maar och! hij zal zich nog zoo menige onbedachtzaamheid van mij moeten getroosten.
<lb/>Eigentlijk had ik geen brief van u verwacht, maar een bezoek: mij dunkt, gij moest al nieuwsgierig zijn, mijn aanstaande te leeren kennen, en dan hadt gij u meteen in persoon kunnen vergewissen hoe 't met onze lieve Nicolette gaat, naar welke gij u zoo belangstellend informeert; maar die nu Madeline heet. Of hebt gij niet durven komen, en waart gij misschien bevreesd, minder welkom bij haar te zijn? Ik voor mij geloof niet, dat dit het geval zou wezen. De rijke kleindochter van den Heer Flinck van Blinkerswaard zou waarschijnlijk heel anders spreken dan indertijd de arme Nicolette deed, en voor gevoelens durven uitkomen, die zij vroeger uit kiesheid in haar hart zocht te versmoren. Dit is intusschen maar een gissing van mij, Maurits; want ik heb er met haar niet over gesproken. Alleen zooveel heb ik, na die noodlottige <hi rend="i">scène</hi> te Amsterdam, uit haar weten te krijgen, dat zij
<pb n="249"/>ten huize van Dominee Bol niet sprak wat haar hart, maar wat haar plichtgevoel haar in den mond gaf. 't Is echter de vraag, of, zoo er iemand om hare hand kwam, de oude Flinck zijn kruk niet zou oplichten en hem de deur uitdrijven; zoo is hij met zijn kleindochter ingenomen. Hij denkt haar dan ook tegen 't voorjaar met zich naar buiten te nemen en daar, gelijk ik onderstel, achter de grendels te houden. Wie haar alzoo nog iets te zeggen heeft, heeft geen tijd te verliezen. - Heb ik mij bedrogen omtrent het gevoel, dat in uw brief sprak, gooi dan dezen op het vuur en vergeet al wat er in staat. Gold het niet het belang van twee personen, wien ik hartelijk genegen ben, en dat mij over alle konsideratiën van minderen aard doet heenstappen, ik zou mijn gissingen voor mij zelve hebben gehouden. Vaarwel, beste Maurits, ik blijf in elk geval
<lb/>Uw vriendin B.’</q></p>
<p>Per omgaande kreeg zij een brief terug van den navolgenden inhoud:
<q rend="bq">‘'s Gravenhage, den 9<hi rend="sup">den</hi> Maart 184.
<lb/>
<lb/>Lieve Bettemie!
<lb/>
<lb/>Gij hebt u niet vergist. Honderdduizend maal dank! Ik dorst, na de zoo stellige afwijzing, die mij op Hardestein was te beurt gevallen, mij niet weder vertoonen. - Maar nu ziet gij mij eerstdaags opdagen. - Heden vraag ik verlof, en morgen reis ik naar Hardestein om alles aan mijn moeder te verhalen. - Steeds oprechtelijk en erkentelijk
<lb/>M.v.E.’</q></p>
<p>Wederom waren er eenige dagen verloopen. Mw. Wayland en haar dochter zaten op een morgen in haar kamer,
<pb n="250"/>toen de kellner van 't <hi rend="i">hôtel</hi> aan de deur tikte en, die daarop openende, aandiende:
<q rend="bq">‘<hi rend="i">Herr Graf von Eylar!</hi>’</q></p>
<p>Onze beide dames rezen op, niemand anders verwachtende te zien dan Graaf Louis. Men stelle zich alzoo de ontroering voor van Madeline, toen zij Maurits zag binnentreden. Ook Mw. Wayland keek vreemd op, eerst omdat, in plaats van de persoon, die zij verwacht had, zij er een voor zich zag, die zij niet kende, vervolgens, omdat zij den indruk bespeurde, dien 's jongelings komst op Madeline maakte.</p>
<p>- ‘Ik vraag verschooning,’ zeide Maurits, ‘indien ik dus binnenkom, zonder vooraf bij u te hebben belet gevraagd; - maar ik vleide mij, dat Mejuffrouw mij wel, als een oude kennis, aan Mevrouw haar moeder zou willen voorstellen.’</p>
<p>- ‘Wel zeker wil ik dat,’ zeî Madeline, die nu van haar eerste ontroering bekomen was: ‘Mama, hier is Jonker Maurits van Eylar, de broeder van mijn pleegvader.’</p>
<p>- ‘Ziedaar,’ zeî Mw. Wayland, ‘een aanbeveling, die alle andere overtollig maakt. Komt de Jonker van Hardestein? en heeft hij zijn famielje aldaar in goede gezondheid gelaten?’</p>
<p>- ‘Ik dank u,’ zeide hij: ‘allen zijn volkomen wel. Maar hoe maakt het Mejuffrouw Nicolette? - Vergeef mij, ik kan mij nog dien naam niet ontwennen...ik meen, Mejuffrouw Madeline?’</p>
<p>- ‘Zoo goed als iemand het hebben kan,’ antwoordde zij, ‘die een lieve moeder, een besten, braven broeder, en een zorgvollen grootvader heeft gekregen.’</p>
<p>Intusschen had hij plaats genomen en niet zonder bekommernis de verandering opgemerkt, die zich op het gelaat van het jonge meisje vertoonde. Zij was nog beeldschoon, ja misschien schooner dan toen hij haar te Hardestein had
<pb n="251"/>leeren kennen; maar de vrolijke glimlach, die toen om haar mond speelde, was verdwenen: het eenigszins schalksche van haar blik had plaats gemaakt voor een uitdrukking van stille droefgeestigheid: de trekken, die vroeger, gevuld en frisch, van gezondheid en levenslust getuigden, waren vermagerd en verbleekt, hoezeer thans, bij de verschijning van den geliefde, afgezet door een zacht en liefelijk rozerood. Het geheel had iets doorschijnends, iets etherisch verkregen, dat hem bekoorde, maar tevens verontrustte.</p>
<p>- ‘Men had mij gezegd,’ stamelde hij, ‘dat uw gezondheid niet volkomen zoo goed was, als uwe vrienden wel wenschten.’</p>
<p>- ‘O! dat is niets,’ zeide zij, met een vriendelijken lach, ‘dat zal met het voorjaar wel overgaan.’</p>
<p>- ‘De buitenlucht zal haar wel weêr doen opluiken,’ voegde Mw. Wayland er bij, meer echter om ten aanhoore van Madeline niet zwaartillend te schijnen, dan omdat zij werkelijk van die buitenlucht zulke wonderen verwachtte.</p>
<p>- ‘De buitenlucht!’ herhaalde Maurits: ‘zou die van Hardestein u geen goed kunnen doen?’</p>
<p>- ‘Misschien wel,’ antwoordde Mw. Wayland; ‘doch wij begeven ons naar een streek, waar 't niet minder gezond is, namelijk naar Terhoef, op het landgoed Blinkerswaard, dat mijn schoonvader toebehoort.’</p>
<p>- ‘Je gaat daar toch maar tijdelijk, hoop ik,’ zeî Maurits, een weinig verlegen, als niet wetende of hij de woorden van Mw. Wayland moest opvatten als een wenk, dat men met Hardestein niets te maken wilde hebben.</p>
<p>- ‘Ja,’ zeî Madeline, ‘hoe lang of hoe kort ons verblijf daar zijn zal, zal van mijn grootvader afhangen.’</p>
<p>- ‘Toch niet geheel van hem?’ vroeg Maurits: ‘indien u,’ ging hij voort, ‘eens een voorslag werd gedaan, om u elders te vestigen, zou het u dan iets kosten, dat u nog onbekende landgoed te verlaten voor een ander? b.v.
<pb n="252"/>voor Hardestein.’ - Hier kleurde hij sterk en zijn stem beefde. - Madeline begreep te goed, waar hij heen wilde, en ook haar gelaat werd met een donkeren blos overdekt.</p>
<p>- ‘Ik geloof niet, Jonker!’ zeide Mw. Wayland, ‘dat de Heer Flinck licht zal over te halen zijn, Madeline los te laten. Intusschen is het niet te ontkennen, dat haar pleegvaders ook rechten op haar hebben, die zij tegen-over haar grootvader, ja zelfs tegen-over haar moeder kunnen doen gelden: en, hoe hard het mij ook vallen zou, haar, die ik zooveel jaren gemist heb, nu weder, al ware 't maar voor een week of wat, te missen, ik erken, dat, zoo b.v. Dominee Bol haar weder te logeeren vroeg, ik haar dat genoegen niet zou durven ontzeggen.’</p>
<p>- ‘Dat is mijn bedoeling niet,’ zeî Maurits: ‘ik wenschte, Mevrouw, - en waarom zou ik het niet met ronde woorden zeggen? - dat uw dochter zich voor goed op Hardestein vestigde, en wel, niet op de pastorie, maar op het Huis.’</p>
<p>Met groote oogen zag Mevrouw, eerst hem, en toen Madeline aan, welke laatste op haar zakdoek beet, opdat men niet bespeuren zou, hoe haar tanden tegen elkander klapperden.</p>
<p>- ‘Ja Mevrouw,’ vervolgde Maurits: ‘ik acht mij gelukkig, het in uwe tegenwoordigheid te zeggen, ik heb uw dochter innig lief, en ik heb, toen zij aan de pastorie logeerde, haar dit reeds durven bekennen. Zij heeft toen de hand, die ik haar aanbood, afgeslagen; en toch, de mensch wil nooit afstand doen van alle hoop, en ik heb mij niet kunnen losmaken van de gedachte, dat haar weigering voornamelijk haar grond had in een gevoel van kiesheid, dat ik eerbiedigen moest, al was ik er het slachtoffer van, en dat haar nog te verhevener maakt in mijn oog. Maar de omstandigheden zijn sedert dien tijd veranderd: de redenen, die Nicolette Zevenster konnen huiverig maken in
<pb n="253"/>een familie binnen te treden, waar zij niet zeker was, goed ontvangen te worden, kunnen niet langer gelden bij Madeline Flinck, en, zoo er dus geen andere reden is, die haar noopt, mijn aanzoek af te slaan, dan durf ik het, vrijmoediger dan toen, herhalen.’</p>
<p>Op het gelaat van Madeline had, terwijl Maurits sprak, een uitdrukking geheerscht van bovenaardsche vreugde, en een dankbare lach had gespeeld door de tranen, die in haar ten hemel geslagen oogen glinsterden. Maar ook nu, even als bij die vorige gelegenheid, waar Maurits op zinspeelde, duurde bij Madeline die uitdrukking slechts weinige oogenblikken en werd door een andere, van diepe zwaarmoedigheid, en door een treurig hoofdschudden gevolgd. - Mw. Wayland zag haar dochter met teedere bezorgdheid aan: zij gevoelde, dat Madeline dien jongeling lief moest hebben, en meende, dat hoofdschudden alleen te moeten toeschrijven aan dezelfde reden als die vroeger haar des Jonkers hand had doen weigeren, de vrees namelijk, niet welkom te wezen bij zijn adellijke bloedverwanten. Ook zij zelve - de lezer zal dit beseffen voor zooveel hij haar heeft leeren kennen - zou dit niet hebben geduld: en zoo was de vraag zeer natuurlijk, die zij aan Maurits deed:</p>
<p>- ‘Jonker, alvorens Madeline of ik eenig antwoord op uw aanzoek kunnen geven, zij 't mij vergund, te vragen, of Mw. van Hardestein eenige kennis draagt van den stap, die door u gedaan wordt?’</p>
<p>- ‘Ik billijk uwe vraag, Mevrouw,’ zeide Maurits: ‘en ik heb het verwijt verdiend, dat daarin lag opgesloten: vooreerst, omdat werkelijk, toen ik de eerste reis aan uw dochter mijn liefde verklaren dorst, ik zulks buiten voorkennis van mijn moeder deed: ten andere, omdat ik mij ook nu door mijn gevoel heb laten wegslepen, door u met mijn wenschen bekend te maken, zonder u vooraf dezen brief van mijn moeder te overhandigen.’</p>
<pb n="254"/>
<p>- ‘Inderdaad!’ riep Mw. Wayland, terwijl zij niet zonder innig genoegen den brief aannam, dien Maurits haar toereikte.</p>
<p>- ‘Mw. van Hardestein denkt dus nog welwillend over mij?’ vroeg Madeline, met een dankbaren blik.</p>
<p>- ‘Wel! hoe zou zij anders kunnen, zij, die u van den beginne af liefhad?’ zeî Maurits.</p>
<p>- ‘Lees zelve,’ zeî Mw. Wayland, den brief, na dien gelezen te hebben, aan Madeline gevende.</p>
<p>Bevende nam deze hem aan, en al schemerden haar de letters voor de oogen, toch zag zij genoeg om te ontwaren, dat de Gravin het aanzoek om <hi rend="i">accès</hi> voor haar zoon in de meest beleefde bewoordingen jegens Mw. Wayland en in de meest vriendelijke jegens haar, Madeline, had ingekleed.</p>
<p>- ‘O! zij is al te goed, inderdaad al te goed!’ zeide zij toen, de handen samenvouwende en terwijl zich haar tranen, overvloediger dan te voren, een uitweg baanden.</p>
<p>- ‘Je stemt toe, Madeline?’ zeide Maurits, de hand uitstrekkende om de hare te vatten. Hij voelde, hoe die den druk van de zijne beäntwoordde, en zijn oogen ontmoetten de hare, die zich met onuitsprekelijke teederheid op hem vestigden. Doch terstond daarop waren haar handen weder samengevouwen en zeide zij met een smeekenden blik:</p>
<p>- ‘O laat mij! ik moet mij bedenken, niet nu! niet nu!’</p>
<p>- ‘Zij heeft veel geleden in den laatsten tijd,’ zeide Mw. Wayland, ‘en het onverwachte van uw komst heeft haar overvallen.’</p>
<p>- ‘Ik zie het,’ zeî Maurits, onthutst: ‘ik ben te overijld, te driftig geweest; doch ik ook, ik had zoo lang en zoo veel geleden.’</p>
<p>- ‘Ach!’ zeî Madeline: ‘ik ben misschien kinderachtig; maar ik moet nadenken...het is mij alles zoo ge-<pb n="255"/>lijk een droom. Reeds zoo dikwijls heb ik mij afgevraagd, of het wel wezentlijk is, wat in de laatste weken met mij gebeurd is, en of ik niet op eenmaal schrikkelijk zal ontwaken. Gun mij tijd, in mij zelve te keeren en te onderzoeken wat ik te doen heb. - Blijfje nog wat te Amsterdam?’</p>
<p>- ‘Ongetwijfeld, indien ik hoop mag voeden op een gunstig antwoord.’</p>
<p>- ‘Waar logeerje?’</p>
<p>- ‘In den Doelen, bij Brack.’</p>
<p>- ‘'t Is wel! ik zal u schrijven.’</p>
<p>Maurits nam beleefdelijk afscheid en vertrok. Naauwelijks was hij de deur uit of Madeline viel haar moeder om den hals en borg schreiende het hoofd in haar boezem.</p>
<p>- ‘Je hebt hem lief,’ zeî Mw. Wayland.</p>
<p>- ‘Die goede, goede Maurits!’ snikte Madeline.</p>
<p>- ‘<hi rend="i">Wel!</hi>’ hernam haar moeder: ‘indien je zoo over hem denkt, en zijn moeder toestemt, kan immers de zaak geen bezwaar opleveren. Wat uw grootvader betreft, die zal zijn toestemming geven, zoodra hij weet, dat uw geluk er mede gemoeid is. Heeft hij niet zelf herhaaldelijk een man voor u willen zoeken?’</p>
<p>- ‘Hij is goed, mijn grootvader, veel te goed voor mij,’ zeide Madeline: ‘maar ik bid u, lieve moeder, zeg hem niets van het aanzoek van Maurits: - ik wenschte, dat het mij ook niet in uw bijzijn gedaan was: - als ik lijden moet, is het beter, dat ik alleen mijn leed draag.’</p>
<p>- ‘Maar waarom zouje lijden?’ vroeg Mw. Wayland: ‘de reden, die u eenmaal noopte, hem af te wijzen, bestaat immers niet meer.’</p>
<p>Wederom schudde Madeline zwaarmoedig het hoofd: ‘ik weet het niet,’ zeide zij toen, ‘of die niet met dezelfde kracht als toen bestaat: doch het gebeurde heeft mij aangegrepen: ik wil beproeven of ik wat rusten kan - en
<pb n="256"/>dan alles in overweging nemen. Geloof mij, lieve moeder, ik zal geen overijld besluit nemen.’ - Dit gezegd hebbende, rees zij op, kuste herhaaldelijk Mw. Wayland, en ging toen naar haar kamer. Hier had, met weinig onderscheid, een herhaling plaats van het tooneel, dat wij in een vorig Boek geschilderd hebben. Ook nu, als indertijd na het bezoek van Maurits aan de pastorie, lag zij een tijd lang geknield voor haar ledekant met het hoofd in de kussens, aan den diepsten weemoed ten prooi. Nog droeviger dan de vorige reis was nu hare stelling: immers toen was het offer reeds gebracht; en nu moest dit nog geschieden; want dat het gebracht moest worden, daaromtrent bestond bij haar geen twijfel. Eindelijk rees zij op: haar innig gebed had haar kracht gegeven, en toen zij dien middag aan tafel verscheen, kon noch de oude Flinck, noch haar broeder, die beiden aan den disch verschenen waren, in 't minst bespeuren, dat er iets bijzonders was voorgevallen. 's Avonds echter ging zij vroeg naar hare kamer, en schreef daar den brief, dien onze lezers in het volgende Hoofdstuk zullen vinden.</p></div>
<div type="chapter">
<pb n="257"/>
<head rend="h3">Vierde hoofdstuk.</head>
<head rend="h4"><hi rend="i">Vervolg van de vrijaadje van Maurits naar Madeline</hi>.</head>
<q rend="bq">‘Amsterdam, den 14<hi rend="sup">den</hi> Maart 184.
<lb/>
<lb/>Mijn edele vriend!
<lb/>
<lb/>Indien er iets in staat ware, mij het lijden te vergoeden, dat ik gedurende de laaste zes maanden heb doorgestaan, dan zou het de overtuiging wezen, dat ik uw achting niet verloren heb. Reeds meende ik, toen ik u bij Mad. Puri zoo onverwachts terugzag, te mogen bespeuren, dat gij voor 't minst niet geloofdet aan mijn schuld, en dat is mij een lichtstraal geweest in mijn donkere lijdensnacht, een lichtstraal, die meer dan eenige andere mijn hart weldadig verwarmd heeft. Ja, Maurits, uw liefde is mijn hoogste, mijn heiligste schat op aarde; en toch, ik kan, ik mag de uwe niet worden.
<lb/>Maurits, het is deze reis niet omdat gij een gravekroon boven uw wapen hebt, dat Madeline W. Flinck u zou weigeren. Al mocht uw geheele familie hetgeen in hare oogen een <hi rend="i">mésalliance</hi> bleef nog zoo sterk afkeuren, ik zou dat niet tellen, zoodra ik wist, dat uw lieve moeder mij als haar dochter wilde ontvangen en dat uw waardige broeder mij zijn vaderlijke genegen-<pb n="258"/>heid niet onttrok. Maar al waart gij een gewoon burgerman, al waart gij zelfs niets meer dan een daglooner, dan zou ik nog uw gade niet kunnen worden. Een vrouw, die eenmaal een maand heeft doorgebracht in een hol van besmetting, moge al ongerept en zonder schuld daaruit verlost zijn, het feit alleen, dat zij er geweest is, laat een vlek na, die onuitwischbaar op haar kleven zal.
<lb/>'t Is waar, de Heer Hoogenberg heeft mij zoeken te rechtvaardigen, en nooit kan ik hem dankbaar genoeg wezen voor al de moeite, die hij daartoe heeft aangewend. Zijn doel is hem gelukt, en die rechtvaardiging volkomen geweest in de oogen der toen aanwezigen, in de oogen van hen, die mij kenden en mij genegen waren; maar vruchteloos blijft die rechtvaardiging bij hen, die mij niet kennen, en wier aantal zooveel duizenden malen grooter is. Voor hen blijft mijn onschuld, zoo zij maar eenigszins achterdochtig zijn, een ongelooflijke, of, voor zooverre zij liefderijker over hun naaste oordeelen, een altijd twijfelachtige zaak: en die pogingen zelve, te mijner rechtvaardiging aangewend, zullen, in verband met mijn naamsverandering, in de oogen der meesten als bewijzen tegen mij worden aangevoerd. Voor Klaasje Zevenster, zullen zij zeggen, zou men zich niet zooveel moeite hebben gegeven; maar om Madeline Wayland Flinck van opspraak te bevrijden, daartoe moesten alle zeilen worden bijgezet. Gij zult zeggen, dat zulke praatjes geen aandacht waard zijn, en, zelf van mijn onschuld overtuigd, zult gij u willen verheffen boven het oordeel van een onbillijk publiek. Maar, lieve vriend, men trotseert niet ongestraft de openbare meening, vooral niet, waar die op een beginsel rust, dat op zich zelf goed is en gehandhaafd behoort te worden. 't Is een
<pb n="259"/>rechtvaardige hulde, aan de onbesproken en deugdzame vrouwen gebracht, dat men den man met den nek aanziet, die een vrouw van ergerlijk gedrag tot zijn gade heeft verheven, en op die wijze als 't ware een premie heeft uitbetaald aan de zonde. Even als onbesproken arbeiders hun werkplaats verlaten, wanneer hun meester een man in zijn dienst neemt, die op 't schavot geweest is, evenzoo schuwen brave huismoeders allen omgang met een vrouw, die bekend staat, een zedeloos leven te hebben geleid. En is dit zelfs maar twijfelachtig, dan wordt nog de regel: “zoo gij twijfelt onthoud u” toegepast, en Cezars beweren, “dat op zijn vrouw zelfs geen verdenking kleven mocht,” wordt nog in praktijk gebracht. - Zie, zou het u niet hinderen, indien gij met mij wandeldet, en het dan zien moest, hoe deze of gene vrouw, die gij kendet, als bij toeval onder 't naderen een anderen weg uitkeek, om niet genoodzaakt te zijn, mij te groeten? Zou het u niet hinderen, zoo gij zaagt, dat op een bal, koncert of andere openbare plaats, de stoelen naast mij ledig bleven? Of, indien gij kinderen hadt, dat de onders aan hun kinderen verboden met de onze te spelen?
<lb/>En al verbeeldt gij u thans, dat gij zulke beproevingen zoudt kunnen doorstaan, denkt gij, dat mij zulks mogelijk zou wezen? dat ik een oogenblik rust zou hebben onder het voortdurend besef van de minachting, waaraan wij en onze kinderen zouden zijn blootgesteld? Dat mij niet telkens de gedachte pijnigen zou: “had Maurits mij niet getrouwd, hij zou al die kwellingen niet te verduren hebben?” En wat zou het zijn, indien gij eens werkelijk berouw kreegt? of, nog erger, indien de slang des twijfels, na lang om u heen gesist te hebben, eens in uw eigen boezem kroop?
<pb n="260"/>
<lb/>En daarom, Maurits, zoek mij niet terug te brengen van mijn besluit. Geloof mij, het offer, dat ik breng, kost mij zwaar; maar ik weet, dat ik, door het te brengen, mijn plicht vervul, en dat, zoo ik mij thans des-niet-te-min ongelukkig gevoel, ik het nog veel meer zou wezen, indien ik gehoor gaf aan uw wensch. God zal, naar ik hoop, u een vrouw doen vinden, uwer liefde waardig en wier teederheid u mij vergeten doet. Ik zal het misschien niet beleven; want ik heb als een voorgevoel, dat ik het niet lang meer maken zal; maar dan zal een bede voor uw geluk zeker eene der laatste zijn, ten Hemel opgezonden door
<lb/>
<lb/>Uw oprechte vriendin
<lb/>Madeline.
<lb/>
<lb/>P.S. Antwoord mij niet: tracht niet meer mij te zien: ik ben reeds zeer vermoeid door het schrijven van dezen brief, en ik moet mij goed houden voor mijn lieve moeder.’</q>
<p>Het zou ons moeilijk vallen, den toestand te beschrijven, waarin Maurits zich bevond op het lezen van dezen brief, die hem 's morgens na den dag, waarop hij Madeline gezien had, was gebracht. Hoe meer haar liefde voor hem er uit elken regel in doorschitterde, en hoe meer de bezwaren, die zij maakte, zijn eerbied voor haar verstand als voor haar hart deden toenemen, des te grooter was zijn smart bij het denkbeeld, dat hij van haar zou moeten afzien.</p>
<p>- ‘O Madeline!’ zeide hij bij zich zelven: ‘waarom komt die verklaring, dat gij mij liefhebt, zoo laat? Waarom mocht niet reeds in den afgeloopen zomer mijn aanzoek gunstig worden opgenomen, dan hadden al die nare gebeurtenissen, waarvan de herinnering u thans zoo foltert, geen plaats gehad. Uw grootmoedige logen is schuld van al wat later gebeurd is! - En dan! zij verbiedt mij zelfs haar te
<pb n="261"/>zien, aan haar te schrijven! Maar zij is ziek en zwak, en ik moet haar wel gehoorzamen, wil ik geen oorzaak worden, dat haar kwaal verergert. - En toch! - als ik niets doe, dan denkt zij, dat ik haar <hi rend="i">scrupules</hi> als geldig erken. Wat te doen? Wat te beginnen?’</p>
<p>En in zijn radeloosheid liep hij naar Bettemie.</p>
<p>Deze, die juist bezig was aan 't ‘uitgeven,’ en uit de proviziekast gehaald moest worden, omdat er een heer was, die belet vroeg, verschrikte, toen zij, beneden gekomen, het ontstelde gelaat van den Jonker zag.</p>
<p>- ‘Lees,’ zeide hij: ‘en oordeel, hoe ik te moede ben.’</p>
<p>Bettemie las den brief: ‘arme Maurits!’ zeide zij toen: ‘had ik dat voorzien, ik had u niet hier laten komen en u zooveel verdriets gespaard.’</p>
<p>- ‘Beschuldig u niet, goede Bettemie,’ zeide hij: ‘je hadt hierin gelijk, dat zij mij werkelijk liefhad: nu heeft zij althans gezien, dat ik van mijne zijde haar ook niet vergeten had. - Maar wat nu?’</p>
<p>- ‘Voor 't oogenblik niets,’ antwoordde Bettemie: ‘in haar toestand heeft zij al schokken genoeg gehad. Ik had gehoopt, dat deze ten goede werken zou: en Dr. Van Zevenaer had mij aangemoedigd, u te schrijven. Ik zie helaas! dat ik mijn doel niet bereikt heb. En toch! wie weet, misschien zal zij later de zaak minder zwart inzien.’</p>
<p>Terwijl zij aan 't praten en 't overleggen waren, daar kwam plotslings Albert binnen, die eenigszins vreemd opzag, toen hij zijn aanstaande dus in een vertrouwelijk gesprek vond met een jonkman, die een gunstig uiterlijk had en knevels droeg. Niet lang echter liet zij hem in verlegenheid.</p>
<p>- ‘Zoo Albert!’ zeide zij: ‘je komt of je geroepen waart. Ik heb het genoegen, u hier mijn Heer Maurits van Eylar voor te stellen, een van mijn oudste vrienden.’</p>
<p>- ‘Ik heb van mijn Heer gehoord,’ zeide Albert, ‘en ik verheug mij recht in de eer zijner kennismaking.’</p>
<pb n="262"/>
<p>- ‘Mijn neef Albert Wayland Flinck,’ zeide Bettemie, de voorstelling voortzettende.</p>
<p>- ‘De aanstaande echtgenoot van mijn vriendin Bettemie en de broeder van Madeline heeft dubbele aanspraak op mijn vriendschap,’ zeî Maurits, aan Albert de hand reikende.</p>
<p>- ‘Ga zitten, Albert,’ zeî Bettemie: ‘wij moeten u als derde in onze beraadslagingen nemen. Maar zeg mij eerst, hoe maakt het uw zuster? heeft zij u over niets gesproken?’</p>
<p>- ‘Neen,’ antwoordde Albert: ‘zij wenschte vandaag haar kamer te houden; en, als Grootvader komt, moeten wij hem zeggen, dat zij wat hoofdpijn heeft. Voor 't oogenblik was zij echter, naar mijn moeder mij zeide, zeer kalm en gelaten; doch wilde liever niemand zien, wat ik nog al begrijpen kan, na hetgeen er gisteren is voorgevallen. Ik hoor, dat mijn zuster beloofd had, aan mijn Heer te schrijven.’</p>
<p>- ‘En ziehier haar brief,’ zeide Maurits.</p>
<p>- ‘Ik kan niet anders denken,’ zeide Albert, na dien gelezen te hebben, ‘of mijn Heer had al die bezwaren, die zij hier opsomt, bij zich zelven reeds gemaakt.’</p>
<p>Maurits boog toestemmend het hoofd.</p>
<p>- ‘Ach!’ zeide Bettemie: ‘dat zal zij ook wel begrijpen, dat Maurits daarover gedacht heeft; maar je ziet, die overweging heeft geen invloed gehad op haar besluit.’</p>
<p>- ‘Wel!’ zeide Maurits, ‘indien zij zoo bang is voor het gesnap van de koffiewijven hier te lande, dan stel ik haar voor, met mij naar Noord-Amerika of naar de Kaap te trekken.’</p>
<p>- ‘Dat zou ik nooit aanraden,’ hernam Albert: ‘want dan zou men zeggen, dat je hier vandaan gevloden waart omdat je schaamte gevoeldet, hier met haar voor den dag te komen. En bovendien, het vliegende gerucht gaat sneller dan de snelste stoomboot, en waar zouje met haar
<pb n="263"/>heentrekken, waar niet haar doopceêl reeds gelicht was, eer zij voet aan wal had gezet? - Neen, zoo je voor u zelf vastheid genoeg van karakter bezit om de praatjes der wereld te trotseeren, dan weet ik maar een middel, dat misschien u helpen kan. Maar zeg mij vooraf, hoe denkt Mevrouw uw moeder over uw huwlijk? Heeft zij geen bezwaren gemaakt eer zij haar toestemming gaf?’</p>
<p>- ‘Ongetwijfeld,’ antwoordde Maurits: ‘mijn broeder Louis had wel, toen hij hier vandaan kwam, haar verzekerd, dat Madeline in alle opzichten braaf en onberispelijk van gedrag was, en mijn moeder is te flink van karakter en denkt te liberaal, om, waar geen kwaad bestaan heeft, aan laffe praatjes of vermoedens te hechten; maar toch had zij, naar zij mij gulweg bekende, liever gezien, dat ik een partij gedaan had, die...nu dat is 't zelfde. Zij was laatstleden zomer met Madeline zeer ingenomen geweest, en vond het volstrekt niet vreemd, dat ik er mijn zinnen op gezet had: en nu zij hoorde, dat uw zuster niet langer een vondeling zonder naam was, maar de dochter van fatsoenlijke lieden, en zelfs een nicht van Bettemie, nu vond zij de partij zeer <hi rend="i">sortabel</hi>. Wat die Haagsche historie betrof, zeî zij, die zou van zelve wel doodbloeden, nu toch Madeline een anderen naam had.’</p>
<p>- ‘Welnu!’ hernam Albert: ‘indien Mw. van Hardestein bij deze goede gedachten blijft, dan hangt het wellicht van haar alleen af, de zaak tot een bevredigend einde te brengen. Wanneer een geächte vrouw als zij zich, opentlijk, herhaaldelijk, overal, met haar vertoont, dan wil ik wel eens zien, wie nog den steen op haar zal durven werpen.’</p>
<p>- ‘Dat zeg ik ook,’ zeî Bettemie, ‘en 't zal niet aan mij liggen, zoo ik er wat aan kan doen, haar die muizenissen uit het hoofd te praten.’</p>
<p>- ‘Ik zal het aan mijn moeder zeggen,’ zeide Maurits:
<pb n="264"/>‘en ik twijfel niet, of zij zal gaarne medewerken tot al wat mij behulpzaam kan zijn om mijn wensch te verkrijgen.’</p>
<p>- ‘Dat blijft dan bepaald,’ zeî Bettemie: ‘ik zal de zaak verder nog eens met Dr. Van Zevenaer bepraten.’</p>
<p>Maurits nam alsnu zijn afscheid en vertrok dienzelfden dag, in vrij neêrslachtige stemming, naar den Haag, na aan zijn moeder in korte woorden den treurigen afloop zijner vrijaadje te hebben medegedeeld. - Bettemie, voldoende aan het verzoek, dat Mw. Wayland door Albert tot haar gericht had, en dat aanleiding gegeven had tot diens vroegtijdige verschijning te haren huize, begaf zich in den loop van den morgen naar haar toe. Zij vond haar alleen, en geheel ter neêr geslagen over het besluit, dat Madeline genomen had, en niets liever wenschende, dan dat men haar daarvan terug zou kunnen brengen. Het was haar duidelijk, dat het jonge meisje innig aan Maurits gehecht was, en zij kon haar vrees niet verbergen, dat het gebrachte offer aan het arme kind te zwaar vallen en aan haar geschokt gestel den genadeslag zou toebrengen. Albert echter raadde stellig elke poging af, om voor het tegenwoordige bij Madeline op het gebeurde terug te komen, of er zelfs op te zinspelen, zoolang zij er niet zelve van begon, dewijl zulks, naar zijn oordeel, alleen zou strekken om haar in een staat van voortdurenden tweestrijd en spanning te brengen; terwijl zij bovenal rust en kalmte behoefde. Nog waren zij te zamen, toen Dr. Van Zevenaer verscheen, die, door Bettemie in een briefje van het gebeurde verwittigd, zich gehaast had, naar het <hi rend="i">hótel</hi> van Mw. Wayland te rijden. Hij hechtte geheel zijn zegel aan de meening van Albert, doch drong er vooral op aan, dat Madeline, hoe spoediger hoe beter, naar buiten zou gaan. Dezen laatsten raad herhaalde hij, bij gelegenheid van een bezoek, dat hij reeds den volgenden dag bij den ouden Flinck bracht. Deze, die de ongesteld-<pb n="265"/>heid van zijn kleindochter aan verveeling toeschreef, wilde haar met alle geweld naar operaas en koncerten brengen, te meer, dewijl zij toch van kinds af zooveel aanleg en smaak voor de muziek had getoond. Van Zevenaer daar-en-tegen gaf aan den ouden man de verzekering, dat alle
verstrooiingen van dien aard niet dan nadeelig konnen werken. ‘Madeline,’ zeide hij, ‘kan geen plaats van openbare vereeniging bezoeken, zonder zich in te beelden, dat iedereen, die daar komt, met haar lotgevallen bekend is, en die gedachte alleen zou reeds genoegzaam zijn, om het bijwonen van dergelijke samenkomsten, haar, in plaats van tot opbeuring en genot, tot pijniging te doen strekken. Een kleine kring, veel beweging in een gezonde lucht, en verwijdering van al wat strekken kan om onaangename herinneringen bij haar op te wekken, ziedaar wat alleen op den duur in staat is, haar beterschap te bezorgen. - Wat de muziek betreft, zoo zij spelen wil, heb ik er niets tegen, mids niet te veel; want dat behoort ook al onder de dingen, waaraan zich herinneringen vastknoopen, die op het zenuwgestel kunnen werken: en het zingen heb ik haar provizioneel ten strengste verboden.’</p>
<p>Flinck kon wel niet anders dan zich aan de zoo stellige voorschriften des geneesheers onderwerpen, en dubbel ijverig was hij derhalve om de werkbazen, die op Blinkerswaard bezig waren, tot spoed aan te drijven, en te zorgen, dat met den aanvang van het voorjaar het huis aldaar, zoo niet geheel in orde, dan althans bewoonbaar wezen mocht. - Albert had, op verzoek van Bettemie, aan Maurits geschreven en hem verzocht, dat er geen nieuwe stap bij Madeline gedaan werd, eer zij buiten gevestigd en in een meer opgeruimde stemming gekomen was.</p>
<p>Wat den toestand van het jonge meisje betrof, daarin liet zich voorshands eer beterschap dan verslimmering bespeuren. Wat het haar ook gekost mocht hebben, het aanzoek
<pb n="266"/>van Maurits af te slaan, de bewustheid niet alleen, dat zij in zijne en in zijn moeders oogen gerechtvaardigd was, maar het schitterende blijk, dat beiden daarvan gegeven hadden, hij, door het grootmoedig aanbod zijner hand, zij, door dat aanzoek schriftelijk te ondersteunen, hadden balsem in haar wond gegoten en haar die achting voor zich zelve teruggegeven, welke zij een tijd lang had gemist. Die tevredenheid met zich zelve, als welke zij in geen maanden had gekend, had gunstig op haar gewerkt, en zij verkeerde, wel in geen luidruchtig vrolijke, maar in een opgeruimde en blijmoedige stemming. Zelfs nu en dan schertste zij, plaagde haar grootvader met de landhuishoudkundige projekten, die hij maakte, bestormde hem met vragen over Blinkerswaard, Terhoef en den omtrek, en weidde herhaaldelijk uit over de ontzettende wandelingen, die zij voornemens was met hem te doen. - Madelines vrienden waren dan ook vol hoop, dat zij haar gezondheid eerlang terug zou krijgen, en zelfs Van Zevenaer begon moed te scheppen. ‘Hebben wij eens den zomer,’ zeide hij, ‘en komt er inmiddels geen nieuwe schok, die alles in de war stuurt, dan hou ik haar voor gered.’</p></div>
<div type="chapter">
<pb n="267"/>
<head rend="h3">Vijfde hoofdstuk.</head>
<head rend="h4"><hi rend="i">Blinkerswaard</hi>.</head>
<p>Het was half April geworden, en de werkzaamheden aan het Huis te Blinkerswaard zooverre gevorderd, dat het zijn nieuwe bewoners ontvangen kon; weshalve zich Flinck dan ook haastte, er met zijn schoon- en kleindochter heen te trekken. Het gebouw had uiterlijk niets, waardoor het zich onderscheidde, behalve dat het zeer ruim en groot was, en, hoezeer in 't begin der vorige eeuw gebouwd, er geheel nieuw uitzag. Immers, de roode steentjes van den gevel waren met een witte kalklaag overdekt: groote ramen met spiegelruiten hadden de ouderwetsche kruisramen met hun groen geschilderde luiken vervangen: de dubbele stoep was weggebroken en de grond tot aan de voordeur opgehoogd: terwijl de krullen en cieraden om het zoldervenster waren verdwenen, en het hooge dak - naar hedendaagschen timmermans-bouwstijl - achter een platte kroonlijst verborgen. Doch zoo het gebouw alzoo uiterlijk niets vertoonde, dat bijzonder geschikt was, om den oudheidkundige belangstelling in te boezemen, den smaak te streelen van den minnaar der bouwkunst, of zelfs de aandacht te trekken van den toerist, het was van binnen zoodanig ingericht, dat het aan al de eischen van het <hi rend="i">comfort</hi> in ruime mate voldeed. Al wat zoowel de Oostersche weelde als het Westersche vernuft
<pb n="268"/>hebben uitgedacht om den mensch het huislijk leven aangenaam en gemakkelijk te maken was hier vereenigd; en, wat nog meer verdiende in aanmerking te komen dan de ten toon gespreide pracht, dat was de goede smaak, die bij de keuze en de rangschikking der voorwerpen had geheerscht. Zeker kwam hiervan de eer alleen voor zooverre aan den eigenaar toe, als dat hij verstand genoeg had gehad om in deze zich zelven te mistrouwen, en alles over te laten aan een ander: waarbij hem dan nog het geluk was te beurt gevallen, in dien anderen iemand aan te treffen, die den noodigen smaak bezat om zijn taak naar behooren te volbrengen, en tevens eerlijkheid genoeg, om, waar hij in zijn aankoopen en bestellingen niet beknibbeld werd, toch geene uitgaven te doen, dan die hij behoorlijk kon verantwoorden.</p>
<p>Het was dan ook verrassing op verrassing, die Mw. Wayland en Madeline verbeidden in haar nieuw verblijf, en, zoo de eerstgemelde in haar vroegste jeugd aan een betrekkelijke weelde gewoon was geweest, en de laatstgemelde, zoo op Hardestein als bij Van Zirik, veel gezien had, dat fraai en kostbaar was, hier konnen beiden zich werkelijk verbeelden, in een dier betooverde paleizen te zijn overgebracht, die ons Scherarades onnavolgbare rijkdom van verbeelding heeft voorgetooverd.</p>
<p>Maar zoo dit alles ruim voldoende was voor de moeder, het was dit niet voor de dochter. Mw. Wayland was meer wat men een stadsmensch noemt: niet, dat zij zoo bijzonder gesteld was op de vermaken, die de stad aanbiedt, of op de drukte op straat; maar zij had nooit bijzonder veel gevoel gehad voor landleven of natuurschoon, en dit was dan ook in haar omstandigheden zeer gelukkig geweest; - immers daardoor had zij zich, beter dan dit aan menig andere mogelijk ware geweest, kunnen schikken in haar stille, eentoonige leefwijze op haar kamertje in de Dwars-<pb n="269"/>straat, en de gewoonte was aldaar bij haar een tweede natuur geworden. Wel had zij indertijd het voorrecht gewaardeerd om van die Dwarsstraat naar de Leliegracht te verhuizen: en zoo ook waardeerde zij het voorrecht, om, in plaats van, gelijk voorheen, te zitten op een matten stoel, aan een witwerkers tafel, met een stoof onder de voeten en voor een tochtig raam, waar een Fransch gordijntje voor hing, thans, al naar zij 't verkoos, over een kanapee, een <hi rend="i">easy-chair</hi> of een met marokijn bekleeden stoel te kunnen beschikken, met een kostbare tafel voor zich van ingelegd hout, en een voetbankje, met zijde bekleed, en naast zich een hoog raam, van spiegelruiten en prachtige damasten gordijnen voorzien. Maar het was haar vrij onverschillig, of zij, 't oog naar buiten slaande, in een fraai landschap keek of in een steeg: - ja zelfs, als zij haar hart recht uitgesproken had, zou zij erkend hebben, dat zij de steeg nog ‘gezelliger’ vond. Het ideaal, waar zij altijd naar gestreefd had, was geweest, zooveel te verdienen, dat zij haar zoon bij zich kon hebben: dat ideaal had zij eens bereikt, en, zoo zij nu voortaan niet langer met hem zou samenwonen, zij had haar dochter in zijne plaats gekregen: voor 't oogenblik was dit reeds genoeg, en al het overige, ook al was het haar welkom, beschouwde zij in den grond als niet veel meer dan toegift.</p>
<p>Met Madeline was het een ander geval. In weêrwil, dat zij haar eerste levensjaren in alles behalve frisch gelegen buurten, en nog wel in bedompte onderhuizen of kelders, had doorgebracht, toch was zij geboren met een open zin voor het schoone der natuur, en, had dat gevoel zich bij haar als kind niet kunnen openbaren, wel was dit het geval geweest, toen zij, reeds vroegtijdig op het instituut van Mw. Zilverman gekomen, aldaar in de gelegenheid geweest was, veel te wandelen en in de lucht te zijn; terwijl te Hardestein die trek naar het buitenleven nog
<pb n="270"/>verder bij haar ontwikkeld was. Voor haar was het dus niet genoeg, dat het fraaie huis te Blinkerswaard al de eigenschappen bezat, die men ook in de stad in een woning verlangen kan, ja nog eenige bovendien: en al had zij met opgetogen vreugde en dankbaarheid den prachtigen piano gezien en bespeeld, dien haar grootvader gezorgd had, dat zij bij haar aankomst op Blinkerswaard zou vinden, zij hunkerde ook naar lachende natuurtooneelen, naar groene bosschen en weilanden, naar heuvelen, met golvend graan bedekt, naar heldere beekjes, die door 't kreupelhout dartelden, naar madeliefjes en rozen, naar meidoorn en seringen, naar het zitten onder een schaduwrijken boom, naar het wandelen langs een bevallig slingerpad, naar frissche lucht en frissche geuren, naar het hooren slaan van een dorpsklok, naar het geklingel der bel, die om den hals eens hamels hing, naar het loeien der runderen in de klaverweide, naar het zingen der vogels in het bosch, naar het spelen der zon door 't gebladerte en naar het suizen van het windje door de dennestammen.</p>
<p>Niet al die verlangens konnen echter zoo dadelijk bevredigd worden: 't was nog maar lente, en ieder weet wat dat beduidt bij ons te lande, waar men dikwijls tot in September moet wachten op warm weêr: de boomen waren nog dor, en er bloeide nog naauwelijks een pruimeboom of een pirus. Van in de lucht te zitten kon geen sprake zijn: voor lange wandelingen was Madeline niet sterk genoeg en zij moest bovendien zich mijden voor den noordewind: ook het uitzicht, dat men van het Huis genoot, was niet te vergelijken bij de landgezichten te Hardestein; maar toch, zij zag nu weêr de heldere blaauwe lucht om zich heen, zij zag de vogels weêr vrolijk heen en weder vliegen, bezig hun nestjes te maken; zij hoorde hun vrolijk gezang, en zij sloeg de ontwikkeling gade der knopjes, die aan de takken van boomen en heesters prijkten,
<pb n="271"/>en bij dat alles was het, of zij zich tot een nieuw leven voelde ontwaken.</p>
<p>De bezitting, door Flinck gekocht, en die, als wij reeds ergens gezegd hebben, in het Sticht gelegen was, bestond grootendeels in voortreffelijke bouwlanden: de zoogenaamde grond van weelde bevatte slechts een viertal bunders, waarvan een tot moes-, een ander tot bloemtuin was aangelegd, en het overige, gedeeltelijk met vruchtboomen, gedeeltelijk met zwaarder hout was beplant. Dat alles was zeer goed onderhouden, en gepast voor het doel, waarvoor het dienen moest; doch het leverde niets op, dat buitengewoon fraai kon genoemd worden. Alleen had Flinck bij den bloemtuin een soort van priëel laten zetten, dicht met klimplanten omslingerd, vanwaar men, tusschen de bloemen door, een ruim uitzicht had over de akkers, hier en daar afgewisseld door een enkel stuk weiland, waarop eenig jong vee rondhuppelde: 't was in dit priëel, 't welk tegen 't zuiden lag en voor den wind beschut was, dat zich Madeline, wanneer het weêr het toeliet, met haar werk begaf, en waar zij 't liefst verwijlde. - Voorts ook had de oude man gezorgd voor een gemakkelijk rijtuig, dat goed gesloten worden kon, en waarmede hij dan in den namiddag uitreed met de beide vrouwen, om, zoo hij zeide, den omtrek te leeren kennen: en dat dit aan Madeline een genot verschafte, waar ook haar moeder door den terugslag in deelde, zal wel niet vermeld behoeven te worden.</p>
<p>Dankbaar schreef dan ook deze laatste aan Van Zevenaer, dat zij nu hoopte, Madeline in een veilige haven te zien, en waar zij van hetgeen haar tot nu toe gekweld had voorgoed zou genezen.</p>
<p>Maar waar onthield zich Albert intusschen? Tot Mei hielden hem zijn lessen in de stad geboeid: en, toen de tijd gekomen was, dat hij daarvan ontslagen werd, kon, gelijk de lezer wel begrijpen zal, de verloofde van Bette-<pb n="272"/>mie zich niet gaan opsluiten op Blinkerswaard. Wel had hij er zijn familie enkele reizen bezocht, maar was vervolgens naar Hardestein getrokken, waar hij in het Wapen van Gelderland zijn intrek had genomen, terwijl Bettemie bij haar tante was gaan logeeren, om aan deze gezelschap te houden en terzelfder gelegenheid haar verloofde aan haar voor te stellen. Men behoeft niet te vragen, of de twee gelieven het plekje opzochten, waar hij zoo ridderlijk zich voor haar paard geworpen en het tot staan gekregen had, waar beiden 't eerst voor elkander dat gevoel hadden opgevat, 't welk bij hem onmiddellijk tot hartstocht gerijpt was en in haar ziel zulk een strijd verwekt had, eer zij zelve, toen, altijd op datzelfde plekje, de talisman gebroken was, die zulk een vijandigen invloed had gehad op haar rust, tot het rechte besef gekomen was, dat zij hem alleen beminde: en men behoeft evenmin te vragen, of dat aanstaande huwelijk stof tot gebabbel gaf aan de Heeren Verdrongen, Le Mat, Snel, en andere leden van de Sociëteit te Hardestein.</p>
<p>'t Spreekt van zelf, dat Albert de kennis maakte of vernieuwde met de bewoners van Groot- en Klein Hardestein en van de pastorie, en dat daarbij dikwijls over Madeline gesproken werd. <hi rend="i">Madame mère</hi> had zich terstond allerliefst over haar uitgelaten: Eylar en Bol met de innigste deelneming naar haar gevraagd. De eerste ontmoeting tusschen Albert en Mw. Mietje was wel eenigszins stijf geweest; hij kon haar nog de houding niet vergeven, die zij ten huize van Mad. Puri tegen-over zijn zuster had aangenomen, en de Gravin kon de onaangename herinnering niet van zich afschuiven, die dat tooneel op haar gemaakt had. Een gelukkige omstandigheid bracht hen echter tot elkander: Mw. Mietje las, als alle groote dames, voor zooverre zij eenige overhelling hebben tot het methodisme, bij voorkeur Engelsche boeken, en zie - Albert was niet alleen
<pb n="273"/>in Engeland grootgebracht, maar zelfs bij een orthodoxen leeraar: ja hij kende al de boeken, die zij gelezen had - zelfs - wat juist geen wonder was, andere, die zij niet gelezen had, en die hij haar bezorgen kon. - Zoo ontstond er langzamerhand toenadering: Mw. Mietje begon Albert ‘een zeer welopgevoed jong mensch’ te vinden, en van hare zijde werd zij, jegens hem, heusch en voorkomend. Reeds uit het verhaal, dat wij indertijd hebben gegeven van de houding, die zij, toen Nicolette 't eerst aan haar werd voorgesteld, tegen deze had aangenomen, heeft de lezer kunnen opmaken, hoe bijzonder zij er slag van had, zoodra zij er zich maar de moeite van woû geven, iemand voor zich in te nemen, en men zal zich herinneren, hoe het jonge meisje haar (toen) een engel gevonden had. Had Mw. van Eylar later in het oog onzer heldin veel van haar <hi rend="i">prestige</hi> verloren, bij Albert had, tot zekere hoogte, het omgekeerde plaats. In den aanvang toch hunner kennismaking tegen haar ingenomen, had hij haar eerlang, wel geen engel, maar toch het type gevonden eener hoogst beschaafde vrouw, bij wie alle jonge meisjes ter schole konnen gaan, als zij leeren wilden, hoe men zich waardig, bevallig en beminnelijk in de wereld kan voordoen.</p>
<p>Het kon niet missen, of Albert weidde in de brieven, die hij aan zijn moeder schreef, herhaaldelijk uit over de bewoners van Hardestein: en Mw. Wayland las die brieven aan Madeline voor. Geen wonder, dat deze, die met de plaatsen en personen, waar hij van gewaagde, zoo bekend was, hoe langer hoe meer in den geest bij hen tegenwoordig was: en al werd in die brieven de naam van Maurits niet genoemd, toch speelde, hetzij daarin gesproken werd van de pastorie, hetzij daarin òf het Huis te Hardestein òf Doornwijck beschreven werd, hetzij er in gewag werd gemaakt van de gulhartige vrolijkheid van <hi rend="i">Madame mère</hi>, het kloeke verstand van Mw. Van Doertoghe, de bekoor-<pb n="274"/>lijkheid van Mw. Mietje, de ridderlijke geäardheid van Eylar, het goedmoedig vernuft van Bol, of de handschoenen zonder vingertoppen van Juffrouw Leentje, toch, zeggen wij, speelde altijd voor haar geest het beeld des jongelings daartusschen, als een zonnestraal, zonder welken aan het tafereel kleur en leven ontbraken.</p>
<p>En zoo kwam, na het tijdperk van rust en kalmte, wederom dat van stille mijmering, van <hi rend="i">Sehnsucht</hi> naar die oorden, waar zij zich zoo gelukkig had gevoeld. Het kon aan het moederoog niet ontgaan, hoe, telkens als er een brief van Albert kwam, een lichte blos haar verbleekte wangen kleurde, noch met wat gespannen aandacht zij naar den inhoud luisterde, noch hoe, als de lezing volbracht was, haar blik scheen te vragen, of er niets meer, of er niets over <hi rend="i">hem</hi> in stond: waarna zij gewoonlijk haar moeder kuste en zich zwijgend uit de kamer begaf. Liefst zocht dan Madeline de eenzaamheid op: was het weêr gunstig, zoo ging zij in haar geliefkoosd priëeltje zitten, met haar werk; doch niet zelden bespeurde Mw. Wayland dan naderhand, dat het voorheen zoo vlijtige meisje, dat nooit een minuut zou hebben laten voorbijgaan zonder iets te verrichten, bijna geen steek gedaan had. Was het weêr ongunstig, dan begaf zich Madeline naar haar kamer: of ook wel naar de zaal, waar de piano stond: en dan speelde zij de sonate, die zij op dien zekeren avond bij de Dames Prawley had gespeeld, of de muziek van den duo, dien zij met Maurits had gezongen. Dit alles zou Mw. Wayland sterk ontrust hebben, ware het niet geweest, dat de gezondheid van Madeline niet verergerd scheen; in-tegendeel was haar kleur beter, en het hoestje, dat haar in het laatst van den winter gekweld had, deed zich maar zelden meer hooren.</p>
<p>- ‘Dit alles neemt een vrij goeden loop,’ schreef Van Zevenaer, wien Mw. Wayland getrouw op de hoogte hield van elk verschijnsel, dat zich bij Madeline openbaarde:
<pb n="275"/>‘wanneer nu op dien toestand van kwijning een toestand van onrust en ongedurigheid volgt, dan is het tijd, dat op de zaak worde teruggekomen.’</p>
<p>En die toestand volgde. De anders zoo zachtaardige Madeline had oogenblikken van ongeduld, van wrevel, van ontevredenheid met anderen en met zich zelve: oogenblikken, waarin plotslings de tranen haar in de oogen schoten, oogenblikken, waarin zij in een schaterend gelach uitbarstte, zonder dat er, de eene reis bijzondere stof tot droefheid, de andere bijzondere stof tot vrolijkheid scheen aanwezig te zijn.</p>
<p>- ‘Zij betreurt het besluit, dat zij genomen heeft,’ schreef Van Zevenaer: ‘nu is het tijd.’</p>
<p>- ‘Nu is het tijd,’ schreef Mw. Wayland aan Albert.</p>
<p>- ‘Nu is het tijd,’ zeî Albert aan Bettemie.</p>
<p>En zoo ging het van den een op den ander, en het gevolg van dat aldus overgebrachte wachtwoord was, dat Madeline weinige dagen later een brief ontving van de Douairière van Eylar, welke brief in 't Fransch was geschreven, en waarvan de vertaling luidt als volgt:
<q rend="bq">‘Hardestein, den 14<hi rend="sup">den</hi> Juni 184.
<lb/>
<lb/>Lieve Madeline!
<lb/>
<lb/>Ik heb van Maurits voor eenigen tijd vernomen, dat gij een berg van zwarigheden hadt tegen het aanzoek, dat hij bij u gedaan had, en dat gij vrees voedt voor het gebabbel van allerlei dom volk. Ik val wat hokvast, kindlief, en ik heb de eer niet, Mw. uw moeder of mijn Heer uw grootvader te kennen, anders was ik zelve eens naar uw verblijf toegereisd, om u te zeggen, dat gij, naar mijn inzien, u zelve en Maurits plaagt, zonder genoegzamen grond. Dat men geen
<pb n="276"/>ergernis moet geven is zeer waar; maar zich aan ijdel geklap te storen als men een gerust geweten heeft vind ik bespottelijk. 't Is 't oude liedje: een tijd lang praat men en dan is het weêr vergeten. Maar ik wilde wel eens weten, als <hi rend="i">ik</hi> het voorbeeld gaf, die praatjes niet te tellen, ik, die er 't meeste belang bij heb, hoe gij u dan nog zoudt storen aan 't geen anderen zeiden of dachten. Zie, Maurits heeft mij alles verteld; hoe hij u al gevraagd had, toen gij bij Dominee logeerdet, en hoe gij hem toen bedankt hadt - en dat vond ik <hi rend="i">subliem</hi> van u gehandeld: en dat gij 't deze reis deedt, is ook <hi rend="i">subliem;</hi> maar, zoo als er in ik weet niet meer welke oude <hi rend="i">operette</hi> staat:
<lg type="poem">
<l><hi rend="i">Faut d'la vertu</hi>, <hi rend="i">pas trop s'en faut;</hi></l>
<l><hi rend="i">L'excès partout est un défaut</hi>,</l></lg>
<lb/>en, als gij van Maurits houdt - gelijk trouwens iedereen van hem houden moet, - dan zult gij hem niet ongelukkig willen maken door al te groote bezorgdheid voor zijn geluk.
<lb/>Maar dat nu daargelaten: ik wil eens niet van hem spreken; maar van mij zelve. Ik zit hier eenzaam op Hardestein; want Juffw. Tronck is van mij vandaan. Wat haar scheelde weet ik niet; maar zij was in den laatsten tijd wrevelig en ongedurig geworden. 't Verveelde haar misschien, bij een oude mevrouw te zitten, en daarom heeft zij het beter geächt, het eens bij een heer te beproeven: gij raadt nooit bij wien? - Zij is het huishouden gaan waarnemen van iemand, dien gij kent, van mijn Heer Van Zirik. Nu, ik hoop dat het haar wel moge gaan. - Ik zit dus nu alleen, en verlang hard naar wat gezelschap. - Nu moest gij mij het genoegen doen, en komen mij dat verschaffen,
<pb n="277"/>en mij wat troosten in mijn eenzaamheid. - Ik beloof u, Maurits zal hier niet komen, al den tijd, dat gij hier zijt; maar ik zal een groot <hi rend="i">diner</hi> geven, en dan zullen de gasten zien, hoeveel werks ik van u maak en hoe ik u hoogacht. Of, zoo gij bang zijt voor groote reünies, mijn zoon Louis en zijn vrouw, en Dominee en Juffw. Leentje en de Dames Prawley en Jeannette Fix zullen ons toch herhaaldelijk bezoeken, en dat zal de wereld wel overtuigen, dat men geen blaam op u werpen kan. - Maar misschien zal mijn Heer uw grootvader u niet zoo lang willen missen; want ik hoor, dat hij erg op u verzot is: nu! dat neem ik hem niet kwalijk: - zie dan, in allen gevalle, dat gij hier met uw moeder een dag komt doorbrengen. 't Zal van u vandaan wel niet meer dan een half uur rijdens zijn naar het spoor, en zoo gij dan daarmede uw reis voortzet, zal ik u te X het rijtuig zenden. Van uw moeder, die ik zeer verlang te kennen, verneem ik dan wel nader, of de Heer Flinck u een poosje zou willen missen. Zeg nu geen neen, lieve Nicolette, (ik meen Madeline; maar ik ben nu nog uw ouden naam niet ontwend: in allen gevalle is Madeline liever dan Klaasje! <hi rend="i">fi l'horreur!</hi>) en reken er vast op, u hier te zien, en al uw Hardesteinsche vrienden ook. Adieu lieve! doe mijn gebiedenis aan Mevrouw uw moeder en mijn Heer uw grootvader, en geloof mij steeds
<lb/>Uwe, U liefhebbende
<lb/>
<lb/>Douairière van Eylar,
<lb/>geb. de Lisieux.
<lb/>
<lb/>P.S. Uw broeder is een allerliefste jongen, of, om beter te zeggen, precies een <hi rend="i">héros de roman</hi>. Hij heeft de <hi rend="i">conquête</hi> gemaakt van mijn schoondochter,
<pb n="278"/><hi rend="i">c'est tout dire</hi>, en Bettemie is al jaloersch van haar, geloof ik. <hi rend="i">Chéri</hi> is de laatste dagen niet recht frisch geweest; het arme dier heeft wurmen, zegt Le Mat.’</q></p>
<p>- ‘Die goede Mevrouw van Hardestein,’ zeide Madeline, na den brief doorloopen te hebben: ‘hoor toch eens, Mama, wat zij schrijft.’</p>
<p>- ‘Welnu! wat denkje te antwoorden?’ vroeg Mw. Wayland, na den brief te hebben hooren lezen.</p>
<p>- ‘Wel Mama, dat kan immers niet,’ zeî Madeline: ‘behalve dat ik u en Grootvader niet alleen kan laten, zou het immers den schijn hebben, wanneer ik daar heenging, als of ik op mijn vroeger besluit terugkwam.’</p>
<p>- ‘Ik zou daar nog juist zooveel kwaads niet in zien,’ zeide Mw. Wayland, glimlachende: ‘maar in allen gevalle verdient uw grootvader wel, dat wij hem den brief mededeelen, en hem tevens op de hoogte brengen van wat er tusschen u en den Jonker is voorgevallen. Wij kunnen, na den stap, dien Mw. van Hardestein doet, hem niet van het vroeger gebeurde onkundig laten.’</p>
<p>Madeline begreep dit ook: en zoo werd de oude Heer met den brief, en tevens met den sleutel daarop, bekend gemaakt.</p>
<p>- ‘Vreemde dingen, die ik hoor,’ zeide hij: ‘en hebje werkelijk dien jongen uit vrees voor dat malle gebabbel bedankt. - Nu! ik ben 't eens met Mw. van Eylar, dat wij ons daar niet aan hebben te storen. Kijk! dat is een vrouw, die mij lijkt. Waar is zij vandaan?’</p>
<p>- ‘Mw. van Hardestein is in de West geboren,’ antwoordde Madeline.</p>
<p>- ‘Dacht ik het niet, dat het geen vrouw hier uit het land was?’ hernam Flinck: ‘je moet maar buiten Europa geleefd hebben om je te kunnen zetten boven al die verd.....boven al die krenterige kleingeestigheden, wil ik zeggen, waar men hier zich zelven en anderen het leven
<pb n="279"/>meê zuur maakt. Lang moge zij leven, Mw. van Hardestein! En je moet het doen ook, Madelientje!’</p>
<p>- ‘Maar, Grootvader! als ik het doe, dan blijfje immers alleen?’</p>
<p>- ‘Juist! maar hebje mij dan nog niet genoeg leeren kennen? en zieje Herman Flinck voor zulk een egoïst aan, dat hij u altijd en uitsluitend voor zich zou willen houden, zonder te begrijpen, dat een jong meisje van uw leeftijd wel eens wat anders zien wil dan een ouden knorrepot als ik ben?’</p>
<p>- ‘Wel foei!’ zeî Madeline, hem kussende: ‘zoo mag Grootvader zich niet noemen. Een knorrepot! wien heeft u ooit dien naam gegeven? Een allerliefste grootpapa benje, die zijn kleindochter gruwzaam bederft.’</p>
<p>- ‘Neen, daar heeft Madeline gelijk aan, Papa!’ zeî Mw. Wayland: ‘en ik geloof, dat zoo'n tweede grootvader, als zij aan u heeft, nog gevonden moet worden.’</p>
<p>- ‘Jij bent een vleister, Mimi!’ zeî Flinck: ‘en je dochter ook; maar dat wil ik graag erkennen, dat, zoo ik geen grompot meer ben, ik het aan u beiden te danken heb: - maar, voet bij stuk, kinderen. Als Madelientje geen andere reden heeft om te weigeren, dan kan zij 't gerust aannemen.’</p>
<p>- ‘Ja Grootvader-lief,’ zeî Madeline, ‘Mama heeft u immers verteld, dat ik Maurits bedankt heb; en als ik nu bij zijn moeder ga logeeren, of zelfs er maar een dagje doorbrengen, zal men daaruit dan het gevolg niet trekken, dat ik van gedachte veranderd ben?’</p>
<p>- ‘Wel, laat men er een gevolg uit trekken zoo lang en breed als men wil,’ zeî Flinck: ‘en laat die jonkman zijn aanzoek nog eens herhalen. Uit al wat ik van hem hoor komt het mij voor, dat hij een beste jongen is, die niets dan je geluk voorheeft. 't Is niet om een kleindochter te hebben die een gravekroon draagt <hy>-</hy><pb n="280"/>dat zijn van die snuisterijen, daar wij in de Oost om lachen; - maar omdat ik gemerkt heb, dat je van hem houdt, en dat je kniezen zult, zoo lang tot hij je man wordt.’</p>
<p>- ‘Grootpapa!’ riep Madeline, bleek wordende en terwijl zij over al haar leden beefde. De oude man had de rechte snaar aangeroerd, maar het was een al te gevoelige: hij had zonder omwegen gezegd, wat het jonge meisje aan haar zelve niet bekennen wilde, maar in den laatsten tijd te diep gevoelde.</p>
<p>- ‘Ach! je hebt haar zeer gedaan,’ zeî Mw. Wayland, Madeline tot zich trekkende, die het hoofd in haar boezem verborg.</p>
<p>- ‘Heb ik?’ vroeg Flinck, onthutst: ‘dat was, voor den...dat was voorwaar mijn bedoeling niet. Maar zieje, Mimi, je zult beter slag hebben haar dat aan het verstand te brengen dan ik, die altijd maar zoo plomp verloren met mijn meening voor den dag kom. Zij heeft dien jongen lief of niet: heeft zij hem niet lief, dan is 't uit: heeft zij hem lief, dan moet zij de babbelaars hun gang laten gaan en hem nemen: dat 's hoe ik er over denk.’</p>
<p>- ‘Madeline moet beslissen,’ zeî Mw. Wayland, haar dochter met bezorgdheid gadeslaande: ‘en hoe minder wij haar vermoeien met onze meening over de zaak, hoe beter.’</p>
<p>- ‘Ach!’ zeî Madeline: ‘ik had al eenmaal mijn strijd gestreden; moet ik nogmaals al die gruwzame tijdperken doorloopen? - Maar toch! als ik alles wel bedenk, ik heb de vorige reis alleen mijn eigen hoofd geraadpleegd, en te veel vergeten, dat ik een lieve moeder had om mij te raden. - Ik wil ook aan Dr. Van Zevenaer schrijven, hoe hij er over denkt, - en aan mijn goeden Dominee.’</p>
<p>- ‘Zij aarzelt,’ dacht Mw. Wayland: ‘er ontbreekt nu maar een greintje, en de schaal slaat naar de gewenschte zijde over.’</p>
<pb n="281"/>
<p>En inderdaad, Madeline gaf gevolg aan haar voornemen en schreef aan beide de genoemde Heeren. Zij kreeg echter eens zooveel antwoorden als zij brieven geschreven had. Eer wij die brieven geven, willen wij hier, in een tusschen-hoofdstuk, het verhaal invlechten van hetgeen, tijdens het verblijf van Madeline op Blinkerswaard, een van haar pleegvaders wedervaren was.</p></div>
<div type="chapter">
<pb n="282"/>
<head rend="h3">Zesde hoofdstuk.</head>
<head rend="h4"><hi rend="i">Waarin verhaald wordt</hi>, <hi rend="i">hoe treurig het afliep met een van Madelines pleegvaders</hi>.</head>
<p>De Heer Jan Bleek Az. was, als men licht begrijpen zal, in een alles behalve genoeglijke stemming van de <hi rend="i">soirée</hi> bij Hoogenberg t'huis gekomen. Bij 't gaan had hij zich bij zijn vrouw, die juist op 't punt stond zich naar een salet bij Juffw. Prijgraag te begeven, nog zóó beroemd op de prachtige spekulatie, die hij had gedaan door voor ƒ 20,000 heidegronden aan te koopen, die hij aan dien ouden brompot, zoo als hij Flinck noemde, voor wel ƒ 150,000 zou aansmeren, en nu schrikte hij tegen de vragen, die zij hem onmisbaar zou doen. Bij vele andere verkeerdheden, bezat Bleek ook deze, van zijn vrouw altijd omtrent den waren staat zijner zaken in een verkeerden waan te houden: immers, wel vertelde hij het haar, als hem een winst te beurt viel, of als hij een voordeel in 't vooruitzicht zag: omdat zoodanige mededecling tevens haar in een goeden luim moest brengen en, een bedekte hulde insluitende, die hij zelf aan zijn doorzicht bracht, voldoening schafte aan zijn eigenliefde; maar dewijl het verhaal van geleden verliezen juist tot de tegen-over-gestelde uitkomsten leiden moest, hield hij die altijd zorgvuldig voor haar verborgen. Was deze handelwijze laakbaar, in zooverre zij een
<pb n="283"/>bedrog was, door den man jegens de vrouw gepleegd, wij willen er echter Bleek niet te hard om vallen. De man heeft reeds genoeg op zijn rekening, en als waarachtige historieschrijver mogen wij zijn schuld niet vermeerderen, noch verzuimen datgene aan te voeren wat tot zijn verschooning dienen kan. En dan kon hij zijn gebrek van vertrouwen jegens zijn vrouw reeds daarmede verdedigen, dat hij daarin niet anders handelde dan de meeste echtgenooten in gelijke gevallen doen; 't zij uit een schijnbaar prijselijke, doch in de gevolgen verkeerde zucht om aan hun vrouwen eenig verdriet te besparen, 't zij uit een nog verkeerder valsche schaamte: in het bijzondere geval van Bleek kwam er bij, dat zijn wederhelft volstrekt niet tot de zoodanigen behoorde, van welke hij, na de mededeeling van een geleden tegenspoed, vertroosting, opbeuring, goeden raad kon verwachten; wel daar-en-tegen kon hij er op rekenen, dat hem daarbij verwijten en jammerklachten voor de deur zouden staan.</p>
<p>Ten opzichte echter van de nu ondernomen spekulatie zag Bleek te goed in, dat het verzwijgen van den afloop der zaak moeilijkheid zou inhebben. Immers, zijn gramschap en zijn geldzucht dreven hem vereenigd aan, het er niet bij te laten, maar dien ‘gemeenen ouden schobbert’ voor den rechter te roepen, en hem te dwingen, den gegeven last tot aankoop dier heidegronden gestand te doen: en kwam er nu een proces, de dagbladschrijvers waren tegenwoordig onbescheiden genoeg, om de geschillen, die partikulieren onderling hadden, aan het publiek mede te deelen, en zoo zou Mw. Bleek, die, vlijtig alle schandalen opsporende, altijd het artikel <hi rend="i">Regtszaken</hi> zoo niet las, dan althans doorliep, de geheele geschiedenis uit de courant te weten komen. - Onder deze omstandigheden was voor Bleek het bericht, dat zijn dienstmeid hem gaf toen zij hem binnenliet, n.l., dat Mevrouw met zware hoofdpijn
<pb n="284"/>t'huis gekomen en terstond naar bed gegaan was, verre van onaangenaam; immers, het spreekwoord zegt: ‘tijd gewonnen, veel gewonnen,’ en nu had hij een geheele nacht tijd en kon daarvan gebruik maken om tot bedaren te komen en alle sporen van onrust en toorn van zijn gemoed te verbannen.</p>
<p>Wat hem voorts van het opbiechten der ondergane te-leur-stelling voor'shands ontsloeg, was de omstandigheid, dat aan het ontbijt Mw. Bleek nog te veel vervuld was van de geschiedenis van haar hoofdpijn, om naar iets anders te vragen. Eerst onthaalde zij haar man op een omstandig verslag van haar wedervaren op den vorigen avond, en hief bittere klachten aan over de walmende kolen, die Keetje Prijgraag er altijd op scheen na te houden, en waar zoowel de testen der stoven als het komfoor onder den theeketel van voorzien werden, en welke koolwalmen haar die hoofdpijn bezorgd hadden: welk verslag aangenaam werd afgewisseld door diepzinnige natuurkundige opmerkingen betreffende het gebrek aan een reukorgaan, waarmede alle dienstboden, en meer bijzonder de vrouwelijke, behebt zijn. Van het bespreken van dit gebrek was de overgang tot een verhandeling over de andere verschillende gebreken der dienstboden zeer geleidelijk, en die werd ook aan Bleek niet gespaard. Doch zoo hij niet veel nieuws hoorde, maar daar-en-tegen veel, dat hem onder alle andere omstandigheden gruwzaam verveeld en wrevelig gemaakt zou hebben, hij luisterde deze reis niet alleen met het grootste geduld naar wat hij hoorde, maar scheen er nog wel groote belangstelling aan te schenken, en liet zijn wederhelft naar hartelust doorpraten, zich reeds verheugende, er zoo af te komen.</p>
<p>Intusschen, zoo hij er op gerekend had, dat uitstel van nieuwsgierigheid bij haar met afstel gelijk zou staan, dan faalde zijn rekening; want toen Mw. Bleek eindelijk haar
<pb n="285"/>hart gelucht, en genoeg over het onderwerp, dat haar bezig hield, had uitgeweid, schoot haar op eens te binnen, dat zij nog van haar man de bijzonderheden vernemen moest, die de <hi rend="i">soirée</hi> bij Hoogenberg hadden gekenmerkt.</p>
<p>- ‘En hoe is 't, Jan?’ vroeg zij: ‘wat was dat nu voor een partij gisteren avond? Je vertelt mij ook niets.’</p>
<p>- ‘Wel,’ vroeg Jan, op zijne beurt, ‘hoe wil ik u iets vertellen, als je mond al den tijd niet stilstaat?’</p>
<p>- ‘Nu ja, ik diende je toch te zeggen van mijn hoofdpijn: ik weet wel, het gaat je weinig aan, of je vrouw hoofdpijn heeft; - maar ik wilde je toch reden geven, waarom ik gisteren, toen je t'huis kwaamt, al naar bed was. - Maar kom, vertel mij nu gaauw, wat was er te doen bij Hoogenberg?’</p>
<p>- ‘Ja,’ zeî Bleek: ‘daar zulje nieuw van ophooren! - Verbeeld je 'reis, dat de moeder van dien brutalen Hermans, die bij ons op 't kantoor is geweest, geen Hermans heet, maar een Juffrouw Van Doertoghe is, famielje van de groote Van Doertoghes, weetje? en indertijd getrouwd geweest met een zoon van den ouwen Flinck.’</p>
<p>- ‘Wat zegje? Vertel dat nog 'reis! - Maar dat lijkt onmogelijk,’ zeî Mw. Bleek, nadat haar man aan haar verzoek had voldaan.</p>
<p>- ‘En toch is het zoo! en daarbij is 't ontdekt, dat mijn gewezen pleegkind, weetje? dat zij mij voor een goeie twintig jaar op dien avond te Leyden hebben opgedraaid, een dochter is van die eigenste Juffw. Hermans, of Mw. Wayland Flinck, als zij nu heet.’</p>
<p>- ‘Wat?’ riep Mw. Bleek: ‘o! dan logeerde zij daarom bij haar, en dan was het niet om die reden, die Keetje Prijgraag dacht.’</p>
<p>- ‘Ja! wat daarvan is, weet ik niet,’ zeî Bleek, met een boosaardigen lach: ‘zeker is het, dat Mw. Wayland het gisteren avond eerst hoorde en er dus toen niets van wist.’</p>
<pb n="286"/>
<p>- ‘O!’ zeî Mw. Bleek, terstond de minst gunstige gevolgtrekking makende, en terwijl haar gelaat de tevredene uitdrukking aannam, die wij in een vorig Boek geschetst hebben: ‘dan kan het praatje toch waar zijn. - Hemel! wat een ongerechtigheden!’ riep zij uit, deze reis met de (insgelijks door ons beschreven) uitdrukking van innige zielsmart.</p>
<p>- ‘Ik weet het niet,’ hernam Bleek: ‘zooveel is zeker, dat Hoogenberg zijn beste beentje vooruitgestoken heeft, om al de zonden, die Juffrouw Klaasje op haar geweten mag hebben, zoo rein te wasschen als witte wol. Nu! 't spreekt van zelf: 't was een doorgestoken werk met den ouden Flinck: en voor diens geld was 't niet moeilijk, getuigen te krijgen, die alles verklaarden wat men verlangde: - als b.v. zoo'n Klabbe, een vent, die niet goed genoeg er toe is, voor geld, zijn moeder aan de galg te praten.’</p>
<p>- ‘Heere bewaar ons! Valsche getuigen!’ riep Mw. Bleek, de oogen ten hemel heffende: - ‘en hebje de heigronden aan dien ouden heiden verkocht, Jan?’</p>
<p>- ‘Denkje, dat er gisteren avond gelegenheid was, om daarover te spreken?’ vroeg Bleek, deze reis op zijn houding voorbereid: ‘ja,’ vervolgde hij: ‘daar is geen bezwaar bij: koopen moet hij ze; ofschoon, nu die Albert zijn kleinzoon blijkt te zijn, is het te verwachten, dat die hem tegen mij zal opzetten, en dat de oude vrek misschien <hi rend="i">chicanes</hi> zal maken; maar dan zal een proces hem wel tot reden brengen. Nu! dat is van latere zorg: ik moet naar het kantoor, en zoo wij nog lezen zullen wordt het tijd.’</p>
<p>En op deze wijze zijn vrouw hebbende voorbereid op een eventuëel tegenvallen der spekulatie, sloeg hij den huisbijbel op en las haar de parabel voor van den onrechtvaardigen rentmeester.</p>
<p>Maar het kwam tot geen proces: wel wist Bleek, door
<pb n="287"/>tusschenkomst van zijn vriend, den prokureur Kluiver, een advokaat op te schommelen, die de zaak aanvaardde en een insinuatie voor hem stelde; maar Hoogenberg liet Kluiver bij zich komen en door hem aan Bleek weten, dat deze, zoo hij de zaak dorst voortzetten, zich op een korrektioneele, zoo geen krimineele vervolging te wachten had voor de rechtbank te Marlheim, wegens pogingen om, door omkooping, valsche verklaringen aangaande de waarde der meer besproken perceelen te bekomen. Die waarschuwing, gevoegd bij zijn bewustheid van wat er omtrent die andere zaak aan 't licht zou komen, bekoelde den pleitlust van Bleek, en hij begreep, dat er niets anders opzat, dan de pil, met andere woorden, de heigronden, te slikken. Maar dat ging zoo gemakkelijk niet. Ruim twintig duizend gulden te moeten betalen voor wat hij zelf wist niet anders te zijn dan slecht en onverkoopbaar zand, was op zich zelf alles behalve vermakelijk; maar te minder zoo, omdat Bleek natuurlijk zulk een som niet had liggen en die moest bijeenschrapen door effekten en goederen te verpanden, die hem grootendeels niet toebehoorden. Om de geleden schade te vergoeden, en zich te dekken, deed hij wat negen-en-negentig van de honderd in zulk een geval doen, en nam zijn toevlucht tot nieuwe spekulatiën, en toen deze niet het gevolg hadden, dat hij er zich van voorstelde, weêr tot andere, die over nog grooter sommen liepen, en die, bij het vertrouwen, dat zijn zwarte rok, witte das en afgemeten vormen hem nog altijd verschaften, voornamelijk voortgezet werden met het geld, dat goedgeloovige vrienden en bekenden hem leenden. Van dat alles wist Mevrouw niets: wel had zij bespeurd, dat Jan veel 's morgens buitenshuis was, en zelfs nu en dan met een vigilante, terwijl hij vroeger zelden van zijn kantoor kwam; maar dan wist hij haar te beduiden, dat de vooruitgang in alles, en spetiaal de meerdere uitbreiding, die zijn zaken kregen, verdubbe-<pb n="288"/>ling van aktiviteit vorderden: dat het
een dwaas vooroordeel bij de Amsterdammers was, er zoo tegen op te zien, een rijtuig te nemen om boodschappen te doen, en lieden te gaan spreken, dat de Rotterdammers wijzer waren en, steeds indachtig aan de Engelsche spreuk: <hi rend="i">time is money</hi>, er hun hand niet voor verzetteden om een vigilante te nemen. - Wel had zij evenzeer bespeurd, dat hij tegenwoordig altijd iets gejaagds had, en 's nachts zich veel meer dan gewoonlijk in zijn bed omdraaide, zoodat zij zeer dikwijls ten gevolge van zijn woelen stompen met de ellebogen en schoppen ontving; doch hij verklaarde zijn gejaagdheid uit de ontzaglijke drukte zijner zaken, en zijn woelen door kramp in de maag, die hem uit den slaap hield. ‘Alles ging goed, en zijn karretje reed nog,’ beweerde hij, ‘op een zandweg,’ toen het voorlang reeds aan den rand van den afgrond stond, waar het bij den minsten schok onmisbaar in moest tuimelen.</p>
<p>En die schok, al was hij herhaaldelijk door allerlei kunstmiddelen voorkomen, moest zich eindelijk doen voelen. De fondsen gingen onverwachts een half, een, twee, drie percent naar de laagte: zij, bij wie Bleek effekten van zich of van anderen in beleening had gegeven, vorderden van hem het bijpassen der surpluzen, en hij had de overtuiging, dat hij daartoe buiten staat, dat alle hulpbronnen voor hem waren opgedroogd, en alle hoop op uitkomst verloren. Bankroeten op bankroeten hadden in de laatste dagen elkander opgevolgd: ieder haalde de snoeren van zijn geldbuidel toe en bereidde zich tot afweer van mogelijke slagen, die uit onbekende hoeken konnen dreigen. Het was een van die oogenblikken in het handelsleven, waarin een panische schrik alle gemoederen bevangen en het openbare krediet geschokt heeft, waarin alle vertrouwen op de soliditeit van den naaste verdwenen is. En toch was er niemand, die, al mocht hij als zeker stellen, dat ook de firma Bleek onder den alge-<pb n="289"/>meenen druk moest lijden, en al mocht hij er volstrekt niet toe genegen zijn, haar op dit tijdstip eenige faciliteiten te geven, veelmin eenige fondsen te harer beschikking te stellen, toch, zeggen wij, was er niemand, die zich verbeeldde, dat zij zóó zwak stond. Dat wist zelfs de oude Krijschhoog niet; - want al had de boekhouder van Bleek een min bekrompen verstand en meer doorzicht gehad, dan de lezer uit hetgeen vroeger betreffende hem gezegd is heeft kunnen opmaken het geval te zijn, toch zou zijn wetenschap ten deze zich tot loutere gissingen bepaald hebben; immers van al die geheime <hi rend="i">manoeuvres</hi>, die zijn patroon had aangewend om zich staande te houden en waardoor hij er zich al dieper en dieper had ingewerkt, was aan Krijschhoog niets bekend.</p>
<p>Maar wie alles er van wist, en ook tevens, dat geen redding, geen uitweg meer mogelijk was, was Bleek. - En toch - was het vrees, was het schaamte, was het trots, of dat alles te zamen genomen? - toch bleef hij even hardnekkig aan zijn vrouw verzwijgen, dat hij voortaan een bedelaar was, aan zijn boekhouder, dat deze een anderen patroon kon gaan zoeken. - Voor den laatsten kon echter, op den dag der uitbarsting, de zaak geen geheim blijven; - want op dien dag verviel er een wissel - een wissel van niet meer dan een paar honderd gulden - en toen die aan 't kantoor werd aangeboden, en Bleek droogjesweg antwoordde: ‘die wissel wordt niet betaald,’ toen ging er voor hem, Krijschhoog, een licht op, en staarde hij niet minder onthutst en met open mond zijn patroon aan, als het de looper deed, die den wissel bracht en die, twijfelende of hij wel goed gehoord had, zich het antwoord herhalen liet.</p>
<p>En toen de looper weg was, en de boekhouder nog altijd in dezelfde verblufte houding zijn patroon bleef aanstaren, toen zeî Bleek anders niet dan:</p>
<pb n="290"/>
<p>- ‘Ja, Krijschhoog, het is zoo: - ik ga niet naar de Beurs. Ik denk niet, dat er iemand meer komen zal vandaag. Ware dat het geval, stel dan maar al wie mij spreken wil tot morgen uit.’ En met deze woorden, waarbij zijn gelaat even effen en onbeweeglijk gebleven was als gewoonlijk, trad hij van het kantoor en liet den ouden man ontsteld en geheel ter neêr geslagen staan.</p>
<p>En toen ging hij naar zijn kamer, die op de tweede verdieping was, en schonk zich een glas Utrechtsch water in, dat hij in langzame teugen uitdronk, en bleef er voor het open raam zitten, dat op den tuin uitzag.</p>
<p>En zoo de achterburen hem uit hunne huizen gadesloegen, zoo als hij daar, meer dan twee uren lang, bijna onbeweeglijk naar buiten zat te kijken, dan maakten zij zeker bij zich zelve de opmerking, dat de Heer Bleek vandaag al bijzonder veel leêgen tijd overhad, en vonden zij hem ongetwijfeld al heel kinderachtig, dat hij zich zoo lang kon vermaken met te kijken naar de gymnastische oefeningen, die eenige katten in den tuin maakten.</p>
<p>En werkelijk keek Bleek naar die katten, en zag, hoe zij, nu eens, zich in 't zonnetje koesterden en elkander met gepaste deftigheid een geruimen tijd in de oogen keken, en dan weder luchtig over elkander sprongen, of elkander najoegen over de schutting: - en het was of die beschouwing hem een wijl al wat er met hem had plaats gehad vergeten deed, en misschien wenschte hij, in plaats van Jan Bleek Az., een van die dartelende katten te zijn. En toen de twee uren om waren, kreeg hij zijn hoed om uit te gaan, en begaf zich naar de huiskamer, waar zijn vrouw zat te werken; en hij zeî haar, altijd met hetzelfde onverschillige gezicht, dat hij met den trein naar Utrecht ging om daar met een beroemde kassiersfirma te spreken, waar hij zaken meê uitstaande had, en niet voor den avond weêr t'huis zou wezen.</p>
<pb n="291"/>
<p>En toen hij hierop vertrokken en op straat gekomen was, toen meende hij zich flaauw te herinneren, dat zijn vrouw zich misnoegd had getoond, dat zij niet vroeger met zijn voornemen was bekend gemaakt; want dat zij dan geen visch zou genomen hebben, en dat zij nu alleen voor vier baarzen zat; ook meende hij van haar vernomen te hebben, dat zij plan had, den avond te gaan doorbrengen bij Mevrouw Lix.</p>
<p>En, terwijl hij met zijn gewonen deftigen stap langs de Keizersgracht wandelde, heel beleefd de kennissen groetende, die hem tegenkwamen, stond het portret van Mw. Lix hem voor den geest, met haar valsche krullen, haar muts met vuurroode linten en haar niet minder rooden neus, en was het hem, als klonk haar teemend stemgeluid, dat wel door een geberste orgelpijp scheen voortgebracht, hem in de ooren.</p>
<p>En al verder voortwandelende, kwam hij aan de Leydsche straat en sloeg die in: en zoo ging hij het huis voorbij, waar Galjart zijn kamers had: en hij dacht een oogenblik aan zijn zwager, en hoe deze, niet-tegen-staande hij al zijn leven een lichtmis was geweest, nu nog beter af was dan hij, de deftige Jan Bleek Az.: en hij dacht ook even aan haar, die zijn zwager had opgepast, die vroeger van de genade van anderen leven moest, toen hij, Bleek, een welgesteld man was, en hoe hij nu, omgekeerd, op niemands genade meer te rekenen had; terwijl zij een vermogende Juffrouw was geworden.</p>
<p>En zoo kwam hij op het Leydsche Plein en bleef even voor den Schouwburg staan en las de <hi rend="i">affiche</hi>.</p>
<p>En een Heer, die een cingeltje omgekuierd had en de poort weêr binnenkwam om zich naar de Beurs te spoeden, keek verbaasd op, toen hij op dat uur Jan Bleek Az., die nooit naar schouwburg of koncert ging, een <hi rend="i">affiche</hi> zag bestudeeren, en nog verbaasder, toen hij, later omziende,
<pb n="292"/>bespeurde, dat de man, in plaats van, even als hij zelf, den weg in te slaan, die Beurswaart leidde, nabij de poort stond, en daar op een aanplakbiljet tuurde, dat den verkoop van een Huis en Erve aankondigde.</p>
<p>En werkelijk las Bleek dat geheele aanplakbiljet ten einde, van de woorden ‘Willige Verkooping’ af, tot aan den naam van den drukker toe.</p>
<p>Hij had toch evenmin plan om huizen te koopen als om de Fransche troep te gaan bewonderen, die - in de vakantie der Hollandsche tooneelisten - dien avond een voorstelling gaf: - wat dreef hem dan aan, die biljetten te lezen? - Waarschijnlijk zou hij zelf op die vraag het antwoord hebben moeten schuldig blijven. Was het, omdat de geest van den mensch, als hij door een gebeurtenis van ongemeen gewicht uit zijn gewone sfeer geslagen is, te gelijk er naar gedreven wordt om zich met iets anders, zij het ook iets onverschilligs, bezig te houden, dat hem afleiding bezorgt?</p>
<p>Wat daarvan zij, toen Bleek de verkoopceêl gelezen had, zette hij zijn wandeling voort, en liep de brug over: en toen de bedelaar met zijn houten been, die daar stond, hem om een aalmoes bad, toen zag hij hem aan met een blik vol bitterheid en nijd; want hij had de bewustheid, dat die bedelaar rijker was dan hij.</p>
<p>En hij wandelde den Overtoom op, en zag nu en dan naar 't water, en naar de groenteschuiten, die naar de stad roeiden: en hij, die anders nooit iets om zulke dingen gaf, hij had er schik in, zoo netjes als die bosjes wortelen, en die rapen, en die bloemkool, gerangschikt waren, en hoe vrolijk zij, door verschil van kleuren, tegen elkander afstaken.</p>
<p>En toen hij aan 't einde van den Overtoom gekomen was, ging hij een herberg binnen en vroeg een glas bier: - en toen het hem gegeven was, liet hij er een scheutje bran-<pb n="293"/>dewijn in doen, wat zeker vreemd was in iemand, die geen sterken drank lustte, en van de afschaffing was bovendien: en hij maakte heel bedaard een praatje met de vrouw uit de herberg, over den prijs van den boter en over de hooge belastingen, en over een grooten hond, dien zij gekocht had en die naast de deur lag.</p>
<p>En toen hij zijn glas leêggedronken en betaald had, en de herberg weêr verliet, keek hij zijn <hi rend="i">porte-monnaie</hi> nog eens aan, alvorens dien weg te sluiten: en zijn gezicht vertrok zich tot een lach: en de vrouw uit de herberg, die nog aan de deur stond, hoorde hem nog lachen, toen zij hem de brug over en den weg naar Sloten zag opgaan; en lang naderhand herinnerde zij zich nog, hoe vreemd haar dat lachen in de ooren had geklonken.</p>
<p>Dienzelfden avond had Mevrouw Lix eenige vriendinnen bij zich genoodigd: en het eerste, waarover zich Mevrouw Spilbier, en Leen Barwel en Keetje Prijgraag en de gastvrouw onderhielden, was over het groote nieuws, 't welk zij van haar mans of broêrs gehoord hadden, dat namelijk Jan Bleek Az. niet aan de Beurs geweest, en faljiet was: en het ontbrak daarbij natuurlijk niet aan kreten van verbazing en verontwaardiging; niet eene van de dames had zoo iets, van dien man, kunnen vermoeden; alleen Keetje Prijgraag beweerde, steeds gevonden te hebben, dat hij iets in zijn oogen had, dat niet pluis was. Wat mede verwondering wekte was, dat Mw. Lix geen afzegging gekregen had van Mw. Bleek; maar wat nog grooter stof tot verbazing ja tot verslagenheid gaf was, dat terwijl zij 't drukst aan 't redeneeren waren over hetgeen ‘'t arme mensch’ nu beginnen zou, ‘'t arme mensch’ plotslings in heur midden verscheen.</p>
<p>Men kan zich voorstellen, hoe op eens het algemeen gesnap door een algemeen stilzwijgen vervangen werd, hoe vreemd de dames elkander aankeken, en hoe verlegen Mw.
<pb n="294"/>Lix was bij 't verwelkomen van haar vriendin. Eerst zette zij een <hi rend="i">visage de circonstance</hi> en plooide den mond tot het uiten van een kondoleantie, die zij echter gelukkig intijds nog binnenhield, toen zij aan 't gelaat en 't voorkomen van Mw. Bleek bespeurde, dat deze òf geheel onbekend was met den slag, die haar getroffen had, òf er zich niet over bekommerde. Spoedig werden de aanwezige dames gewaar, dat het eerste dier beide gevallen ten deze aanwezig was: immers anders had Mw. Bleek niet, zoodra zij was gezeten, op dien toon en met die gerustheid kunnen beginnen met het verhaal van de vier baarzen, waarmeê haar man haar had laten zitten, en met een uitweiding over het verdriet, dat een vrouw ondervindt, wanneer haar man van huis gaat, zonder dat hij zijn vrouw een dag of wat te voren daarvan verwittigd heeft: iets wat Mw. Lix en Mw. Spilbier volkomen met haar eens waren, en dat in elk ander geval aan die beide dames ruime aanleiding verschaft zou hebben om noten bij zulk een text te leveren; doch waar zij, in den toestand van verlegenheid, van versuftheid, zouden wij bijkans zeggen, waarin haar de tegenwoordigheid der spreekster gebracht had, zich vergenoegden, door een zwijgend knikken met het hoofd en een melankolieken blik, mede in te stemmen. - Langzamerhand, en naarmate de avond vorderde, begon deze en gene van de aanwezigen moed genoeg te scheppen om 't een of ander onderwerp op 't tapijt te brengen; doch zelden gelukte het haar, het gesprek gaande te houden, en de anders zoo tot praten geneigde vrouwen schenen thans met een geest van stomheid geslagen, met uitzondering alleen van Mw. Bleek, die, maar volstrekt niet verdacht zijnde op de rol die zij speelde, zich dan ook niet geneerde om haar tong den vrijen teugel te vieren, en de <hi rend="i">cancans</hi>, die haar ter oore gekomen waren, aan haar vriendinnen op te disschen. Doch de mededeelingen, welke zij deed, misten heden de uitwerking, die
<pb n="295"/>zij anders onmisbaar te-weeg-brachten; zij lokten noch de gewone kreten van ‘gunst is 't mogelijk! - Heere bewaar ons! - Wat je zegt!’ noch de gewone reeks van gelijksoortige praatjes en vertelseltjes uit. De <hi rend="i">soirée</hi> liep dan ook vrij droomerig ten einde: het was voor de dames een verlossing, toen de vigilantes en sleeën werden aangemeld, en Mw. Bleek zelve vond onder 't naar huis gaan toch ook, dat haar vriendinnen dien avond al bijzonder stil waren geweest, en begreep niet, wat er toch aan geschort kon hebben.</p>
<p>Dat raadsel zou haar, bij haar t'huiskomst, maar al te ras worden opgelost; de meid vertelde haar reeds in de gang, dat er verscheidene heeren aan huis geweest waren, onder anderen wel drie dominees, die maar niet wilden gelooven dat Mevrouw uit was: en dat mijn Heer Hoogenberg, en mijn Heer Galjart, en nog twee Heeren, boven waren.</p>
<p>En werkelijk, toen Mw. Bleek boven kwam, vond zij daar, behalve haar zwager, die op de ontvangen tijding van Bleeks faljiet, toch zijn plicht had geächt, te komen hooren of hij ook van dienst kon zijn, en Hoogenberg, die door eenigen der aanzienlijkste krediteuren in 't werk gesteld was, ook het Gerecht, dat, ten gevolge eener ingestelde aanklacht, Bleek was komen zoeken, en, hem niet vindende, tot de verzegeling van zijn inboedel was overgegaan.</p>
<p>Den volgenden morgen vond een boer onder Osdorp, die naar 't land ging om zijn koeien te melken, in een dwarssloot een drenkeling, die, opgehaald zijnde, bij 't schouwen herkend werd voor den vermisten bankroetier.</p></div>
<div type="chapter">
<pb n="296"/>
<head rend="h3">Zevende hoofdstuk.</head>
<head rend="h4"><hi rend="i">Een viertal brieven</hi>.</head>
<head>Frederik Galjart aan Madeline Flinck.</head>
<p>Amsterdam, den 22<hi rend="sup">sten</hi> Mei 184.</p>
<p>&nbsp;</p>
<p>Beste Madeline!</p>
<p>&nbsp;</p>
<p>Dr. Van Zevenaer heeft mij verhaald, dat gij hem geraadpleegd hadt over het al of niet aannemen van zekere uitnoodiging: - hij zal u zijn meening dien-aangaande zelf zeggen: gaarne wil ik u de mijne mededeelen, zoo gij er op gesteld zijt, die te weten: misschien ziet gij mij voor bemoeiziek aan; maar ik stel te veel belang in u, om, in een geval als dit, waar het uw geluk betreft, te kunnen zwijgen, en bovendien wilde ik toch aan u schrijven.</p>
<p>Als ik zeg, dat ik belang in u stel, dan druk ik mij wel niet verkeerd uit, maar bezig ik een uitdrukking, die mij bitter flaauw en onbeduidend voorkomt. Neen voorwaar, ik doe eindeloos meer: ik beschouw u niet langer, gelijk in vroegere jaren, als een dochter, als een speelpopje, dat wij, Pleiaden, er vermaak in schepten aan te kleeden om er meê te pronken, maar veeleer als een wezen uit hooger sfeer, gezonden niet alleen om mij aan den dood te ontrukken en mij als een engel der liefde te verplegen, maar ook om mij op te beuren uit den afgrond
<pb n="297"/>van ellende, waarin ik verzonken was, om mij te doen inkeeren in mij zelven, en om mij weder eerbied te doen krijgen voor de vrouw. Zag ik vroeger uit mijn vermeende hoogte op u neder, thans zie ik met nederigen ootmoed tot u op, Madeline! en wanneer ik nu raad durf geven aan iemand, die zoo hoog boven mij staat, vind ik mij zelven belachlijk.</p>
<p>Zie, mijn lieve Madeline! het is er zoo meê gelegen, dat ik het grootsch en edel van u gehandeld vond, dat gij te Hardestein de hand van den Jonker van Eylar weigerdet, maar dat, zoo gij die nu aanneemt, gij nog verhevener in mijn oogen zijn zult, omdat het mij een bewijs zal zijn, dat gij u verheft boven het gesnap van een laf gepeupel.</p>
<p>Nu zult gij misschien denken, dat ik hierbij alleen datgene in u bewonder, wat ik zelf zoovele jaren heb gedaan, en toch is dit zoo niet. Het is waar, ik heb ook tot gewoonte gehad, mij boven het <hi rend="i">qu'en dira-t-on</hi> te stellen; maar dat was verre van loffelijk; in mijn geval had het publiek volkomen gelijk, mijn handelingen af te keuren, en ik groot ongelijk, mij daarboven te verheffen. Gij daar-en-tegen hebt u niets te verwijten, en uit de hoogere sfeer, waarin gij u beweegt, kunt gij gerust met een blik van verachtend, - maar neen, daar zijt gij te goed toe - van verschoonend medelijden neêrzien op den blinden hoop, die zich daar beneden en onder uwe voeten beweegt. Maar bovendien: men babbelt; of men doet het niet: - in het laatste geval behoeft gij niet over de zaak te tobben: in het eerste zal men babbelen, 't zij gij den Jonker van Eylar trouwt of niet, en misschien zoo gij hem niet trouwt nog het meest; want dan zal men uw weigering toeschrijven aan een besef van onwaarde uwerzijds, aan vrees, dat er dingen zouden uitlekken, die 't daglicht niet velen kunnen, aan allerlei redenen in één woord, behalve aan een
<pb n="298"/>gevoel van vergedreven kiesheid, van hoedanig gevoel de massa zich geen flaauw begrip zal maken; doch waarvan gij - en uw minnaar bovendien - op die wijze dubbel <hi rend="i">dupe</hi> zoudt zijn. - Zie, voor zoo iets wenschte ik u te behoeden. - 't Is tijd, dat gij, na al het lijden, dat gij geleden hebt, eindelijk eens het geluk vindt, dat gij waardig zijt en het einde het werk bekroone: moge het zijn, met een gravekroon.</p>
<p>En nu zou ik hier kunnen eindigen; maar dat gaat niet wel. Als iemand, die aan een dagblad verbonden is, u een brief schrijft, dan hebt gij recht te verwachten, dat hij u voor 't minst één nieuwtje meêdeelt. Aan een ander zou ik kunnen zeggen, al het nieuws, dat ik u zou kunnen vertellen, staat in de courant; - doch dat is niet zoo: - in mijn pozitie verneem ik heel wat, dat niet in de courant komt, en dat dikwerf nog belangrijker is dan hetgeen men er in te lezen krijgt. En nu heb ik u iets te vertellen, dat u waarschijnlijk niet onbelangrijk zal voorkomen.</p>
<p>Het betreft namelijk den Heer Drenkelaer, den mislukten vrijer van Juffw. Van Doertoghe. Hij ligt overhoop met de heeren van zijn rechtbank, omdat tegen hen in de Marlheimsche courant een boosaardig artikel is uitgekomen, waarvan hij gebleken is de schrijver te zijn. Reeds wist de Heer van Donia, en anderen misschien ook, die 't echter voor zich hadden gehouden, dat hij al vroeger een aantal vuile artikelen geschreven had tegen allerlei voorname personen te Marlheim en elders: en dat is nu algemeen bekend geworden: wat natuurlijk ten gevolge heeft gehad, dat men hem vooralsnog met den nek aanziet. Ik zeg ‘vooralsnog;’ want het is zeer mogelijk, dat, zoo niet de stemming, dan althans de houding, te zijnen opzichte verandert. Immers hij heeft het masker, nu het toch opgelicht was, voor goed weggeworpen, aan den uitgever der courant be-<pb n="299"/>duid, dat zijn blad juist daarom veel gelezen werd, omdat het hatelijkheden bevatte, den redakteur gedwongen, te bedanken, en zelf de redaktie aanvaard. - En nu dat bekend is, zal men zien, dat hij in 't kort een ‘Macht’ wordt. De massa, die te goeder trouw zich verbeeldt, dat er moed toe noodig is, om tegen de bestaande Machten uit te varen en aan lieden van rang allerlei grofheden naar het hoofd te werpen, en die op 't stuk van aardigheden niet bijzonder kiesch is, zal hem toejuichen, en de overigen zullen hem ontzien, niet meer uit achting, maar uit vrees. - Gij kunt hetgeen ik u hem betreffende mededeel aan mijn Heer uw grootvader vertellen, die nog al met den man scheen ingenomen: en, wanneer gij uw aanstaande schoonzuster eens spreekt, haar dubbel gelukwenschen, dat zij nog bijtijds zich van zulk een vrijer ontdaan heeft.</p>
<p>Gij hebt zeker vernomen, hoe treurig het afgeloopen is met mijn zwager Bleek. De man is ter zielen en ik zal het voorbeeld niet volgen van de massa, die, vroeger met steenen geworpen hebbende naar al wie hem niet voor <hi rend="i">solide</hi> hield, nu steenen op zijn graf smijt, en beweert, dat zij altijd wel gedacht had, dat het zoo met hem zou afloopen; - al was er niemand die 't dacht, behalve misschien uw grootvader, die hem van den beginne af niet vertrouwde. Ik wil, nu hij niet meer leeft, ook niet meer van hem gewagen, en zoek alleen mijn best te doen voor zijn ongelukkige weêuw. Hoewel bij <hi rend="i">raccroc</hi>, heeft de overledene toch de eer gehad, tot uw pleegvaders te behooren, en al is hetgeen hij in die hoedanigheid heeft uitgegeven hem vergoed geworden, ik ken u toch te wel, dan dat ik geen vrijmoedigheid zou vinden om uw medelijden in te roepen voor een ongelukkige vrouw, die, zoo men zich niet over haar ontfermt, aan volslagen gebrek ten prooi wordt.</p>
<p>Nu beste meid, trouw gerust met uw Jonker, zoo gij hem liefhebt, en wees verzekerd, dat, zoo er iemand is, die
<pb n="300"/>in 't vervolg zich verstout, iets op u aan te merken, hij gerust kan rekenen een kartel te ontvangen van uw gewezen vader voor ⅛<hi rend="sup">ste</hi>,</p>
<p>&nbsp;</p>
<p>F. Galjart.</p>
<div type="section">
<head>Mr. Willem Hoogenberg aan Madeline.</head>
<p>Amsterdam, Juni 184.</p>
<p>&nbsp;</p>
<p>Waarde Madeline,</p>
<p>&nbsp;</p>
<p>Ik vernam uit uw schrijven, dat het aanzoek, door den Jonker van Eylar om uw hand gedaan, zijdelings hernieuwd wordt. Of gij dien Heer genegen zijt is een zaak, die u persoonlijk betreft; maar de gronden, waarop gij zijn hand geweigerd hebt, komen mij onvoldoende voor. Ik meende, door mijne bemoeiingen, er in geslaagd te zijn, uw onschuld boven allen redelijken twijfel te stellen, en ik geloof, dat, na uw vrijspraak door den jury, die te mijnen huize vergaderd was, u wel niemand meer zal durven beschuldigen. Wanneer een verstandig edelman, en die op het punt van eer zoo fijngevoelig is als mijn vriend de Graaf van Eylar, geen bedenkingen maakt, en 's jongelings moeder zelve u als schoondochter wenscht, dan zie ik niet in, hoe er van uwen kant nog bezwaren zouden kunnen bestaan. Geloof mij</p>
<p>&nbsp;</p>
<p>Uw toegenegen</p>
<p>W. Hoogenberg.</p>
<p>&nbsp;</p>
<p>P.S. Ik verzoeke mijne nederige groete aan Mevrouw uw moeder en aan den Heer Flinck. ZEd. heeft zeker vernomen, hoe 't afgeloopen is met den Heer Bleek, uw gewezen medepleegvader. Ik ben in diens boedel werkzaam en ik heb, bij inzage der boeken, mijn vermoeden bevestigd gevonden, dat hij zijn zwager Galjart op verregaande wijze benadeeld heeft.</p></div>
<div type="section">
<pb n="301"/>
<head>Ds. G. Bol aan Madeline.</head>
<p>Mijn kind!</p>
<p>&nbsp;</p>
<p>Ik kan niet nalaten u nog met dien naam te noemen. Rechtuit-gezeid, onze wederzijdsche betrekking kon ook niet veranderen, en dat gij uw moeder hebt teruggevonden, belet niet, dat gij ons pleegkind waart en gebleven zijt, en ontneemt niets aan de hartelijke liefde, die ik u toedraag, noch, vertrouw ik, aan uw genegenheid te mijwaart: - al ga ik niet zooverre als de Heer Thomas Diafoyrus, bij Molière, die beweert, dat men meer dankbaarheid schuldig is aan een vader, die ons aanneemt, dan aan zijn eigen; op grond dat gene uit vrijen wil zijn vaderschap bekleedt en deze omdat hij niet anders kan. - Wat mij betreft, ik weet, dat bij al wie het voorbeeld navolgt van onzen grooten Meester, wiens liefde oneindig is, er ook meer ruimte is dan voor eene liefde: en uw hart althans heeft steeds zulk een behoefte gehad om zich te hechten aan wie belang in u stelde, dat ik niet twijfel, of gij zult, waar 't aankomt om bewijzen te geven van genegenheid, u eerder aan overdrijving schuldig maken dan aan verflaauwing.</p>
<p>Het is dan ook aan overdrijving van liefde, dat ik het toeschrijf, zoo gij onzen vriend Maurits ten tweeden male bedankt hebt: maar is het wel zeker, dat gij, door aldus uw geluk grootmoedig ten offer te brengen, het zijne bevordert, of liever zijn ongeluk voorkomt? Ik voor mij acht, dat de rechtvaardiging, die gij door de trouwhartige en schrandere zorgen van den Hr. Hoogenberg hebt verworven, dan vooral volkomen zal wezen, als gij door Mw. van Hardestein als schoondochter zult zijn aangenomen.</p>
<p>Verre zij het van mij, uw gevoel geweld te willen aandoen: wie trouwt moet dit niet alleen met vrijen wil doen, maar ook met een opgeruimd gemoed en met een blijmoedig vertrouwen op de toekomst. Het huwelijk heeft zijn eigen-<pb n="302"/>aardige bezwaren, die men wel doet, te overwegen eer men er toe besluit. Doch heeft men ze overwogen, en het voornemen opgevat, om ze met Gods bijstand te dragen, wanneer zij komen, dan moet men er ook niet vooruit over kniezen. Zoolang gij dus niet bij u zelve kracht gevoelt om de muizenissen, die u kwellen, uit uw hoofd te stellen, om, in het bewustzijn, dat gij een onergerlijke konscientie ronddraagt voor God en menschen, den laster te verachten, zoolang doet gij wijs, u niet in 't huwelijk te begeven.</p>
<p>Doch, 't zij gij Maurits trouwt of niet, ik zou het in uw belang achten, dat gij de uitnoodiging van Mw. van Hardestein aannaamt. Er hebben hier praatjes geloopen, zoo goed als elders, en die zullen blijven bestaan, zoolang gij u onthoudt, herwaarts te komen. Men zal dan denken, dat gij hier niet durft verschijnen, en dat wij niets met u te maken willen hebben. Ziet men intusschen, dat gij niet alleen Hardestein bezoekt, maar er zelfs aan het Huis wordt ontvangen en u onder de vleugelen van Mw. de Gravin beweegt, dan zal er van zelf een eind komen aan 't gebabbel. Kom dus, zoo spoedig mogelijk, lieve kind, zoo immers uw gezondheid het toelaat en de dokter het veroorlooft: wij zien allen met ongeduld naar u uit: niet het minst mijn zuster, die u hartelijk groeten laat, en</p>
<p>&nbsp;</p>
<p>Hardestein,
<lb/>2 Juni 184.</p>
<p>Uw oprechte Vriend
<lb/>G. Bol.</p></div>
<div type="section">
<head><hi rend="i">Naschrift van den Graaf van Eylar</hi>.</head>
<p>Ik wil, lieve Madeline, eenige woorden voegen bij den brief van Dominee, om nog nader aan te dringen wat door hem gezegd is, en u te betuigen dat Mw. uw moeder en gij hartelijk welkom zult zijn op Hardestein, en dat wij allen zullen trachten u, zooveel in ons is, het verblijf al-<pb n="303"/>daar aangenaam te maken en, voor zooverre wij een tijd lang onbillijk en onvriendelijk jegens u geweest zijn, ons als berouwhebbende zondaren te gedragen. Moge ik dus spoedig het geluk hebben, u te omhelzen: uw komst alhier zal een ware feestdag zijn voor uw vriend</p>
<p>&nbsp;</p>
<p>Eylar.</p>
<p>&nbsp;</p>
<p>De beide eerste brieven werden door Van Zevenaer zelven naar Blinkerswaard gebracht, waar hij, op uitnoodiging van Flinck, een dag was komen doorbrengen. Wat hem zelven betrof, hij raadde, met betrekking tot de huwelijksquestie, niets af noch aan; doch gaf eenvoudig als zijn meening te kennen, dat een bezoek op Hardestein hem zeer gepast voorkwam. Voorts toonde hij zich zeer tevreden over den gezondheidstoestand van Madeline, en zeî, toen hij met Mw. Wayland alleen was: ‘er is mogelijkheid op herstel, indien zij dien jonkman, dien zij liefheeft, trouwt, en er geen schokken voorafgaan. Nu is zij nog te zwak om die door te staan; maar is zij eens getrouwd, dan ben ik daar niet langer bevreesd voor. Zij zal dan sterker zijn, althans naar het lichaam, want aan zielskrachten zal het haar dan als nu evenmin ontbreken. - Toch spijt het mij, dat haar vrijer, in plaats van ordonnans-officier bij Z.M., geen gezantschaps-secretaris is, die haar kon meênemen naar Sint-Petersburg of Madrid; dan zouden de praatjes van zelve doodbloeden en bij hun terugkomst vergeten zijn.’</p>
<p>Wat zou, aldus van alle zijden gedrongen, Madeline doen? Ieder van degenen, die haar liefhadden - nu eerlang ook Albert en Bettemie - gaf haar denzelfden raad: een raad, die zoozeer met de geheime wenschen van haar hart instemde: hoe kon zij anders dan ten slotte toegeven? en zoo schreef zij aan Mw. van Hardestein, dat zij de uitnoodiging aannam. Er werd een dag bepaald, waarop Mw.
<pb n="304"/>Wayland haar derwaarts zou brengen, om dan, na verloop van een paar dagen, terug te keeren.</p>
<p>Wij mogen, eer wij tot een volgend Hoofdstuk overgaan, niet vergeten hier te vermelden, dat door Madeline, onmiddellijk na ontvangst van den brief van Galjart, een aanzienlijke som was gezonden aan Hoogenberg, om te besteden ten behoeve van Mw. Bleek; terwijl de oude Flinck, die van achteren inzag, dat hij, door Bleek in den strik te laten loopen, dien hij voor hem gespannen had, toch in zekere mate aanleiding gegeven had tot 's mans dood, zich verplicht achtende de gevolgen daarvan eenigermate te herstellen, de gift zijner kleindochter nog op belangrijke wijze vermeerderd had.</p></div></div>
<div type="chapter">
<pb n="305"/>
<head rend="h3">Achtste hoofdstuk.</head>
<head rend="h4"><hi rend="i">Waarin geleerd wordt</hi>, <hi rend="i">hoe gevaarlijk een dun beschot kan wezen</hi>.</head>
<p>Overeenkomstig het programma, door Mw. van Hardestein opgemaakt, werden op den bepaalden dag Mw. Wayland en Madeline, na een vroegtijdig middagmaal genomen te hebben, met een rijtuig naar het naastbijgelegen station van den Rijnspoorweg gevoerd. De afdeeling, waarin zij plaats namen, was door een paar heeren bezet, die er echter onderweg uitgingen, waarna de beide dames verder alleen bleven, tot hare groote tevredenheid, ofschoon Mw. Wayland naderhand wel gewenscht had, dat er een troep vrolijke kermisgasten of schreeuwende kinderen in gezeten hadden. 't Zij ten gevolge der warmte, 't zij als een gewoon gevolg van het rijden kort na den eten, 't zij door het samenwerken van verschillende oorzaken, Mw. Wayland was al spoedig in slaap gevallen, en bij de nu heerschende stilte bemerkte Madeline, dat er in de afdeeling, naast die, waarin zij gezeten was, luid gesproken werd, en dat het dunne beschot, 't welk haar van haar buren scheidde, niet belette, dat zij het gesprokene duidelijk hoorde. De naam van Hardestein wekte haar aandacht: zij meende de stem, die gesproken had, te herkennen, en begon scherper te luisteren: geen twijfel, het was het onaangenaam gekrijsch
<pb n="306"/>van den Heer Verdrongen van Prikkelenburg. Inderdaad bevond zich deze in den wagen, met en benevens de Heeren Snel, Zuring en den Majoor, die te zamen ik weet niet welke paardemarkt bezocht hadden, zonder dat juist een van allen een paard gekocht of daar zelfs plan op gehad had, en die nu gezamentlijk terugkwamen. Het schijnt, dat het viertal zich op zijn uitstapje goed vermaakt en behoorlijke offers gebracht had aan Bacchus, Bierana en Brandemoris, de drie door Dirk Pietersz Pers bezongen godheden: althans dat getuigden wel eenigermate, in de eerste plaats, het feit zelf, dat zij, die nederig in de derde klasse de reis naar Utrecht gemaakt hadden, nu, deels uit bluf, deels uit gemak, met de eerste klasse terugreisden, en, in de tweede plaats, hun stemgeluid, dat heescher en scheller dan gewoonlijk klonk, - en eindelijk, het gesprek, dat tusschen hen gevoerd werd, en waarvan aan Madeline, willens of onwillens, geen woord ontging.</p>
<p>De vraag, door Verdrongen gedaan, en die 't eerst haar opmerkzaamheid had gaande gemaakt, luidde:</p>
<p>- ‘En komt zij nu werkelijk op Hardestein logeeren?’</p>
<p>- ‘'t Is als ik u zeide,’ antwoordde Snel: ‘ik heb het van Denneman, den behanger, die er een makkelijken stoel bezorgen moet.’</p>
<p>- ‘Wel ja, waarom niet?’ hernam Verdrongen: ‘zoo'n meid moet nog al een makkelijken stoel hebben! Nou! mijn Jakomina zit dan op een gewonen stoel, en, als zij lui is, kan zij op haar bed gaan liggen.’</p>
<p>- ‘En ligt ze nog al dikwijls op haar bed?’ vroeg de Majoor.</p>
<p>- ‘Maar mij dunkt,’ merkte Zuring aan, ‘als een rijke Juffrouw en daarbij een aanstaande Gravin, geen billijke aanspraak op een <hi rend="i">easy-chair</hi> zal hebben, dan weet ik niet, voor wie men er een bestellen zou.’</p>
<p>- ‘Ja, ik heb het wel zien aankomen,’ zeide de Ma-<pb n="307"/>joor, ‘op dien avond van het feest, weetje nog, toen je zoo dronken waart, Verdrongen?’</p>
<p>- ‘Dronken! <hi rend="i">ik?</hi>’ herhaalde de lange man, ‘van een half fleschje, dat ik gebruikt had?’</p>
<p>- ‘Nu dan,’ hervatte de Majoor, ‘toen je zoo onbescheiden waart, en je bemoeidet met dingen, die je niet raakten.’</p>
<p>- ‘Ik weet niet, waar je van spreekt,’ krijschte Verdrongen, ‘en ik vind het zeer ongepast...’</p>
<p>- ‘Nu, maak maar geen ruzie,’ viel Zuring in, ‘'t is in allen gevalle een mooi wijfje, dat de Jonker krijgen zal. Wat zegt mijn Heer Snel er van? hm! jij bent ook nog een tijd lang van haar aangeschoten geweest, geloof ik.’</p>
<p>- ‘Ik?’ vroeg Snel: ‘hoe komt het in je gedachten?’</p>
<p>- ‘Taratata!’ riep de Majoor: ‘ik geloof, dat Zuring gelijk heeft. Slenterde je niet, toen zij bij Dominee logeerde, drie maal op een dag zijn huis voorbij, en liep je zijn huis niet af, als of je nog eens den katechismus moest leeren? en hebje mij niet keer op keer in de Sociëteit met de steenen voor mij laten zitten, dat ik er torentjes van bouwen kon, en het, als mijn Heer eindelijk kwam opdagen, te laat was om een partij te beginnen?’</p>
<p>- ‘Dat 's waar ook,’ zeî Zuring: ‘ontken het maar niet, Snel.’</p>
<p>- ‘Wel!’ zeî deze, ‘ik wil niet zeggen, of ik heb er wel eens over gedacht; maar ik heb er van afgezien; want zieje, in de eerste plaats, de meid was mij te jong.’</p>
<p>- ‘Van die kwaal,’ merkte de Majoor aan, ‘geneest men met den dag.’</p>
<p>- ‘En dan, in de tweede plaats, had zij niets buiten haar mooie gezichtje,’ vervolgde Snel.</p>
<p>- ‘Nu! daar heeft zij dan toch partij van weten te trekken,’ grinnikte de Majoor: ‘de meid had zoo veel vaders: zij woû zeker zorgen, dat haar kinderen dit ook konnen zeggen.’</p>
<pb n="308"/>
<p>- ‘Ja,’ zeî Snel: ‘maar ik zou er niet veel trek in gevoeld hebben, mijn vaderschap met anderen te deelen. Ik ben in allen gevalle blij, dat ik de zaak niet verder heb doorgezet, en ik misgun den Jonker dat fortuintje niet.’</p>
<p>- ‘Maar men beweert immers, dat de helft niet waar is van 't geen men van haar verteld heeft,’ zeî Zuring.</p>
<p>- ‘De helft is al mooi genoeg,’ merkte de Majoor aan.</p>
<p>- ‘De helft!’ riep Verdrongen: ‘ik woû niet, dat ze van mijn Jakomina de honderdste part konnen vertellen van wat ze van die meid verteld hebben, met haar fijne bakkessie. - Ja, zij mogen haar nu schoonpraten zooveel zij willen: ik zeg maar, men noemt geen koe bont, of er is een vlekje aan. Daar hadje indertijd te Amsterdam de weduwe Braadzalm, die was nog zoo half en half aan mijn vrouw geparenteerd door de Van Blaarzen, want, zieje, mijn vrouw is van haar zelve een Juffrouw Van Blaars: die had een nichtje bij haar aan huis wonen...’</p>
<p>- ‘Wat hamer is dat voor een historie van je braadworst?’ vroeg de Majoor: ‘haal je cigaar wat aan, eer hij uitgaat.’</p>
<p>- ‘Ik zeg Braadzalm, Majoor!’ zeî Verdrongen: ‘en ik vind het maar gansch niet aardig, dat je mij in de rede valt. Dat nichtje nu was ook zoo'n fijn dingetje, net zoo als Juffrouw Zevenster of Juffrouw Klinck, zoo als zij zich nou laat noemen...’</p>
<p>- ‘Flinck,’ verbeterde Zuring.</p>
<p>- ‘Flinck, mij ook wel,’ zeî Verdrongen: ‘ik heb een Flinck gekend, die was kruienier in de Warmoesstraat: of die van haar familie was?’</p>
<p>- ‘Wel waarschijnlijk,’ zeî Zuring: ‘kruidenierswaren komen uit de Oost, en die rijke grootpapa van Juffrouw Nicolette insgelijks.’</p>
<p>- ‘Hij was nog met een dochter van Trappelman ge-<pb n="309"/>trouwd, op den Nieuwendijk, in garen en band,’ zeî Verdrongen.</p>
<p>- ‘Wie? de grootpapa?’ vroeg Zuring.</p>
<p>- ‘Wel neen, de kruienier: van wien sprak ik anders?’ vroeg Verdrongen.</p>
<p>- ‘Je sprak van Juffrouw Braadvisch, die een nicht van je vrouw was,’ antwoordde de Majoor.</p>
<p>- ‘Braadzalm,’ verbeterde Verdrongen.</p>
<p>- ‘Wel! is een zalm dan geen visch?’ vroeg de Majoor.</p>
<p>- ‘Maar nu het nichtje...?’ vroeg Snel.</p>
<p>- ‘Ja, het nichtje,’ hernam Verdrongen. ‘Zij hadden er haar tante voor gewaarschuwd, en gezeid: er is een steekkie aan los, neem haar niet in je huis. Maar Juffw. Braadzalm was een kalf van een mensch, die woû van haar naaste geen kwaad hooren, en zoo kwam haar nichtje bij haar in huis: zij woonde op de Botermarkt bij de Utrechtsche straat: zij deed in linten.’</p>
<p>- ‘Wie? 't nichtje?’ vroeg Zuring.</p>
<p>- ‘Neen, Juffrouw Braadzalm,’ antwoordde Verdrongen: ‘maar, wat ik zeggen woû, zij had een heel fijn bakkesje.’</p>
<p>- ‘Juffrouw Braadzalf?’ vroeg de Majoor.</p>
<p>- ‘Neen, het nichtje,’ zeî Verdrongen: ‘maar als jelui mij den heelen tijd in de rede valt, hoe wil ik dan door mijn verhaal komen?’</p>
<p>- ‘Maar vertel dan ook duidelijker, en haspel niet alles door mekaêr,’ bromde de Majoor.</p>
<p>- ‘Ik vertel duidelijk genoeg,’ zeî Verdrongen, geraakt: ‘als je mij mijn gang laat gaan, zulje 't alles te weten komen. - Nou! ze had dan, zeî ik, een bakkes, zoo fijn als een begijntje, en er was er geen vromer in de stad: alle Zondagen twee maal naar de kerk en in de weekbeurten ook...en zoo zedig...Dominee Kweekbloesem, die
<pb n="310"/>er veel aan huis kwam...Je hebt wel van dominee Kweekbloesem gehoord?’</p>
<p>- ‘Wat weet ik van dominees af?’ vroeg de Majoor.</p>
<p>- ‘Wel! hij heeft nog drie jaar te Deventer gestaan: daar hebje immers in garnizoen gelegen.’</p>
<p>- ‘Denkje dan, dat ik mij met zoo'n hemeldragonder ophield?’ vroeg de Majoor, op een toon van verontwaardiging: ‘maar wat was er nou met dien Kwezelbloem aan de hand?’</p>
<p>- ‘Kweekbloesem, heb ik gezeid,’ hernam Verdrongen, ‘en niet Kwezelbloem.’</p>
<p>- ‘Ja, vreê die naar het nichtje?’ vroeg Zuring.</p>
<p>- ‘Bewaar ons!’ riep Verdrongen: ‘de man was getrouwd en had zeven kinderen.’</p>
<p>- ‘Dat bewijst nog niets,’ zeide de Majoor.</p>
<p>- ‘Zijn vrouw was een dochter van dominee Muggevelt, van Zierikzee,’ zeî Verdrongen.</p>
<p>- ‘Wij zijn 't nichtje weêr kwijt,’ merkte Snel aan, die, een man van orde zijnde, gaarne voet bij stuk hield.</p>
<p>- ‘Nou,’ vervolgde Verdrongen: ‘en, zoo als ik zeî, Juffrouw Braadzalm woû geen kwaad van haar hooren en was best met haar in haar schik: en zoo kwam Reutel de tabakskooper naar haar vrijen.’</p>
<p>- ‘Naar Juffrouw Braakhalm!’</p>
<p>- ‘Braadzalm!’ - schreeuwde Verdrongen: - ‘neen, naar het nichtje: je weet, Reutel, uit de Vijzelstraat.’</p>
<p>- ‘Denkje dan,’ vroeg de majoor, ‘dat wij al de Amsterdamsche tabakskoopers kennen?’</p>
<p>- ‘Nou ja, dat 's waar ook,’ zeî Verdrongen: ‘en onbekend maakt onbemind, zulje zeggen: maar <hi rend="i">afin</hi>, hij vreê dan naar het nichtje en zij zeî ook niet neen; want, behalve dat hij een welbeklante <hi rend="i">affaire</hi> had, zoo had hij nog geürven van een Oom van hem, die makelaar was geweest in koffie, of in tabak, dat weet ik niet precies: - Van
<pb n="311"/>der Klok, of Van de Kolf, zoo'n soort van een naam geloof ik...ik weet wel, dat hij op de Korte Prinsegracht woonde.</p>
<p>- ‘Maar wat doet er dat toe?’ vroeg Snel: ‘je dwaalt weêr heelemaal van 't nichtje af.’</p>
<p>- ‘Ja, dat 's <hi rend="i">ook</hi> waar,’ hernam Verdrongen: ‘nu, 't kwam dan zoover, dat zij bruid en bruigom waren.’</p>
<p>- ‘En,’ vroeg Zuring, ‘hadden diezelfde gedienstige lieden, die Tante gewaarschuwd hadden, 't den aanstaanden bruigom niet gedaan?’</p>
<p>- ‘Dat kan ik met geen zekerheid zeggen,’ antwoordde Verdrongen: ‘maar ik zou 't haast niet denken: in allen gevalle had hij er geen notitie van genomen.’</p>
<p>- ‘Minnaars zijn lichtgeloovig,’ merkte Zuring aan: ‘niet waar, Snel?’</p>
<p>- ‘Laat Verdrongen toch vervolgen,’ zeî Snel: ‘anders zijn wij t'huis eer de historie uit is.’</p>
<p>- ‘Wel dan,’ hernam Verdrongen: ‘zooveel is zeker, dat, op den morgen van den trouwdag, de bruigom een brief kreeg, waarin hem gevraagd werd, of hij wel wist, dat zijn aanstaande hem twee kindertjes ten huwelijk aanbracht, en een maand op de Achtergracht had gezeten, net zoo als Juffrouw Zevenster.’</p>
<p>- ‘Heeft die dan ook twee kinderen?’ vroeg de Majoor.</p>
<p>- ‘Heeft die op de Achtergracht gewoond?’ vroeg Zuring, te gelijk.</p>
<p>- ‘Wel neen: dat zeg ik niet,’ zeî Verdrongen.</p>
<p>- ‘Maar 't kon uit je woorden worden afgeleid,’ zeî Zuring: ‘zieje? zoo komen de praatjes in de wereld.’</p>
<p>- ‘Maar ze heeft toch een maand in zoo'n huis gezeten,’ zeî Verdrongen.</p>
<p>- ‘Ja, en zij is er zonder kleêrscheuren afgekomen, <hi rend="i">zegt men</hi>,’ zeî Zuring, nadruk leggende op de twee laatste woorden.</p>
<pb n="312"/>
<p>- ‘Alsje 't maar gelooven wilt,’ zeide de Majoor.</p>
<p>- ‘In allen gevalle,’ merkte Zuring aan, ‘indien er scheurtjes zijn, dan zijn die met de noodige bankbriefjes dichtgemaakt.’</p>
<p>- ‘Zij is er ook wel intijds aangekomen, aan dien rijken grootpapa,’ zeî Snel.</p>
<p>- ‘'t Is wonder, dat hij haar heeft willen erkennen,’ zeî Verdrongen: ‘want, naar ik hoor, moet er aan die moeder van haar ook een steekkie zijn los geweest.’</p>
<p>- ‘Och!’ zeî Zuring: ‘de oude man zal suf wezen.’</p>
<p>- ‘'t Is toch maar erg,’ merkte Verdrongen aan, ‘dat zoo'n fortuintje aan zoo'n schepsel te beurt valt, terwijl anderen, die 't verdienen zouën, moeten tobben en zwoegen voor de kost.’</p>
<p>- ‘Jongens ja!’ zeide de Majoor: ‘als je dochter zoo'n grootpapa had, dan zouje niet lang meer met haar opgescheept zitten.’</p>
<p>- ‘Hou uwe aanmerkingen voor u, Majoor!’ zeî Verdrongen, op deftigen toon: ‘mijn dochter had al heel wat partijen kunnen doen, en goede ook.’</p>
<p>- ‘Als haar maar iemand gevraagd had,’ viel de onbarmhartige Majoor in.</p>
<p>- ‘Dat daargelaten,’ zeî Snel, ‘'t is mij met dat al onbegrijpelijk, hoe Mevrouw van Hardestein zoo'n meisje bij zich vraagt.’</p>
<p>- ‘En,’ voegde Zuring er bij, ‘haar nog wel tot vrouw voor haar zoon bestemt.’</p>
<p>- ‘Wel daar vind ik niets onbegrijpelijks in,’ zeide de Majoor: ‘heeft de meid dan geen geld? en zegt niet het oude spreekwoord:</p>
<lg type="poem">
<l>‘Benje h...of benje dief,</l>
<l>Hebje geld, ik hebje lief.</l></lg>
<p>- ‘Ik zou,’ zeî Zuring, ‘er geen andere verklaring
<pb n="313"/>van weten te geven, dan dat de financiën van Mw. van Hardestein in de war zijn, en dat het geld van dien Oosterling het gat moet stoppen.’</p>
<p>- ‘Ik heb nooit gehoord of gemerkt, dat Mw. van Hardestein <hi rend="i">argent-court</hi> was,’ zeî Snel: ‘zij betaalt altijd haar belasting een paar termijnen vooruit en Denneman zeî mij ook laatst nog, dat zij zoo'n uitzondering maakte met zooveel andere luî van adel, die hem jaren op zijn geld lieten wachten; terwijl zij al haar leveranciers met het jaar betaalde.’</p>
<p>- ‘Ja, dat is misschien om de menschen zand in de oogen te strooien,’ zeî Zuring.</p>
<p>- ‘Ei!’ zeî Snel: ‘dat is voor 't eerst, dat ik het pront betalen van zijn schulden hoor aanvoeren als een bewijs, dat iemand slecht in zijn zaken zou zijn.’</p>
<p>- ‘Och vriendlief!’ zeî Zuring: ‘'t is al geen goud, wat er blinkt, en er zijn zoovelen, die slecht in hun zaken zitten, zonder dat men 't merkt.’</p>
<p>- ‘Maar nog meer, waar men 't best van merkt,’ zeî Snel.</p>
<p>- ‘In allen gevalle,’ merkte de Majoor aan, ‘als er een gat is, dat gestopt moet worden, en de millioenen van den ouden Nabob worden er toe gebruikt, zal men 't <hi rend="i">niet</hi> merken. Ik hou 't met Zuring: 't is hier alleen om de pitten te doen.’</p>
<p>- ‘En dat de Graaf zoo iets duldt,’ zeî Snel: ‘ik heb hem altijd als een fatsoenlijk man gekend.’</p>
<p>- ‘Ja,’ zeî Zuring: ‘je moet denken, 't is een aangenomen kind van hem, en daarom is hij wel gedrongen, haar eer op te houden, en Dominee ook; maar <hi rend="i">dat</hi> kan ik u zeggen, dat de jonge Mevrouw nacht en dag haar oogen zit blind te huilen, bij de gedachte van zoo'n slet tot zuster te krijgen: dat heeft Louise haar kamenier verleden Zondag, bij 't uitgaan van de kerk, aan mijn vrouw verteld. Weetje, mijn vrouw kent Louise, door dat zij voor haar trouwen
<pb n="314"/>veel op Hof-en-Land logeerde, bij Mevrouw Van Ingen, waar Louise toen woonde.’</p>
<p>- ‘Ja,’ zeî Verdrongen: ‘en de booien op Hardestein hebben er al van gesproken om erlui dienst op te zeggen, liever dan die meid te bedienen: dat heeft Mijntje de linnenmeid aan mijn vrouw verteld, toen zij haar laatst in den winkel van Van Klaren ontmoette: en dan vertelde zij haar ook, dat zij een nicht van mij, een meisje, waar het wat meê verloopen is, zoodat ze onder de menschen is moeten gaan, en die in den Haag bij dezelfde luî aan huis was als die Juffw. Zevenster, dat zij, zeg ik, die hebben omgekocht, om voor haar te getuigen, als dat zij zoo onschuldig was als een pasgeboren lammetje: net als of die daar iets van weten kon.’</p>
<p>- ‘Wel!’ zeide de Majoor: ‘als zij in 't zelfde huis gezeten heeft.’</p>
<p>- ‘Dat zeg ik niet,’ zeî Verdrongen: ‘ik meen, zij was kamenier in 't zelfde huis, waar die andere zooveel als kinderjuffrouw was.’</p>
<p>- ‘Twee vogels van eender veêren,’ hernam de Majoor: ‘is 't nog al een mooie meid, die nicht van je?’</p>
<p>- ‘Ik weet het niet,’ antwoordde Verdrongen: ‘haar vader was een verre neef van mij, en wij hielden juist geen erge konversatie te zamen.’</p>
<p>Hier nam het gesprek een andere wending en liep verder over zaken, die den lezer geen belang zouden inboezemen. Toen de wagen eindelijk in 't gezicht kwam van het station, waar de passagiers, wier bestemming naar Hardestein was, moesten uitstappen, vroeg Snel aan Zuring:</p>
<p>- ‘Zieje ons rijtuig staan?’</p>
<p>- ‘Jawel!’ antwoordde Zuring: ‘en, waarachtig! daar staat ook het rijtuig van de Douairière, dat iemand halen komt: die Juffrouw daar wij van gesproken hebben zal toch niet met ons gereisd hebben.’</p>
<pb n="315"/>
<p>- ‘Dan is 't goed, dat zij niet met ons in één wagen gezeten heeft,’ merkte Verdrongen wijslijk aan.</p>
<p>- ‘Dan zouje wel over haar gezwegen hebben,’ was de niet minder wijze opmerking van den Majoor.</p>
<p>Intusschen had de trein stilgehouden en stapte ons viertal uit, terwijl op hetzelfde oogenblik een palfrenier in de livrij van Eylar langs de rijtuigen liep, vragende, of er ook dames voor Hardestein waren.</p>
<p>- ‘Drommels!’ zeî Snel zachtjes tegen Zuring, toen hij zag, dat de kondukteur het portier naast aan het hunne geöpend had en dat de palfrenier de trede beklom, vermoedelijk om de meêgebragte bagaadje aan te nemen: ‘zij heeft waarachtig rug aan rug met mij gezeten.’</p>
<p>- ‘Als zij maar niets gehoord heeft,’ zeî Zuring.</p>
<p>- ‘Hoe is 't? kom jelui meê of niet?’ riep de Majoor, die al buiten 't hek en gereed was om in 't rijtuig te stappen; doch 't geen hij bij 't omkijken zag maakte, dat hij een wijl, als zonder beweging, met het eene been op de trede bleef staan.</p>
<p>De bediende van Mw. van Hardestein was bezig, Madeline uit het rijtuig te tillen, terwijl Mw. Wayland haar het hoofd ondersteunde.</p>
<p>Toen namelijk de weduwe, bij 't stilstaan van den trein, wakker geworden was, had zij haar dochter, naar zij dacht, insgelijks slapende gevonden, doch, na een paar vruchtelooze pogingen om haar wakker te krijgen, tot haar niet geringen schrik ontdekt, dat het arme kind haar bewustzijn verloren had.</p></div>
<div type="chapter">
<pb n="316"/>
<head rend="h3">Negende hoofdstuk.</head>
<head rend="h4"><hi rend="i">Wat de gevolgen waren van het dunne beschot</hi>.</head>
<p>Men kan zich voorstellen, welke neêrslachtigheid de komst van Madeline, in den toestand, dien wij aan het slot van het vorige hoofdstuk schilderden, op den Huize Hardestein verwekte, waar Eylar en zijn vrouw, Bol en zijn zuster, Albert en Bettemie vereenigd waren om Madeline te ontvangen. En wat, bij den schrik en de ongerustheid, die Mw. Wayland gevoelde, het pijnlijke van haar toestand nog vermeerderde, was, dat zij met haar zieke dochter in een huis moest aanlanden, waar zij zelve vreemd, en waarvan de bewoonster haar nog onbekend was. Madeline, die nog altijd niet uit haar flaauwte was ontwaakt, werd terstond naar het slaapvertrek gedragen, dat voor haar bestemd was, ontkleed en te bedde gelegd, en, terwijl onmiddellijk om Le Mat gezonden was, werd alles in het werk gesteld om haar weêr bij te brengen. - Inmiddels ontbrak het niet aan vragen, wat er dan toch gebeurd was, en wanneer Madeline de flaauwte gekregen had, of zij in den laatsten tijd meer aan zulke toevallen onderhevig was geweest, of zij zich wel gevoelde toen zij de reis aanvaardde, enz., vragen, op de meesten waarvan Mw. Wayland het antwoord moest schuldig blijven, niet zonder zich daarbij, als een groot misdrijf, de toch zeer schuldelooze daad te verwijten, dat zij in den
<pb n="317"/>trein geslapen en daardoor zich buiten de mogelijkheid gesteld had, wellicht het gebeurde te voorkomen.</p>
<p>- ‘'t Zal de vermoeienis zijn,’ zeî Mw. van Hardestein.’</p>
<p>- ‘Of de ongewoonte van 't spoor,’ zeî Juffw. Leentje: ‘kijk, ik was ook mij zelve niet, toen ik laatst naar Amsterdam gegaan ben, en dat akelige gefluit hoorde, dat iemand door merg en been dringt.’</p>
<p>- ‘'t Is nu misschien heel dom van mij,’ fluisterde Mw. Mietje haar man in: ‘maar 't zou mij niet verwonderen, indien die flaauwte alleen het gevolg is van haar angst om hier terug te komen na al het gebeurde. Ik weet wel, dat niemand mijn raad behoeft in te nemen, veelmin te volgen, maar als je moeder mij vooraf gevraagd had, hoe ik dacht over haar voornemen, om het meisje hier te noodigen, zou ik getracht hebben, het haar uit het hoofd te praten.’</p>
<p>Eylar antwoordde niets, maar schudde weemoedig het hoofd.</p>
<p>Le Mat, die gelukkig te huis was en dus niet lang op zich wachten liet, had ook geen zin in het geval. Mocht hij al weinig doorzicht getoond hebben, toen het de gewaande ongesteldheid van Bettemie betrof, en maakte onbekendheid met de aanleiding tot de kwaal het hier dubbel moeilijk voor hem, het meest geschikte middel tot herstel aan te wenden, toch had hij ondervinding genoeg opgedaan, om te bespeuren, dat het geen vermoeienis was, die Madeline in den toestand, waarin zij verkeerde, gebracht had, en daar hij evenmin een geleerde behoefde te zijn, om op te merken, welke verandering haar gestel had ondergaan, sedert hij haar 't laatst gezien had, zoo kwam hij tot de zeer juiste gevolgtrekking, dat de flaauwte aan den een of anderen schok was toe te schrijven, dien het zwakke en teringachtige meisje plotslings ondervonden had. Dewijl hij
<pb n="318"/>door den bode, die hem was komen halen, was bekend gemaakt met de verschijnselen van de kwaal, waarvoor hij gehaald werd, had hij gezorgd, een opwekkend middel mede te brengen, waarvan hij een goede werking verwachtte. Verder gelastte hij, zeer verstandig, dat iedereen de kamer verlaten zou, en niemand bij de zieke blijven, behalve Mw. Wayland en hij.</p>
<p>Werkelijk kwam Madeline weder bij; in zooverre namelijk, dat zij haar oogen weder opende en rondzag; doch zij scheen nog geen besef te hebben van de voorwerpen, die haar omringden, en blikte als wezenloos in 't rond. Zij herkende echter haar moeder, die naast haar bed zat, sloeg haar armen om den hals van deze en begon toen bitter te schreien.</p>
<p>- ‘Niet kwaad,’ fluisterde Le Mat: ‘kwel haar nu maar met geen vragen: als zij van nacht maar wat slapen kan, zal zij morgen wel weêr beter zijn. Ik zal maken, voor den ontbijt hier te zijn.’ - En, alsnu zijn afscheid nemende, ging hij naar de benedenzaal, waar hij aan Mw. van Hardestein en de overigen bericht bracht van de zieke, kort waarna de aanwezigen, nog maar weinig gerustgesteld, ieder weêr naar zijn woning terugkeerde.</p>
<p>- ‘Waar ben ik toch?’ vroeg Madeline, toen den volgenden morgen de vrolijke Junizon door de gordijnen heen in de kamer drong en zij zich in een vreemd ledekant en een voor haar vreemd vertrek bevond.</p>
<p>- ‘Stil lieve! vermoei u niet,’ zeide Mw. Wayland, die niet van de sponde harer dochter geweken was: ‘je hebt je gisteren op den trein niet wel bevonden: - misschien heeft de ongewone beweging of de benaauwdheid u wee gemaakt.’</p>
<p>- ‘Ik was wee; - maar niet de beweging...o! ik herinner mij...die menschen daar naast ons!’</p>
<p>- ‘Welke menschen bedoelje, lieve?’ vroeg Mw. Way-<pb n="319"/>land, meenende, dat zij onder den invloed van een droom sprak.</p>
<p>- ‘Daar op den trein, Moeder! - o! 't was schrikkelijk wat zij vertelden.’</p>
<p>- ‘Maar, kindlief, wij zaten alleen,’ zeî Mw. Wayland.</p>
<p>- ‘O! daar naast ons, Moederlief! je hebt ze niet gehoord; - maar ik heb geen woord gemist van wat zij zeiden.’</p>
<p>- ‘Maar waren 't dan lieden, die je kende?’ vroeg Mw. Wayland.</p>
<p>- ‘Ja,’ knikte Madeline: ‘allen hier vandaan...o! hoe werd ik door het slijk gesleept...en die goede Mevrouw van Hardestein ook...en allen die mij liefhebben.’</p>
<p>- ‘Maar dat is dan toch al heel noodlottig,’ zeî Mw. Wayland, ‘dat je juist dingen moest hooren, die je verdriet deden.’</p>
<p>- ‘Zeg niet <hi rend="i">noodlottig</hi>, moeder! 't is een bestiering van God: een waarschuwing van hooger hand, die nog tijdig tot mij gericht wordt. Ik had het niet zoover moeten laten komen...maar nu weet ik wat mijn plicht is.’</p>
<p>- ‘Stil! vermoei u niet met spreken, lieve!’ zeî Mw. Wayland: ‘drink wat, en kwel u niet over hetgeen die lieden gezegd hebben. Je moet nu alleen maar denken om spoedig weêr beter te worden.’</p>
<p>- ‘Ja Moeder,’ zeide Madeline, met een zachte stem, en op een toon, die aanduidde, dat zij volstrekt geen verwachting omtrent die spoedige beterschap koesterde - wat trouwens de bedrukte moeder ook niet deed.</p>
<p>Te half-acht uren kwam Le Mat en vond de zieke bedaard, doch niet vrij van koorts. Op de vraag, die Mw. Wayland hem deed, of hij er tegen zou hebben, dat Dr. Van Zevenaer ontboden werd, die Madeline van kinds af gekend en in haar laatste ziekte behandeld had, antwoordde
<pb n="320"/>hij, dat het hem zeer veel eer zou zijn, met zijn Amsterdamschen kollega een konsult te hebben; doch aan Bol, die hem bij zijn terugkomst aanhield om hem naar de zieke te vragen, gaf hij te kennen, dat, naar zijn inzien, er wel geen geneesheer zou wezen, te Amsterdam of elders, die de zieke herstelde.</p>
<p>Mw. Wayland had inmiddels aan Van Zevenaer geschreven, gelijk mede aan haar schoonvader; - dewijl er echter toen nog geen telegraafliniën bestonden, kon de tijding van het gebeurde eerst den volgenden dag, zijnde een Zaturdag, te Amsterdam zijn. Reeds Zondag zaten echter zoowel Flinck als Van Zevenaer op den trein en reden zij gezamentlijk naar het huis te Hardestein, waar men hen naar de groote zaal in tegenwoordigheid van de Vrouw des huizes bracht.</p>
<p>- ‘Wij hebben hard naar u verlangd, Dokter!’ zeide Mw. van Hardestein tegen Van Zevenaer: ‘mijn Heer is, geloof ik, mijn Heer Flinck.’</p>
<p>- ‘Hoe is Madeline?’ vroeg de oude man, met een bevende stem, en op zijn best groetende.</p>
<p>- ‘Niet slimmer,’ antwoordde <hi rend="i">Madame mère</hi>: ‘zij is gisteren weder in staat geweest, haar goede kennissen bij zich te ontvangen: - ofschoon alleen maar de naaste betrekkingen - en zij zijn niet lang bij haar geweest. 't Arme kind is erg vervallen sedert verleden zomer, en 't minst is in staat haar van haar stuk te brengen.’</p>
<p>- ‘Is Mw. Wayland van mijn komst gewaarschuwd, Mevrouw?’ vroeg Van Zevenaer, met die gewone haast van den arts, die geen oogenblik wil laten verloren gaan.</p>
<p>- ‘De Heeren blijven toch hier eten?’ vroeg Mw. van Hardestein: - ‘en logeeren ook, zoo het hun gelegen komt?’</p>
<p>- ‘Ik moet van avond weêr t'huis zijn,’ zeide Van Zevenaer: ‘Mevrouw begrijpt, dat de eene zieke niet om de andere wachten moet.’</p>
<p>- ‘Ik had reeds logies besteld in de herberg,’ zeide
<pb n="321"/>Flinck, die besloten had, te Hardestein te blijven, zoolang Madeline in gevaar was.</p>
<p>- ‘Dan zal ik naar de herberg sturen om uw goed,’ zeide Mw. van Hardestein: ‘ik wil u niet beletten, zoo dicht in de nabijheid van uw kleindochter te zijn, als maar immer mogelijk is.’</p>
<p>- ‘Ik heb, Mevrouw!’ zeî Flinck, ‘voordat ik je persoonlijk kende, al gezeid, dat je een vrouw waart naar mijn hart, en nu ben ik er te meer van overtuigd.’</p>
<p>- ‘En mag ik thans,’ zeî Mw. van Hardestein, tegen Van Zevenaer, ‘u voorgaan naar de zieke? - Mijn Heer zal mij zoolang wel verschoonen.’</p>
<p>Flinck boog en zette zich in een armstoel om de terugkomst des geneesheers af te wachten, die nu door zijn gastvrouw naar boven werd geleid.</p>
<p>Van Zevenaer vond Madeline gekleed, en in een ziekestoel bij 't raam gezeten.</p>
<p>- ‘Zoo! weêr op de been,’ zeide hij: ‘dat is een goed teeken: en wij willen hopen, dat het maar een valsch alarm is geweest.’</p>
<p>Die hoop had hij intusschen volstrekt niet. Een nieuwen schok, had hij reeds vroeger gezegd, zou Madeline niet kunnen doorstaan: die schok was gegeven, en wel op een zoodanige wijze als het jonge meisje juist op de gevoeligste plaats had moeten aandoen. - Hij keurde de middelen, die Le Mat had voorgeschreven, en die dan ook zeer onschuldig waren, volkomen goed, en zeî, dat voor 't oogenblik de zieke eenvoudig rust moest houden en verder mocht eten en drinken wat zij verkoos.</p>
<p>- ‘De oude Heer is met mij gekomen,’ zeide hij toen, tegen Mw. Wayland, ‘en verlangt sterk u te zien.’</p>
<p>- ‘Wel ja,’ zeî Mw. van Hardestein, ‘als Mevrouw haar schoonvader wil gaan onderhouden, dan zal ik zoolang wel op de zieke blijven passen.’</p>
<pb n="322"/>
<p>- ‘Maar het is waarlijk niet noodig, lieve Mevrouw,’ zeî Madeline met een zwakken glimlach: ‘ik ben niet bang, een oogenblik alleen te wezen.’</p>
<p>- ‘En ik hoop toch niet, dat je bang bent voor mijn gezelschap,’ zeide <hi rend="i">Madame mère:</hi> ‘zieje, je kunt mij dan meteen vertellen, wat ik je voor tijdverdrijf bezorgen kan. Wilje platen zien? of een vrolijk romannetje lezen? of iets anders, dat je niet vermoeit? zoo hebje maar te spreken: dat mag immers wel, Dokter?’</p>
<p>- ‘Wel zeker,’ antwoordde Van Zevenaer: ‘alles is geöorloofd, wat de hersenen niet vermoeit.’</p>
<p>- ‘Ach! Mevrouw is waarlijk al te goed,’ zeî Madeline, de hand uitstekende om die van <hi rend="i">Madame mère</hi> te drukken. Een traan kwam de goede vrouw in de oogen, toen zij ontwaarde, hoe die handdruk, vroeger zoo krachtig, thans, hoezeer even welgemeend, zich naauwlijks voelen liet.</p>
<p>- ‘En is mijn lieve grootvader waarlijk hier gekomen?’ vroeg Madeline: ‘ik zal hem toch zien, hoop ik?’</p>
<p>- ‘Wel zeker,’ antwoordde Van Zevenaer: ‘wij zullen hem dadelijk naar u toezenden.’</p>
<p>Met deze woorden verliet hij het vertrek, gevolgd van Mw. Wayland, die zeer goed den wenk begrepen had, waarmede hij haar gelegenheid had gegeven, met hem alleen te spreken. Zij kon dan ook niet wachten, tot zij beneden waren, maar vroeg hem reeds op de trap, hoe hij over Madelines toestand dacht.</p>
<p>- ‘Mevrouw,’ antwoordde hij: ‘er is gebeurd wat ik vreesde: zij heeft opnieuw een schok gekregen, ofschoon het mij nog niet duidelijk is, welken, en zoo hebben wij in één oogenblik meer verloren, dan wij in maanden hadden kunnen winnen.’</p>
<p>Mw. Wayland verhaalde hem, zooveel zij dit zelve uit haar dochter was te weten gekomen, wat aanleiding tot Madelines ongesteldheid gegeven had.</p>
<pb n="323"/>
<p>- ‘Maar zeg het niet verder,’ zeide zij er bij: ‘laat noch mijn schoonvader, noch de Heer van Eylar, noch zelfs Albert hooren, wie het waren, die zich aldus over Madeline hebben uitgelaten.’</p>
<p>- ‘Je hebt gelijk, Mevrouw,’ zeî Van Zevenaer: ‘dat zou maar aanleiding geven tot nieuwe ergernissen: intusschen vrees ik, dat de babbelaars het zelve zullen uitbrengen; want het ligt in de menschelijke natuur, zijn eigen leed en zijn eigen dwaasheden niet te kunnen verzwijgen.’</p>
<p>- ‘Maar,’ vroeg Mw. Wayland - zij waren nu in een zijvertrek gekomen: - ‘zou het geen zaak zijn, Madeline zoo spoedig mogelijk weêr naar Blinkerswaard te brengen?’</p>
<p>- ‘Of die mogelijkheid zoo spoedig komen zal, weet ik niet,’ antwoordde de geneesheer: ‘maar in allen gevalle dan <hi rend="i">niet</hi> met den spoortrein. De angst van weêr zulk een gesprek te hooren zou genoegzaam zijn om haar een nieuwe flaauwte te bezorgen. - Maar waarom schijnt Mevrouw zulk een haast te maken, haar hier vandaan te hebben? Zij heeft het hier immers goed, en is bij vrienden.’</p>
<p>- ‘Vooreerst,’ antwoordde Mw. Wayland: ‘geven wij een groot ongerief aan Mw. van Eylar, die wel een gezonde, maar geen zieke <hi rend="i">logée</hi> verwachtte: en, ten andere, vrees ik, dat juist de aanwezigheid van al die vrienden, die men niet beletten kan haar nu en dan te bezoeken, aanleiding geven zal, dat zij zich te veel vermoeit. - Daar is Mevrouw zelve, een best mensch; maar ik heb al gemerkt, als zij eens aan 't praten is, praat zij nog al door en wel wat van den hak op den tak.’</p>
<p>- ‘Hm!’ zeî Van Zevenaer: ‘wat uw eerste bezwaar betreft, zoo kan ik niet anders zeggen, dan dat de vrouw des huizes mij toeschijnt een goed en hartelijk mensch te zijn, die 't u zelfs kwalijk nemen zou, dat je van heengaan spraakt, eer het kind geheel weêr in orde was, - en wat vermoeiende bezoeken aangaat - ik ben daar min-<pb n="324"/>der bang voor. Voor zooverre ik de personen ken, van wie zij die te wachten heeft, zullen die bescheiden genoeg zijn om niet te lang bij haar te vertoeven...en al deden zij het, ik vrees niet, dat bezoeken van dien aard iemand, die, zoo als Madeline, helder van hoofd is, juist zoo erg vermoeien zullen. Wat vermoeit, is, aan de eene zijde, het behandelen van eenigszins gewichtige zaken, en, aan de andere zijde, het wawelen over onbeduidende onderwerpen, het kletsen - als men 't noemt: met andere woorden, wil een zieke beter worden, dan moet hij twee uitersten vermijden, inspanning namelijk en verveeling. - Maar een lichte, aangename bezigheid, zoowel als een rustig, verstandig of vrolijk gesprek met iemand, dien men genegen is - ziedaar juist dingen, die ik zou voorschrijven, verre van ze te verbieden. Maar zij moet vooreerst niet meer dan een of hoogstens twee personen te gelijk bij haar zien, en alleen de zoodanigen, naar wie zij verlangt.’</p>
<p>- ‘Maar,’ hernam Mw. Wayland: ‘als de Jonker eens komt? Mevrouw heeft hem geschreven wat er gebeurd was. - Zal zijne komst haar niet een nieuwen schok geven, zelfs al bezoekt hij haar niet?’</p>
<p>- ‘Indien zij naar hem verlangt, zal zij het te kennen geven,’ zeî Van Zevenaer: ‘doch zoolang zij niet van hem spreekt, is het beter, dat hij zich niet vertoont en dat zelfs zijn naam in haar tegenwoordigheid niet genoemd wordt.’</p>
<p>Na deze en dergelijke voorschriften gegeven te hebben, keerde Van Zevenaer met Mw. Wayland naar de kamer, waar hij Flinck gelaten had, die nu verlof kreeg, zijn kleindochter te gaan bezoeken. Aandoenlijk was het te zien, hoe de vroeger zoo ruwe grijsaard zich tegen-over de zieke gedroeg, zijn voeten en zijn kruk, waar hij anders nog al geruisch meê kon maken, zoo zoetjes onder 't voortgaan nederzettende, als of de vloer van glas, en hij bevreesd
<pb n="325"/>ware geweest, er doorheen te stooten, met een naauwlijks hoorbaar stemmetje sprekende en zich naauwlijks veroorlovende zijn neus te snuiten. Ook de volgende dagen, zoo vaak hij zijn bezoek bij de zieke hervatte, gedroeg hij zich immer stil en zoet als een lam, en aan tafel of in gezelschap zou men in hem den man niet herkend hebben, dien wij aan 't gastmaal bij Van Zirik zulk een luiden toon hebben zien voeren.</p>
<p>Van Zevenaer was, toen hij Madeline 's avonds verliet, met de zekerheid vertrokken, dat zijn tegenwoordigheid toch van geen dadelijk nut kon wezen: hij had haar nog eenmaal bezocht, deze reis in tegenwoordigheid van Le Mat, aan wien hij afzonderlijk zijn gedachten had medegedeeld aangaande haar toestand en de verdere wijze van behandeling harer ongesteldheid. - Hoe het daarmede ging zal men kunnen leeren uit den navolgenden brief:</p>
<div type="section">
<head>Gerlof Bol aan Occo van Donia.</head>
<p>Hardestein, 15 Juni 184.</p>
<p>&nbsp;</p>
<p>Waarde Vriend!</p>
<p>&nbsp;</p>
<p>Ik heb u in mijn vorigen met een paar woorden gemeld, in wat treurigen toestand ons arm pleegkind hier op 't Huis is aangeland. - Zij is thans oogenschijnlijk beter: immers kan zij op en neder door haar kamer gaan, en, ware het niet om den Noordewind, dan zou het haar niet verboden zijn, een luchtje te scheppen; maar helaas! diezelfde vergunning en zoovele andere als Van Zevenaer gegeven heeft, zoo wat haar leefregel als het ontvangen van bezoeken betreft, en die Mw. Wayland met hoop vervult, wekt mijne zorg, en geeft mij de overtuiging, dat de arts geene wapenen meer weet, krachtig genoeg om den koning der verschrikking te keer te gaan, die met drei-<pb n="326"/>gende hand zijn prooi komt eischen, en dat hij daarom haar al datgene vergunt, wat aan hare laatste levensdagen eenige verkwikking en genoegen bezorgen kan. Hij houdt zelf te veel van haar, dan dat het in hem opgekomen zou zijn, haar naar een badplaats te zenden, om haar ver van hen, die haar dierbaar zijn, te laten sterven. En wie zich voor 't overige aangaande haar toestand moge bedriegen, zij zelve doet dit niet. De rusteloosheid, die, volgens hetgeen mij haar moeder zeide, op haar vroeger zwaarmoedigheid gevolgd was, kwelt haar niet langer: zij is niet slechts kalm en gelaten, maar legt zelfs tegen-over hen, die haar bezoeken, een opgeruimde blijgeestigheid aan den dag, die, na het gebeurde, onnatuurlijk wezen zou in een meisje, fijngevoelig als zij, en zich dus alleen verklaren laat uit de omstandigheid, dat zij reeds los is van het aardsche en zich het ijdel gesnap der wereld niet langer aantrekt, niet uit laakbare onverschilligheid, maar omdat zij reeds niet meer tot die wereld behoort, en de pijlen van den laster haar, in de hoogere sfeeren, waar zij in den geest reeds zweeft, niet meer kunnen bereiken.</p>
<p>Maar, acht zij haar eigen lijden niet meer, te inniger wordt haar belangstelling in het lijden, zoowel als in de vreugde van hen, die haar dierbaar zijn. Wanneer Mw. van Hardestein haar bezoekt, schroomt zij niet, gelijk zij onder andere omstandigheden stellig zou gedaan hebben, over Maurits te spreken, ja te erkennen, hoe gelukkig zij zich geächt zou hebben, indien het de omstandigheden vergund hadden, dat hij haar echtgenoot werd. Zij smeekt dan de goede vrouw, hem haren dank over te brengen voor de genegenheid, die hij haar heeft betoond, hem wel op het hart te drukken, hoe verkeerd het in hem zou wezen, te blijven treuren over het mislukken van een huwelijk, dat toch bij geen mogelijkheid had kunnen plaats hebben, zonder hem in de oogen van de menigte te vernederen, en
<pb n="327"/>waarin hij nimmer een ongedeeld geluk had kunnen vinden. Maurits, zeide zij tot zijn moeder, was, door zijn geboorte en met zijn veelvuldige gaven van geest en hart, tot een schitterende loopbaan bestemd: zij zou, ware zij zijn vrouw geworden, wellicht het struikelblok geweest zijn, dat hem verhinderd had, aan de bestemming te voldoen, waartoe hij blijkbaar geroepen scheen; stellig zou hij dat eenmaal leeren inzien, en dan tot de overtuiging komen, hoe ook datgene, wat ons tijdelijk verdriet berokkent, bij de uitkomst blijkt tot ons best geweest te zijn. Ook Eylar drukte zij op het hart, zijn broeder op te beuren, en zij vroeg hem tevens nogmaals om vergeving voor het verdriet, dat zij, tot loon zijner weldaden, hem, hoe onwillekeurig dan ook, had aangedaan: en, toen Eylar haar verklaarde, dat niet zij, maar hij gehouden was, haar dank te weten voor het offer, dat zij indertijd gebracht had, en haar vergiffenis in te roepen voor de weinig vaderlijke wijze, waarop hij te dier gelegenheid haar vertrek verhaast had, zonder betere narichten in te winnen aangaande de familie waar hij haar bracht, wilde zij daar niets van hooren, en zeide, met een uitdrukking, die Eylar verklaart nimmer te zullen vergeten: ‘hadden zij, die 't wel met mij meenden, mij toen niet voor mij zelve gered, door mij hals over kop van hier te zenden, ik had niet ten tweeden male een logen aan Maurits kunnen vertellen.’</p>
<p>Gij hebt den ouden Flinck sinds jaren gekend en weet dus beter dan ik (die mij van vroeger alleen herinner, dat hij te Leyden mijn buurman was en in de Paauw kwam), welk een norsche Nabal hij placht te zijn. - Reeds tijdens uw samenzijn met hem te Marlheim hadt gij verbetering aan hem bespeurd; doch thans zoudt gij hem ter naauwernood herkennen. De wolf is een lam geworden: de menschenhater heeft zijn naaste leeren liefhebben: en dat een en ander is het werk van zijn kleindochter: - als ik
<pb n="328"/>dat bedenk, en daarbij den gunstigen invloed, dien zij gehad heeft op onzen vriend Galjart, dan gewis durf ik zeggen, dat zij niet vergeefs geleefd heeft.</p>
<p>Ontvangt Madeline bezoek van haar broeder Albert en de Freule Van Doertoghe, dan is zij vol scherts en vrolijkheid: als begreep zij, dat het genoegen van een minnend paar door geen enkele treurige gedachte verstoord mag worden. Zij bestormt hen met vragen, betreffende de geschenken, die zij ter gelegenheid van hun aanstaande huwlijk ontvangen hebben, de plaatsen, die zij op hun <hi rend="i">voyage de noces</hi> zullen bezoeken, het huis, dat zij zullen betrekken, de meubelen, die het zullen stoffeeren, enz. 't Is, of zij zich een levendig denkbeeld zoekt te maken van hun toekomstig <hi rend="i">intérieur</hi>, en zich in gedachte daarin verplaatsen wil. Zelfs loopt zij daarbij zooverre vooruit, dat zij aan de jonge lieden heeft verzocht, meter te zijn over de oudste dochter, die zij krijgen zullen, en die, naar de beide namen, die zij gedragen heeft, Nicolette Madeline te heeten. - Even als met hen schertst zij met mijn zuster, en vertelt haar van allerlei verfraaiingen, die deze aan de pastorie zou kunnen bewerkstelligen, van bloemen, die zij in den tuin moet laten zetten, enz. Zij heeft zelfs aan Antje, mijn dienstmeid, gedacht en haar een stof voor een kleed laten toekomen, die zij voor haar had gekocht en medegebracht.</p>
<p>Maar sterker misschien dan de wonderwerken, die zij bij Flinck en bij Galjart heeft verricht, is hetgeen zij verricht heeft bij de vrouw van onzen vriend Eylar. De jonge Gravin is een model van fijne beschaving; maar, onder ons, Donia, het opvolgen van het Tiende gebod is mij, wat haar bezit aangaat, zeer gemakkelijk. Niet, of zij heeft verstand, belezenheid, smaak en al wat dies meer zij; maar zij heeft een manier om gelijk te hebben, die een mensch lust geeft om van een andere meening dan de hare te zijn, en waarbij
<pb n="329"/>ik altijd onwillekeurig denk aan zekeren twist tusschen Racine en Boileau, waarbij deze eindigde met aan genen te zeggen: <hi rend="i">j'ai tort</hi>, <hi rend="i">c'est vrai; mais j'aime mieux avoir tort</hi>, <hi rend="i">que d'avoir si cruellement raison que vous l'avez</hi>. - Wat daarvan zij, zij had ten vorigen jare, van den beginne af, de komst van ons pleegkind op Hardestein verkeerd gevonden, en dewijl zij, misschien 't eerst van ons allen, de aangroeiende genegenheid van Maurits voor Nicolette bespeurde, en andere uitzichten voor hem had, was zij daardoor het arme meisje alles behalve genegen: zij had haar zulks toen reeds getoond, later een willig oor geleend aan de u bekende geruchten, en dien-ten-gevolge, te Amsterdam zijnde, Madeline grof beleedigd. Ook nu, na de overtuiging bekomen te hebben, dat het goede kind zich geen kwaad te verwijten had, en dat wij allen, en zij niet het minst, haar vergoeding schuldig waren voor het haar aangedane leed, was zij afkeerig gebleven van het denkbeeld, haar immer met Maurits verbonden te zien. Wel liet zij zich daar niet stellig over uit; doch dat is ook haar gewoonte niet: als zij iets afkeurt, zegt zij het niet, maar haar stilzwijgen is dan welsprekend genoeg: en men kan uit haar toon, haar houding, haar zuchten, haar gebaren, opmaken hoe zij er over denkt, en zij neemt in zulke gevallen het voorkomen aan van een miskend en mishandeld slachtoffer. Zij was dan ook op den avond, toen Madeline hier verwacht werd, op Hardestein verschenen met hetgeen een ander <hi rend="i">un visage de circonstance</hi> heeten zou en ik eenvoudig ‘een gezicht als een oorwurm’ noem - en ik had zeer goed aan haar gemerkt, dat, toen wij allen ontsteld waren over het noodlottige toeval, aan Madeline overkomen, zij alleen koel bleef, en, geloof ik, niet ongenegen, zich zelve in stilte een kompliment te maken over haar schranderheid, van zoo iets wel te hebben voorzien. Welnu, diezelfde vrouw is, op een bezoek,
dat zij onze lijderesse bracht,
<pb n="330"/>door deze zoodanig van al de vooroordeelen, welke zij tegen haar had, genezen, dat zij schreiende bij haar man is teruggekomen en hem verklaard heeft, dat het meisje een engel was. 't Is echter mogelijk, dat zij er anders over denken zou, indien Madeline er weêr van opkwam. Stervenden of dooden zijn altijd engelen; dikwijls ook in de oogen van hen, die ze, toen zij leefden en gezond waren, niet mochten luchten; maar zijn ze eens in den hemel - of worden zij althans uit kristelijke liefde verondersteld daar te zijn, dan hinderen zij ook niemand meer hierbeneden, en niemand heeft er iets tegen, dat zij aldaar de best mogelijke pozitie bekleeden.</p>
<p>Al wat ik u tot nog toe verteld heb, heb ik van anderen; want Madeline ziet, op voorschrift van den dokter, zelden meer dan een of hoogstens twee menschen te gelijk; wat ik nu ga mededeelen is het hoofdzakelijke van een gesprek, dat ik heden morgen met haar voerde.</p>
<p>- ‘Wel Madeline,’ vroeg ik, ‘hoe bevindt gij u heden morgen?’</p>
<p>-‘Zoo wel, lieve Dominee,’ antwoordde zij, met een allervriendelijksten glimlach,‘als iemand wezen kan, die de bewnstheid heeft, spoedig van alle zorg ontslagen te zijn; - maar zeg dit laatste niet aan mijn moeder: het is nog geen tijd, haar te bedroeven.’</p>
<p>Ik was gekomen met het voornemen om haar voor te bereiden op de mogelijkheid van een spoedig uiteinde, en had het gesprek langs een bedekten weg op dat onderwerp willen brengen; en zie! nu zij zelve de eerste was om er van te beginnen, en mij dus mijn taak te liehter moest schijnen, deed zulks op mij een tegenovergestelde uitwerking en had ik onwillekeurig het gevoel, als moest ik haar zulk een wreede gedachte uit het hoofd praten, ja, ik was lamzalig genoeg om te zeggen:</p>
<p>- ‘Stelt gij u dat niet te zwaar voor, mijn kind?’</p>
<pb n="331"/>
<p>Zij schudde het hoofd en zag mij aan als of zij zeggen wilde: ‘gij meent niet wat gij zegt, Dominee,’ en toen, nogmaals glimlachende, hernam zij:</p>
<p>- ‘'t Is ook zoo veel beter. Zie, ik heb veel geleden in de laatste maanden, en ik voelde, dat ik nimmer de smet zou kunnen afwasschen, die op mij geworpen was: mijn verder leven hierbeneden zou een voortdurende marteling geweest zijn: en, nog erger, ik zou hen, die ik liefhad, hebben zien lijden om mij. Hoe ik de toekomst te gemoet zag, zij schilderde mij niets dan verdriet. - Maar nu lijd ik niet meer: - en zoo ik nog denk aan het gebeurde, het is als aan iets, waarvan de naweeën mij niet meer treffen kunnen.’</p>
<p>- ‘En is’ vroeg ik, ‘het denkbeeld u niet smartelijk om zoo jong nog te scheiden van zoovelen, die u liefhadden?’</p>
<p>- ‘Ik ben jong nog,’ antwoordde zij, ‘jong in jaren; maar voorwaar niet jong in ondervinding van het menschelijke leven. En dan, ja, ik weet, dat velen hier om mij treuren zullen...velen, die zoo goed voor mij geweest zijn, en van wie ik afscheid nemen moet; maar is het niet troostrijk voor mij, dat, nu ik heen moet gaan, zij, die ik liefhad, mij dus uitgeleide doen, en dat ik hun bij 't afscheid nemen de hand tot weêrziens geven kan?’</p>
<p>- ‘En,’ vroeg ik, ‘zoo gij vertrekt, hebt gij nu ook de zekerheid, dat gij tot den Vader komt, die u door lijden den weg tot Hem gebaand heeft?’</p>
<p>- ‘O!’ zeide zij: ‘spreek mij niet meer van mijn lijden. Ik wil alleen denken aan het lijden van Hem, die mij verlost heeft door zijn dood: - neen, spreek mij van het geluk, dat ik gehad heb, trouwe vrienden gehad te hebben, die mij hebben welgedaan, vrienden, die niet alleen de armen tot mij hebben uitgestrekt toen ik hulpeloos en verlaten was, maar die ook voor mijn zedelijk welzijn hebben gezorgd, en aan wie ik het dank weet, dat ik van jongs
<pb n="332"/>af geleerd heb, mijn bekommernissen op God te werpen en op Hem te vertrouwen in de ure des noods.’</p>
<p>Gij begrijpt, hoe licht mijn taak geworden was: ik kwam om woorden van stichting te spreken en werd zelf gesticht. Ik voelde mijn geringheid tegen-over haar. Wat wij predikanten bij de gewone zieken voor hebben, dat is onze overtuiging en onze kennis; - beide door langdurige studie en omgang met menschen verkregen. Maar toch blijft dat aardsche stof, boven hetwelk wij ons bij zulke gelegenheden zoo gaarne willen verheffen, ons bestendig aankleven. Wij wijzen op de poort, waardoor men moet ingaan; maar wij zien er niet doorheen: wij schilderen het heil af, dat daar aan de andere zijde hem, die binnentreedt, verbeidt; maar wij hebben er geen zuiver begrip van. Voor haar daar-en-tegen stond die poort als geöpend en zij blikte met een helder oog de eeuwigheid te gemoet. Een onderwijzer moge de aardrijkskunde op zijn duim kennen en aan zijn leerlingen wonder wat kunnen vertellen van hetgeen de vreemde landen, die hij hun op de kaart aantoont, merkwaardigs aanbieden: de knaap, die gereisd en een kijkje in de landen zelf gehad heeft, is altijd verder dan hij.</p>
<p>Dat belette mij niet, met haar over het Godsrijk te spreken. Ik rekte het onderhoud niet; want ik moest vooral zorgen, haar niet te vermoeien: bovendien, veelheid van woorden kwam hier niet te pas. Ik eindigde met haar te doen opmerken of het niet beter was, haar moeder op die spoedige scheiding voor te bereiden, en bood haar daartoe mijn diensten aan.</p>
<p>- ‘Ja,’ zeide zij, na een wijl te hebben nagedacht, ‘gij hebt gelijk, Dominee, mijn moeder moet niet onvoorziens door den slag getroffen worden: en bovendien, ik ben zoo op eens rijk geworden, nu ik het niet meer noodig had: ik wilde wel eenige blijken van mijn aandenken nalaten aan hen, die ik heb liefgehad of die mij hebben wel-<pb n="333"/>gedaan: - en ik zal daartoe, geloof ik, een notaris behoeven: - dat kan niet in 't geheim geschieden: - en hoe spoediger die zaak in orde is hoe beter.’</p>
<p>Ik moest de juistheid van haar gezegde toestemmen, en beloofde aan haar verlangen te zullen voldoen. Toen ik echter weder beneden kwam bij Mw. Wayland, vond ik ook hier mijn taak lichter dan ik gedacht had, en het moederhart reeds voorbereid op hetgeen ik te zeggen had. Immers, naauwelijks had ik haar verhaald, hoe Madeline, om op alle eventualiteiten voorbereid te zijn, een notaris wenschte te spreken, of Mw. Wayland zeide mij, met een uitdrukking van onderwerping: ‘ik wist wel, Dominee, dat ik mijn dochter enkel had teruggevonden om haar weer te verliezen. Gods wil geschiede; maar het is bitter hard; want had ik haar al lief, voordat ik wist dat zij mijn kind was, gij begrijpt, hoeveel mij thans het scheiden kost.’</p>
<p>Ik moest nu troostwoorden voor haar hebben; want werkelijk, voor haar is het schrikkelijk, aldus voor de tweede reize zich een lieve dochter van 't hart te zien scheuren; doch ook bij haar scheen eindelijk de overtuiging te zijn gekomen, dat Madeline nimmer op aarde eenig geluk had kunnen smaken, dat niet ware verpest geweest door de herinnering aan die jammerlijke Haagsche geschiedenis. Zij kon echter niet nalaten, zich te verwijten, dat zij Madeline, nadat die eenmaal het besluit genomen had, van Maurits af te zien, daarin niet gesterkt had, maar haar daar-en-tegen aangespoord, de uitnoodiging aan te nemen van Mw. van Hardestein, en daardoor aanleiding gegeven tot die noodlottige reis, die haar den genadeslag gegeven had. - Ik kon haar geen anderen troost te dien opzichte geven, dan dat wij allen te dien opzichte ons hetzelfde verwijt konnen doen als zij.</p>
<p>Het is zeker treurig; maar, in alles bijna, wat betrekking heeft tot ons pleegkind, hebben wij, ofschoon met een
<pb n="334"/>goed oogmerk handelende, ons door de uitkomst te-leur-gesteld gezien. 't Is of, toen wij als gevaders over het kind zaten, er een booze Toovergodin geweest is, die den invloed van den goeden Sinter-Niklaas, aan wien wij het kind hadden opgedragen, heeft geneutralizeerd. Eerst beproefde zij, onder de gedaante van Mie Ruffel, het goede zaad in het kind te verstikken, en, toen dit haar niet gelukte, en het kind, ten gevolge der aan haar bestede zorgen, tot een lief, beschaafd en vroom meisje was opgegroeid, blies zij dien satan van een Drenkelaer de gedachte in, Maurits op haar verliefd te maken. - En toen wij weêr, onzerzijds, dachten een goed werk te doen, door haar bij Van Zirik te brengen, moest weêr die Heks haar booze geesten, in de gedaanten van Tilburys en Pedaalen, van Emilies en Mont-Athossen op haar weg zenden om haar ramp op ramp te baren: - hebben zelfs de bemoeiingen van Hoogenberg, om haar te rechtvaardigen en haar den naam en stand in de maatschappij, die haar toekwam, terug te geven, niet gestrekt, om haar meer <hi rend="i">en évidence</hi> te brengen, aan de eene zijde meer stof aan de kwaadsprekenden te geven, die anders uitgepraat hadden, en aan de andere zijde de aanzoeken van Maurits te doen herleven en daardoor bij haar nieuwe onrust te verwekken? - en hebben wij niet deerlijk misgetast, toen wij, in een huwlijk met den man dien zij liefhad, het eenig middel tot haar redding zagen? Gewis zou Bleek, zoo hij nog leefde, zeggen - en trouwens hij heeft het vroeger reeds gezegd - dat wij eenvoudig dwaasheid op dwaasheid gestapeld hebben: dat onze eerste en grootste bestaan heeft in het aannemen van het kind, en onze tweede in de opvoeding, die wij het gegeven hebben: - en toch, hoe dikwijls wij ook mogen misgetast hebben, toch kan ik geen berouw hebben over onze handelwijze, als ik den engel zie, die uit ons pleegkind is opgegroeid en nu zijn vleugelen gereedmaakt om van ons te
<pb n="335"/>scheiden. - Neen Donia, onze zorg voor haar is niet onnut geweest.</p>
<p>&nbsp;</p>
<p>‘Uw vriend</p>
<p>G. Bol.’</p>
<p>&nbsp;</p>
<p>Niet zonder reden had Madeline verlangd, dat de komst van den man der wet niet zou worden uitgesteld; want reeds den morgen na den dag, waarop zij zijn bezoek had ontvangen, vond zij zich te zwak om op te staan, en liet het zich aanzien, dat haar einde nabij was. Dienzelfden morgen zou Van Zevenaer, volgens belofte, terugkomen, en werkelijk verscheen hij, maar deze reis niet alleen. Hoogenberg, Donia en Galjart verzelden hem: geen hunner, of hij had behoefte gevoeld, een laatst vaarwel te zeggen aan haar, die hij als een dochter had liefgehad. Van Zevenaer zag terstond, dat zij juist nog intijds kwamen: na haar dank te hebben ontvangen voor de trouwe diensten, die hij haar bewezen had en die zij nu voortaan niet langer behoeven zou, gaf hij dan ook terstond te kennen, dat aan Madelines verlangen moest voldaan worden en bij haar worden toegelaten al wie zij wenschte te zien.</p>
<p>Aandoenlijk was het schouwspel, dat het slaapvertrek aanbood, aandoenlijk het afscheid, dat zij van allen nam: ‘wel, dat is recht lief van u,’ zeide zij tegen haar pleegvaders, ‘mijn lieve vaders, - ik mag u immers nog wel eens voor 't laatst zoo noemen? - dat gij nog gekomen zijt om mij de hand te drukken eer ik afreis naar de woning mijns Vaders daarboven. Nogmaals dank voor al uw goedheid: u inzonderheid, vader Donia, voor uw gift in den Haag, die mijn redding is geweest: en u, vader Hoogenberg, voor al de moeite, die gij u voor mij gegeven hebt: en u, vader Galjart, voor de genoegens, die mij uw hartelijkheid verschaft heeft, toen wij te zamen woonden.’</p>
<p>Geen van drieën was schier in staat een woord uit te
<pb n="336"/>brengen: Galjart viel naast haar bed op de knieën en, de hand van Madeline kussende, stamelde hij:</p>
<p>- ‘Geen dank aan mij, Madeline...ik dank u, die mij tot een ander mensch hebt gemaakt.’</p>
<p>Toen was de beurt aan Eylar: ‘vaarwel, lieve vader Eylar!’ zeide de stervende, en vergeef mij, zoo ik u en Mevrouw onwillekeurig verdriet heb aangedaan; maar ik weet het,’ vervolgde zij, deze laatste met een vriendelijken blik aanziende: ‘je hebt het mij vergeven.’</p>
<p>- ‘O! ik heb u niets te vergeven: maar mij zelve zal ik 't nooit vergeven, dat ik eens zoo hard jegens u heb kunnen zijn,’ zeî Mw. Mietje, schreiende.</p>
<p>- ‘Nu, lieve Moeder,’ vervolgde Madeline: ‘treur niet om mij: je zult <hi rend="i">mij</hi> zoo niet missen, je hebt lang buiten mij geleefd en je hebt weêr een dochter in Bettemie gevonden, die u lief zal hebben en daar je meê zult kunnen uitgaan, zonder dat iemand er iets over zal te zeggen hebben: - vaarwel, Bettemie! maak Albert gelukkig: ik heb hem maar kort gekend; maar genoeg om te weten, dat hij uw liefde waardig is. - Groet van mij Mw. Van Doertoghe en Pietje. - Albert, je zult nu wel nog eens zoo lief voor Moeder zijn, niet waar? als je altijd geweest bent. - Nu, lieve, beste Grootvader! zoo als afgesproken is’ - hier glimlachte zij even, ‘je zult geen leelijke woorden meer zeggen en niet te ongunstig denken over je naasten; want, al hebben wij er beiden leeren kennen, die boos waren, zie maar eens om u heen, hoe velen er nog zijn, die goed en lief zijn. - Aan u mijn dank, vader Van Zevenaer, voor uw trouwe zorg: je hebt het wel terstond gemerkt, dat het met mij op den duur niet gaan zou, en je hebt toch al gedaan wat in uw vermogen was, om den slag te keeren. - Vader Bol! wij hebben elkaêr al gezeid wat wij te zeggen hadden: maar nog eenmaal mijn dank aan u, Juffrouw Leentje, voor al de genoegens, die je mij, nu
<pb n="337"/>juist een jaar geleden, verschaft hebt: - en breng mijn groete over aan Antje, en aan de Dames Prawley en aan Juffrouw Fix. - De gelukkigste dagen van mijn leven heb ik hier gesleten, en daarom, vader Eylar, heb ik gewenscht, hier op 't kerkhof te rusten: daar zal toch wel niets tegen zijn, niet waar?’</p>
<p>- ‘Elke wensch, dien je voeden mocht, zoover 't van ons afhangt, zal vervuld worden,’ zeî Eylar, wiens oogen vol tranen stonden.</p>
<p>- ‘En nu, Mevrouw!’ vervolgde de stervende, zich tot de Douairière wendende: ‘aan u bovenal moet ik verschooning vragen voor het verdriet, dat ik u wellicht vroeger, en voor den overlast, dien ik u in de laatste dagen veroorzaakt heb: maar je hebt mij dat waarlijk niet doen bemerken; - want je waart lief jegens mij als een eigen moeder.’</p>
<p>- ‘Och ja, mijn kind!’ zeî <hi rend="i">Madame mère</hi>, al schreiende: ‘en ik begon mij ook al volkomen als een moeder voor u te gevoelen: Ach! waarom mag het toch nu niet gebeuren, dat je in werkelijkheid mijn kind wordt? - En hebje niets aan Maurits te zeggen? - Dat hij nu ook niet hier is!’</p>
<p>- ‘Neen!’ antwoordde Madeline, terwijl haar verzwakte stem en de beweging, waarmede zij met het hoofd op haar kussen nederzeeg, getuigden, hoe haar 't spreken vermoeid had: ik zal het hem zelf zeggen, als hij komt.’</p>
<p>De omstanders zagen elkander aan, onder een droefgeestig hoofdschudden, dat te kennen gaf, hoe weinig uitzicht er, naar hun meening, bestond, dat de hoop vervuld zou worden, die de stervende scheen te voeden: en Van Zevenaer gaf met een wenk en oogopslag te kennen, dat haar einde nabij was. In de kamer heerschte een eerbiedige stilte en ieders blik was op Madeline gevestigd, in afwachting van het noodlottige scheidings-oogenblik. Niets hoorde men, dan hier en daar eenige gesmoorde snikken, en het een-<pb n="338"/>toonig geluid van den slinger der staande klok in de gang. - Maar zie! waardoor schemerde daar op eens weêr het rozerood door het albasten wit op Madelines wangen? - Wat deed haar halfgebroken oogen weêr opflikkeren als met jeugdig vuur? - Waaraan ontleende zij de kracht om zich, zonder iemands hulp, weêr op te richten en overeind in haar bed te zitten? - Had hier een wonderwerk plaats gehad? Ja! zoo scheen het den aanwezigen toe; want geen hunner had gehoord wat zij gehoord, geen hunner gevoeld wat zij gevoeld had: en daarom begreep niemand, waarom zij met den vinger naar de deur wees en den verwachtenden blik daarop gevestigd hield: - en hoor! daar dreunden haastige voetstappen door het huis, de trap op, de gang door: daar sprong de deur open: en op den drempel stond Maurits.</p>
<p>Had men vroeger gevreesd, dat de tegenwoordigheid van den jongeling op Hardestein van nadeeligen invloed kon zijn op de zieke, nu eenmaal haar lot beslist was, had men geöordeeld, hem daarvan niet te mogen onkundig laten, noch hem te beletten, zoo hij 't verlangde, nog haar laatst vaarwel te ontvangen: en, op een dringenden brief, hem door zijn moeder gezonden, had hij den Haag verlaten en was zoo snel mogelijk naar Hardestein gereisd. Niet altijd verzwakken de zintuigen bij het naderen van den dood; somtijds ook gebeurt het, dat zij scherper worden: en zoo ook nu had het fijn gehoor van Madeline vernomen, wat aan aller oor ontgaan was, dat er een rijtuig over de slotbrug reed: en het instinkt eener stervende had haar gewaarschuwd wie het was, die met dat rijtuig kwam.</p>
<p>- ‘Maurits!’ riep zij met luider stemme en met dankbare vreugde in haar blik.</p>
<p>Bleek en sidderend trad de jongeling nader en knielde voor haar legerstede. Zij steunde het hoofd op den elboog
<pb n="339"/>en zag hem in 't gezicht, met een uitdrukking vol onuitspreekbare teederheid op het hare.</p>
<p>- ‘Ik wist het, Maurits,’ zeide zij, ‘dat ik je nog zien zou, eer ik stierf. Wees niet bedroefd, dat ik uit dit leven scheid. 't Is zóó beter. Onder verdenking te leven is toch erger dan de felste marteling. Waar ik nu heenga bestaat laster noch kwaadsprekendheid, en wat de menschen hier zeggen zal mij daar niet hinderen. Maar foei! wat klaag ik over anderen, met zoovele vrienden om mij heen en met u bij mij. - Maurits, je zult nog dikwijls aan mij denken, dat weet ik; maar doe het dan als aan een zuster, als aan iemand, die toch nooit je vrouw had kunnen worden. Zie! God heeft mij lief, en als een bewijs van Zijn liefde heeft Hij mij vergund, u nog eenmaal te zien. Dank voor uwe komst...: dank voor uwe liefde. - Dank allen!’</p>
<p>- ‘Madeline!’ was al wat de jongeling kon uitbrengen, terwijl hij snikkende het hoofd over haar hand boog.</p>
<p>Daar sloeg zij de beide armen om zijn hals en drukte, als met onstuimige drift, hem een kus op de lippen. Toen verdween, even snel als 't gekomen was, het rood van haar kaken: haar oogen werden dof: haar armen lieten los, en haar hoofd zeeg over den schouder haars geliefden neêr: die eerste kus, aan Maurits gegeven, was haar laatste ademtocht geweest.</p>
<p>&nbsp;</p>
<p>Het stoffelijk overschot van Madeline werd, overeenkomstig den wensch, dien zij geüit had, op het kerkhof te Hardestein ter aarde besteld, en op het geöpende graf sprak Ds. Bol, in tegenwoordigheid van al degenen, die wij aan haar sterfbed gezien hebben, en van een talrijke menigte, uit dorp en omtrek samengevloeid, een treffende lijkrede uit. Ook Snel bevond zich onder zijn toehoorders en had nu zelf
<pb n="340"/>gelegenheid, toen hij den diepen weemoed zag, waarin de naaste verwanten van Maurits gedompeld waren, overtuigd te worden, dat zij hier meer betreurden dan het bloote mislukken eener veronderstelde finantiëele speculatie.</p>
<p>Bij het openen van het testament bleek het, dat Nicolette, behalve een gedachtenis van minder waarde aan ieder van haar pleegvaders, aan de twee minst door de fortuin begunstigden, Bol en Galjart, levenslang een jaarlijksche uitkeering van ƒ 600 had besproken: en een jaargeld van ƒ 300 zoo aan Mw. Zilverman als aan Juffrouw Leentje. Aan Vrouw Ruffel en Truitje had zij een weekgeld vermaakt, en <hi rend="i">souvenirs</hi> aan de kinderen van Van Zirik en aan die van Mad. Puri. Voorts had zij op een kiesche wijze erkentenis voor de welwillendheid, haar door de Hardesteinsche dames bewezen, aan den dag gelegd, door ƒ 5000 te schenken aan het Genootschap, waarvan zij patronessen waren. - Aan Maurits had zij enkel een haarvlecht gelaten: hij behoefde en verlangde niets meer om harer te gedenken.</p>
<p>Ten gevolge van het treurige sterfgeval werd het huwlijk van Albert en Bettemie tot in September uitgesteld, en toen zonder buitengewone feesten voltrokken. Hoe ingenomen Mw. Wayland ook wezen mocht met de keuze, die haar zoon had gedaan, en hoe zij zich verheugde in zijn geluk, toch hadden het verlies van haar teruggevonden dochter en het tijdelijk gemis van Albert, die met zijn jonge vrouw een huwlijksreis was gaan doen naar Engeland, een sluier geworpen over haar vreugd, en was het haar wel eenzaam, toen zij zich alleen, tegen-over haar ouden, door 't verdriet ter neêr gebogen schoonvader bevond. 't Is waar, zij was vroeger, gedurende jaren, aan de eenzaamheid gewoon en daarbij betrekkelijk tevreden met haar lot geweest. Maar minder treurig was die eenzaamheid haar gevallen in het klein en rustig kamertje, dat zij in de Bloem-Dwarsstraat bewoonde, en dat zij, om zoo te zeggen, geheel
<pb n="341"/>vulde, dan in dat groote huis te Blinkerswaard, waar zij zooveel leêgte in die ruime en holle kamers om zich heen zag, en waar alles haar Madeline herinnerde. En toch moest zij haar eigen leedgevoel zooveel mogelijk onderdrukken om den ouden man te troosten en op te beuren. Hem was met Madeline de persoon ontvallen, die hem weêr aan de aarde gehecht had, door hem van zijn menschenhaat te genezen, en aan den hemel, door hem betere gedachten aangaande zijn eigen bestemming in te boezemen. Van zijn schatten bezigde hij nu voortaan ook een groot deel om nuttige ondernemingen te bevorderen en nooddruftigen bij te staan: bij welk laatste hem de hulp en voorlichting wel te stade kwam van zijn schoondochter, die lang genoeg in de atmosfeer der armoede verkeerd had om deze te leeren kennen en met oordeel te ondersteunen.</p>
<p>Toen na een paar jaren de grijsaard, nog onverwachts, uit het leven scheidde, keerde Mw. Wayland naar Amsterdam, om 's winters meer bestendig bij haar kinderen te zijn. 's Zomers brengt zij altijd eenige weken op Doornwijck door, waar zich Albert en Bettemie onthouden sedert den dood van Mw. Van Doertoghe, die ongeveer ter zelfder tijd als Flinck overleden was. Het zien van het geluk der beide echtelingen en van het voorspoedig opgroeien van hun viertal kinderen bezorgt aan Mw. Wayland een blijmoedigen ouderdom, en zij heeft bijna geleerd, het terugvinden en het weêr verliezen van Madeline te beschouwen, zoo niet als een droom, dan althans als een <hi rend="i">parenthesis</hi> in haar leven.</p>
<p>Albert, niet gewoon ledig te zitten, heeft zich spoedig aan 't hoofd gesteld van onderscheidene industriëele ondernemingen, en is steeds bereid, zijn tijd gelijk zijn geld te geven, waar het er op aankomt, het algemeene welzijn te bevorderen. Men verwacht, dat hij bij de eerste vakatuur Direkteur der Nederlandsche Bank zal worden: - van politieke kandidaturen wil hij ongelukkig volstrekt niets weten.</p>
<pb n="342"/>
<p>De Heer Van Bassen leeft nog altijd: de dood schijnt hem te vergeten. Hij is echter in den laatsten tijd een weinig aan 't sukkelen geraakt, en men heeft hem in zijn Sociëteit herhaaldelijk aan de whisttafel gemist: wat een veeg teeken is. Hij zal altijd nog tijdig genoeg sterven, om de kinderen van Bettemie tot rijke partijen te maken.</p>
<p>Wat de bewoners van Hardestein betreft, Dominee Bol heeft voor alle beroepen naar elders bedankt en gaat voort, de gemeente van Hardestein te stichten; den ontvanger Snel heeft hij echter sedert lang niet meer onder zijn gehoor, daar die naar Gouda, en nu laatstelijk naar Rotterdam is verplaatst. Juffrouw Leentje heeft dan ook de hoop om uit haar vrijsterstaat te geraken moeten opgeven, wat haar humeur er niet op heeft doen verbeteren, en haar gezelschap ondraaglijk zou maken voor elken huisgenoot, die niet, als Bol, een engel van geduld, of, als Antje, er, door lange gewoonte, onverschillig omtrent geworden was.</p>
<p>Eylar is nog wat hij steeds geweest is, het model van een edelman van den echten stempel. Wellicht zou hij ook als staatsman een rol hebben kunnen spelen, indien zijn zucht tot het landleven niet steeds bij hem over elke opwelling van eerzucht had gezegevierd. Hij zag zich echter eens gedrongen deel uit te maken van een zoogenaamd Ministerie van overgang, ten gevolge waarvan hij den titel behield van Minister van Staat, een titel, dien zijn vrouw, ondanks al haar vrome begrippen, toch nog al gaarne op het adres der tot hem gerichte brieven ziet prijken. Mw. Mietje is nog steeds dezelfde, allerinnemendst wanneer zij 't wezen wil, altijd gelijk hebbende in haar oordeelvellingen en beschouwingen, en voor 't overige dezelfde redenen van dankbaarheid hebbende als Juffrouw Leentje, namelijk dat zij een man, even als deze een broeder, getroffen heeft, die niet dol wordt onder de beproevingen, waaraan zij hem blootstelt.</p>
<pb n="343"/>
<p>Mevrouw van Hardestein heeft zich, na het vertrek van Katoo Tronck en na de drukte, die ten gevolge van het verblijf van Madeline op Hardestein, aldaar heerschten, zoo eenzaam en verlaten gevonden, dat zij er voortdurend <hi rend="i">logés</hi> op nahoudt.</p>
<p>De Majoor is oud en jichtig geworden en komt weinig meer de deur uit. De Heer Zuring is op een mooien dag weggereisd, zonder aan iemand te zeggen waarheen. Zelfs zijn krediteurs weten niet waar hij gestoven of gevlogen is. Men beweert echter, dat Mevrouw, die naar Amsterdam is gaan wonen, en er altijd op een zeer <hi rend="i">comfortabelen</hi> voet blijft leven - hoe en waarvan begrijpt niemand - zeer goed met zijn verblijf bekend is.</p>
<p>Met Verdrongen is het treuriger afgeloopen. Zijn vrouw is gestorven: zijn Jakomina is het, na haar liefdes-avontuur met den koetsier van Mw. van Sporkelberghe, die, toen hij bemerkte, dat de <hi rend="i">papa</hi> geen geld had, de dochter had laten zitten, in 't hoofd geslagen, zoodat zij thans in een gesticht voor krankzinnigen wordt verpleegd: hij zelf is van verdriet aan den drank geraakt, en zijn inboedel bij gerechtelijke executie verkocht. Hij loopt thans te Amsterdam met bedelbrieven rond en beloont de medelijdende lieden, die hem te woord staan, door hen op een relaas van zijn wederwaardigheden te onthalen, waarbij al de verschillende takken der Verdrongens en Van Blaarzen te pas gebracht worden.</p>
<p>Le Mat radbraakt nog altijd het Latijn. Hij heeft veel verloren ten gevolge van den dood van Mw. Van Doertoghe en niet minder, doordien zich een broederszoon van de Dames Prawley, een gepromoveerde Med. Dr., als arts te Hardestein heeft nedergezet. Hij heeft dan ook niet weinig aangegaan tegen zulk een gruwel, dat lieden van geboorte zich met zijn vak afgaven, en hem in de wielen kwamen rijden. Er bestaat echter gegronde reden om te gelooven,
<pb n="344"/>dat de jeugdige geneesheer het oog gevestigd heeft op Julie, die nog ongehuwd is, in welk geval Schoonpapa de praktijk zou kunnen verlaten en zich tot de apotheek blijven bepalen, terwijl de tantes wel zouden zorgen, dat het in het jonge huishouden aan niets ontbrak.</p>
<p>Wat de overige personaadjen betreft, die in ons verhaal voorkomen, zoo kunnen wij ons, voor zooverre Hoogenberg en Van Zevenaer aangaat, bepalen met te zeggen, dat zij nog, ieder in zijn vak, als <hi rend="i">primi inter pares</hi> beschouwd worden. Galjart was, ook sedert hij van zijn losbandig leven was teruggekeerd, toch te gezellig van aard gebleven om op den duur zijn dagen in eenzaamheid te slijten. Het is hem, met zijn nog altijd vrolijk uiterlijke en innemende manieren, niet zwaar gevallen, het hart te winnen van een betrekkelijk nog jong en daarbij niet onbevallig en niet geheel onbemiddeld vrouwtje, waarmede hij thans zeer vergenoegd leeft. Zijn betrekking aan de courant heeft hij verwisseld met die van sekretaris bij eene der ondernemingen, bij welke Albert Wayland Flinck kommissaris is.</p>
<p>Is het met den bekeerden en goedhartigen lichtmis gelukkig afgeloopen, treurig daar-en-tegen was het einde van den ouden en onverbeterlijken Tilbury. Na nog lang gesukkeld te hebben ten gevolge van zijn val aan het huis der Mont-Athos, kreeg hij een verlamming, die hem noodzaakte het huis te houden, en waarbij zich eerlang een lastige borstkwaal voegde. Daar men hem alleen bezocht om de festijnen, die hij gaf, hielden, te gelijk met deze, ook de bezoeken op: verwaarloosd en bestolen door zijn dienstboden, veracht door allen, stierf hij eenzaam, verlaten, en van niemand betreurd.</p>
<p>Van Zirik was, van al de nog levende pleegvaders van Klaasje Zevenster, de eenige geweest, die bij haar begrafenis ontbroken had. Een begrijpelijk gevoel van schaamte
<pb n="345"/>had hem weêrhouden van den Haag te verlaten, om een plechtigheid bij te wonen, waar hij verwachten kon, uit menig oog het stil verwijt te lezen, dat, zoo hij zich indertijd de belangen der weeze, die te zijnen huize bescherming verwacht en verdrukking gevonden had, naar plicht had aangetrokken, de pas ontloken roos niet voor den bloeitijd op haar stengel geknakt zou zijn. Maar toen hij, niet zonder berouw over zijn toenmalig zwak en onwaardig gedrag, zich verschoonde van naar Hardestein te gaan, wist hij niet, dat ook onder zijn huisgenooten er eene was, die door een gevoel van gelijksoortigen aard als het zijne werd gekweld. Wij bedoelen zijn tegenwoordige huishoudster, Katharina Tronck. Van het oogenblik af, dat Drenkelaer zijn uitzicht op de hand van Bettemie in rook had zien vervliegen, en dat al zijn listige en boosaardige kunstenarijen tot niets anders hadden geleid, dan om aan Maurits een bitter zielelijden en aan het onschuldige pleegkind van Dominee een tal van rampen te berokkenen, was zij begonnen, zich de rol van medeplichtige te schamen, die zij gespeeld had. Daarom was het gezicht van Mw. van Hardestein, die zij als haar weldoenster moest beschouwen, althans als haar beschermster, wier brood zij zoo lang gegeten had, en tegen het geluk van wier zoon zij een komplot had helpen smeden, haar een gedurig verwijt, en derhalve ondraaglijk, geworden: daarom had zij het op Hardestein niet langer kunnen houden, en de gelegenheid gretig aanvaard, die haar ten huize van Van Zirik werd opengesteld. Naar den uiterlijken schijn te oordeelen, viel die standverwisseling niet ongelukkig voor haar uit: immers, nadat zij er in geslaagd was, goede orde en regelmaat in het huis van Van Zirik te brengen, Charles naar Noordhey en diens zusters achtereenvolgens op een deftig instituut te bezorgen, schoot er voor Van Zirik niets meer over, dan om haar de plaats te doen innemen der onwaardige, die hem verlaten
<pb n="346"/>had. Vindt nu de lezer, dat zij het voorrecht van Mw. Van Zirik te worden weinig had verdiend, wij zijn 't volkomen met hem eens; maar 't gaat in de wereld niet als in de romans, waar het met de boozen altijd slecht, met de goeden altijd naar wensch afloopt. De vraag blijft echter altijd, wat men een gelukkigen afloop te noemen heeft: en wij mogen niet verzwijgen, dat Van Zirik, wiens oorspronkelijk goede luim en meêgaand karakter, eerst door het verdriet, dat hem zijn Emilie had gedaan, en later door allerlei te-leur-stellingen, veelal voor wrevel en korseligheid hadden plaats gemaakt, juist geen model van een echtgenoot was, en, daarbij, dat Charles, ten gevolge van het verwaarloozen zijner eerste opvoeding, tot een brooddronken verkwister was opgegroeid, die, na zijn terugkeer van de akademie, als hij uit was, altijd stof tot ongerustheid, en als hij t'huis was, tot ergerlijke tooneelen gaf, waarbij dan de zwakke vader doorgaans de partij van den zoon tegen de stiefmoeder koos.</p>
<p>Wij zeiden, dat Van Zirik te-leur-stellingen ondervonden had: en werkelijk waren die van zoodanigen aard en kwamen zij van zoodanige zijde als hem bijzonder moesten grieven. Het is den lezer uit vroegere mededeelingen gebleken, dat de man nog altijd hoop had, een rol in de politieke wereld te spelen, en, toen de omwenteling van 1848 plaats had, dacht hij, dat de gelegenheid daartoe eindelijk voor hem was aangebroken. Met eenigen grond toch kon hij zich vleien, dat de Marlheimer Bode en andere bladen van dezelfde kleur, welke hij zoo herhaaldelijk met de vruchten van zijn geest en de nog meer welkome bankbriefjes uit zijn <hi rend="i">portefeuille</hi> begunstigd had, hem tot Lid van de Tweede Kamer zouden aanbevelen. Dit geschiedde echter niet, en zijn naam werd zelfs nergens genoemd. Intusschen, men moet niet dadelijk den moed opgeven, en Van Zirik troostte zich met de gedachte, dat hij een
<pb n="347"/>volgenden keer beter zou slagen. Er kwam een vakature, juist in een distrikt, waar hij meende nog al invloedrijke vrienden te bezitten: men gaf hem werkelijk hoop; maar toen het op het aanbevelen van een kandidaat aankwam, ging men wederom hem voorbij en kwam men voor den dag met - Mr. Lukas Drenkelaer. Om recht te beseffen, hoezeer hier de naam van de aanbevolen persoon de zaak nog erger moest maken in de oogen van Van Zirik, dient de lezer bekend te worden met hetgeen inmiddels was gebeurd.</p>
<p>De stelling van Drenkelaer bij de rechtbank te Marlheim was, nadat hij, gelijk vroeger verhaald is, de hoofdredaktie van den Marlheimer Bode had aanvaard, minder aangenaam geworden: hij had daarom al spoedig besloten, zijn ontslag als substituut-griffier te verzoeken en zich op de rol der advokaten te laten inschrijven, in de verwachting, dat zijn praktijk, gevoegd bij hetgeen zijn redakteurschap hem opbracht, hem de onbeduidende jaarwedde, die hij opofferde, wel zou vergoeden: wat dan ook spoedig werkelijk het geval was. In de verlegenheid, waarin hij zich echter in den aanvang, en eer hij nog voordeelen van zijn blad en van zijn praktijk genoot, had bevonden, had hij de hulp ingeroepen van Van Zirik, met wien hij toch in briefwisseling was over de belangen van Mevrouw Emilie, en bij wien hij zich voorstelde als een martelaar zijner politieke overtuiging. Ook deze reis was onze Hagenaar, altijd met het uitzicht op den steun, die hem de Bode bij voorkomende gelegenheden verleenen zou, bereid geweest tot geldelijke offers. Intusschen had de procedure tot ontbinding van 's mans huwlijk met wederzijdsch goedvinden, voortgang gehad, en de echtgenooten waren wettelijk van elkander gescheiden, tot groot genoegen van beiden. Immers Emilie behoorde tot die soort van vrouwen, die, gedreven door hetgeen zij een gevoelig hart verkiezen te noemen,
<pb n="348"/>niet wel zonder minnaar kunnen leven. Rostan was lang vergeten, en het lag in de schoone orde der dingen, dat zij, een plaatsvervanger voor hem zoekende, het oog moest laten vallen op den bevalligen en bekwamen jongeling, die zich als tusschenpersoon bij haar, even als bij Van Zirik, zoo verdienstelijk had gemaakt. Drenkelaer van zijne zijde was niet ongevoelig gebleven voor de bekoorlijkheden der onbestorven weduwe. Wel was, in den aanvang, zijn hart, voor zooverre hij gezegd kon worden er een te bezitten, geheel buiten 't spel gebleven, en had hij, die steeds gehoopt had, door middel van een huwelijk, een aanzienlijk vermogen te verwerven, niet het minste plan om het tegen-over Emilie verder te brengen dan tot een voorbijgaande vrijaadje. Maar dat maakte volstrekt haar rekening niet. Zoodra zij bespeurde, dat hij van zijn kant naar hare gunsten dong, kwam bij haar de wensch op naar een huwelijk, als het eenige middel om zich weêr, zoo niet te rehabiliteeren, dan althans een pozitie in de wereld te verschaffen. Met het oog op dat doel nam zij dan ook al de wapenen ter hand, die het arsenaal eener geroetineerde kokette bevat. Had Drenkelaer in zijn vrijaadje naar Bettemie zich een meester getoond in de kunst van met koude berekening naar zijn doel te streven, het zou hem door de uitkomst blijken, hoe hij tegen-over Emilie niet dan een leerling in die kunst, en hoe zij bestemd was, de Nemezis te zijn, die Bettemie moest wreken. Door zich tevens gevoelig voor zijn liefde te toonen en alles af te weren wat naar ongepaste gemeenzaamheid zweemde, wist zij hetgeen bij hem eerst niet dan een bloote <hi rend="i">caprice</hi> was tot hartstocht te doen groeien, en de man, die gedacht had, met een vrouw als Emilie gemakkelijk spel te zullen hebben, vond zich van lieverlede hals over kop gewikkeld in het door haar gesponnen net. Zelfs hij, die 't meest gewoon is, aan de stem van koel en zelfzuchtig overleg gehoor te geven, zal toch, laat hij zich eenmaal
door zijn
<pb n="349"/>driften vermeesteren, redenen te over weten te vinden, om zich diets te maken, dat hij, door het inwilligen dier driften, een verstandige daad bedrijft. - Zoo ook hier. Mevrouw Klimmerblad - gelijk Emilie thans genoemd werd - kreeg ƒ 3000 's jaars van haar man: en al was zulk een inkomen bij lang niet geëvenredigd aan de uitzichten, die Drenkelaer vroeger had gehad, die ƒ 3000, met de bevallige vrouw er bij, waren zeker, en de ƒ 40- of ƒ 50,000 inkomen, die hij vroeger als het <hi rend="i">minimum</hi> gesteld had, waarvoor hij zijn vrijheid verkoopen zou, zweefden in de lucht. Het spreekwoord ‘een vogel in de hand’ enz., mocht nog zoo oudbakken zijn, het bleef niet-te-min een wijze les bevatten, en zou hij niet als een groote dwaas handelen, wanneer hij, om een luchtkasteel, dat waarschijnlijk onbereikbaar was, de gelegenheid verzuimde, die zich aanbood, om in een net gemeubileerd huisje te trekken en te Marlheim als een prins te leven? 't Is waar, daar stond tegen-over, dat de vrouw, die hij met de ƒ 3000 nam, juist niet piepjong meer was, noch tot degene behoorde, wier liefde den man, die er het voorwerp van is, vereert, of aan wie hij kon hopen, dat in achtingswaardige huisgezinnen een gunstig onthaal zou te beurt vallen; doch des te meer zou zij dankbaar zijn jegens hem, die haar uit haar valsche stelling redde: zij beminde hem met al haar hart - dat had hij wel kunnen opmerken! - en hij zou aan haar niet slechts een schoone, bevallige, smaakvolle, maar ook, ongetwijfeld, een onderworpen gade hebben: - en van al deze konsideratiën was de slotsom, dat hij met een vrouw, die door de openbare meening, en te recht, in den ban gedaan was, en acht jaren ouder was dan hij, in 't huwelijk trad.</p>
<p>Men zal nu licht den toorn en de verontwaardiging van Van Zirik beseffen. De man, dien hij gekozen had om zijn belangen tegen-over Emilie waar te nemen, was niet alleen met haar getrouwd, maar leefde ook van het jaargeld, dat
<pb n="350"/>hij, Van Zirik, aan de gedivorceerde uitbetaalde, en trad opentlijk als mededinger op van dengene, ten wiens koste hij leefde. Zoo iets was te grof, en niet te gedoogen. - In zijn eerste opwelling stelde onze Hagenaar dan ook een heftig artikel op, waarin hij de handelwijze van Drenkelaer tegen-over hem aan het licht bracht. Maar - toen het er op aankwam, dat artikel wereldkundig te maken, ontmoette hij overal zwarigheden. De bladen van zijne kleur, en die juist Drenkelaer aanbevolen hadden, weigerden, een stuk te plaatsen, dat tegen hun kandidaat was gericht, en brachten aan Van Zirik onder 't oog, dat zij alleen op iemands bekwaamheid en politieke gevoelens te letten hadden en niet op bijzonderheden, die zijn huislijk leven betroffen en waarover drijfveêren van geheel personeelen aard wellicht min juiste en te sterk gekleurde tinten hadden geworpen: en wat de organen van een tegenovergestelde richting betrof, dewijl zij evenmin Van Zirik als Drenkelaer begeerden, weigerden zij het stuk anders dan als advertentie te plaatsen, terwijl de steller nog bovendien den raad kreeg, er eenige zinsneden uit te lichten, die hem wellicht aan een vervolging wegens laster zouden kunnen blootstellen. Dit een en ander strekte niet tot vermindering van den spijt, dien Van Zirik gevoelde; doch inmiddels had zijn drift tijd gehad te bekoelen, en was hij beginnen in te zien, dat hij, door 't ophalen van de plaats gehad hebbende schandalen, per slot nog kans liep, uitgelachen te worden toe. Hij wierp dan zijn artikel op 't vuur en liet de zaken haar loop nemen. Zeker was het een bittere teug, die hij te verzwelgen had, toen hij in de dagbladen las, dat Drenkelaer tot volksvertegenwoordiger was gekozen; doch zijn wraak ontging hem niet geheel. Immers hij vernam spoedig, hoe Donia, die insgelijks lid van de Kamer geworden was, en andere notabiliteiten, van verschillende kleur, maar allen van erkend zedelijken invloed, den Marlheimer advokaat
<pb n="351"/>links lieten liggen, en hem, gelijk men 't noemt, voor dood verklaarden, en dat, toen eens Mw. Drenkelaer de onbeschaamdheid had, haar man naar den Haag te vergezellen en zich te doen aanmelden bij de Loosherten en bij Mw. Rolrode - wier man een jaar te voren overleden was aan een indigestie - zij overal de boodschap kreeg, dat de dames zich lieten <hi rend="i">excuzeeren</hi>, terwijl de <hi rend="i">consigne</hi> aan de deur gegeven werd, dat er voortaan altijd belet was voor ‘die Mevrouw.’ ‘'t Zou,’ had Looshert met recht tegen zijn zusters gezegd, ‘een zeer slecht <hi rend="i">precedent</hi> zijn, een vrouw, die zich zoo gekompromitteerd heeft, in een kring, waar men achting voor zich zelven heeft, te ontvangen.’</p>
<p>Drenkelaer is thans geen lid der Kamer meer; reeds bij zijn eerste aftreding werd hij door een O.-Indische specialiteit vervangen en al de moeite, die hij deed om zijn zetel te herwinnen, liep vruchteloos af. Zijn praktijk, die nimmer veel te beduiden had, omdat hij bij niemand wezentlijk vertrouwen genoot, is grootendeels verloopen, en het krediet van zijn Bode merkelijk verminderd. Wat zijn huiselijk geluk betreft, daar valt gansch niet op te roemen. Mw. Emilie is nu een goed eind in de vijftig: haar schoonheid is geweken; maar, behaagziek als altijd, meent zij hetgeen zij aan bekoorlijkheden mist te moeten vergoeden door aan haar zucht tot opschik bot te vieren: wat natuurlijk ten gevolge heeft het inkomen van rekeningen tot een hooger bedrag, dan, naar de becijfering van mijn Heer, in evenredigheid staat tot de begrooting van zijn huishouden. Weinig echter stoort zij zich aan zijn aanmerkingen omtrent dit, zoomin als omtrent andere punten: en zij is er verre vandaan, zich die dankbare, lieftallige en onderworpene vrouw te toonen, die hij zich gevleid had in haar te vinden. 't Zijn dagelijks kijvaadjen en klachten, zijnerzijds over de verteringen, die zij maakt, en harerzijds, dat, in-<pb n="352"/>dien hij niet, door allerlei dubbelzinnige handelingen, de lieden tegen zich had ingenomen, hij een mooie <hi rend="i">carrière</hi> had kunnen maken, en misschien al minister wezen zou, en aan zijn vrouw het ‘noodige’ niet zou behoeven te onthouden; - waarop hij dan weêr antwoordt, dat de eenige verkeerdheid, die hij zich te verwijten heeft, zijn huwelijk geweest is met een vrouw, die zich aan ‘alles behalve dubbelzinnige’ gedragingen had schuldig gemaakt. - Men gevoelt, dat, onder zoodanige omstandigheden, 's mans echtelijke kluisters niet van goud zijn, en dat van de rozen, die hij meende te plukken, voor hem niets dan de doornen zijn overgebleven: en dewijl hij bovendien al meer en meer in schulden raakt, laat het zich
aanzien, dat de vloek, die vanouds op de Drenkelaers rustte, ook hem treffen, en hij arm en ongeächt ten grave zal gaan.</p>
<p>Maar nu, eindelijk, Maurits? - Vruchteloos had Mw. Mietje zich gevleid, dat hij, nadat Bettemie door haar huwelijk, Madeline door den dood, voor hem verloren waren gegaan, er toe zou kunnen besluiten, zijn hand aan Klara van Sporkelberghe te bieden. Zij moest die hoop opgeven. Maurits had, niet lang na den slag, die hem getroffen had, verlof gevraagd, en een groote reis ondernomen. Hij kwam terug, lang nog droefgeestig en ontroostbaar over zijn verlies. Dan hij wist, hoe zijn moeder er op gesteld was, hem voor haar dood getrouwd te zien, en zoo liet hij eindelijk zijn oog vallen op Ernestine van Marsden, die hij meermalen, als zij op Doornwijck logeerde, had ontmoet. Ofschoon zij van de geschiedenis zijner vroegere liefde zeer goed bewust en hij zelf eerlijk genoeg was, haar te bekennen, hoe nog altijd Madelines beeld in zijn herinnering leefde, toch gevoelde zij te veel neiging voor hem, dan dat zij had kunnen weigeren, hem de omgeworpen grondzuilen van zijn huislijk geluk te helpen herstellen. Geen van beiden heeft tot nog toe reden gehad om zich te beklagen over den ge-<pb n="353"/>danen stap, die hen tot elkander bracht. Er leven thans drie Ernestines op Hardestein, <hi rend="i">Madame mère</hi>, de vrouw van Maurits, en het dochtertje van deze, dat, volgens Bettemie, reeds, even als haar moeder, een ‘Nestje’ is.</p>
<p>Maar hoe dankbaar ook voor den zegen, dien hij in zijn huis geniet, en hoe oprecht aan zijn gade gehecht, toch kan Maurits nimmer nalaten, zoo dikwerf hij het kerkhof te Hardestein overgaat, een blik te slaan op de plaats, waar zij ligt, die het voorwerp was zijner eerste liefde, en een gedachte te wijden aan het treurig einde der <hi rend="sc">lotgevallen van klaasje zevenster</hi>.</p>
<p>&nbsp;</p>
<p>- ‘Wat isse er tok keworde van die anenemer Glab? weete jij, die op die <hi rend="i">soirée</hi> was bij <hi rend="i">monsieur l'avocat</hi> en die frée na die kameniertje?’</p>
<p>- ‘<hi rend="i">Mais monsieur Puri, en quoi cela peut-il vous intéresser? Vraiment</hi>, <hi rend="i">vous êtes d'une curiosité</hi>...’</p>
<p>En datzelfde roepen wij den lezer toe, als hij, na al de hier gegeven narichten, er nog meer zou verlangen.</p></div></div>
</body>
</text>
</TEI.2>
