<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
   <teiHeader>
        <fileDesc>
           <titleStmt>
               <title type="main">Los en vast. Jaargang 1876</title>
           </titleStmt>
           <editionStmt>
               <edition>
                   Dit bestand biedt, behoudens een aantal hierna te noemen ingrepen, een diplomatische weergave van <hi rend="i">Los en vast. Jaargang 1876</hi> uit 1876.
               </edition>
               <respStmt>
                   <resp>
                       <corr></corr>
                   </resp>
               </respStmt>
           </editionStmt>
           <extent><!-- aantal pagina's --></extent>
           <publicationStmt>
               <idno type="titelcode">_los001187601_01</idno>
               <idno type="format">DBNL-TEI 1</idno>
               <availability>
                   <p>2016 dbnl</p>
               </availability>
           </publicationStmt>
           <notesStmt>
               <note></note>
           </notesStmt>
           <sourceDesc>
               <bibl>
                   <idno type="isbn"></idno>
                   <idno type="usedcopy">eigen exemplaar DBNL</idno>
               </bibl>
               <p><hi rend="i">Los en vast. Jaargang 1876</hi>. S.C. van Doesburgh, Leiden 1876</p>
               <p>&nbsp;</p>
           </sourceDesc>
       </fileDesc>
       <encodingDesc>
           <projectDesc>
               <p>Wijze van coderen: standaard</p>
               <p></p>
           </projectDesc>
       </encodingDesc>
       <profileDesc>
           <langUsage>
               <language id="nl">Nederlands</language>
           </langUsage>
       </profileDesc>
       <ebook>
           <bibl>
               <title type="main">Los en vast. Jaargang 1876</title>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </ebook>
       <pod>
           <bibl>
               <title type="main">Los en vast. Jaargang 1876</title>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </pod>
       <revisionDesc>
           <change>
               <date>2016-04-05</date>
               <respStmt>
                   <name type="person">AB</name>
               </respStmt>
               <item>colofon toegevoegd</item>
           </change>
       </revisionDesc>
   </teiHeader>
   <text>
<body>
<cf>
<div type="chapter">
<pb ed="" n="voorplat"/>
<p>LOS EN VAST</p>
<p>ONDER HOOFDREDACTIE VAN</p>
<p>J<hi rend="sup">o</hi>. DE VRIES,</p>
<p>MET MEDEWERKING VAN</p>
<p>AART ADMIRAAL, A.G. VAN HAMEL, C. VAN NIEVELT e.a.</p>
<p>LEIDEN,</p>
<p>S.C. VAN DOESBURGH.</p>
<p>1876.</p>
<pb ed="" rend="blank" n="binnenkant voorplat"/>
<pb n="I"/>
<p><hi rend="spat">INHOUD</hi>.</p>
<p><table>
<row>
<cell role="header"/>
<cell role="header">Bladz.</cell>
</row>
<row>
<cell>Vosmaer's derde vogels, door Aart Admiraal</cell>
<cell>1</cell>
</row>
<row>
<cell>Aspasia, door A.G. Van Hamel</cell>
<cell>10</cell>
</row>
<row>
<cell>Wondergeloof, door Aart Admiraal</cell>
<cell>50</cell>
</row>
<row>
<cell>Aan den dijk gezet, door W.N. Wolterink</cell>
<cell>77</cell>
</row>
<row>
<cell>Iets over de Oudvelders, door Dr. G. Van Gorkom</cell>
<cell>113</cell>
</row>
<row>
<cell>Fabelen, Lord Lytton naverteld, door C. Van Nievelt</cell>
<cell>141</cell>
</row>
<row>
<cell>Een woord op zijn pas? door A.G. Van Hamel</cell>
<cell>162</cell>
</row>
<row>
<cell>Mijne schaduw. Gedachten in een ledig half uur, door C. Van Nievelt</cell>
<cell>222</cell>
</row>
<row>
<cell>Voor wandelaars, door J<hi rend="sup">o</hi>. De Vries</cell>
<cell>230</cell>
</row>
<row>
<cell>Wilkens Micawber, door Aart Admiraal</cell>
<cell>277</cell>
</row>
<row>
<cell>Een condoleantiebezoek, door J.H. Hooijer</cell>
<cell>313</cell>
</row>
<row>
<cell>M<hi rend="sup">lle</hi> de Lespinasse en J.J. Rousseau, door W.G.C. Bijvanck</cell>
<cell>327</cell>
</row>
<row>
<cell>Herfst, door C. Van Nievelt</cell>
<cell>371</cell>
</row>
<row>
<cell>Om bij 't vuur van 't Kerstblok gelezen te worden, door Aem. W. Wybrands</cell>
<cell>385</cell>
</row>
<row>
<cell>Een gezellig kringetje, door A.G. Van Hamel</cell>
<cell>420</cell>
</row>
<row>
<cell>Schrikkel oudejaarsavend vertroosting, door Aart Admiraal</cell>
<cell>444</cell>
</row>
</table></p>
<pb rend="blank" n="II"/>
</div>
</cf>
<div type="chapter">
<interpGrp>
<interp type="primair" value="admi001"/>
<interp type="secundair" value="vosm001"/>
</interpGrp>
<pb n="1"/>
<head rend="h3">Vosmaer's derde vogels.</head>
<p>Is er één dichter ten onzent, die, gelijk Hamerling in Oostenrijk en alle zijn heerlijke Sions-taal sprekende landen, de schoonheid heeft gekozen als ideaal van zijn streven en voor de schoonheid arbeidt als den ideaalstaat der volken, dan is die dichter: <hi rend="spat">Vosmaer</hi>. Vooral uit zijn <hi rend="spat">Vogels</hi> is dit duidelijk gebleken. Wie herinnert zich niet gaarne zijn <hi rend="spat">Faust</hi> en <hi rend="spat">Helena,</hi> waarin hij in dichterlijke taal aantoont, hoe Goethe de kracht der volken zocht, zoowel als die van 't individu, in de vereeniging van duitsche kunst en grieksche schoonheid en hoe daaruit het veelbelovend kind, Euphorion, werd geboren? Gaarne lezen wij nogmaals de geschiedenis van <hi rend="spat">Mona,</hi> al hadden wij dit kind der natuur, met de kunst tot peet, een ander lot toegedacht. Hoe schoon is <hi rend="spat">Een oude strijd</hi>! Hoe aangrijpend de parabel der <hi rend="spat">Twee koningskindren</hi>. Ook de derde vlucht vogels, die Sijthoff te Leiden voor den dichter laat uitvliegen, heeft weder zooveel schoons. Ook hier wijst hij steeds, en zoo mogelijk nog sterker dan te
<pb n="2"/>voren, ons in de richting der poëzie. In zijn <hi rend="spat">geëtste bladen</hi>, een gespierd stuk van even groote zaakkennis als zeggenskracht, laat hij ons in de beelden Bilderdijk en Heine gevoelen, wat hij verstaat onder dichterschap en onder dichterlijke opvatting van 't leven. Hij wijst met nadruk en afkeuring op het gebrek aan schoonheidsgevoel in Bilderdijk; met het volle vertrouwen van den vereerenden leerling op de zuivere schoonheidsdienst van Heine. ‘Hij beschaafde zijn gedichten voortdurend tot zij die volkomenheid van vorm kregen die ze tot zulke fijne juweelen maakt.... Hooge schoonheid der gedichten en volkomenheid der vormen worden niet dan door zwaren arbeid en gezette vlijt veroverd, ook door het genie.’ Maar van Bilderdijk moet hij betuigen: ‘schoonheid zelfs, - ik vrees dat niettegenstaande waarlijk schoone verzen, zij bij hem meer in <hi rend="spat">woorden</hi> dan in diep gevoel bestond. Zijn bezieling is dikwijls zelfbedrog. Hij is, 't zij dan tegen zijn wil, onoprecht en gekunsteld, breedsprakig, vol wansmaak; zijn geestigheid log en plomp.’ ‘Een mitrailleuse van duizenden goed klinkende maar niets beduidende versregels.’ Zeer duidelijke rekenschap geeft Vosmaer van het wezen en de roeping der dichters, als hij hier schrijft:</p>
<p>‘Er is van Bilderdijk en zijn arbeid meer goeds te zeggen dan ik er hier van gezegd heb, maar ik zocht nu slechts naar de oorzaken, waardoor hij niet die macht uitoefent, die men van omvang en bedoeling zou verwacht hebben. Hij is niet het genie, dat de overlevering van hem maakt; en de hoofdoorzaak van het weinig doordringen van zijn geheelen geest is, dat hij geleefd heeft in zijn “kleine wereld à part”, en niet in 't volle menschenleven. Om invloed uit te oefenen op zijn tijd, moet men tot zijn tijd
<pb n="3"/>behooren en er de oogen niet voor sluiten; om te werken op de toekomst moet men haar zelf in zich voelen.’ Juist. De ware dichter is Ziener. Wat hij zegt, is tot de toekomst gericht, die hij met het heden verbindt door de macht van zijn woord. Van Bilderdijk wordt door zijn vereerders vaak het schoone vers uit 1811 aangehaald:</p>
<lg type="poem">
<l>‘Mocht mijn lippen</l>
<l>Dat ontglippen,</l>
<l>Wat mijn brekend oog hier ziet,</l>
<l>Mocht ik 't zingen</l>
<l>En mij dringen</l>
<l>Door dit wemelend verschiet!’</l>
</lg>
<p>om zijn profetisch vermogen aan te toonen, maar dat brekend oog was twintig jaar later nog bezig te breken - gelijk hij bijkans in de wieg reeds ‘affodillen’ zong. Elk oogenblik zou zijn laatste uur slaan. Dat brekend oog is hier derhalve een endorsch gereedschap om van een algemeenen volkswensch door den dichter fraai uitgedrukt, een voorspelling te maken. Zoo doet een goochelaar, zoo doet een pythisch delfisch orakel, maar de dichter niet. Op deze onderscheiding komt alles aan, waar het geldt, den waren dichter een macht toe te kennen die men te voren goddelijk noemde; waar het geldt, onze levensrichting in een dichterlijke opvatting aller dingen te zoeken. Nooit heeft eenig orakel, zoomin als het stoutste mirakel, een volk kunnen opvoeden en leiden; integendeel zijn zij altoos middelen van overbluffing en misleiding geweest. Maar wel hebben Homerus en Virgilius, Jesaja en Jezus, Dante en Shakespere het lot der volken bestuurd. Kinderen van hun volk, wisten zij wat het noodig had om nu en in 't vervolg te
<pb n="4"/>bestaan in den strijd des levens. Hoe eenvoudig was hun staf en kleed, maar hoe krachtig hun stem en hoe kon elk, die mensch was, die stem begrijpen, al was 't vaak moeilijk, haar te volgen. Want niet gemakkelijk is de ziener. Hij eischt dubbel, omdat hij van meer dan één tijdperk is. Zulken dichters hun taak te verlichten door het gemoed der menschen ontfankelijker te maken voor den invloed der poëzie: ziedaar den plicht van elk, die in het streven dier dichters het heil der wereld begroet. Wie de liefelijke <hi rend="spat">Idille</hi> leest in Vosmaers derden bundel, gevoelt terstond dat hij enkel dáárvoor dicht en schrijft. Reeds uit dit oogpunt beschouwd, zijn de <hi rend="spat">Vogels</hi> van zoo groote waarde, vooral ook, omdat zij niets anders beoogen; zij leven geheel daarvoor. Het staat bij Vosmaer met gloeiend schrift tusschen alle regels te lezen: ‘het leven des menschen is eerst dan het ware leven, als hij naar het eeuwig schoone, het ideale, streeft.’ ‘Het is goed dat de wetenschap de werkelijkheid beoefent, zegt hij in de inleiding der eerste <hi rend="spat">vogels</hi>, het praktisch verstand het bereikbare uitvoert, maar laat geestdrift ook haar zonneschijn geven aan ons wezen; schoonheid en belangrijkheid schenken aan de verschijnselen; doen gelooven aan vooruitgang en toekomst.’</p>
<p>‘<hi rend="spat">Al wat gij aanraakt, Godlijken, kleedt gij met schoonheid</hi>!’</p>
<p>&nbsp;</p>
<p>Laat ons niet blind wezen voor het keerpunt in de menschelijke ontwikkeling en bij tijds gewapend, geharnast zijn. Onze tijd laat alles van het kristendom los, wat het knellends, leerstelligs, i.e.w. stoffelijks en ondichterlijks bevat. Reeds lang was het in de wan. De tijdgeest schudt
<pb n="5"/>de wan steeds heviger. Stof en kaf waaien om ons heen, alsof er enkel dop werd gewand. Ontrust u echter niet. De kern blijft, gelijk alle waarheid en schoonheid. Wat waarachtig menschelijk is, blijft. Geef dan acht op wat er overblijft van 't kristendom. En als gij 't goed hebt gezien, zeg dan of gij 't er mee doen kunt. Kan die schier onmerkbare kern u door den strijd des levens leiden?</p>
<p>Gij weet het niet?</p>
<p>Toen de menschen weinig wisten, vertrouwden zij veel. Met het toenemen hunner kennis nam hun vertrouwen af. Heeft het kristendom hun dit teruggeschonken? Is het heden in staat om den roof, dien de wetenschap pleegt aan het gemoed der menschen, te vergoeden? Gij twijfelt? De behoeften van het menschenhart vermenigvuldigen zich in een zuivere verhouding tot het licht, dat over alles steeds blijft opgaan. Aan vele dier gemoedsbehoeften kan het kristendom nog krachtig voldoen, maar niet allen. Natuur en kunst hebben het diep en innig verlangen naar steeds schoonere levensvormen alle eeuwen door versterkt; op dat zielsverlangen geeft het kristendom geen antwoord meer. Verwonder u dus niet, als een groot deel ontwikkelde menschen naar meer dan kristendom vraagt. De schoonheid der natuur, de macht der kunst heeft hun geleerd, dat er in alle wisseling op aarde een onvergankelijkheid leeft: die onvergankelijkheid, hoe is haar naam? Vraag het Phidias! Vraag het Homerus! Vraag het elk mensch, die ook kunstenaar poogt te zijn en de poëzie des levens te gevoelen en hij zal zeggen: haar naam is schoonheid.</p>
<p>Daarnaar streven wij, daarvoor leven wij en dit stellig levensplan van duizenden vormt het geweldig keerpunt der zielsontwikkeling. Want ver van uiterlijk slechts te be-<pb n="6"/>staan, ver van in uitwendigheid alleen volmaking te zoeken, eischt dit plan innerlijke kracht, diep gewortelde liefde voor het leven en dat van alle menschen. Daardoor zal het de woeste vaart remmen van een tijdgeest, die èn kristendom èn schoonheid uit het oog verloor en die uitloopen zou op een lage stofvereering zonder geest en zonder waarheid. Gelijk de tijdgeest nu voortspoedt, geen rekening houdend met het individu, slechts voldoende aan een koortsachtige drift die het menschenbloed, het hartebloed giftig aantast, splitst hij eindelijk de menschen in koude verstandhelden en domme fetisaanbidders. Reeds nu is dit zichtbaar, als ge zoo goed wilt zijn op de teekens te letten. En zou dat, meent gij, de bestemming zijn van den menschenzoon? Zeg met mij, dat dan dit leven een misleiding, een waan, een leugen zijn zou. Of zeg het niet met mij, maar wees niet blind voor het keerpunt, waarop wij dagelijks worden gewezen door welsprekender pennen en nog welsprekender verschijnsels. Laat ons gewapend zijn. Niet met waanwijze leerstelsels, want de wind vaart er over en zij zijn niet meer. Niet met amuletten in den vorm van premieloten, kevelaarsgebeente, galmteksten en Examenprogramma's zoo groot als een doodenlijst van Robespierre, want de plasregens komen en doen ze wegvloeien of het vuur van den hemel daalt neder om ze te verteren. Niet ook met wieken om dit tranendal desnoods te ontvliegen, want de zon is nog altoos daar en doet ons aanmechtig nederzinken.</p>
<p>Laat ons gewapend zijn met een rein hart, - geschenk des kristendoms, - ontvankelijk voor den gloed der schoonheid die uit Natuur en kunst in alle vormen tot ons spreekt - geschenk der muzen.</p>
<pb n="7"/>
<p>Zelf ons wapenen, zelf ons pad afwandelen zonder den steun van het te voren vertrouwde, 't valt zwaar. Maar er zijn goede leidslieden. Beurtelings, naar gelang onzer krachten, gaan ze ons voor, of begeleiden ons, of moedigen, ons volgend, ons aan. Deze levensrichting verschilt reeds daarin zoozeer van de oude, dat toen een woord volstond om jaren, neen eeuwen aaneen te kunnen doorreizen naar een vast model van reizen, terwijl nu voorbeeld en leiding het gevoel trachten te versterken ieder uur, ieder oogenblik, en elk zijn eigen pad kiest naar het ideaal der schoonheid. Is dat niet het voortreffelijkst individualisme? Zal het reine, schoonheidzoekende hart schipbreuk lijden op de snelle en dikwijls tegen elkander inbruisende stroomen? Zal het geen bescheiden teekenen van zijn aanzijn, van zijn arbeid, van zijn streven achterlaten? Zal het in den roes der werkelijkheid zijn bewustheid verliezen? Ooit vergeten dat leven vormen is?</p>
<p>Laat elk voor zichzelven deze vragen beantwoorden, het zal hem bemoedigen. Laat elk onzer ieder jaar één schoonen droom droomen, het zal hem versterken. Laat elk onzer, met ieder jaar dat hij optelt, nader komen aan zijn jeugd, toen de dagen veel langer waren dan vier en twintig uren en toen er nog wonderen gebeurden. Toen vooral het groote wonder nog leefde in zijn volle kracht, dat de natuur als tot ons kwam en zeide: ‘ik omhels en kus u; vertel mij alles, ik zal u ook alles vertellen.’ Hoe oprecht waren wij met haar en zij met ons en hoe moederlijk leerde zij ons: aan het strand hoe zij schuim maakt en op de weiden hoe zij het madeliefje kleedt; op de vlakten, waar zij den regen bergt en in het voorjaar in den boomgaard, hoe zij het sneeuwvlokje uit de mikjes
<pb n="8"/>neemt en er bloemen voor in de plaats stelt. O, lieflijk wonder! dat geheel en volkomen den mensch aan zichzelf zou verklaren, als hij een kinderlijk hart bewaarde en de schoonheid liefhad boven alles. Dat Vosmaer ons dezen zegen wil helpen verkrijgen, daarvoor verdient hij den dank van Nederland. Maar deze dank zou dood zijn, als hij niet bestond in het trouw en hartlijk lezen zijner gedichten. Met al den ernst van het mannelijk karakter, dat weet waarheen en hoe, - met al de kunst des geoefenden, biedt hij ons zijn gedachten in allerlei schoone dichtvormen aan. Een gevoel van weemoed overvalt mij, als ik bedenk, hoezeer zijn vogels den trekvogels gelijken, wier gestadig stil verlangen is naar de zachte, grieksche lucht. Maar laat ons dan dezen zomer waarnemen, bid ik u, laat hen niet heentrekken zonder ze gehoord, zonder hun muziek in uw hart opgenomen te hebben. Er is levenskracht en levensmoed in. Hij biedt u de weermiddelen aan, niet alleen tegen de koude der werkelijkheid, ook hulp in den overgang, dien wij beleven, tot een ander tijdperk van mensch-zijn.</p>
<p>Maar een ander gevoel van weemoed wil ik hier ook niet aan <hi rend="spat">Vosmaer</hi> verbergen.</p>
<p>Heeft hij bedacht dat het zoet verlangen van duizenden naar de wieg van het kristendom, naar de zachte lucht trekt, waarin ééns die bekende leliën bloeiden? Zijn weemoed naar Hellas zal zeker den weemoed naar Ephrata recht van zijn toekennen. Maar heeft hij het in 't oog gehouden? Heeft hij overwogen dat beide verlangens tot de harmonie der ziel behooren? Ik kan het niet ontdekken. Hij kan het toch niet ontkennen.</p>
<p>Er zou geen leven zijn, als er geen liefde was. Welk een
<pb n="9"/>groote liefde moet dan het menschelijk leven hebben voortgebracht, het menschenleven, dat zoo hoog, zoo diep, zoo wonderbaar is? Zij is vereerens, -, aanbiddenswaardig, deze goddelijke liefde en de mensch, die het sterkst daarvan bewust is, zal haar het nederigst gedenken. Dit is, terecht of ten onrechte, godsdienst genoemd. Elk mensch, die naar harmonische ontwikkeling in zelfbewust leven streeft, oefent die eeredienst. Daardoor ontwikkelt en verstaalt hij in zichzelf de menschenliefde, gelijk hij in de beoefening van het schoone tot de edelste vormen in uiting dezer liefde tracht te geraken.</p>
<p>&nbsp;</p>
<p><hi rend="sc">aart admiraal</hi>.</p>
</div>
<div type="chapter">
<interpGrp>
<interp type="primair" value="hame009"/>
</interpGrp>
<pb n="10"/>
<head rend="h3">Aspasia.</head>
<p>Stonden de dineetjes der douairière van Eeden hoog aangeschreven bij allen die de eer hadden in den loop van den winter haar gasten te zijn, - het was bovenal aan de gezellige uurtjes die op den maaltijd volgden, dat ze die reputatie te danken hadden.</p>
<p>Er waren er die spotten met deze ‘litteraire dessertjes’, zooals zij ze noemden, en die waarschijnlijk zouden bedankt hebben,.... indien ze waren uitgenoodigd. Maar de edele gastvrouw bespaarde hun die moeite. Mocht het hun vroeger al eens gebeurd zijn dat zij de eer aan zich hadden kunnen houden, - in den laatsten tijd werd hun de keuze niet meer gelaten. De overlevering beweerde namelijk, dat er in vroeger jaren altijd een whisttafeltje in een der hoeken van den salon had gestaan, zoo men meende, tot amusement van sommigen; maar, zooals op den duur gebleken was, ter beproeving van de geesten. Want men had op-<pb n="11"/>gemerkt dat wie den conversatiekring verliet om de kaarten ter hand te nemen, in het vervolg alleen nog werd gevraagd op een der twee groote soirées waar de geheele <hi rend="spat">beau-monde</hi> der stad jaarlijks haar apparitie maakte, - maar van de intime dineetjes bleef uitgesloten. Toen het whisttafeltje eenige avonden onbezet gebleven was, en het dus uitgemaakt scheen dat er geen <hi rend="spat">vier,</hi> zelfs geen <hi rend="spat">drie</hi> personen meer in het gezelschap waren wie een letterkundige conversatie niet beviel, waren de kaarten door een domino-spel vervangen; door deze proef waren de beide laatste ontevredenen gesignaleerd geworden; en zoo was, sints geruimen tijd, het speeltafeltje voor goed verdwenen.</p>
<p>Slachtoffers waren er dus op de ‘litteraire dessertjes’ van mevrouw van Eeden niet meer. Of het moest de ongelukkige wederhelft wezen van een echtgenoot wiens of wier naam op het lijstje der uitverkorenen voorkwam.</p>
<p>Het tijdstip der invitatie stond gewoonlijk in verband met een of ander nieuw verschijnsel op het gebied van letteren of kunst. Natuurlijk moest de douairière zich beperken. Zij kon geen gelijken tred houden met het vele schoone en merkwaardige dat dagelijks in de feuilletons der dagbladen, drie malen in de week op het tooneel, om de veertiendagen in de lezingen der letterkundige maatschappij, maandelijks in de tijdschriften, en verder nog in allerlei vormen ‘op onbepaalde tijden,’ verscheen.</p>
<p>Maar het verwonderde mij volstrekt niet, eene invitatie van de douairière te ontvangen een dag of veertien nadat mijn boekhandelaar mij Hamerling's <hi rend="spat">‘Aspasia</hi>’ had toegezonden. En ik waagde het alleen mij zelven af te vragen of de termijn niet wat heel kort was voor zulk een werk.</p>
<pb n="12"/>
<p>De douairière zou zich toch niet hebben laten verschalken door den titel, door het woord ‘roman’? Zij zou toch niet hebben gemeend dat al haar gasten wel een paar snipperuurtjes hadden kunnen vinden om dien roman door te bladeren of... te verslinden? Een roman leest men in een paar avonden uit! O zeker! Maar wie heeft zoo iets met Hamerling's ‘Aspasia’ gewaagd? Is het niet een boek dat men, niet door<hi rend="spat">lezen</hi> maar door<hi rend="spat">leven</hi> moet om het te verstaan? Heeft het niet zijn plaats in de ontwikkelingsgeschiedenis van den dichter zelven? Is het niet der moeite waard, te onderzoeken in welke verhouding het staat tot al hetgeen aan ‘Aspasia’ is voorafgegaan, en na te sporen in hoever dit boek ons een schrede verder brengt op den koninklijken weg dien Hamerlings genie, en dien ook zijn gemoed bewandelt om het ideaal te zoeken? Heet het niet: ‘Ein Künstler- und Liebesroman aus <hi rend="spat">Alt-Hellas</hi>’? een titel, dien de vertalers achterwege lieten omdat hij niet te vertalen is, maar dien ze toch zeker ongaarne geschrapt hebben? Voert het den Nederlandschen lezer dus niet terug naar een wereld zoo vreemd - helaas, te vreemd! - aan zijn dagelijksch denken en doen? Is het niet een eeuw, de gansche eeuw van Perikles, die in dat boek wordt geteekend? Zien we daar niet een wereld van halfgoden en heroën zich om Perikles den Olympiër, als om haar middelpunt, groepeeren? Wie kan <hi rend="spat">bladeren,</hi> als hij Iktinos zijn Parthenon ziet bouwen, als hij Pheidias zijn Pallas Athene en zijn Zeus Olympios ziet beitelen, of als hij Sophocles zijn Antigone ziet dichten en opvoeren? als hij den grijzen Anaxagoras de waarheid hoort verkondigen, en den jongen Socrates onvermoeid en onvoldaan naar waarheid ziet zoeken? als hij op de Agora het Atheensche
<pb n="13"/>volk hoort babbelen, en het op de Pnyx hoort redeneeren of redevoeren? als hij het Parthenon ziet inwijden, en zelf wordt ingewijd in de mysterieën van Eleusis? als hij getuige is van een zeegevecht bij Samos, en van de Olympische spelen te Elis? als hij bijna geheel Griekenland doorwandelt aan de zijde van Perikles en Aspasia? als hij, bovenal, die geheel éenige vrouw, de incarnatie van geest en schoonheid, over die gansche wereld ziet heerschen door de macht der bekoorlijkheid, gelijk de zonnestraal heerscht over het landschap?.... Al deze dingen, en zooveel meer, staan in dit boek te lezen.</p>
<p>En dat voor veertien dagen!....</p>
<p>Zelfs de ontvangersvrouw - die ik wel eens verdacht van tot de exceptioneele slachtoffers der ‘litteraire dessertjes’ te behooren, en die in een paar weken heel wat Tauchnitzjes en Guldens-edities aankon - zou, meende ik, toch wel een oogenblik zijn teruggedeinsd voor <hi rend="spat">drie</hi> deelen, en voor al die onuitsprekelijke namen, als Agorakritos, Pyrilampes, Pasikompsos, Exekestides, Anaxagoras, en zooveel andere, waarbij de namen Chuzzlewit en Nickleby immers in het niet verdwijnen!</p>
<p>Het was dus wel met eenigen twijfel omtrent den aard van het ‘litterair dessert’ dat ons zou worden aangeboden, dat ik op den bepaalden middag het dineetje ging bijwonen.</p>
<p>Intusschen, het woord van Talleyrand bleek ook ditmaal waarheid te behelzen: de eerste indruk, dien ik had gewantrouwd, was alweer de juiste geweest. Toen de gasten, na de tafel, den salon binnentraden, vielen mij reeds dadelijk de drie gele omslagen in het oog die, in de nonchalante houding van boeken welke bezig zijn met vertellen, op het kanapé-tafeltje lagen uitgespreid. Maar ook in de tweede
<pb n="14"/>impressie had ik mij niet geheel vergist. De douairière zelve scheen de lezing nog niet ten einde te hebben gebracht; het vouwbeen en het gouden potlood lagen naast den roman, als wapenen die nog niet geheel gedefungeerd hebben.</p>
<p>Dat mevrouw van Eeden dien avond over ‘Aspasia’ wilde spreken, was dus duidelijk. Maar waarom zij niet behoorlijk haar tijd had afgewacht, totdat ook de laatste bladzij zou gelezen zijn, bleef nog een raadsel.</p>
<p>- ‘Ha, ha! mevrouw...... <hi rend="spat">Aspasia</hi>!’ riep de levendige notaris uit, terwijl hij een der deeltjes opnam, ‘ik weet niet of het in veel damessalons zal te vinden zijn... in enkele boudoirtjes misschien?... een vreemd boek...! maar, een mooi boek...! en, geleerd! - Ik heb mijn zoon, die zijn propaedeutisch examen moet doen, maar oogenblikkelijk aangeraden het te lezen voor zijn Grieksche Antiquiteiten. Ik verbeeld mij dat hij er zóo beter achter zal komen dan als hij een vervelend handboek of een saai dictaat gaat bestudeeren.’</p>
<p>- ‘O zeker,’ zei de dokter lachend, ‘hij zal er zoo zelfs meer van te weten komen dan zijn professor; want Hamerling fantaseert er meer bij dan een professor weet.’</p>
<p>- ‘Toch vast met de aanteekeningen van mijnheer Enklaar er bij?’ vroeg de ontvanger; en, zich tot de gastvrouw wendende: ‘U weet, mevrouw, dat eene.... mijnheer Enklaar een tweede vertaling gereed maakt, die bij ter Gunne te Deventer wordt uitgegeven, en die op de eerste bladzijden een uitvoerige inleiding, en aan den voet van alle bladzijden een aantal noten ten beste geeft. Een verdienstelijk werk!’</p>
<p>- ‘Onnoodige ballast!’ hernam de notaris. ‘Ik hoop maar dat mijn vriend Dr. van Deventer, die de andere vertaling
<pb n="15"/>bezorgt, er zich niet aan storen zal, en niet, ter wille der concurrentie, in zijn tweede deel voor den dag zal komen met een soortgelijk praeparaat. Ik wil niet ontkennen dat er in “Aspasia” bijzonderheden voorkomen die wel eens wat te vragen overlaten. Maar ik zou zeggen: lees maar door! de schrijver zelf brengt er u ten slotte wel achter. En niets is vervelender dan telkens de lektuur te moeten afbreken om een nootje van den vertaler te kraken voordat ge verder moogt gaan. Is het niet om tureluursch te worden, als ge, bijvoorbeeld, leest van een Aphrodite-beeld dat men in “de Tuinen” voor het volk wil oprichten, en ge daarbij vindt aangeteekend: “Dit zijn de openbare tuinen, prachtig aangelegd, met fonteinen en schoon geboomte versierd”; of als gij, waar de schrijver van Perikles zegt; “alle Atheners kenden het wondervol geluid van zijn stem; zij hadden haar alle gehoord in de volksvergaderingen op de Pnyx”, den vertaler in zijn noot hoort nazeggen: “De Pnyx is de heuvel waarop de volksvergaderingen te Athene gehouden werden!” Is het niet beleedigend voor den lezer, als hij niet lezen mag: “schitterend en verheven als de aether die zich boven hen welft”, zonder daarbij den geleerde hem in het oor te hooren fluisteren: “de aether is de fijne reine lucht.” Mijn lieve hemel! zoo verliest een boek zijn charme. Al dat bijvoegen, wrijven en afronden doet me denken aan zekere operatie in de apotheek. Zoo maakt men “Aspasia” tot een pil! Of wordt het genot u niet vergald, als ge aan het slot van het eerste hoofdstuk Perikles hebt hooren zeggen: “Heet die schoone vreemdelinge Aspasia? De naam is zacht en zoet; hij smelt als een kus op de lippen,” en gij dan nog mijnheer Enklaar moet hooren, die er bijvoegt: “Aspasia beteekent in het
<pb n="16"/>Grieksch: de gewenschte, de liefelijke.” O, Perikles, wat zijt ge begrepen geworden! gij spraakt van den zoeten klank; de nederlandsche geleerde meende dat ge den etymologischen zin van het woord met een liefdekus wildet vergelijken. Wel, het is om den smeltenden naam weer dadelijk op uw lippen te doen bevriezen. Ik houd niet van druiven die in papiertjes hebben gezeten. De vertaler had beter gedaan met zijn nederlandsch volkomen zuiver te houden, en niet “das Horn” te vertalen met “<hi rend="spat">het</hi> hoorn”, <hi rend="spat">of</hi> te spreken van “de natuur des menschen die waardig is, een goddelijk wezen <hi rend="spat">in zich voor te stellen</hi>.” Gij ziet, mijn waarde, ik heb een oogje in de eerste aflevering geslagen, naar aanleiding van dat propaedeutisch examen van mijn zoon, maar boven die Deventersche vertaling van mijnheer Enklaar verkies ik de vertaling van Van Deventer.’</p>
<p>- ‘Het is zeker zeer moeielijk’ zei mevrouw van Eeden, ‘om een boek als “Aspasia” in het Nederlandsch te vertalen.’</p>
<p>- ‘O zeker’ mevrouw, waagde ik te antwoorden, ‘en ik heb er mij wel een weinig over verbaasd dat men zoo haastig is geweest in het aankondigen van twee vertalingen, die nu natuurlijk ook spoedig afgewerkt dienen te worden. Het boek heet in proza geschreven, en verzen zijn het dan ook niet. Maar Hamerling is te veel dichter om te kunnen geven wat men gewoonlijk proza noemt, en het rhytmus van zijn stijl treft u op iedere bladzijde. Wat dunkt u, bijvoorbeeld, van deze natuurbeschrijving?’ - ging ik voort, het derde deeltje en het vouwbeen opnemend, - ‘het betreft een pleiziertochtje in de bocht van Salamis....’</p>
<p>‘“Niets kan de ziel liefelijker en harmonischer stemmen
<pb n="17"/>dan het genoegen van een vaart op het watervlak van een zonnigen zeeboezem. En nergens is het blauw der zee reiner dan in de bocht van Salamis. Zoo voelde dan ook het gezelschap door Alkibiades' vaartuig gedragen, zich liefelijk geschommeld door de golven der zee en de golven der vreugde. Boven hun hoofden welfde zich het blauw van den aether, aan hun voeten rimpelde zich het blauw der zee; en zoo dreven zij, als het ware, tusschen twee hemelen, zich wiegelend in een zalig blauw. Of het blauw van den aether, dan wel het blauw der zee het liefelijkst was van beide, dat wisten ze niet te zeggen, en daarnaar vroegen ze ook niet; zij zagen slechts dat soms de vogels een oogenblik uit het blauw van den aether in het blauw der zee zich dompelden, als om zijn bekoorlijkheid te proeven, de visschen daarentegen nu en dan lustig naar boven snelden en de koppen even in het blauw van den aether staken, als om een vluchtigen vreugdedronk daaruit te nemen.</p>
<p>Het gezelschap dat in Alkibiades' vaartuig bijeen was, geleek op die vroolijke vogels en visschen, die zich verkwikten aan de bekoorlijkheid van zee en aether. Zij laafden zich aan dien vreugdedrank, en vermoeiden zich daarbij met denken al even weinig als hun vliegende en zwemmende speelgenoten. De jonge meisjes zagen over den rand der boot in de schoone golven neder, maar alleen om haar lieve gezichtjes daarin te spiegelen. Slechts Kora, het Arcadische meisje, aanschouwde, wanneer zij naar beneden zag, niet haar gelaat, maar de zee. In haar gemoed alleen werd de toovermacht der zee tot zelfbewust leven.</p>
<p>De andere meisjes spiegelden zich in de zee; maar de zee spiegelde zich in Kora.”’</p>
<pb n="18"/>
<p>- ‘Inderdaad, het klinkt als een gedicht,’ zeî mevrouw van Eeden; ‘ik heb die bladzij nog niet gelezen; maar ook in de beide eerste deelen heb ik reeds meer dan één van die zonnige land- en zee-gezichtjes ontmoet. Het zijn kompleet verzen!’</p>
<p>- ‘Het rhythmus van den stijl is niet het grootste bezwaar voor den vertaler’ hernam ik. ‘Er komen in dit boek woorden en woordverbindingen voor, die aan onze goede nederlandsche taal wel wat al te hooge eischen stellen. En ongelukkig zijn het juist dezulke in welke de idee van den roman zich als het ware afspiegelt, om welke het werk - zou men haast zeggen - geschreven is. Vertaal, bijvoorbeeld, eens deze definitie, door Perikles gegeven van hetgeen de Grieken <hi rend="spat">Charis,</hi> en wij slechts bij benadering “gratie”, “bevalligheid” noemen:’ ‘eine wunderbare Mischung von Reiz und Huld, einschmeichelnd ohne Aufdringlichkeit, das Gemüth durchsonnend wie ein olympisches Götterlächeln.’’ Gij kunt de persoon van Aspasia nog wel in het hollandsch schilderen zooals de opgewonden Alkamenes haar teekent:’ ‘een zonnestraal, een dauwdrop, een verkwikkende zefier. Wie zal een zonnestraal naar naam en afkomst vragen?’ Maar wanneer haar gansche wezen wordt uitgedrukt door het woord ‘Anmuth’, en haar geheele levensopvatting door het woord ‘Heiterkeit’; wanneer tegenover haar ‘Anmuth’ de ‘Unmuth’ van haar tegenstanders optreedt; wanneer van Perikles getuigd wordt: ‘seiner Seele war eine wundersame Milde eingepflantzt’; wanneer Socrates, die toch al niet spoedig over zijn begrippen voldaan is, gretig deze definitie van het Schoone aanvat: ‘erhabene Anmuth und anmüthige Erhabenheit’, - dan, en zoo dikwijls meer, staat onze taal toch wel een weinig
<pb n="19"/>verlegen naast hare zuster; en ik betwijfel hard of zij dien schroom wel geheel overwint, wanneer zij het waagt de Pallas Athene Promachos, die in het Duitsch ‘die Vorkämpferin’ genoemd wordt, met den naam van ‘Athene de kampvechtster’ te herdoopen.’</p>
<p>Ik bemerkte dat de gastvrouw niet meer luisterde. Zij keek naar de echtgenoot van den ontvanger, die, terwijl ik sprak, het eerste deeltje had opgenomen, en er in bladerde met den verlegen blik van iemand die het boek niet had gelezen en die dus eigenlijk niet recht wist wat zij onder Aspasia te verstaan had. Handig, maar wanhopig snel, doorliep zij nu de voorrede, in de hoop van daaruit in een paar minuten tijds het noodige licht te zullen ontvangen. Het was dus een heele uitkomst, toen de gastvrouw zich tot onzen vriend den dokter wendde met de woorden: ‘Mijn waarde dokter, ge vindt het misschien vreemd, dat ik over “Aspasia” wil praten voordat ik het boek heb uitgelezen; maar, ronduit gezegd, ik heb den draad niet altijd kunnen vasthouden, en ik had een stille hoop dat gij me daarin behulpzaam zoudt wezen. Ik weet dat gij er slag van hebt om résumé's te maken.’</p>
<p>De medicus boog - terwijl de ontvangersvrouw met een blik van verruiming het opgenomen boekdeel neerlegde - en zeî: ‘De dichter zelf zou het u allerminst kwalijk nemen, mevrouw. Hij erkent in zijn voorrede, dat de draad die door de handeling heenloopt, soms zeer dun schijnt; en toch voegt hij er aanstonds deze waarschuwing bij: ‘hoe dun de draad wezen moge, alles wat zich voordoet als afwijking, het moge een gesprek of een beschrijving wezen, <hi rend="spat">alles zonder onderscheid</hi> staat ten slotte in het nauwste verband tot de geheele idee van het werk.’ En ik
<pb n="20"/>moest hem daar straks nog gelijk geven, toen mijnheer ons die natuurbeschrijving voorlas. Daar wordt u in een paar trekken, ja in één enkel beeld, het geheele onderwerp geteekend. Wat is het Atheensche leven, dat Hamerling in zijn ‘Aspasia’ beschrijven wil, eigenlijk anders dan een pleiziertochtje op de blauwe golven, onder de hoede van een even lachende godenwereld? De luchtige vogels en visschen - ze zijn als de mannen van Athene. Aarde en hemel, het praktische leven en het godsdienstig geloof - het heeft er alles één kleur, het is er alles even opgewekt en poëtisch; de menschen schijnen er goden, en de goden schijnen er menschen te zijn. Die jonge meisjes die in de zee kijken om haar lieve gezichtjes te spiegelen, ze teekenen er zoo eenvoudig en aardig dat prettige, naïeve zelfbehagen, dat ge in het gansche boek ziet doorschemeren. Ge denkt daarbij aan die alleraardigste figuur van den marskramer van Halimos, den type van den man uit het volk, die mede stem heeft in de volksvergadering, en die dan ook, wanneer, op voorstel van Perikles, besloten is om den Delischen schat aan te wenden tot het bouwen van een prachtigen tempel voor Pallas Athene, met koddige fierheid zijn welgedane egâ te gemoet treedt met de woorden: ‘<hi rend="spat">We</hi>... hebben alles toegestaan!’ Ge denkt daarbij aan dien curieusen wedstrijd tusschen den rijken Hipponikos en den even rijken Pyrilampes, die elkaar maar voortdurend de loef willen afsteken, de een door een klein hondje, en de ander door een nog kleiner hondje zich aan te schaffen, de een door een reus, en de ander door een dwerg als concierge bij zijn deur te zetten, de een door paarden, en de ander door apen, de een door sikelische duiven, en de ander door samische pauwen. Ge denkt aan Protagoras,
<pb n="21"/>den geestigen sophist, die zoo kleurig en woordenrijk over alles kan praten.... ja over alles wat ge maar wilt; maar het moet hem niet diep in de ziel grijpen. Ge denkt aan die gezellige, feestvierende, strijdlustige menigte. Ge denkt aan al die vroolijke gastmalen, waar wijzen en dwazen elkaar ten slotte ontmoeten op den bodem der bekers. Alles is er even bekoorlijk als het pleiziertochtje in de bocht van Salamis. Men glijdt er over het leven.... oppervlakkig, natuurlijk! - En tegenover dat vroolijke gezelschap, waarvan Aspasia de ziel en Alkibiades de held is, ziet ge nu, in het bootje, Kora zitten, het Arcadische meisje, met haar donkere oogen en haar melankolieke trekken, waarvan zoo alles en alles gezegd wordt in dat ééne eenvoudige: ‘De andere meisjes spiegelden zich in de zee; maar de zee spiegelde zich in Kora.’ Ziedaar de tegenhanger! Ziedaar, in een allerbekoorlijkst fijn beeld uitgedrukt, wat ge in de ‘Aspasia’ in enkele zeer merkwaardige typen ziet optreden, als contrast van die onbezorgde levensbeschouwing: nu eens als <hi rend="spat">gemoed,</hi> dan als <hi rend="spat">denken,</hi> hier als <hi rend="spat">waarheidszin,</hi> ginds als <hi rend="spat">zelfbeheersching,</hi> hier als <hi rend="spat">wijsgeerig,</hi> daar als <hi rend="spat">zedelijk idealisme</hi>, en wat de schrijver zoo juist ergens noemt: <hi rend="spat">‘die Innerlichkeit</hi>’.... ‘De zee spiegelde zich in Kora’.... En wat Kora in het bootje is, dat is in die vroolijke Grieksche wereld de groote beeldhouwer Pheidias, die zijn goden beeldhouwt, niet naar modellen aan de werkelijkheid ontleend, maar naar de ideale beelden die hij in zijn eigen geest aanschouwt; dat is daar Anaxagoras, de rustige denker, de Spinosa dier dagen; dat is Socrates, de waarheidsvriend, ‘der Nachdenkliche’, die onvermoeid dat bonte grieksche leven doorwandelt, altijd vragend wat <hi rend="spat">Liefde</hi> toch 
eigenlijk wel wezen
<pb n="22"/>zou, en of het <hi rend="spat">Goede</hi> meer is dan het <hi rend="spat">Schoone</hi>, altijd op den zoek van begrippen, altijd onvoldaan, altijd herhalend: ‘ik weet maar één ding, namelijk dat ik niets weet....’</p>
<p>- ‘O, die figuur van Socrates!’ viel mevrouw van Eeden den spreker in de rede; ‘voor zoover ik haar reeds heb aangetroffen, vind ik ze verrukkelijk geteekend. Er is zoo iets prikkelends in dat gedurige vragen....’</p>
<p>- ‘Niet waar?’ hernam de medicus, op het thema doorgaande dat de gastvrouw hem aangaf, ‘het is altijd weer een genot als ge hem ziet optreden, en altijd weer een teleurstelling - voor u niet minder dan voor Socrates zelven - als het ernstig gesprek dat hij heeft uitgelokt, telkens weer op het beslissend oogenblik wordt afgebroken, en het antwoord uitblijft juist wanneer de belangstellende vrager het eindelijk meent te zien aankomen. En toch, wat is het fijn gezien van den schrijver, dat Socrates in die rijke wereld van zingenot en opgewekt geestesleven wel stof vindt voor allerlei ernstige, ja, voor de meest ernstige vragen...., maar een bevredigend antwoord nooit machtig kan worden. Hij zegt dan ook ergens zoo aardig tot Aspasia: ‘Toen ik voor de eerste maal van u wilde hooren wat toch eigenlijk <hi rend="spat">Liefde</hi> wel wezen zou, toen zeî die geheimzinnige stem in mijn binnenste die ik mijn demon noem: “vraag het haar niet!” maar ik heb het toch gedaan, want ik hoopte nog altijd dat gij het mij zoudt weten te zeggen.’</p>
<p>- ‘.... En heeft een vrouw als Aspasia geen antwoord op die vraag?’ vroeg een der dames van het gezelschap.</p>
<p>- ‘O zeker, maar een antwoord dat Socrates, den man der
<pb n="23"/>“Innerlichkeit”, niet bevredigt. Niet dat haar definitie zoo banaal of zoo onedel is; zij heeft er zelfs een heel mooi woord voor; zij noemt <hi rend="spat">liefde</hi> “ein Freudenbund zweier Herzen” - de nadruk natuurlijk te leggen op <hi rend="spat">Freuden;</hi> want, als de vroolijkheid er afgaat, als de liefde haar vrije ongedwongen bewegingen, haar ongekunstelde dartelheid verliest, dan is zij voor Aspasia iets verachtelijks geworden, iets dat tot de machten der duisternis gaat behooren, iets dat moet verbannen of bestreden worden. Aan den eenen kant dus mag in de liefde niets worden toegelaten dat op tyrannie gelijkt; zoodra zij als een overweldigende hartstocht het gemoed vermeestert, zoodra zij haar voorwerp tot haar slaaf gaat maken, of zoodra zij ook maar door ijverzucht wordt verontreinigd, - heeft zij voor Aspasia haar karakter verloren. En aan den anderen kant mogen ook geen <hi rend="spat">zedelijke</hi> beginselen haar karakter wijzigen; de <hi rend="spat">plicht</hi> behoort, in Aspasia's leer, evenzeer tot de machten der duisternis als de ijverzucht; een liefde die doet spreken van zelfopoffering is voor haar een liefde die thuis behoort in het gezelschap van den grijnzenden Dood. Haar liefde kent geen andere banden dan rozenguirlanden, luchtig en poëtisch om twee harten gestrengeld. Wel juicht Aspasia den dichter Sophocles hartelijk toe, als deze een der koren van zijn “Antigone” aanvangt met de regels: “O alleswinnende Liefde! o Eros, beheerscher der goden!” Maar, wanneer de dichter haar vertelt dat hij van plan is in zijn treurspel een bruidegom te teekenen die, uit liefde voor zijn bruid, deze in den dood volgt, - dan noemt ze dat akelige overdrijving, dan weert ze zulk een opvatting met afkeer uit haar ziel. Aan het slot van het verhaal is ze getuige van zelfopofferende liefde. Aan de zijde van Perikles luistert
<pb n="24"/>ze een gesprek af tusschen Kora, het Arcadische meisje, en Manes, den wonderlijken jongeling uit het Noorden. Manes en Kora, beide stille ingetrokken naturen, zitten daar tegenover elkaar, te schuchter om elkaar aan te zien, te verlegen om elkaar zelfs de hand te geven.... laat staan elkaar te kussen. Van dit tooneel begrijpt Aspasia niets; zulk een liefde vindt zij, op het eerste gezicht, belachelijk, en, bij eenig nadenken, onuitstaanbaar somber en vervelend. Perikles begrijpt die liefde evenmin, maar hij gevoelt er zich toch toe aangetrokken: “een wonderlijk soort van liefde!” zegt hij tot Aspasia: “zij spreken gedurig van offers die ze elkaar willen brengen; men zou zeggen dat die twee elkaar met <hi rend="spat">de zielen</hi> beminnen.” “Het is jammer” voegt hij er bij, “dat Socrates hier niet is; hij zou nu misschien een antwoord meenen gevonden te hebben op zijn vraag, wat <hi rend="spat">Liefde</hi> toch wel wezen zou....” - Inderdaad, zeer mogelijk, want het gevoel dat Manes en Kora vereenigt, is de volkomen tegenhanger van Aspasia's “Freudenbund zweier Herzen”, en van dezen had de “wijsheidsvriend” nooit iets anders kunnen zeggen dan wat vóór hem Madame de Staël reeds gezegd heeft (natuurlijk vóór den Socrates van Hamerling): die liefde is eenvoudig egoïsme met je tweeën, “de l'égoïsme à deux”....</p>
<p>Maar, om op Socrates terug te komen, - als ge de tegenstelling die er tusschen hem en zijn bekoorlijke omgeving bestaat eens in een enkel tooneeltje geschetst wilt zien, dan recommandeer ik aan het gezelschap het scènetje dat voorvalt bij de inwijding van het Parthenon. Socrates, die immers ook zelf den beitel hanteert, heeft eerst een beeld van den god der Liefde willen beeldhouwen; maar, daar hij toch niet achter het begrip der liefde is kunnen
<pb n="25"/>komen, zoo heeft hij dit plan maar opgegeven. Liefde is misschien ook te abstract om te worden afgebeeld. Op raad van Aspasia zal hij liever de macht voorstellen die liefde wekt, namelijk de schoonheid, en wel de schoonheid in haar meest objectieve gedaante, de bekoorlijkheid zonder meer; daarom zal hij niet de godin Aphrodite afbeelden, die Schoonheid en Liefde in zich vereenigt, maar de Chariten, de bevallige Gratieën. Ten einde achter het wezen der Charis te komen, heeft Socrates de schoone Theodota zien dansen, - en toen de danseres in haar bevallige bewegingen den bekenden wedstrijd der drie godinnen, Hera, Pallas en Aphrodite, voorstelde om den appel van Paris, - toen meende Socrates zijn idee te hebben gevonden. Als het Parthenon wordt ingewijd, is de groep gereed. De drie Chariten, door Socrates gebeiteld, staan onder de wijgeschenken in den nieuwen tempel. “Wat is dat?” vraagt Aspasia en vragen de anderen; “die drie vrouwenbeelden, die elkaar omstrengeld houden, hebben ieder een geheel verschillende uitdrukking op het gelaat. Wat heeft dat te beteekenen?” Socrates kijkt verdrietig; hij is teleurgesteld. “Och,” zegt hij, ‘ik had gehoopt dat ge het dadelijk zoudt begrepen hebben. Maar als ik het u eerst moet uitleggen, dan is het wel een bewijs dat mijn groep niet deugt. En nu gaat hij vertellen, dat, als er <hi rend="spat">drie</hi> Chariten zijn, zij toch wel niet alle drie dezelfde schoonheid mogen voorstellen; want dan zou er even goed ééne kunnen wezen. En toen hij nu Theodota de drie godinnen, Hera, Pallas en Aphrodite, in haren dans had zien voorstellen, toen was het hem opgevallen, dat in de eene de ernst, in de tweede het denken, in de derde alleen de bevalligheid lag uitgedrukt. En dat denkbeeld nu: de ideale bekoorlijkheid bestaat in de ver-<pb n="26"/>eeniging van het Goede, het Ware en het Schoone, had hij in zijn Chariten-groep willen uitdrukken. De vrienden 
lachen om den onbeholpen beeldhouwer, en Aspasia geeft Socrates den raad om den beitel maar liever neder te leggen en zich tot begrippen te bepalen. - Ziedaar de tegenstelling; Socrates zoekt overal, in het leven en in de kunst, ideeën machtig te worden, die niet onmiddellijk in een beeld kunnen worden uitgedrukt; en <hi rend="spat">onmiddellijke</hi> vertolking der aandoeningen in onberispelijke kunstvormen is immers het geheim en het talent van zijne omgeving. Opmerkelijk! Wat een vrij alledaagsche danseres - want een vrouw van geest en diepte is Theodota, “de dochter der vreugde” toch waarlijk niet - instinctmatig in hare bevallige bewegingen uitdrukt, dat wordt een mislukt kunstprodukt in de handen van den waarheidszoeker. Het is dan ook geheel in den geest van die tegenstelling dat, in Hamerling's “Aspasia”, Socrates het laatst op het tooneel blijft. Aan het slot van den roman, wanneer de pest aan het rijk der schoonheid dat binnen Athene verrijzen zou, en er reeds half verrezen was, den genadeslag toebrengt; wanneer Anaxagoras is verbannen, Pheidias in den kerker gestorven, Perikles aan de pest bezweken, terwijl Aspasia stom en versteend bij het lijk van den Olympiër nederzit, terwijl Manes en Kora scheep gaan naar het Noorden, de kiemen van een nieuwe toekomst in de ziel dragend - dan wandelt Socrates, eenzaam en peinzend door de ontvolkte straten, gelijk hij al zoo lang door die maatschappij heeft gewandeld, denkend en vragend. En zoo eindigt de roman met een <hi rend="spat">vraagteeken</hi>.’</p>
<p>- ‘Ja, wel met een vraagteeken!’ riep mevrouw van Eeden uit, ‘want ik verklaar u openhartig, mijn waarde
<pb n="27"/>dokter, dat ik de slotwoorden van het boek niet begrepen heb, en dat de lezing van den roman mij op geheel iets anders had voorbereid dan hetgeen ik op die laatste bladzijde vond.’</p>
<p>- ‘Ik meende, mevrouw,’ zeî de dokter op zijn beleefdsten toon, ‘dat u het boek nog niet had uitgelezen?’</p>
<p>- ‘Dat is waar’ hernam de douairière lachend, ‘maar, als ik een boek waarvan niet alleen de geschiedenis maar vooral de idee mij interesseert, halverwege gelezen heb, dan kan ik niet nalaten eens in het slot te gaan bladeren. Het is misschien een slechte gewoonte die ik uit mijn meisjesjaren heb overgehouden, toen ik altijd zoo gaarne eens vooruit wilde zien hoe het met mijn held en mijn heldin zou afloopen. Maar enfin... ik ben ongeduldig en onvoorzichtig genoeg geweest om het te doen; en zoo las ik dan aan het slot, gelijk gij weet, deze woorden:</p>
<p>‘“<hi rend="spat">Naar het Goede en naar het Schoone streven de volken</hi>.</p>
<p><hi rend="spat">Menschelijk en edel is het Goede - maar goddelijk en onsterfelijk het Schoone</hi>.”’</p>
<p>‘Die woorden hebben mij in de war gebracht. Ik meende dat het boek juist de ongenoegzaamheid van dien cultus van het Schoone wilde prediken. De merkbare voorliefde waarmee figuren als Pheidias, Socrates en Kora behandeld zijn, had mij in die overtuiging versterkt. De treurige ondergang van het rijk van Aspasia, waar het <hi rend="spat">Goede</hi> eerst tot de <hi rend="spat">overtollige</hi> elementen, welhaast tot de machten der <hi rend="spat">duisternis</hi> wordt gerekend, scheen mij een ondubbelzinnige veroordeeling van de beginselen waarop dat rijk is gebouwd. En nu lees ik daar aan het slot - met de woorden van den dichter zelven, dus met woorden die de
<pb n="28"/>idee van den roman het duidelijkst moeten weergeven, als “la morale de l'histoire,” - dat het <hi rend="spat">goede</hi> wel edel is, doch slechts een <hi rend="spat">menschelijke</hi> zaak, terwijl het <hi rend="spat">Schoone goddelijk</hi> en onsterfelijk mag heeten. Hier wordt dus zeer ondubbelzinnig het schoone ver boven het goede gesteld.’</p>
<p>- ‘Inderdaad, mevrouw!’ riep een stem die meer gewoon was wat heel vlug advies te geven, als er moeielijke quaesties aan de orde waren. ‘Het slot klinkt vreemd aan het eind van zulk een boek. Maar heeft u niet opgemerkt, dat de schrijver kort te voren heeft gesproken van de Acropolis, waarop zich de heerlijke werken van het Parthenon en de Propylaeën verheffen? Van dien heiligen berg met zijn bouw- en beeldhouwwerken zegt Hamerling, dat hij, als iets onvergankelijks, zich verheft boven de puinhoopen van het vergane rijk der vreugde. Met dat goddelijk en onsterfelijk schoone zal dus wel alleen het kunstschoon bedoeld zijn dat het genie van Pheidias en zijn vrienden in het leven heeft geroepen.’</p>
<p>- ‘Onmogelijk! onmogelijk!’ zeî mevrouw van Eeden, een weinig geraakt; ‘die oplossing zou wat al te.... eenvoudig wezen. Met dat goddelijk schoone moet wel degelijk ook het ideaal van <hi rend="spat">Aspasia</hi> bedoeld zijn. En waar blijft in uwe opvatting de tegenstelling tusschen het schoone, dat goddelijk, en het goede, dat menschelijk is? Men zal die woorden toch wel in verband moeten beschouwen met den geheelen roman.’</p>
<p>- ‘Dat ben ik geheel met u eens, mevrouw’ hernam de dokter, terwijl de oplosser van zoo even zweeg, ‘ik zou er alleen nog willen bijvoegen, dat men, om die slotwoorden te verstaan, ze niet alleen moet beschouwen in verband
<pb n="29"/>met de geheele ‘Aspasia,’ - hetgeen van zelf spreekt - maar ook met hetgeen de auteur vroeger heeft geleverd. En dan meen ik dat, hoe raadselachtig ze ook klinken mogen, wij ze toch wel tot hun recht kunnen laten komen. - In het algemeen geloof ik wel dat uw opvatting van de ‘Aspasia’ juist is. Het rijk van vreugde en schoonheid dat, in de eeuw van Perikles, te Athene wordt opgericht, gaat te gronde, almede, ofschoon niet uitsluitend, door gebrek aan zedelijk gehalte. Letten wij een oogenblik op de ontwikkelingsgeschiedenis van dit rijk, zooals zij in dezen roman met fijne trekken en doorzichtige kleuren wordt geteekend.</p>
<p>‘Athene wil groot worden,.... en het kan groot zijn; want het beschikt over de schoonste en rijkste gaven van natuur en kunst. Het heeft zijn attischen hemel en zijn attischen grond, zijn beeldhouwers en dichters, zijn veldheeren en denkers, niet het minst ook zijn volk, zijn fiere burgers, alle met den bekenden ‘attischen blik’ in het oog, en het ‘attisch zout’ op de lippen. Het heeft bovenal zijn Perikles, die al wat krachtig, edel en beminnelijk is, in zijn persoon vereenigt, Perikles den Olympiër. Athene is machtig, sints de Perzen zijn afgeslagen, en bovendien, Athene is rijk, sints de Delische schat als het eigendom de stad zelve de haven is binnengebracht. De kiem van een grootsch en schitterend leven bestaat dus; maar ze schroomt nog, haar volle wezen te ontplooien. Zoo ze al niet meer geheel sluimert, ze ligt nog te veel tusschen de doornen verscholen. Want er zijn doornen. Het Atheensche leven wordt nog te zeer gedrukt door de traditie. Het middelpunt van den Atheenschen godsdienst is nog de oude Erechtheus-tempel, met het leelijke houten beeld
<pb n="30"/>van Pallas de stedestichtster, en den ouderwetschen heerschzuchtigen priester Diopeithes. Het huiselijk leven mist alle bekoorlijkheid; de vrouw is er bijgeloovig, bekrompen, even onverschillig voor het publieke leven als voor haar eigen schoonheid, tevreden over zich zelve zoo zij maar een fatsoenlijke vrouw blijft en als ‘de vrouw des huizes’ wordt behandeld; veroordeeld om zich in het vrouwenvertrek op te sluiten, als een man het huis binnentreedt, en om nooit dan gesluierd op straat te verschijnen; meestal de slavin van haar man; gij vindt haar geheel in de type van Telesippe, Perikles' wettige huisvrouw, terug. Ook in het treurspel heerscht nog de strenge traditie van Aeschylus. En zelfs in de beeldhouwkunst worden de godenbeelden meestal nog gemaakt naar de oude strenge opvatting der vaderen.</p>
<p>‘Daar treedt op eens een vrouw in Athene op, die de sluimerende godenwereld met haar tooverstaf aanroert, en die, eerst in het verborgen, later openlijk, strijd gaat voeren tegen de traditie. Het is Aspasia, de hetaere uit Miletos.</p>
<p>- ‘Wat is een hetaere?’ waagde aarzelend de stem van een der dames uit het gezelschap te vragen.</p>
<p>- ‘Dat is ook al een woord,’ waagde ik evenzoo te antwoorden, ‘dat niet te vertalen is. Ge zoudt letterlijk moeten zeggen: <hi rend="spat">‘vriendin,</hi>’ zooals Dr. van Deventer een paar malen doet, of ‘gezellin;’ gij kunt praten van ‘een dametje;’ gij zoudt van demi-monde kunnen spreken; maar gij zoudt het toch minstens voor twee derden mis hebben. De ‘hetaere’ is... of liever <hi rend="spat">was</hi> oudtijds in Griekenland.... ja, hoe zal ik het zeggen?... een vrouw <hi rend="spat">totaal</hi> zonder vooroordeelen....</p>
<pb n="31"/>
<p>- ‘Dat is althans hoofdzaak’ hernam de dokter, ‘in het optreden van Aspasia. Zij, de schoonste aller vrouwen, vol geest en smaak, ‘teeder als een Lydische, waardig als een Atheensche, sterk als een Lakonische,’ zooals het heet - zal die geheele maatschappij, voor een poos, door haren invloed beheerschen. Daartoe ligt maar één weg open: zij moet zich een plaats veroveren naast Perikles den Olympiër. Het verbond dat ‘de beste der mannen’ en ‘de schoonste der vrouwen’, allengs samen sluiten, wordt zoo tegelijk het <hi rend="spat">zinnebeeld</hi> en het <hi rend="spat">middelpunt</hi> van de gouden eeuw die voor Athene staat aan te breken, nu de vrije vroolijke levensopvatting van Aspasia en haar krachtige geest, die tegelijk dwingt en bekoort, op dien klassieken bodem van het schoone zullen pogen te heerschen. In den aanvang kan die levensopvatting nog slechts schroomvallig, in het geheim, als het ware vermomd, tegenover het bestaande optreden: als een citherspeler <hi rend="spat">verkleed</hi> wandelt Aspasia aan Perikles' zijde. Op het stille landgoed van den treurspeldichter Sophocles, in de poëtische omgeving van den dichter der ‘Antigone’ - treedt Aspasia voor het eerst op in haar eigen gewaad. Maar in het openbaar blijft ze vermomd. Zij werkt nog in stilte. Allengs wordt haar invloed grooter. Zij bezielt de beeldhouwers in Pheidias' werkplaats en boeit zelfs den wonderlijken Socrates. Bij de feestelijke opvoering der ‘Antigone’ is zij de eerste vrouw die met de traditie breekt en op het tooneel verschijnt om een vrouwenrol - de kleine rol van Euridyke - te vervullen. Weldra troont ze, als de koningin van het feest, aan de rijke tafel waaraan de grootste mannen op het gebied van wetenschap en kunst aanliggen. Zij heerscht in dien eerwaardigen en toch zoo vroolijken kring. De
<pb n="32"/>eeuwige vrager Socrates laat zijn ernstige vragen rusten en keuvelt met de bekoorlijke Symposiarchin. Zelfs den grijzen Anaxagoras weet zij door den wijn te bedwelmen, die op haar bevel in de bekers gemengd wordt; daar ligt hij op zijn rustbank te dommelen, en prevelt nog zoo iets van het ‘Oneindige’ en ‘de Wereldziel.’ Dat is het werk van Aspasia! Een korten tijd onttrekt Perikles zich aan de bedwelmende bekoring van haar omgang, en vér van Aspasia plukt hij lauweren in den strijd tegen Samos. Maar zij weet hem terug te vinden; en als zij hem nu volkomen betooverd en vermeesterd heeft, in die weken van liefde, poësie en genot, die deze twee lievelingen der goden te Miletos doorbrengen, dan is Aspasia het toppunt van haar heerschappij genaderd, dan heeft zij het groote doel van haar eerzucht bijna bereikt. Op denzelfden dag waarop het Parthenon en het elpenbeenen Pallasbeeld in dien tempel worden ingewijd, op het zonnigst feest dat in Athene gevierd wordt, het feest der Panathenaeën - viert de schoone Milesische haar triomf. Perikles verstoot zijn huisvrouw Telesippe, en huwt Aspasia. - Voortaan behoort haar dus niet alleen zijn hart, maar ook zijn huis. Naast hem en door hem zal ze in de Atheensche maatschappij kunnen heerschen. Inderdaad schijnt haar macht nu grenzenloos. En als zelfs de groote Pheidias zich laat overhalen, om, voor zijn Pallasbeeld dat te Lemnos verrijzen moet, niet een ideaal van zijn eigen genie af te beelden, maar Aspasia tot model te nemen, - als dus ook deze godenzoon een oogenblik zich bekeeren laat tot de stelling, dat het schoonste wat een beeldhouwer kan beitelen niet is de maagdelijke godin, maar <hi rend="spat">‘de vrouw</hi>’ - dan schijnt Aspasia de koningin der aarde en de godin des hemels geworden. -
<pb n="33"/>Doch het toppunt van haar heerschappij is ook het keerpunt. Er zijn ‘uilen op de Acropolis;’ Aspasia heeft haar felle tegenstanders: het is de priester Diopeithes, die den ouden godsdienst en zijn versleten luister redden wil; het is Perikles' verstooten vrouw, de ongelukkige, maar toch ook zoo stroeve Telesippe, die de traditie in het <hi rend="spat">huiselijk</hi> leven vertegenwoordigt; het is haar vriendin, de oude vrijster Elpinike, die het opneemt voor de traditie in de <hi rend="spat">vrouwenwereld</hi>; het is Agorakritos, die ijvert voor de strenge opvatting der vaderen in de <hi rend="spat">kunst</hi>; het zijn de conservatieve comedie-dichters, de Oligarchen en Demagogen, Perikles' tegenstanders in de <hi rend="spat">staatkunde</hi>. De eerste poging die Aspasia waagt om de vrouwenwereld van Athene te hervormen, lijdt jammerlijk schipbreuk. Zij kan eenige meisjes en vrouwen om zich vereenigen, een partij vormen, ‘een school’ stichten; meer kan zij niet.</p>
<p>‘Ook de geesten die een tijd lang haar invloed hebben ondergaan, trekken zich meer en meer terug. Reeds sints lang vermijdt de grijze Anaxagoras haar gezelschap. Pheidias, ontevreden over zijn Lemnische Pallas, gaat naar Elis, om zijn meesterwerk, zijn Zeus Olympios, te beitelen buiten Aspasia om. Socrates bezoekt haar nog nu en dan, maar het is den waarheidzoeker daarbij om ideeën, niet meer om Aspasia te doen. Toch heeft ze nog haren Pericles! Met dezen zal zij voor een poos Athene verlaten, om rust te vinden in de strenge natuurwereld van den Peloponnesos. Maar zij ontvangt van die wereld niet denzelfden indruk als hij. Wat Aspasia onverschillig laat of haar afstoot, boeit Perikles meer en meer. Zij spot met de idylle van het Arcadisch landschap, en lacht om Kora, het eenvoudige herderskind; Perikles wordt er door aangetrokken.
<pb n="34"/>Weldra staan ze beiden in den tempel te Elis, waar de Olympische Zeus van Pheidias voor hun oogen zal onthuld worden. De sluier valt. Daar troont het machtige godenbeeld in majestueuse kalmte. Aspasia geeft een gil, en verbergt het hoofd aan Perikles' borst; den blik van zulk een god kan ze niet verdragen; en zij droomt dien nacht, dat de adelaar van dien Zeus Olympios de duiven van Aphrodite de oogen uitpikt. Perikles daarentegen gevoelt zich vermeesterd door die goddelijke majesteit; <hi rend="spat">hij</hi> droomt dien nacht, dat de god in zijn volle lengte opstaat van zijn gouden zetel, en met zijn hoofd het dak van den tempel tot puin stoot. Zoo wordt de band tusschen beiden losser; hun harten verstaan elkander niet meer volkomen; <hi rend="spat">meer</hi> dan Aspasia heerscht in de ziel van den ‘Olympiër.’ Ook de godsdienst treedt op in vreemde vormen, die Aspasia niet begrijpt. De wonderlijke symboliek der Eleusinische mysteriën wekt haar bitteren wrevel op. Perikles daarentegen heeft gevoel voor den diepen zin die er in verborgen ligt, voor de diepe behoeften die uit dien eeredienst spreken.</p>
<p>‘Aspasia keert in Athene terug, maar niet meer om te overwinnen. De sombere machten schijnen te zegevieren. De schoone Milesische staat terecht voor het Atheensche volk, beschuldigd van de goden te hebben geloochend en gelasterd. Wel wordt ze vrijgesproken, maar ze dankt die vrijspraak niet aan haar schoonheid of haar geest; zij dankt die aan de traan die in het oog van Perikles blonk, toen hij haar verdedigde. Deze heldentraan viel beslissend in de weegschaal van Themis. Als ze in dartelen overmoed Socrates' zinnen wil bekoren, dan bemerkt ze dat haar schoonheid machteloos is tegenover de wijsheid van dezen. Alleen nog in den kleinen kring van haar huisgenooten, van hetgeen men
<pb n="35"/>“haar school” noemt, blijft ze heerschen; en zelfs ook hier meer als <hi rend="spat">meesteres</hi> dan als <hi rend="spat">koningin</hi>. Daar naderen de vroolijke Dionysos-feesten; de roes dier Bacchanaliën zal nog misschien haar heerschappij ten goede komen. Reeds ziet ze hoopvol op den geestigen losbol Alkibiades en de schoone Simaitha, haar trouwe leerlinge, als op het bekoorlijk paar dat in de toekomst haar taak zal overnemen, haar werk voltooien. Maar op het dak harer woning is ze getuige van een ander tooneel: Manes en Kora spreken tot elkaar woorden van zelfopofferende liefde, die <hi rend="spat">Aspasia</hi> niet begrijpt, maar die <hi rend="spat">Perikles</hi> doen zeggen: “het is mij, alsof <hi rend="spat">wij</hi> van het tooneel moeten aftreden, Aspasia, alsof aan <hi rend="spat">dezen</hi> de toekomst behoort.” Nu ziet zij Perikles nog een poos in het ernstig gelaat, en zegt dan: “<hi rend="spat">Gij zijt geen Griek meer</hi>.” De breuk tusschen Perikles en Aspasia is volkomen. - Intusschen, beneden in de feestzaal, daar heerscht nog de vreugde. Daar zal Simaitha als “koningin der vreugd” worden gekroond, en Alkibiades zal zich met haar verbinden. De toekomst behoort misschien nog aan deze beiden! Neen, want de pest is uitgebarsten te Athene, en op het oogenblik zelf van haar kroning valt Simaitha als het eerste offer der vreeselijke ziekte. Aspasia's macht ligt gebroken. En als nu ook Perikles als het slachtoffer der pest is gevallen, zit ze wezenloos te staren op de puinhoopen van haar koninkrijk. De beker van het genot, door de schoonheid aangeboden, is geledigd.’</p>
<p>- ‘Ik dank u, dokter’ zei Mevrouw van Eeden, ‘maar zoo uw teekening juist is, - wat ik niet betwijfel - maakt ze de slotwoorden van den roman nog raadselachtiger dan ik ze reeds vond. Immers, uw geheele overzicht leidt tot de conclusie: Aspasia ervaart dat er een hooger macht is
<pb n="36"/>dan haar schoonheid, dat er behoeften zijn die zij niet bevredigen kan. Anaxagoras ontwijkt haar. Pheidias maakt zijn Olympischen Zeus buiten haar om; ja, dat beeld der goddelijke majesteit doet haar huiveren. Zij moge Socrates een oogenblik bekoren, - als zij dien “waarheidzoeker” betooveren wil, blijkt zij machteloos. Wat haar van het doodvonnis redt, is niet haar schoonheid, maar de traan van Perikles; het Atheensche volk, dat voor haar schoonheid niet terugdeinsde, is voor dien zedelijken indruk bezweken. Perikles zelf breekt ten slotte den “Freudenbund” dien hij met haar had gesloten. Ik zou veel meer kunnen noemen; doch ik wijs alleen op de merkbare voorliefde waarmee de schrijver overal de zedelijke eigenschappen van Perikles doet uitkomen: zijn medelijden, zijn zachtmoedigheid, zijn trouwe liefde voor zijn soldaten, zijn eerlijkheid, zijn waarheidszin, zijn verdraagzaamheid, en zoo voort.’</p>
<p>- ‘Vergeet ook niet’ voegde een der gasten er bij, ‘dat de schrijver Aspasia zelve tot tweemalen toe de dupe laat worden van haar leer omtrent de vrijheid der liefde en de vroolijke heerschappij der schoonheid. Als de vurige Alkamenes en de dronken Hipponikos haar bij het woord nemen en.... haar een warme liefdesverklaring doen - dan gevoelt Aspasia dat haar theorie te kort schiet, en zij bloost over het beginsel dat zij zelve vertegenwoordigt....’</p>
<p>- De dokter liet den woordenvloed passeeren, en hernam zeer kalm: ‘.... Juist; en dat alles vindt ge, als ik wel zie, in die slotwoorden volkomen terug. “Goddelijk en onsterfelijk is het schoone” zegt de schrijver - dus niet “menschelijk”, - niet “edel”, als het op aarde werkelijkheid tracht te worden, als het onder de menschen wil wonen. Om volkomen rein te blijven moet het schoone de goden-<pb n="37"/>wereld niet verlaten. Nektar is godendrank, waarvan een mensch een teug kan proeven, maar op den duur geen lafenis voor een gemoed als het zijne. Het onsterfelijk schoone kan nu en dan de aarde met hemelsch licht overstroomen; maar de flambouw waarbij de menschen arbeiden en strijden, kan het niet zijn. Enkele uitverkorenen der godheid, een Pheidias, een Sophocles, kunnen het Schoone met hun dichterziel meester worden en het in onsterfelijke kunstvormen doen leven; maar het werk van een Aspasia, die den bewegelijken arbeid der geheele maatschappij en het diepe gemoedsleven <hi rend="spat">alleen</hi> door de wet der schoonheid wil laten beheerschen, mislukt. Het <hi rend="spat">Goede</hi> is menschelijk en edel....’</p>
<p>- ‘Juist’ viel een der gasten in, ‘het Goede is.... maar menschelijk en edel....’</p>
<p>- ‘Zeg niet <hi rend="spat">‘maar</hi>’ - ging de dokter voort - ‘gij zoudt den dichter onrecht aandoen. “Menschelijk en edel” beteekent voor Hamerling veel, zeer veel. En de vorm zelf waarin hij zijn tegenstelling uitdrukt, bewijst genoeg dat hij ze niet zoo absoluut wil maken als gij haar opvat. Tegenover “goddelijk en onsterfelijk” plaatst hij: “menschelijk en.... <hi rend="spat">edel</hi>”, niet: “menschelijk en <hi rend="spat">vergankelijk</hi>”, zooals uwe opvatting zou eischen. Wilt ge dat woord “onsterfelijk” volkomen begrijpen, dan verwijs ik u naar het slot der voorrede, waar ik lees: “de ware dichter vervolgt de ontwikkeling der Idee tot het oogenblik dat zij, <hi rend="spat">om haar oorspronkelijke reinheid terug te vinden,</hi> zich zelve vrijwillig, als een Phoenix, aan de vlammen prijsgeeft.” En vergelijk dan met die beeldspraak het slot van den roman, waar het lijk van Pericles door de vlammen verteerd wordt, terwijl een wit rookwolkje van dien
<pb n="38"/>brandstapel naar boven stijgt en om de kunstwerken der Acropolis een oogenblik blijft Hangen. Hier brengt de Phoenix zich zelf ten offer. - Intusschen - ik stem het u toe; Hamerling spreekt zijn hart uit, als hij het Schoone “goddelijk” noemt. Gij vindt hier geheel en al den jeugdigen dichter der “Venus im Exil” terug. Het Schoone is het voorwerp van zijn hoogste vereering. Hij vereert het van verre; hij nadert het met schroom; en het is een bitterheid voor zijn dichterziel, dat het niet leven kan op aarde zonder aanstonds verontreinigd te worden, dat die aarde voor Venus een oord der ballingschap moet wezen. Hij zou wenschen dat, gelijk het Schoone onsterfelijk leeft in het Parthenon van Iktinos, in de Pallas van Pheidias, in de Antigone van Sophocles, - dat het zoo ook mocht kunnen leven in de schepping van Aspasia. En ik zou waarlijk zijn wensch kunnen deelen. Want, om dit ooit mogelijk te maken, zou eerst het Goede - dat “menschelijke en edele” - tot zulk een heerschappij moeten gekomen zijn en de aarde in zulk een paradijs hebben herschapen, dat het Schoone er in goddelijke reinheid zou kunnen heerschen.’</p>
<p>- ‘Dan zou het dus, als ik u wel begrijp, hierop neerkomen,’ zeî een der aanwezigen, ‘dat - volgens Hamerling altijd - de meerdere voortreffelijkheid van het Schoone boven het Goede <hi rend="spat">hierin</hi> bestaat, dat het delikater is, dat het de menschenwereld niet kan door<hi rend="spat">dringen</hi>, ze slechts even kan aanroeren, dat het in zijn volkomenheid slechts het deel kan zijn van enkele uitverkorenen, - en dat het op aarde slechts kan wonen en heerschen òf onder hen die naïef genoeg zijn om van den zedelijken strijd niets te bespeuren - in een groote lachende kinderwereld - òf onder hen die in den zedelijken strijd overwonnen hebben en
<pb n="39"/>den zedelijken tweespalt van hun bestaan te boven zijn;... dus, vrij wel hetzelfde als hetgeen ik in een der kleine gedichten van “Sinnen und Minnen” over onsterfelijkheid las: “zij deugt alleen voor Olympische goden of knabbelende haasjes, niet voor de strijdende, lijdende menschheid.”</p>
<p>- “Dat zal het zoo ongeveer wel wezen,” zeî de dokter lachend.</p>
<p>- “Zoodat...” ging de eerste spreker voort, “hieruit eigenlijk zou volgen dat het Goede in den grond nog voortreffelijker is, aangezien het Goede, dat “menschelijk en edel” is, beslist over de mate waarin de schoonheid, dat “goddelijke en onsterfelijke”, op aarde tot heerschappij kan komen....”</p>
<p>- “Genoeg, genoeg!” viel de medicus in, “gij wilt te veel een Socrates zijn in ons midden. Wees nu eens verstandiger dan de waarheidzoeker van Athene, en laat uw vragen rusten ook zonder dat in uw begrippenwereld alles volmaakt op zijn plaats is. Het mocht u, met al dat vragen, ook eens gaan als hem, zoodat ge ten slotte alleen op het tooneel bleeft.”</p>
<p>- “Mag ik er nog één ding bijvoegen?” zeî een stem (het was, geloof ik, de mijne). “Dan zou ik dit willen zeggen, dat Hamerling in deze slotwoorden niet zoozeer een zekere levensopvatting predikt als wel den eindindruk teekent dien de ontwikkelingsgeschiedenis der eeuw van Perikles bij hem achterlaat. Een “Tendenzpoëet”, een man die ter wille van de idee zijn geschiedenis dicht, wil hij niet zijn. Daarom, als gij Aspasia's zonnig koninkrijk ziet ineenstorten, dan bemerkt ge zeer goed, dat het, volgens den dichter, <hi rend="spat">niet alleen</hi> door zijn eigen gebreken te gronde gericht wordt. <hi rend="spat">Drieërlei</hi> oorzaken werken hier
<pb n="40"/>samen: vooreerst, de stroeve conservatieve traditie, die Aspasia's beginselen fel bestrijdt; vervolgens, het gebrek aan zedelijk gehalte bij Aspasia en bij het Atheensche volk, dat als een kanker aan het Schoone knaagt; en eindelijk, tal van uitwendige omstandigheden, die toevallig daarmee samenvallen, bovenal de vernielende en demoraliseerende pest. Als ge den schrijver verzocht, al die oorzaken in één woord saam te vatten, zou hij misschien met Aspasia zeggen: “Naturlauf ist Alles!” - of, met het laatste woord dat ge uit Perikles' mond verneemt: “kort duren, gelijk het schijnt, de levenslenten der volken, en hare bloesems verwelken nog voordat ze geheel zijn ontplooid.” - En zou hij het zoo geheel mis hebben? Als de boom valt, dan is het, ja, omdat de worm knaagt aan den stam, maar ook omdat de stormen de prachtige bladerkroon geweldig hebben geschud, en eindelijk omdat de bijl van den houthakker den genadeslag heeft gegeven.”</p>
<p>- “Al wat daar gezegd is” zeî de notaris,’ doet me sterk denken aan de geschiedenis der wederdoopers in den ‘König von Sion.’ Het is eigenlijk zoo wat <hi rend="spat">la même histoire,</hi> en Perikles heeft ontzettend veel van Jan van Leiden.’</p>
<p>- ‘O zeker,’ zeî ik, ‘alleen kan het ideaal van vreugde en schoonheid heel wat langer leven in het lachend Athene van Aspasia, dan in het grauwe Munster der dwepende profeten van Sion. Maar u heeft gelijk, de verwantschap is merkwaardig groot, niet alleen in het wezen der zaak, ook hier en daar in den vorm. Gij herinnert u uit den ‘König von Sion’ deze versregels, waarin de geheele idee van het stuk ligt opgesloten:</p>
<lg type="poem">
<l rend="; 1tab">‘Gelijk de gloeiende kus van het zonlicht</l>
<l>Uit lachende weiden de bloem, uit vuile moerassen de pest teelt,</l>
<pb n="41"/>
<l>Zóo straalt ook een grootsche gedachte uit den hemel des geestes:</l>
<l>Maar meest vindt haar straal niets dan slijk in de harten der menschen,</l>
<l>En roept zoo geen hemelsche bloemen, maar gistenden pestwalm in 't leven.’</l>
</lg>
<p>‘En vergelijk daarmee nu dezen droom, dien, in den aanvang van het boek, een Athener aan zijn medeburgers verhaalt. Hier is hij, Deel I, hoofdstuk 3: ““Ik zag in mijn droom eerst een groote duisternis om mij heen. Toen zag ik een man komen - hij had de trekken van Perikles - en een fakkel ontsteken, die steeds grooter werd, totdat ze ten laatste als een vurige heete zon van den hemel straalde. Maar de reusachtige zonnefakkel begon nu juist door de hitte van haar stralen weer dampen uit de aarde tot zich te trekken, - deze werden steeds dichter en donkerder, en vormden zich tot wolken, waarachter de fakkel ten slotte geheel verdween, zoodat het eindelijk weer even donker was als vroeger. Het was een zeldzame kringloop van licht en duisternis.”” - Of lees aan het slot (ging ik voort, het derde deeltje opnemend) van de viooltjes die Socrates op zijn laatsten zwerftocht aantreft bij een koele bron. De viooltjes verspreiden een wonderlijke lucht, half welriekende geuren, half walgelijken stank. Het verschijnsel is licht te verklaren; want in die bron ligt het lijk van een ongelukkigen pestlijder, die, in zijn laatste wanhoop, zich in het water heeft gestort, om er verkoeling te vinden voor den brand die hem verteerde. Nu plukt Socrates een dier viooltjes af, beschouwt het lang peinzend en zegt: “O, gij attische viooltjes, wie zal in de toekomst u nog prijzen en de met viooltjes bekransde Atheners, wanneer uw gevierde geuren zoo vreeselijk vermengd zijn met pestlucht?” - Gij ziet, hetzelfde idee, en ongeveer hetzelfde beeld. Alleen, het is hier niet - zooals te Münster - enkel pest-<pb n="42"/>walm, het zijn <hi rend="spat">ook</hi> bloemen die de zon in het leven roept.’</p>
<p>- ‘Ja,’ zeî de notaris, ‘het is hier niet zoo somber en benauwd als in den “König von Sion;” maar het wemelt toch ook hier, aan den éénen kant, van die verschrikkelijk akelige tafereelen, en aan den anderen kant van die ontzettend weelderige beschrijvingen, waarbij men zich afvraagt, hoe een mensch er pleizier in heeft, zich zelf - om van zijn lezers niet eens te spreken - aan zulke indrukken bloot te stellen. Ik las dezer dagen een monografie over Hamerling, waarin die vraag eigenlijk ook met een schouderophalen werd beantwoord. De schrijver wist niet goed wat hij er van zeggen zou.’</p>
<p>- ‘Misschien zou de “Aspasia” den schrijver dier monografie uitsluitsel kunnen geven,’ zeî ik. Mij troffen althans, in een gesprek tusschen Perikles en Sophocles, deze woorden, in het tweede deeltje te vinden:</p>
<p>‘“Zie nu toch die treurspeldichters,” zegt Perikles, “zij zijn altijd opgewekt en vroolijk, en zij vinden toch hun grootste behagen in het schilderen van de verschrikkelijkste dingen die er zijn!”</p>
<p>“Juist omdat wij zoo vroolijk zijn,” antwoordt nu Sophocles, “laten wij ons moedig in met het sombere; wij worstelen er mee en zoeken het meester te worden. Het is er nu eenmaal, en het wil overwonnen zijn.”’</p>
<p>‘Dit, wat Hamerlings voorliefde voor <hi rend="spat">woeste</hi> tooneelen betreft. En wat nu zijn <hi rend="spat">weelderige</hi> schilderingen aangaat, die de zinnen op wonderbare wijze kunnen prikkelen, - zoo troffen mij, iets verder, deze woorden, door Protagoras tot Aspasia gesproken: ““Met andere oogen, met een anderen zin, met andere gedachten aanschouwt een beeldhouwer het naakte schoon dan de weeke gunsteling van
<pb n="43"/>een oostersch vorst. Wanneer <hi rend="spat">hij</hi> schoone vormen aanschouwt, dan neemt hij slechts zooveel waar als zijn kunstenaarsoog bezig houdt; en daaruit stroomt hem zulk een volheid van onderricht tegen, dat er slechts weinig plaats in hem overblijft voor zinnelijke neigingen; en wat van dien aard nog plaats zou kunnen vinden, dat heeft hij geleerd te <hi rend="spat">beheerschen</hi>. Bovendien heeft ook de gewoonte den groveren prikkel bij hem afgestompt.”” - Mij dunkt, zeide ik, het boek dichtslaande, dat geeft wel eenig licht.’ De douairière en hare gasten knikten toestemmend.</p>
<p>- ‘Wat kan de geschiedenis toch romantisch wezen!’ riep een der dames in verrukking uit. ‘Het is waarlijk of die “Aspasia” bedacht is; en het is toch alles immers zoo gebeurd?’</p>
<p>- ‘Dat is te zeggen,’ viel de ontvanger in, ‘ik sprak gisteren een litterator van mijn kennis, die vrij wat aan te merken had op de juistheid van het verhaal en van de teekening. Ik heb niet al zijn geleerde bezwaren kunnen onthouden; alleen weet ik wel dat hij het onwaar noemde dat Plato, zooals aan het slot blijkt, geboren zou zijn op den sterfdag van Perikles....’</p>
<p>- ‘Juist een meesterlijke greep van den schrijver,’ fluisterde de dokter zijn buurman toe, ‘Plato, de man van het wijsgeerig idealisme, die geboren wordt als het rijk der idealen van vreugde en schoonheid ineenstort.’</p>
<p>- ‘.... en dan is me dit nog bijgebleven,’ ging de ontvanger voort, ‘dat, volgens mijn vriend den litterator, de schrijver Perikles ten onrechte ergens laat zeggen: “ik zal van daag een hoogen <hi rend="spat">troef</hi> uitspelen.” Van troeven, zeî mijn litterator, wist men in Perikles' tijd nog niet af.’</p>
<p>- ‘Uw litterator maakte die opmerking zeker aan een
<pb n="44"/>whisttafeltje op de societeit,’ zeî mevrouw van Eeden spottend. ‘Wel, men moest nog verder gaan, en Hamerling kwalijk nemen dat hij zijn helden Duitsch laat spreken, althans duitsche woordspelingen laat maken, zooals er mij een opviel: “sie ist weder einfach noch einfältig.” Maar, ik begrijp uit uw verhaal, mijn waarde ontvanger, dat het boek ook op de societeit besproken is. Ik zou wel eens willen weten welken indruk het - niet op recensenten! - maar op zulk een gemengd heerengezelschap maakt.’</p>
<p>- ‘Dat is niet moeielijk, mevrouw,’ zeî de dokter. ‘U heeft de eerste bladzijde van Hamerling's boek maar op te slaan. Daar staan al die indrukken beschreven. Want hetgeen de schrijver zegt van de eerste verschijning zijner heldin, dat kunnen we gerust eveneens zeggen van de verschijning van zijn roman. Luistert maar:</p>
<p>“Sommigen lachten behagelijk; de oogen van grijsaards met gebaarde gezichten fonkelden; er waren er die den blik van een Faun op de schoone vrouw wierpen, anderen weder, in wier gelaat zich een soort van eerbied spiegelde, alsof ze een godin aanschouwden. Eenigen keken haar na met een deftig, bevredigd kennersgezicht; anderen keken bijna dom met door verbazing half geopende lippen. Er waren er ook enkele weinigen die een grijnslach vertoonden, en die een nijdigen blik op de schoone wierpen, alsof schoonheid zonde was. - Mannen die samen wandelden of in groepjes bijeenstonden, braken hun gesprek af. Gezichten waarop verveling zetelde, schenen op eens vol leven; rimpelige voorhoofden werden glad. Er kwam beweging in de gemoederen.”’</p>
<p>- ‘Niet onaardig!’ zeî mevrouw van Eeden. ‘Maar zoudt
<pb n="45"/>gij waarlijk meenen dat dit boek ook in onze kringen de gemoederen in beweging zou brengen?’</p>
<p>- ‘Waarom niet?’ viel de notaris met levendigheid in. ‘Hier en daar dacht ik zoo onder het lezen: <hi rend="spat">tout comme chez nous</hi>! En toen de dokter ons, een poos geleden, de verhouding teekende waarin de verschillende figuren die in het boek optreden, tot het liberalisme van Aspasia staan, toen dacht ik zoo onwillekeurig: dien priester Diopeithes ken ik, die mevrouw Telesippe en haar vriendin Elpinike heb ik wel eens ontmoet; en toen rangeerde ik het gezelschap zoo wat in mijn hoofd: Perikles <hi rend="spat">centre gauche,</hi> Aspasia <hi rend="spat">gauche,</hi> Theodota en Alkibiades <hi rend="spat">extrême gauche,</hi> Socrates <hi rend="spat">centre droit</hi>, Telesippe <hi rend="spat">droite,</hi> Elpinike en Diopeithes <hi rend="spat">extrême et extrême droite</hi>. - Of toen ik las van het complot dat tegen Aspasia gesmeed wordt door den priester, den Oligarch en den volksmenner, toen dacht ik: <hi rend="spat">‘connaissons ça</hi>: Ultramontanen, Bonapartisten en Commune-mannen.... Of, wilt ge een echt nederlandschen indruk? - want dezen zoudt ge eerst nog weer uit het fransch moeten vertalen, al zou de vertaling niet moeilijk zijn; - welnu, toen ik dat merkwaardige hoofdstuk las waarin de bouw van het Parthenon beschreven wordt, toen ik het geheele volk voor dien arbeid zag ijveren en het hoorde uitroepen: ‘bouw het zoo spoedig en zoo kostbaar mogelijk; maar het moet schoon zijn!’ toen dacht ik met deernis aan ‘de Ruïne’ binnen de muren van ons Leidsch Atheen, waar ook een Pallastempel verrijzen moet, en waar sints jaren nog niets staat dan een omheining, ‘een schuilplaats voor de konijnen,’ zooals de couranten onlangs meedeelden, en ik zuchtte: ‘uilen op de Acropolis, maar.... konijnen op de Ruïne!’</p>
<pb n="46"/>
<p>- ‘Wees niet onbillijk!’ riep ik den notaris toe, ‘en vergeet niet wat Aspasia zegt: ‘“de tijd om groote en schoone dingen in het leven te roepen, is <hi rend="spat">dán</hi> gekomen, wanneer de mannen er zijn die het werk kunnen volbrengen.”’</p>
<p>- ‘En het geld!’ riep de ontvanger.</p>
<p>- ‘O,’ antwoordde de notaris. ‘dat is geen bezwaar! <hi rend="spat">onze</hi> Delische schat komt ieder jaar uit Indië binnen.’</p>
<p>- ‘Een minister kan toch geen Perikles zijn,’ ging ik voort, ‘als zijn eeuw niet tevens ook de eeuw van Perikles is. - Maar bovendien, wat is Nederland naast het oude Hellas? Het is zoo gemakkelijk om den droom van Aspasia te verwezenlijken, als men onder een lachenden hemel en op een poëtischen bodem wandelt. Maar als men, in plaats van zijn <hi rend="spat">chiton</hi> om te slaan, zijn duffel of zijn regenmantel moet aandoen, in plaats van zich met viooltjes te bekransen, een paraplui moet opsteken, - ik verzeker u, dan is het werk zwaarder.’</p>
<p>- ‘Vergeet ook vooral niet,’ zeî de dokter, ‘dat, zoo onze beschaving uit den aard der zaak niet zoo fijn kan wezen, zij veel meer gemeengoed wil zijn van allen. Het is zeker heel mooi om een “met viooltjes bekransde” Athener te zijn; maar tel eens al die ellendigen die daar het grove werk moeten doen, bekijk eens die slavenwereld, die de voetwisch en de speelbal is van grooten en kleinen! - En zoo wij positiever zijn geworden, en minder schoone dingen produceeren, wij brengen ook <hi rend="spat">betere</hi> dingen tot stand. Hebt ge wel opgemerkt wat een armzalig onbeduidende rol de vader der geneeskunde, Hippocrates, in “Aspasia” heeft? Hij redeneert wat over gezondheid en bloedsomloop (misschien meer dan hij er van wist), hij heelt
<pb n="47"/>een werkman, die bij het bouwen van het Parthenon zijn been heeft gebroken, en, als de pest uitbreekt, laat hij hier en daar vuren aansteken,.... omdat hij heeft opgemerkt dat de pest de werkplaatsen der smeden meestal voorbij gaat. Dat is alles. Of denk aan het onderwijs, als ge leest dat Perikles zijn kinderen laat onderwijzen door een kreupelen slaaf, die uit een boom is gevallen, en die tot niets anders meer bruikbaar is dan tot dat mengsel van ondermeester en kindermeid dat de Grieken een <hi rend="spat">paedagoog</hi> noemden; denk aan den zoon van Pyrilampes, die het alphabeth moet leeren door met vier en twintig hondjes te spelen, waarvan elk den naam van een der letters om zijn hals heeft hangen. Liever iets meer van het Goede, - dat toch “menschelijk en edel” is - voor <hi rend="spat">allen</hi>, dan wat meer van het Schoone, - dat toch “goddelijk en onsterfelijk” is! - voor een klein troepje.’</p>
<p>- ‘Bravo, dokter!’ riep mevrouw van Eeden. ‘Gij trekt de partij der menschenliefde, als een echt man van uw vak. Maar ik ben het toch met de andere heeren wel eens, dat de geest van “Aspasia” gerust nog wat door onze maatschappij mocht waaien.’</p>
<p>- ‘Accoord! mevrouw, daar schuilt zeker nog wel een goede dosis vooroordeel in onze braafheid, die waarlijk niet altijd “menschelijk en edel” is; en met de “goddelijke” schoonheid zouden wij het wel eens wat meer kunnen wagen. Ook zou ik het hartelijk toejuichen, als de invloed van fijnbeschaafde en talentvolle vrouwen op onze maatschappij wat grooter werd.’</p>
<p>- ‘Mina Kruseman!!’ lachte de ontvanger.</p>
<p>- ‘Wees niet bang!’ zeî de notaris, ‘die dame was niet eens op het tooneel de grootste. Zij was de <hi rend="spat">eerste</hi>
<pb n="48"/>die “Vorstenschool” speelde, maar het is haar verbeterd.’</p>
<p>- ‘Zoo zouden’ - ging de medicus voort - ‘onze organisateurs van feesten nog wel eens iets van de Grieken kunnen leeren, en ik vermoed dat geen der kamerleden die de gymnastiek van onze nieuwe gymnasia verbannen hebben, Aspasia had gelezen. Reeds opperde een mijner vrienden, naar aanleiding der opvoering van de “Antigone”, het denkbeeld, om ook eens op die manier een wedstrijd tusschen tooneeldichters en tooneelspelers te openen. Zoo zou men meer kunnen vinden.’</p>
<p>- ‘Gij vergeet dokter,’ zeî een der gasten, ‘dat, om dien veelzijdigen invloed te kunnen verkrijgen, ieder het boek zou moeten lezen, en, ge weet, dat gaat niet....’</p>
<p>- ‘Neen, ieder zou er <hi rend="spat">iets</hi> uit moeten lezen,’ zeî de dokter. ‘Alles is niet voor allen geschreven. Maar, wat zou ik graag die idylle van Arcadië en de geschiedenis van Kora aan een kransje van jonge dames voorlezen! Er zijn heeren van mijn kennis, die ik het bekoorlijk verhaaltje van Hipparete, de dochter van Hipponikos, en haar tocht in de slangengrot vooral eens in handen zou willen geven. En welk lid van het Tooneelverbond mag het hoofdstuk getiteld “Antigone” ongelezen laten? Mij dunkt, dat derde hoofdstuk, “de Marskramer van Halimos,” of de beschrijving van de Panatheneën en de Olympische spelen moet een “volksvoorlezer” doen watertanden. Wie die eens wil nadenken over het leven, kan de kennismaking met Socrates ontberen? Verder heb ik voor het hoofdstuk getiteld “Uilen op de Acropolis” ook wel mijn lezers, en zelfs voor de treurige geschiedenis van Theodota nog wel mijn lezeressen.’</p>
<p>- ‘Mijn exemplaar is tot uw orders, dokter,’ zeî de dou-<pb n="49"/>airière, ‘als gij uw plan ten uitvoer legt en uw wereld doorgaat, uit “Aspasia” voorlezend. Zoo ge een vertaling noodig hebt, moet ge die maar improviseeren. Maar zooveel mogelijk in het Duitsch, niet waar? En om u te toonen dat het mij ernst is, - ik hoop spoedig een grooter gezelschap te vragen, waarbij ik den dokter al vast voor een uurtje als “voorlezer” engageer. Gij zult uw bloemlezing intusschen wel willen gereedmaken. Er zullen ook jonge meisjes wezen. Dus, reken op Kora!’</p>
<p>De dokter boog. Weldra bogen wij allen, want het was tijd geworden om heen te gaan.</p>
<p>- ‘En gij, mijn vriend,’ zeî de douairière, mij de hand reikend, ‘gij geeft dan bij die gelegenheid een aperçu van het geheel, niet waar? en resumeert zoo wat voor de nieuwe gasten hetgeen wij van avond over “Aspasia” gesproken hebben. Mag ik op u rekenen?’</p>
<p>- ‘Ik zal het probeeren, mevrouw....’</p>
<p>- ‘Adieu!’</p>
<p>&nbsp;</p>
<p><hi rend="sc">a.g. van hamel</hi>.</p>
</div>
<div type="chapter">
<interpGrp>
<interp type="primair" value="admi001"/>
</interpGrp>
<pb n="50"/>
<head rend="h3">Wondergeloof.</head>
<p>Er zijn menschen, die van onbevooroordeelde wetenschap spreken alsof zij mogelijk ware. ‘Wees nu eens onbevooroordeeld, zeggen zij (alsof zijzelf het waren) en beschouw nu de zaak eens....’ Gesteld, dat er menschen bestonden zonder vooroordeel, wat zouden dat voor luî zijn? Zij zouden zoo koud zijn als ijs; hun neus zou zoo onbeschaamd zijn als de bek van een papegaai; hun vingers zouden de scherpte van zaagtanden naderen en in hun oogen zou iets vreeselijk borends liggen. 't Is dus niet zoo zeer aanmatigend, een onbevooroordeeld mensch te willen heeten, als wel een kinderachtige onvoorzichtigheid, een volkomen oneerbiedigheid jegens de menschelijke natuur; een bewijs van voltooid gebrek aan zelfkennis. Ik kan mij geen manker wezen voorstellen dan een onbevooroordeeld mensch: iemand zonder vooroordeelen is voor mij het toonbeeld van naarheid.</p>
<p>Wil dit nu zeggen dat een mensch vol vooroordeelen de
<pb n="51"/>volkomenheid nadert? Neen; en dat weet gij ook zeer goed. Gij wilt altijd in uitersten vallen. Maar wie in zijn leven niet heeft opgemerkt, dat een mensch met vooroordeelen liefelijker omgang is, dan een, die in den zieken waan verkeert, vooroordeelsvrij te zijn, die mag waarlijk wel wat beter uit zijn oogen gaan kijken. Iemand die zegt dat hij midden op den dag in de zon kan staren, ziet ongetwijfeld zijn naasten vol zwarte stippen. Neem er de proef eens van en als al, wat u omgeeft, u niet bont en blauw voorkomt, dan moogt gij mij uitschelden voor onbevooroordeeld. Na zulk een proef kunt ge u in levenden lijve voorstellen, hoe gij aangeschreven staat bij die zuivere mannen. Iemand, die 's morgens de zon aanschouwt bij haar opkomen in nevelen; die haar afscheid ziet nemen van den nacht en van de boden, die de nacht achterliet om haar veilig te zien op de armen van den dag; die haar bewondert in haar breken door de wolken, zoo heerlijk gekleurd dat geen menschentaal het kan uitspreken; die vriend ziet u aan en zoo ge u al anders aan zijn oogen voordoet dan gij zijt, - niet met zwarte stippen staat gij daar te sidderen voor zijn borende blikken, maar gij beiden gevoelt u gelijkelijk gehuld in 't gouden waas des ochtendstonds. Gij zijt om strijd opgetogen over 't heerlijk verschijnsel, dat daar de kimmen zoomt met liefelijker zoomen dan ooit een vrouwenhand om 't beeld des geliefden tooverde. Waarom zou 't dan niet ook hier de liefde der bruid voor den bruidegom zijn? ‘Neen, zaagt de man zonder vooroordeelen hier tusschen, dat is gekheid. De zon die gij daar ziet, staat waar zij altoos staat, maar de aarde in haar wentelingen om de zon, keert nu langzamerhand de zijde die wij bewonen naar dat vaste licht, zoodat het
<pb n="52"/>de wolken zijn die de aarde omgeven, welke gij daar aan den gezichtseinder ziet. En hoe verder zij nu rolt, hoe klaarder de zon schijnt en zoo draait de aarde er in een dag om heen en nog dezen avond ziet gij weer wat gij nu ziet, omdat de aarde dan juist haar halven bol heeft omgewenteld. En dezen middag, ongelukkige, toen ik de zon in 't aangezicht had gezien, zat gij vol grijze sproeten.’</p>
<p>Maar hoe ge ook elkander opneemt, ge ziet u niet besmet en stoort u verder niet aan den onbevooroordeelde, wiens zuiverheid gij niet tot een vraagstuk wenscht te maken. Gij ziet 's avonds de zon ondergaan. Gij staat andermaal opgetogen over zooveel schoonheid en luister. Gij gevoelt, dat het tot 's menschen maaksel behoort, te bewonderen en lief te hebben wat schoon en edel is. En als gij op dit uur de zon aanschouwt, zal uw omgeving er u te reiner om zijn. Indien wij de natuurtooneelen opnamen, gelijk zij door het kind, gelijk zij door het menschdom in zijn kindschheid opgenomen werden, - geheel ons overgevende aan de indrukken die zij opwekken en onze verbeeldingskracht er geheel aan wijdende, wij zouden vatbaarder voor natuurschoon zijn. Wij zouden nooit vergeten hebben, dat bewonderen en uitbeelden behoort tot het zoeken naar de ware toestanden; zonder onze verbeeldingskracht is het streven naar waarheid een dorre, doode waan.</p>
<p>Wij vergaten het.</p>
<p>Bewonderen en uitbeelden, het schijnbaar ledige bevolken met de werken onzer verbeeldingskracht, het is geen zede meer. Het kweekt vooroordeelen, weet u. En de mensch moet onbevooroordeeld zijn, anders kan hij niet
<pb n="53"/>op middaghoogte in de zon kijken en zijn naasten bespotten met vlakken overdekt....</p>
<p>‘Voorwaar, voorwaar, ik zeg u, indien gij niet wordt als de kinderen, gij zult het koninkrijk Gods niet zien.’ Indien gij bij alle schoone tafereelen van natuur of kunst u niet onvoorwaardelijk overgeeft aan de kracht uwer verbeelding, zoodat dit schoonst menschelijk vermogen u in die tafereelen doet leven, gij zult afgesloten worden buiten het rijk der poëzie. Gij zult haar stem niet hooren, haar taal niet verstaan; haar troost niet genieten; haar verheerlijking van 't leven niet deelen. Onbevooroordeeld en naar zult gij daarheen wandelen, ten prooi aan een onverzadelijke begeerte naar vlekken op uws naastens kleed, naar splinters in uwer vrienden oogen. De zon zal voor u niet op en ondergaan, maar gij zult als de wandelende jood der legende, om haar heen loopen draaien zoolang gij leeft. Saturnus heeft een ring; de aarde heeft haar dampkring, elke planeet haar sluier, maar gij hebt niets daarvan, want gij zijt als de onbevooroordeelde en terstond op te pakken door elken storm, door elke hagelvlaag; ja elk zuchtje doet u aan, gij zijt nergens veilig. In geen natuurverschijnsel, dat dreigend op u afkomt, zit voor u een fee of een najade. De hagelkorrels worden regelrecht in uw onbevooroordeelden kop gedreven. De regenvlagen zwepen uw onbevooroordeelde huid. De kleinste wervelwind licht u de onbevooroordeelde hiel. Er is geen gemeenschap tusschen u en de schoonheid des hemels dan met een passer. De donder verwaardigt zich niet, iets anders tot u te zeggen dan geraas. Elke ster heeft haar atmosfeer, de minste krabbe haar schild, de eenvoudigste mensch zijn poëzie, maar gij hebt in dorren waan den sluier verscheurd die,
<pb n="54"/>doorzichtig maar teeder, beschermend maar buigsaam, uw levenskracht was. Ik bid u, ga tot de kinderen; raadpleeg het menschdom in zijn kindschheid; zij kunnen het gebrokene heelen. Als bij hen de zon opgaat, tracht plaats te krijgen in Phebus' kar; als bij stillen nacht het halve aardrijk glinstert van zilver, door de maan er over uitgegoten, vraag of gij meê moogt varen in haar zilveren boot in 't schoone blauwe meer; spreek met Apollo mond aan mond; verberg niets voor hem: als ge in dichte bosschen wandelt, tracht de taal te verstaan die in 't ruischen en ritslen zich uit. Zoo opent zich uw hart voor heilige gemeenschap. Althans dagteekent van die tijden de teedere verhouding tusschen goden en menschen.</p>
<p>Indien ik de geheele wereld ter bedevaart zou willen zenden naar de wieg van 't menschdom, dan wensch ik haar daardoor in teedere gemeenschap te voeren met de natuur. Wij kennen haar niet meer, wij hebben voor haar geen gevoel, dus geen liefde meer. Toch was zij eenmaal alles voor ons. Er was een tijd dat de menschen met niemand konden raadplegen dan met de natuur en haar verschijnsels. Toen was er liefde en teederheid, toewijding en innigheid in de verhouding. De menschen kenden de eigendommelijkheid der natuurverschijnsels en zij konden zich niet anders voorstellen dan dat die natuurverschijnsels de geheimen der menschen ook kenden. Daardoor was er volkomen vertrouwen, kinderlijke gemeenzaamheid. Gelijk wij in onze kinderjaren in Mei naar de weide liepen en den meiregen opvingen, zoodat hij ons de lippen kuste met speelsche frischheid en aanminnigheid, zoo gingen de eerste menschen om met alles wat in de natuur zich aan hun zinnen voordeed. Hoe eigen waren wij met den wind, met
<pb n="55"/>de wolken, met de vogels, met de bloemen. Nog hoor en zie ik 't gejoel in de wei en op de wegen als 't woei. Dan hielden wij een zakdoek aan twee punten en lieten hem wapperen en als er een sterke vlaag kwam werd hij losgelaten. Dan gebeurde 't dat de eene zakdoek ver weg vloog en de andere als een blad zink bleef liggen; dan riepen wij: bi joe komt'n niet! sliep uut! Er was zelfs wel eens een vermetele die juichte: bi mien komt'n altoös.... Wie was de geheimzinnige? 't Was de windvlaag, door wie de een zich meer begunstigd achtte dan de ander. Maar of zij veel of weinig met ons speelde, wij zeiden altijd joe. Een onzer beschouwde de sneeuwvlokken als een soort van prooi. Als 't heel dicht sneeuwde, ging hij met open mond staan en riep de vlokken van tijd tot tijd aan, zeggende: komme jule mar, witte ventjes, net butter! en dan smulde hij. Dat was een realistje. Verreweg de meesten onzer speelden en praatten, met lucht, aarde, water en al de vormen der natuur, alsof wij hunsgelijken waren. Als ik daaraan denk, kan ik me nooit genoeg er over verbazen, dat wij zoo verbasterd zijn en steeds naar meer verbastering jagen. Wij hebben allen een jeugd gehad, waaraan wij niet dan met gloed des harten kunnen denken; wij hebben allen een gemeenschappelijk wiegeleven gehad aan de oevers der wereldgeschiedenis, dat we ons niet zoodra herinneren of we hooren muziek; wij weten hoe de Eoolsharp klinkt, hoe de elfen in het boschje onder de bladeren kozen en de najaden in het riet aan de oevers der rivieren; wij kennen al die natuurklanken, wij vinden er genot in; éénmaal zelfs verstonden wij geen andere taal; - waarom jagen wij naar verbastering en onnatuur, 't grootste ongeluk dat het menschengeslacht kan overkomen.</p>
<pb n="56"/>
<p>Antwoord hierop eens, hoewel ik 't u ontraden moet, wereldkind! Gij zult een allerongelukkigst antwoord geven. Wij moeten vooruit, zegt gij. En op die schering en inslag ‘vooruit!’ weeft gij een gansch weefsel van ijdelheden. Wie zal kanalen graven, bruggen bouwen, scheikundige proeven nemen, groote uitvindingen doen, indien wij niet van dat natuurleven afwijken en 't verstand scherpen op daden, die steeds meer den mensch met al zijn krachten ontwikkelen en verstalen? In waakzaamheid, zoo predikt gij voort, is onze adel te vinden. Ik mag u niet verder laten voortspreken, 't is nu nog aan te hooren, wat gij zegt, maar elk woord meer is hartstocht der werkelijkheid. Gij laat het voorkomen alsof het verlangen naar omgang met de natuur in een minder samengesteld menschelijk verkeer een begin van stilstand in ontwikkeling is. Dat is valsch. 't Menschelijk verstand weet van geen stilstaan, veel minder de verbeelding. Zij arbeiden altoos. 't Zijn ook juist de schoone vruchten, vooral van hun gemeenschappelijken arbeid, waarvan ik een dankbaarder gebruik gemaakt wenschte te zien. Zooals 't nu is, wordt aan elken arbeid een doel gesteld, maar dat is 't ware gebruik van 's menschen edele vermogens niet. Het ware gebruik ligt veel meer in de werkzaamheid zelve dan in haar vruchten. Uw hartstocht der werkelijkheid, die de zweep is van den onzichtbaren geweldenaar en u onophoudelijk drijft, drijft, verleidt u om den Ingenieur te prijzen, die door zijn verstand en verbeelding een brug tot stand brengt, m.a.w. den meergenoemden geweldenaar ijzeren sandalen vereert om gezwinder over afgronden te jagen, - verleidt u ook om den zelfden ontwikkelden man achteraf te zetten, als hij veel schooner arbeid u in 't klein laat zien maar hem aan
<pb n="57"/>den beul der eeuw niet wil schenken. Zoo schriklijk zit gij onder den ijzeren pantoffel. 't Is ongetwijfeld goed, dat er bruggen worden gespannen over de stroomen, zoodat het water ons niet geheel onder den duim heeft; 't is in 't algemeen zeer schoon te zien, hoe de geest steeds meer het stof knevelt, maar dat verstand, verbeelding en moed die drie hoofdkrachten van allen grooten arbeid, worden afgebeuld voor doeleinden, die ons steeds verder van de natuur en onzen eigen oorsprong verwijderen, dat is stofvergoding. Afmatting, uitputting van onze edelste vermogens moet er 't gevolg van zijn. In arbeid ligt adel, maar in overspanning de dood. Als gij dag aan dag het knallen der zweep duldt van den onzichtbaren beul der eeuw, en niet alleen duldt maar er op rekent, zoodat het eene doel nauwelijks bereikt is of gij stelt een ander, in de eene behoefte nauwelijks is voorzien of gij hebt een nieuwe, dan moet ge er eindelijk dood bij neervallen. Wees niet het slachtoffer maar het sieraad en de held uwer nijverheid. De grooten der aarde lachen en genieten boven u; de kleinen sloven zich af naar lichaam en ziel beneden u en gij - onder 't gierend geschuifel der eersten, onder 't morren en vloeken der laatsten bezwijkt gij. Wat is dit voor een armzalig bestaan? Waar jaagt gij heen? Wat wilt gij toch?</p>
<p>Indien de kunsten om haarzelven beoefend werden, wij zouden er verder in zijn en hoe verder wij gevorderd waren, hoe kalmer wij zouden leven. Want wij zouden niet telkens van 't eene voorwerp op 't andere overgaan, niet 't eene doelwit door 't andere vervangen, gelijk de kapel alle bloemen afvlindert, maar in één voorwerp vaak een levensdoel vinden, daarin de kunst steeds hooger opvoeren en zoo ons gelukkig arbeiden. Op die wijze zouden kunsten
<pb n="58"/>en wetenschappen ons geen behoeften scheppen maar ze beperken in aantal en kracht. Wij zouden gaandeweg eenvoudiger worden en innerlijk sterker. In die kracht en eenvoud ligt het menschelijk geluk. Dit is geen droom. Waar 't minst behoeften zijn, daar wordt door 't grootst aantal menschen tevredenheid gevonden, want de strijd om 't leven is er verzacht. Slechts daar is die strijd 't hevigst, waar de behoeften veel en groot zijn. Waar elk maar weinig begeert, kan vrede zijn.</p>
<p>Maar de samenleving dezer oude wereld luistert naar de waarschuwende stem niet. Voorwaarts roept zij; waarheen, dat weet zij niet. Wat is 't natuurlijk gevolg? De menschelijke natuur laat zich in duizenden individuen niet dwingen. Zij wil niet hollen. Zij is gehecht aan de herinneringen van den kinderlijken leeftijd. Zij heeft er te veel goeds van genoten, gevoelt er nog te veel liefelijks van om ze te verloochenen of te kunnen vergeten. De wereld splitst zich. De duizenden willen in eenvoudige, innige gemeenschap blijven met de natuur en haar uitingen. Zij houden zich aan de poëzie des levens, waar zij die maar kunnen vinden. De tijdgeest heeft echter zijn tienduizenden. Hij kluistert hen aan zijn zegekar, zij moeten meê. Maar ook onder hen zijn er, die zich verzetten tegen zulk een drijfjacht; zij gevoelen dat voor hen daar geen heil te vinden is. Zij moeten er van bestaan, maar hun hart is er niet bij en elk uur dat zij den tiran kunnen ontrooven, besteden zij aan wat zij hun zielsbehoud noemen, schoon zij niet ontwikkeld genoeg zijn om te weten, waarin dat bestaat. ‘Dat zullen wij u wel zeggen’, wordt hun toegefluisterd en zonder tijd te hebben of in staat te zijn om de geloofsbrieven dezer leidslieden te onderzoeken, geven
<pb n="59"/>zij zich schier onvoorwaardelijk aan hun bestiering over. Ziedaar de vier afdeelingen van menschen, waarin de geweldenaar de wereld splitst, niet langzaam, niet langs den weg des vredes en der vrije keuze, maar met den dwang van kruit en dinamiet, denzelfden waarmee hij bergen doorboort. De minsten in aantal zijn de dichters, de denkende kunstenaren; de meesten in getal zijn de individuen, die door den tijdgeest worden verbruikt om daarna in de handen van leidslieden te worden overgelaten, wier bevoegdheid twijfelachtig maar wier optreden volkomen natuurlijk is; de beide andere afdeelingen zijn de tolken van den tijdgeest en de genieters. Daar nu de genoemde leidslieden der grootste menigte haar geen troost kunnen geven, die haar langzamerhand zou moeten verzoenen met den snellen vooruitgang, en toch die vooruitgang - behoudens zijn jagen, - het gevolg van ontwikkeling der menschelijke gaven is, moeten zij haar misleiden. Zij moeten haar afkeer van dien vooruitgang, dus van ontwikkeling, inboezemen en dit doen zij door ook op hun wijze met die menigte tot de oorspronkelijke eenvoudige verhouding tusschen mensch en natuur terug te keeren. Maar dit wil volstrekt niet zeggen, dat die leidslieden zich met hun schapen bij het kleine getal denkende kunstenaren, bij de natuurdichters aansluiten. Dat is bijna andersom; daarin alleen schijnen zij een oogenblik samen te gaan, dat beide afdeelingen zich verzetten tegen de drijfjacht; dat beiden een levensweg zoeken, waar de mensch niet zoo in de massa opgaat. Zij zoeken individualiteit. En zij vinden ze. Daarna gaan hun levensrichtingen uiteen, niettegenstaande zij ze vonden in 't zelfde denkbeeldige verschijnsel, n.l. in het wonder.</p>
<div type="section">
<pb n="60"/>
<head rend="h4">I.</head>
<p>‘Bij mij komt hij altoos’ riep het knaapje immers? en zoodra hij den luchtstroom voelde, liet hij zijn zakdoek wapperen en klapperen en in kluchtige vormen dwarrelde 't losgelaten doek een oogenblik in de lucht en over den weg. Maar dat oogenblik is voor het kind een heele tijd en lang, heel lang geniet het deze zegepraal, deze begunstiging boven zooveel anderen, in wier doek zelfs geen rimpeltje wil komen. Die anderen vinden dat verbazend. Als zij hun taal goed kenden, zouden zij overeenkomen, het een wonder te noemen, maar zoover zijn zij niet; zij verbazen zich alleen en velen zien hunkerend naar zulk een tastbare begunstiging uit. Zij zouden geen exemplaartjes van menschen moeten zijn om ze niet te wenschen. Men is dan niet slechts individu, men is bevoorrecht individu. In dit natuurlijk verlangen ligt het wezen van den kunstenaar, maar ook van den mensch-werktuig; het komt er maar op aan, hoe 't wordt gevoed en geleid. Wordt de denkbeeldige begunstiging, het wonder, een voorwerp van geloof en een voorwaarde van zijn, - zoo staat het verschijnsel daar levenloos en omdat het levenloos is, kan het door elk in eigen belang worden aangewend. De teedere, aanminnige, menschelijke gewaarwording, in onmiddelijke gemeenschap met de Natuur te zijn, wordt versteend tot een werktuig des sterken om de zwakken naar zijn wil te dwingen. Dit is geschied. De leidslieden der menigte die naar individualiteit hunkerde -, daar zij met recht zich er tegen verzette, als een doode korrel te worden vermalen in den rosmolen der samenleving, - die leidslieden
<pb n="61"/>hebben het teederst, gelukkigst oogenblik der ziel: mond aan mond te zijn met de natuur, versteend tot mirakel. Wat de schoonste uiting was van liefelijk leven, werd nu het afschuwlijk middel om verstandsontwikkeling te dooden en de begunstiging des hemels - gelijk zij nu heette - te betalen met lichaam en geest. Ik laat nu onbesproken hoe weinig de menigte gevorderd was, daar zij van een geweldenaar bij een moordenaar te recht was gekomen. Ik spreek van 't mirakel, welken afgrijselijken naam ik opzettelijk geef aan het werktuig, dat in de plaats werd gesteld van die beminnelijke, rein menschelijke begoocheling waarin de eenvoudige ziel zich aan den boezem der natuur gevoelde, haar moederlijke woorden vernam, haar liefkozing smaakte en in haar weldadigen adem nieuwe krachten vond. Wat is hiervan geworden onder de schendige hand van ongeroepen gidsen? Dat lucht, aarde, water, vuur, mits te voren door de onnadenkenden betaald, voor hen gunsten bevatten, onder omstandigheden door de leidslieden nader te bepalen. Er is geen spraak meer van samentreffen tusschen mensch en natuur. Er is slechts grove misleiding overgebleven. Duizenden volgden de bedriegers. Duizenden gingen -, nog in 't hart vervuld met de kinderlijke behoefte aan het wonder, het liefelijke, het innige, - en die duizenden werden diep teleurgesteld door het mirakel, het gemeene, het ijzige, - en eindelijk werd de teleurstelling niet meer gevoeld, omdat het teedere wonderverlangen werd gedelgd uit het hart en krachtens herhaalde misleiding vervangen door 't schromelijk zelfbedrog, voldaan te zijn. Deze toestand van 't onontwikkeld denkvermogen en 't verstompt gevoel werd geschikt geoordeeld om van de misleiding een stelsel te maken. 't Zou van de
<pb n="62"/>ouders op de kinderen overgaan: dat 's hemels gunst - godslasterlijke woordverdraaiing van den oorspronkelijken gemeenzamen, vertrouwelijken omgang met de natuur - dat 's hemels gunst te koop was. Er was nu dienst, slavernij, in plaats van kinderlijk verkeer. Laat uw oog gaan over den toestand van duizenden, van tienduizenden zielen in 't oud Europa en vraag uw moeder of ik ongelijk heb, dat de heilige kus van het wonder nooit meer die lippen aanraakt; dat het mirakel in al zijn grofheid, ruwheid en laagheid de geesten doodt...... uw moeder heeft de waarheid lief, en in dit bijzonder geval trilt haar lip eer zij u antwoordt: ik gevoel de gansche beteekenis dier trilling en gij ook, als gij haar antwoord hebt verstaan.</p>
<q rend="bq"><hi rend="b">Miraculen ende wonderlijcke wercken. Door de voorspraecke van de allerheijlighste ende Glorieuste Moeder ende Maghet Maria gheschiet.
<lb/>
In het Dorp tot Kevelaer, ghelegen twee uren van de stadt Geldre onder het Bisdom van Roermonde. Door M.R.R.C.D.S.I.K. Men vintse te coop tot Kevelaer. Anno</hi> 1687.</q>
<p>Dit is de titel van een boekje, in genoemd jaar opgedragen aan den bisschop van Roermond, met de klacht, dat er menschen worden gevonden, die niet gelooven aan de kevelaarsche mirakels. De schrijver troost echter den bisschop met het feit, dat er dikwijls twintig duizend menschen op één dag komen en dat er den 15<hi rend="sup">den</hi> Augustus 1667 achtduizend personen enkel kommunikanten waren, wat duidelijk de kracht van Kevelaers mirakel bewijst, zegt hij. Hij verhaalt acht mirakels op rijm, maar daar ik
<pb n="63"/>de taaie rijmspieren van den schrijver niet bezit, zal ik er geen van overschrijven, elkander sparende. Aan 't slot dier rijmen echter zegt hij de volgende licht- en vrijheidslievende woorden:</p>
<q rend="bq"><hi rend="b">Een jder wort oock ghewaerschouwt ende versocht de Mirakelen ende weldaeden die hij ontfanghen heeft door de voorspraecke van de Alderglorieuste Maghet, aan te gheven ende kenbaer te maecken: want des Coninckx verholentheijdt te verberghen is goet: maer Godts wercken te openbaeren ende te belijden, dat is eerlijck. Tobiae</hi> 12 <hi rend="b">Cap.</hi></q>
<p>Daarna worden hier vele genezingen geboekstaafd. Allen van dezen inhoud, met afwisseling van tijd en offer en jaren:</p>
<q rend="bq"><hi rend="b">In 't Iaer</hi> 1670 <hi rend="b">is Helena Daelmans blint gheworden omtrent Vasten-avont en alsoo ghebleven tot op den dagh van onse lieve vrouwe visitatie, als wanneer sij haer ghesicht wederom vercregen heeft door de voorspraeck van de Moeder Godst, ghelofte ghedaen hebbende van drijmael te comen tot Kevelaer ende te offeren een wassen mensch, is daernaer wel siende ghebleven.</hi></q>
<p>Maar dit mirakel is niet zoo nijpend als dat, wat een scheepskapitein gebeurde, midden op de groote wateren:</p>
<q rend="bq"><hi rend="b">In 't jaer</hi> 1684 <hi rend="b">isser eenen man ghekomen uijt Hollandt die inde zee was gheweest met sijn schip, in perijckel van ouermeestert te worden van de
<pb n="64"/>Akrikaansche Roovers hem vervolghende om te vanghen, ende nu gheen kans meer siende om te ontvluchten, heeft sijnen toevlucht ghenomen tot dees Maghet, beloovende dat hij haer soude gaen besoccken, indien hij conde ontgaen het tegenwoordigh perijckel, soo haest de belofte ghedaen was, zijn de Roovers afgheweken, sonder den verhopten roof meer te vervolghen, zoodat hij deselve niet meer en heeft ghesien inde zee, dat dit alsoo ghepasseert is, heeft hij op sijne waerheijdt verclaert, ende laeten aenteeckenen tot Kevekaer, als wanneer hij sijne belofte ter plaetsen heeft volbracht.</hi></q>
<p>Aan 't slot van 't boekje, dat van 1687 dagteekent, staat een oproeping tot bedevaart gedagteekend 1836, 17 Augustus. Hierin wordt gezegd, dat een roozenhoedje van 5 tientjes moet gebeden worden, waarna men mede mag gaan van Amersfoort over Wageningen naar Kevelaer. Waarom?</p>
<p>Wat moeten de menschen er doen? Tientjes brengen, zegt gij. Maar waarom?</p>
<p>Doch wat ge ook hierop moogt antwoorden, recht om zich over der tienduizenden lot verontwaardigd te toonen, heeft niet hij, die niets deed om den drijfgeest der eeuw te matigen. Al de Kevelaers van oud Europa - en zij zijn vele, zij zijn ook groot en vet, - maken samen de schaduwzijde, den zwarten kant uit van het tafereel en de verduistering wordt er niet kleiner op. Als gij van Europa een godsdienstkaart zaagt (want het afzichtelijk mirakel-smeden draagt mede dien heiligen naam) gelijk ik bijv. een kaart heb gezien van den gezondheidstoestand van ons
<pb n="65"/>vaderland, waarop elke gemeente door een sirkelvlak vertegenwoordigd en de ziektetoestand aangewezen is door een verduisterd gedeelte van het vlak, - dan zoudt ge, in sommige streken, gemeenten vinden zonder eenig overgebleven wit in haar sirkelvlak. En als ge elke vijf jaar zulk een kaart maakt, onbevooroordeeld mensch, dan zal telkens de verduistering toegenomen zijn. Tot uw verbazing wellicht, maar misschien ook niet, want uw verbazingszenuwen hebt gij verlamd, daar zij verbonden waren aan 't dichterlijk gevoel, dat gij in u tot zwijgen hebt zoeken te brengen. Gij hebt het zoo gewild en 't zal nog erger worden. De bevolking der onontwikkelden neemt toe. De vaart die de vooruitgang neemt, bedwelmt wel, maar voedt noch voldoet. Hun lichaam geven zij er aan, want zij moeten eten en vooruitgang betaalt goed, maar vooruitgang bemoeit zich met de zielen niet en die zijn er evenveel als lichamen. Vooruitgang geeft dus een groot deel innerlijke macht over aan meergenoemde leidslieden en dezen zullen ten slotte het lot der wereld beslissen. Waar 't getal is, is de macht. Elken dag richt gij verwoesting aan onder hen, die het licht liever hebben dan de schemering. Uw oogen verschrikken hen, uw zwartestippenblaam doet hen blozend vragen of dat ook al komt van 't licht. En zij deinzen. Zij twijfelen. Zij treden terug. Zij bevolken de donkere plaatsen eerlang. Vooruitgang eischt 24 uren arbeid in een etmaal. Is dat rechtvaardig? Is 't menschelijk? Neen, 't is menschelijk noch rechtvaardig. 't Is de veerkracht der menschelijke natuur verlammen. 't Is den mensch verzoeken.</p>
<p>Vooruitgang zal de kinderen laten rusten tot hun vijftiende jaar. Hij zal den werkman één derde gedeelte van
<pb n="66"/>het etmaal doen arbeiden en dat derde deel zal altoos dagtijd zijn. Vooruitgang, die millioenen guldens wint door alzoo een derde deel van het aantal werklieden der wereld in zijn dienst te hebben, zal daarvan een enkel miljoen geven voor brood en spelen in den ruimsten en schoonsten zin dier woorden. De ouders zullen hun kinderen zien groot worden; zij zullen hen zien spelen, van hen leeren; zij zullen zóó het leven genieten en alzoo vooruitgang leeren zegenen. Hij zal nooit vergeten, wat Andromache klaagde omtrent haar kinderen, toen Hektor, haar man, heenging:</p>
<lg type="poem">
<l rend="; 1tab">‘Wer wird künftig deinen Kleinen lehren</l>
<l>Spere werfen und die Götter ehren,</l>
<l rend="; 1tab">Wenn der Orkus dich verschlingt?’</l>
</lg>
<p>Dat vooruitgang in zijn Orkus de vaders heeft verslonden, dat heeft de kinderen tot weezen gemaakt. Dat vooruitgang met deze ongeleide, onontwikkelde weezen de toekomst ingaat, daarvan kan het groot gevaar door de vreeselijke snelheid verborgen blijven voor 't opmerksaam oog, doch slechts een spanne tijds. Indien vooruitgang zijn eigen dolle vaart niet remt door onderwijs, dat vooral dichtkunst, dat vooral schoone kunsten dient te omvatten, indien vooruitgang daarna, van zijn vele miljoenen, niet een enkel offeren kan, dan zal het kunst- en godvergeten mirakel zegevieren over dit geslacht.</p>
</div>
<div type="section">
<head rend="h4">II.</head>
<p>Waar verlieten we de anderen ook weer? O ja, gij weet het nog wel: waar de zefiers kwamen, blazende in hun
<pb n="67"/>vliegers en in geen andere. Hoe heerlijk was dat! Aurora koos uit, wie zij kussen wilde. In dauw en regen werd niet door allen tegelijk de nektar geproefd en de ambrozijn, maar die ze mochten smaken, hoe gelukkig gevoelden zij zich. Niet alleen door dat genot, maar ook door de belanglooze bewondering der anderen. Want ook hier bleek het al spoedig, dat maar weinigen waren uitverkoren. Deze werd beschermd door Juno, gene door Pallas, een ander stond onder de onmiddelijke vaderzorg van den grooten donderaar, een vierde werd verheerlijkt door de schoonheid der schoonste godheid.</p>
<p>Er geschiedde wonder op wonder en elk kwam op zijn beurt in onmiddelijke aanraking met het heiligste en 't hoogste. Een trilling van reine voldoening doorvoer het menschenkind bij deze denkbeeldige voorkeur en al inniger werd de band die mensch en natuur verbond. Wie zou het vlies van Gideon, wie dat van Jason ooit vergeten? Ik heb die wonderen lief als de zoete getuigenissen van een onverbreekbaren band tusschen de natuur en de menschen. En hoe machtig ook de natuur zij, hoe uitgebreid haar heerschappij worde door de eindelooze ontdekkingen in haar schoot, zij zal altoos toegankelijk blijven voor die innige ontmoeting met de menschen, omdat zij hun moeder is. Het wonder blijft. Zekerder zal het blijven bestaan, als de opvatting toeneemt, die de denkende kunstenaar er van heeft en in al zijn uitingen doet leven. Hij ziet namelijk in de denkbeeldige persoonsbegunstiging, d.i. in het wonder, het beginsel der ondeelbare eenheid van mensch en natuur. Zij is voor hem de onmiddelijke bezieling, de persoonlijke opwekking tot navolging. Alle diepdenkende kunstenaars hebben dien zoeten waan des menschen aan-<pb n="68"/>gegrepen als een onuitputtelijke bron van kunst, omdat zij er de fluistering in vernamen van de almachtige natuur tot den mensch en van den rijkbegaafden mensch tot de natuur. De gezangen der oudheid bij alle volken wemelen van wonderen en elk lied fluisterde een nieuwe kunstuiting in en elke uiting wederom een lied. Cicero verhaalt, dat Phidias zijn olympischen Zeus heeft gebeeldhouwd naar de drie regels van Homerus:</p>
<lg type="poem">
<l>‘Dus sprak Kronos' zoon en zag op met donkere blikken,</l>
<l>En de golvende lokken des opperkonings</l>
<l>Vielen neer langs 't onsterfelijk voorhoofd; de hooge Olimp beefde.’</l>
</lg>
<p>Gij denkt ook aan de groep van Niobe door den hoogbegaafden kunstenaar Praxiteles. Niobe, de beroemde gemalin van den thebaanschen koning Amphion, had volgens de sage, d.i. het dagboek van het wonder, zeven zonen en zeven dochters. Trotsch op haar talrijk en bloeiend kroost, verbood zij in haar rijk, aan Leto te offeren omdat zij maar twee kinderen had. Deze hoogmoed eener sterfelijke wondde Leto diep. Terstond riep zij haar twee kinderen, Apollo en Diana, en beval hun, Niobe te doorboren met hun scherpe pijlen. Zij deden alzoo en de vertwijfelende moeder - later door de goden, met haar lot begaan, in steen veranderd - ziet nu al haar geliefde kinderen om zich heen nederzinken. Dit oogenblik van onbeschrijfelijke smart werd door Praxiteles, den beeldhouwer, voorgesteld en dat met zooveel overweldigende waarheid, dat de mond des volks moest getuigen: Wat steen was, heeft Praxiteles in 't leven teruggeroepen.</p>
<p>Ziedaar de ware bestemming van het wonder, dat het
<pb n="69"/>steeds schoonere voort zal brengen. 't Is de vuurhaard der kunst. Zie eens wat het kunstvol oog, het warm dichterhart heeft gemaakt van den vallenden dondersteen, van de verschietende ster en hoor daarna het dichtstuk Phaëton, een der schoonste tragediën der oudheid. Gij kunt het bij Vondel ook lezen en, zoo gij nog een vonk van dien gloed in 't hart hebt, bewonderen wat de mensch op het gebied der schoonheid vermag - naar aanleiding van 't eenvoudigst natuurverschijnsel, dat wij iederen avond kunnen zien. Maar de kunstenaarsziel laat dat verschijnsel, laat elk verschijnsel, elke uiting der natuur in haar eenvoudigsten vorm, spreken tot het individu in beelden; zijn ziel vermenigvuldigt die beelden gelijk een prisma de zonnestralen - duizend- en duizendvoud, en verhoogt alzoo de schoonheid dezer wereld en niet het minst zijn eigen geest, die zich na elke wonderboetsering schooner en sterker gevoelt.</p>
<p>Wij krijgen wel eens aanleiding om te zeggen, dat de persoonlijke bemoeiing der goden met de menschen, - d.i. het onuitroeibaar verlangen der menschen om 't voorwerp der bizondere zorg eener natuuruiting te zijn, - nog al eens geweld, wraak ten gevolge heeft. Als Juno persoonlijk achter Achilles staat in den strijd en Pallas achter Hektor, dan is 't den dichter om te sterker beeld van kracht en moed en felheid te doen. Het wekt een soort van spijt in ons, wat wij zien gebeuren na Gideons eisch aan Jahve omtrent de schapenvacht: ‘zie ik zal een wollen vlies op den vloer leggen: indien er dauw op het vlies alleen zal zijn, doch droogte op de gansche aarde, zoo zal ik weten, dat gij Israël door mijn hand zult verlossen, gelijk gij beloofd hebt.’</p>
<pb n="70"/>
<p>En het geschiedde alzoo; want hij stond des anderen daags vroeg op en drukte het vlies uit, en hij wrong den dauw uit het vlies, een schaal vol water. En Gideon zeide tot God: ‘Uw toorn ontsteke niet tegen mij; dat ik alleenlijk ditmaal nog spreke: laat mij toch ditmaal enkel met het vlies beproeven: er zij droogte op het vlies alleen en op de gansche aarde zij dauw.’</p>
<p>En God deed alzoo in dienzelfden nacht: want de droogte was op het vlies alleen en op de gansche aarde was dauw.</p>
<p>Daarna hebt gij dat bloedig verhaal van den slag tegen de Mideaniten, de weigering van den jongeling Jether aan zijn vader Gideon, de gevangen vorsten te dooden en verder al wat akelig is. Even als bij Homerus die verschrikkelijke beschrijving van de slachtoffers der woede van Achilles en Hektor, of eigenlijk van de ijverzucht tusschen Juno en Pallas. Grootsch maar ontzettend. In de hedendaagsche kunst vindt gij die tafereelen bij Wiertz terug, dat gij rilt.</p>
<p>Maar laat onze bedenking niet te zwaar tegen den dichter, en laat ze geen oogenblik tegen de kuust gelden. De denkende kunstenaar boetseert alles. 't Is hem om 't schoone te doen en kracht is ook schoonheid. Wat zou anders Phideas' Zeus, Polydorus' Laökoon beteekenen? 't Was toch niet meer dan natuurlijk, dat de goden driftig waren! 't Is merkwaardig na te gaan, zoowel bij de Israëliten als de Grieken, zoowel bij de Indiërs als bij de Egyptenaren, hoe boos hun god soms wezen kon. Er is haast geen ondeugd onder de menschen of Jahve is er van thuis; Zeus is er een meester in. Het bevestigt, sterker dan eenige andere karaktertrek der menschelijke kunst, wat ik aangaande het wonder wilde doen opmerken, n.l. dat natuur en mensch
<pb n="71"/>innig en onverholen met elkander verkeeren. Daarom zijn de vormen waarin de goden hun daden bedrijven, 't moge dan bij ons deugd of ondeugd heeten, wegslepend schoon. En als wij aan het beeld der Hesperiden denken of aan dat van Pluto en Proserpina, de dochter van Ceres, dan zullen wij zoo rechtvaardig zijn te bekennen, dat de dichtwerken dezer wereld slechts bloedig waren als de grondtype, d.i. de persoonlijke fluistering tusschen goden en stervelingen dat was; dat zij liefelijk en teeder zijn als het natuurvoorbeeld daarvoor slechts eenigsins vatbaar is. Kent gij liefelijker beeld van zonsondergang dan die onsterfelijke Hesperiden en was 't niet een kunstenaarsziel bij uitnemendheid, die het ontkiemen der korrels afbeeldde in den roof van Ceres' dochter door den vorst der onderwereld? En als wij aan de Chariten denken, doen zich dan niet duizenden vormen aan 't oog voor van aanminnigheid en schoonheid, gelijk alleen de kunstenaar ze bespiedt in het wezen van den mensch en in de liefkozingen der Natuur met hem? Bovendien moeten wij niet uit het oog verliezen, wat dien dichters het woord ingaf. Of was 't niet juist het groote wonder: dat de godheid afspraak had gemaakt ditmaal niet met een individu, neen met een gansch volk, het door dik en dun en alles heen het hoofdvolk der wereld te maken? Dat was de groote gunst aam de Grieken bewezen, zóó die aan de Hebreërs, zóó die aan de Chaldeën, zoo die aan elk volk dat dichters had. Zulk een belofte maakte dikwijls geweld noodzakelijk, oorlog, wraak, bloedvergieten, omdat er altoos volken waren, die om deze afspraak zich luttel bekreunden. Vooral de Hebreërs hadden ontelbare vijanden, ondeugende volken die niet wilden inzien dat de afspraak zoo goed gemeend was. Zij hielden
<pb n="72"/>de Hebreërs op voortdurenden jaloerschen voet van oorlog. Indien Jahve gehuwd was geweest, zooals Zeus, hij zou voor al zijn kinderen werk gehad hebben van den val van Jericho tot dien van Jeruzalem. Maar ook bij dit volk is na al 't geweldige veel liefelijks gekomen. Gelijk bij de Grieken de kunst zich tot het schoonste heeft ontwikkeld wat menschelijke verbeelding en denkkracht scheppen kan, zoo is bij de Hebreërs het godsdienstig gevoel, d.i. de zelfbewuste menschenliefde ontloken uit den baaiert van strijd en geweld: beide heerlijke bloemen van het menschenhart uit het wonder ontstaan. Dezen hof kweekt de dichterlijke ziel met zorg aan, hier vindt zij de heerlijkheid van 't leven vol en krachtig, zij gevoelt ze, zij geniet haar en zij wordt er van vervuld met heilige geestdrift, die haar tot scheppen dringt. Daarom heeft zij het wonder zoo lief. In dezen tijd van werkelijkheid, onbevooroordeeldheid, scherpheid, stelligheid en andere waaghalzerij, reikhalst zij naar een wonder. En het is er. Het staat in vollen bloei. Het doet het voorgeslacht der najaden, tritonen, eolusharp en olimpusbeving eer aan. Het handhaaft den alouden roem, het zou de kracht zelfs van een Phaëton overtreffen, indien het nog werd geëerd. Want de schatten die sints Phaëton in de Natuur ontdekt zijn, in aarde, water, lucht en vuur, een Herkules kan ze niet torschen, een Prometheus niet wegdragen. De krachten die voor het oog van den olimpischen Zeus in zijn eigen troon verborgen waren, zij zijn ons ontdekt, zij zijn tot onzen dienst. De grootste kracht van Zeus, zijn donder, hij verschrikt ons niet meer, integendeel, hij is onze klerk geworden. Wie denkt hier niet aan Bacchus' geboorte? Zijn moeder Semele wenscht door den wondergod te worden omhelsd.
<pb n="73"/>In zijn ware godgestalte nadert hij haar, maar terstond wordt zij door den bliksem getroffen en zij boet haar oneerbiedig verlangen met den dood. De bliksem schrijft voor ons. En wat doen de dampen van vulkaan? Zij voeren ons heen waarheen we ons wenschen te begeven: als vurige paarden trekken zij ons voort. Wonder op wonder omringt ons zonder dat het onze ziel bevrucht om nieuwe wonderen voort te brengen. Duizenden halen vol waanwijsheid de schouders op over de geboekstaafde en nog werkende wonderen, zonder er iets voor te gevoelen dan den lust om er geld uit te slaan. Deze hartstoçht verstompt natuurlijk edeler gevoel. Als de dichter des eersten kristendoms de weldadige kracht der kristelijke liefde uitbeeldt in een wonder, n.l. dat zij in staat is om met enkele brooden en visschen geheele scharen van menschen te voeden, dan verdiept zich het kind dezer eeuw niet in dit liefelijk beeld maar het slaat in Willem Bartjens op, wat deze oude vertrouwde rekenmeester in den regel van drieën zegt. Gij gevoelt nu, dat hij, wat er ook bij dezen voortreffelijken meester worde gevonden, niet daar moet zijn om al 't liefelijke van zulke wonderen te leeren beseffen.</p>
<p>Maar dan gaat hij naar Kevelaer....</p>
<p>Ja, dat doet hij. Hij weet nu eenmaal niet meer, dat hij met bloemen van 't menschelijk hart heeft te doen.</p>
<p>Hoe zal hij dat leeren inzien? M.a.w. hoe zullen zooveel zielen als mogelijk is, worden gewonnen voor het wonder?</p>
<p>Voor de dwingelandij van stofvergoding en sijferdienst en Kevelaer verloren gaan?</p>
<p>&nbsp;</p>
<p>Verg niet te veel van een mensch, zou ik u willen
<pb n="74"/>smeken. Wacht u voor onbevooroordeelde mannen, want zij zijn het, die gazellen voor den ploeg willen spannen; die op 't midden des daags in de zon willen zien; die de natuurlijke vijanden van 't wonder zijn gelijk de olifant van 't nederig viooltje en de slang van den kleinen kolibri. Heden puffen zij op hun wetenschap en morgen redeneert een ander ze weg of haalt er een vooroordeel af zoo dik als de huid van een mastodon. Wacht u voor dat helderziend volkje, dat daar voortsuft in denzelfden kring, waarin reeds Aristoteles liep; het vertoont u als nieuw, wat het eenvoudigste wonder der oudste fabelen reeds sints lang veel pleizieriger leerde. 't Zijn gevaarlijke lieden; zij slepen onnadenkenden mede, die ook gaarne doen alsof zij helderziend en zonder één vlekje waren en zoo komt dat ijdel roepen naar weten, weten, licht, meer licht, terwijl zij 't hoog noodige als verouderd vergeten willen en midden op den dag in 't donker zitten. Op dat roepen worden de kinderen volgestampt met allerlei wetenschap, waarvan zij in de eerste jaren geen flauw begrip krijgen maar wel een geduchten afkeer. Hun hoofd is niet vast, hun hart is niet ontfankelijk, toch moeten zij maar inladen. De eenvoudigste landman zal 't gezond oordeel gebruiken, nooit zijn zaaikoren te werpen op een wei, zelfs niet op open grond als hij hem niet vooraf heeft laten geschikt maken tot opneming en voortbrenging. De onbevooroordeelden weten 't beter. Zij gooien maar neer. Hun zaligheid bestaat in 't kwijt zijn van hun geleerdheid. Maar de kinderen zijn er 't slachtoffer van. De toekomst van een volk wordt op den teerling gezet. Daarom: verg niet te veel van een mensch! Laat die glasheldere mannen, met wassen wieken, in hun onderlinge bewondering alleen: zoo wordt
<pb n="75"/>er nog de minste schade aangericht. Houd uw kinderen op uren afstands van dien dampkring. Speel met hen. Leer hen denken. En als zij veel gedacht hebben en gij hebt hun gevoel veredeld door vorming hunner verbeeldingskracht met zinrijke verhalen en voorstellingen, dan hebt gij in hen den lust naar weten opgewekt. Leid dien lust. En wat er ook gebeure, laat ons niet vergeten, dat wij gekomen zijn uit de Natuur en tot haar wederkeeren. Met haar moeten wij vertrouwd blijven; wij moeten haar geheimen kennen gelijk zij de onze. Zij bestaan uit een reeks van wonderen, waarin wij zelf 't voornaamste zijn, zoodat het voor ons van 't hoogste belang is, haar steeds beter te kennen, meer te eeren, krachtiger lief te hebben. Hoe verder wij afwijken, hoe minder wij zullen kunnen scheppen, want alleen van haar kunnen wij de hoogste kunstenaarsdeugden: eenvoud en spaarzaamheid leeren; alleen uit haar putten wij den onmisbaren scheppersgloed.</p>
<p>Er zullen altoos wel menschen gevonden worden, die verklaren; van zulk een levensrichting niets te begrijpen en ze <hi rend="spat">dus</hi> afkeuren. Zij vinden alle sprookjes kinderachtig en alle fabelen onzin en wonderen - neen, dat weten zij zoo zeker als zij leven - zijn er nooit gebeurd; ‘Jezus wandelend op de zee; schepen wandelend op de baren; slangen die regelrecht op Laokoon afkomen omdat Juno ze zendt; Promotheus aan een rots genageld en Simson een ganschen tempel neertrekkend, welke dwaasheden! Jakobs engelen op een ladder naar 't stargewelf en Iris zonder ladder van 't stargewelf naar beneden, op en neder,... men moest een kind zijn om 't te gelooven. Zoo bederven zij de verbeelding en verspillen zij den kostbaren tijd met verzinsels. Er is tegenwoordig wat anders noodig om aan 't eten te
<pb n="76"/>blijven....’ zoo spreken zij en dat laatste is de dooddoener.</p>
<p>Maar daarom vroegen wij ook meer rust en kalmte <hi rend="spat">voor allen</hi>; een enkel oogenblik voor het liefelijk wonder: dat de natuur nog eens fluistert tot den mensch: gij zijt mijn zoon, mijn geliefde, in wien ik welbehagen heb.</p>
<p>&nbsp;</p>
<p><hi rend="sc">aart admiraal</hi>.</p>
</div>
</div>
<div type="chapter">
<interpGrp>
<interp type="primair" value="wolt011"/>
</interpGrp>
<pb n="77"/>
<head rend="h3">Aan den dijk gezet.</head>
<p>Het is in de laatste dagen van September, op een zeer vroegen morgen.</p>
<p>Nog is de zon niet op, en in het oosten is de hemel kleurloos, gelijk alles romdom, tenzij men 't mistig grauw, waarin elk voorwerp gehuld is, kleur mocht willen noemen. Een droevige nevel hangt als een kille sprei over het aardrijk en jaagt de forschgebouwde boerenmeid, die buiten komt, een rilling door de leden, terwijl het stralend licht van haar lantaarn in een doffen rooden gloed versmoord wordt.</p>
<p>Zij met een lang uitgegroeiden mageren jongen zijn op dit oogenblik de eenige levende voorteekenen dat de morgenstond ook naar de hofstede van Teun-boer in aantocht is. De huismusch zit nog, met haar kopje onder hare vlerken verscholen, neergedoken in het wingerdloof, doch nu verkondigt een schor gekraai dat ook de haan ontwaakt is, en een witte poes, die met hare voorpooten tegen den melkemmer opstond, lekt zich den baard, rekt zich uit en trekt zich wel voldaan in de boerderij terug.</p>
<pb n="78"/>
<p>Een enkele toon, die door het luchtruim galmt, doet de meid opmerken dat het reeds half vijf is, juist nu een groote boerenknecht zich naar de paardenstallen begeeft om de dieren te voederen.</p>
<p>‘De baas of de vrouw was al op de vloer!’ zegt hij tot den jongen, dien hij op de koeienstoep voorbijgaat, en bij het licht der lantaarn zien wij dezen een stok grijpen en het hek der mestput openen. De meid staat gereed om zich met de melkemmers en het licht te verwijderen. In de eene emmer, die naast haar staat, drijft een houten nap.</p>
<p>‘Toe Trijn! laat me eens drinken;’ zoo vleit haar de knaap ‘ge geeft de katten maar een scheut minder, ik ben zoo koud!’</p>
<p>‘Om de boerin aan den hals te krijgen, die alevel zoo klaagt dat de koeien zoo weinig gaan geven? Ik dank je hoor! Je hebt je <hi rend="spat">stukken</hi>!’</p>
<p>De knaap ontleent aan den toon dezer woorden kennelijk geen hoop dat hij Trijns gemoed verteederen zal.</p>
<p>Hij trekt met den stok op een paar der naast staande runderen aan het ranselen, en eer de torenklok van 't nabijliggende dorp vijf uur slaat heeft hij den zeedijk bereikt.</p>
<p>Langs het smalle voorhoofd van een blok zwaren kleigrond heeft hij den, blijkbaar door 't zwaarmoedig geloei, thans ontwaakten troep voor zich uit gedreven.</p>
<p>De gespleten hoeven zakten diep weg in de door najaarsregens doorweekte klei. De dieren hebben telkens zijlings willen gaan, wat de knaap moest beletten. Twee keeren is hij daarbij uitgegleden op den glibberig gladden grond, doch erger dan dit schijnt het hem dat hij zijne klompen heeft ondergetrapt in een waterplas. Hij zal nu
<pb n="79"/>nog kouder worden, maar 't is ook zoo donker. Nu hij evenwel eene poos op den dijk heeft gestaan begint de zon de kim te bereiken. Het is daar merkbaar aan die lichtstreep in het oosten. Al houdt de mist haar dof en mat, toch zal het rijzend licht ons spoedig vergunnen den jongen nauwkeuriger ga te slaan dan de lantaarn straks bij de stallen dit vermocht. Naar gissing is hij dertien, hoogstens veertien jaren oud. Zijne lengte vergunt althans aan dien leeftijd te denken, even als de vormen van zijn lichaam, hoewel men hem naar de uitdrukking van zijn gelaat allicht voor ouder kon aanzien. Dat gelaat ziet vaal bleek en mager. Blauwe randen, die onder zijne doffe oogen loopen, omkringen deze met de ruige wenkbrauwen. Niet alleen het slaperige uitzicht, dat aan halve wezenloosheid doet denken, maakt den jongen verdacht of hij zich wel ernstig gewasschen heeft, want iets, wat het vaal van zijn gezicht op sommige plaatsen en zijne handen over het geheel meer vlekkerig donker tint, kan dit ongunstig vermoeden steunen. Ook zijne haren komen te slordig henengluren door de half vergane pet dan dat aan bijzondere zorg voor het toilet gedacht mag worden. Om de schouders van den knaap hangt een buis, welks mouwen onbruikbaar zijn geworden en die dus vrij langs zijne zijden bengelen. Daaronder draagt de jongen een borstrok met opvallend veel te korte mouwen. Die borstrok is van voren mede zichtbaar door de opening van een vest, dat, zooals de snede en het laken verraden, eens door een heer werd gedragen. De groote koperen knoopen, die op twee plaatsen den dienst verrichten moeten, welke vroeger op een zestal kleinere van zijde rustte, hebben de daarvoor noodige gaten op eene wijze verwijd, die meer aan jongensoverleg
<pb n="80"/>dan kleermakerskunst doet denken. Aan dit vest sluit zich een broek aan, die door een touwtje opgehouden wordt, en ter plaatse van één der knieën gelegenheid geeft voor de waarneming, dat de bezitter geen onderbroek hoewel dan toch een hemd draagt. Kousen van zwart sajet, die daardoor alleen reeds verraden oorspronkelijk voor eene vrouw of meisje gebreid te zijn, houden met een paar groote klompen de enkels en voeten tamelijk voor het oog verborgen. Alleen wanneer de knaap door eene onwillige koe tot loopen wordt genoopt ontdekt men boven de hak der klompen, wat de boerenmeiden spottende qualificeeren als eene olievlek die een gat wordt als de zon schijnt. Thans evenwel is de jongen in rust. Hij leunt tegen een scheukpaal die op de binnenhelling van den dijk gezet is ten gerieve van het vee. De knaap evenwel ziet er niets vernederends in er mede gebruik van te maken, en terwijl hij daar staat en de zon aanvangt hare eerste stralen uit te gieten, de haan op de torenspits begint te glimmen en de kleurig getinte mist langzaam op gaat trekken, ziet hij er niet bijzonder aantrekkelijk uit. De Zeeuwen hebben in hunne volkstaal een woord, waardoor een uitzicht als het zijne zeer eigenaardig wordt beschreven. Kees ziet er <hi rend="spat">ievallig</hi> uit, zouden zij zeggen om dat uitzicht door een enkel woord te karakteriseeren. Maar al hebben zij over dit veelzeggend woord ook vrij te beschikken, toch is de kans gering dat wij het hen met betrekking tot Kees zouden hooren bezigen. Kees toch is een koewachter en wie zag ooit een koewachter die er <hi rend="spat">niet</hi> ievallig uitzag, tenzij dan mogelijk het zoontje van een boer eens bij ontstentenis van den dignitaris als remplaçant moest invallen. De betrekking geeft er dan ook wel aanleiding toe. De Zeeuwsche bouw-<pb n="81"/>boer moge een paar afgesloten weiden waarin hij zijn vee zonder toezicht kan laten grazen de zijnen noemen, in vele gevallen en gedurende een langen 
tijd des jaars zal het zijn voedsel langs dijken en wegen moeten zoeken. Als de nazomer het golvend graan van de akkers heeft zien verdwijnen moet het stoppelland overal, ook om het langs de greppels groeiende gras, afgeweid worden, waarna de meekrapakkers aan de beurt komen. Wanneer de late herfst de suikerpenen heeft zien <hi rend="spat">schepen,</hi> moeten de afgesneden bladeren die op het veld zijn blijven liggen dáár worden opgegeten, zoo het vee afwisseling van het dagelijks krachteloozer wordend gras verkiest. Een en ander moet onder toezicht geschieden, en wat is natuurlijker dan dat daarvoor niet de hulp van een volwassene wordt ingeroepen waar handen te kort schieten voor zwaarderen arbeid.</p>
<p>Als hij wat flink is opgegroeid is een achtjarige, soms een zevenjarige jongen voor het doel geschikt. Een meisje doet zelden dienst, doch Kees is eene uitzondering op de koewachters uit den omtrek door zijn hoogeren leeftijd. Men denke echter niet dat de wet op den kinderarbeid daartoe aanleiding geeft. Neen! het idyllische landleven is te gezond en te verfrisschend en zóó physiek en psychiesch ontwikkelend, dat de Nederlandsche wetgever wel beter weet dan dat daarbij maatregelen noodig zouden zijn als voor fabrieken en ambachten genomen worden. Een fabriekskind tot op zekeren leeftijd te beschermen en althans zijdelingschen drang uit te oefenen dat het een tijd lang onderwijs ontvange is gansch iets anders. Veldarbeid is ook niet zoo gevaarlijk voor de moraliteit: hij brengt zoo niet in aanraking met besmettende elementen. Geen bescherming dus voor kinderen waar het open veld arbeid
<pb n="82"/>van hun jeugdige krachten eischt. Zij zouden trouwens in de meeste gevallen tegen hunne eigen ouders beschermd moeten worden. 't Is niet altijd loontrekkende arbeid dien zij verrichten.</p>
<p>Vrij geregelde uitzondering maken de koewachters.</p>
<p>Zij moeten zoo bitter vroeg uit de veeren; de boer of boerin heeft er eigen kroost toch dikwijls te lief voor, - en zij staan daar en slenteren den ganschen lieven dag en de gansche lieve week, zonder afwisseling, in geestdoodende eentonigheid en eenzelvigheid. De schepen gaan voorbij, de vogels gaan hun weg, de wolken volgen elkander op en de morgenstonden en middagen en avonden; maar voor hen blijft alles hetzelfde, gelijk de wijde zee en het eeuwige gras; en de eenzaamheid en de koeien zijn hunne dagelijksche vrienden. Hun aanwezigheid is 's zondags even onmisbaar als in de week. Alle andere loontrekkenden hebben dien dag althans vrij, zij 't dan ook maar om de veertien dagen of met uitzondering van melktijd. Daarom moet een der meest afhankelijke arbeiders genoodzaakt worden den boer een koewachter af te staan. Bij het in dienst stellen zal deze er op letten of er een geschikt sujet onder 't <hi rend="spat">krootje</hi> is. Nu overtreft het geboortecijfer in de arbeidersgezinnen doorgaans dat der sterfte, tot groot geluk van den koewachter. Zijn vader zorgt dat hij zoo mogelijk een opvolger krijgt in zijn broertje, want zoodra hij tien of hoogstens twaalf jaar oud geworden is zal hij meer kunnen verdienen dan de kost en tien cents 's daags; het gewone koewachtersloon. Of zoo'n jongen al of niet mee eet geeft wel eenig verschil, doch niet veel, want Zeeland is een aardappelland, en met wieden kan de knaap al spoedig een kwartje maken. Er is daardoor wel eens noodzaak voor
<pb n="83"/>loonsverhooging en Kees verdient dan ook drie stuivers daags omdat hij al zoo oud is. 't Is hem trouwens vrij onverschillig, want Kees is een bestedeling van de Verkerksche diakonie, en hij moet het geld afgeven aan Joost, die sinds een jaar of drie op zich nam hem van kost en kleeding te voorzien, tegen eene kleine geldelijke tegemoetkoming, terwijl geneeskundige hulp voor rekening van de armenvaders bleef. De dokter, in wiens ziekenbus hij is opgenomen, heeft een goede aan hem, want Kees is nooit ziek, juist omdat hij nooit gezond is. De koortsachtige rillingen, die elken dag geregeld gedurende eenige uren door zijn lichaam waren, de loomheid, die daarmee pleegt saam te gaan en ze achtervolgt, en die vooral zijne beenen zoo zwaar maakt voor zijn gevoel, zij zijn den eenen tijd wel eens erger dan den anderen, doch blijven nooit geheel achter, en Kees is er zoo aan gewoon geraakt dat hij niet beter weet of het hoort zoo. Op soortgelijke wijze verklaren Teun en anderen zijn ievallig voorkomen met een: ‘wat zou daar aan te doen wezen, er zit geen tier in hem!’ Kees zal zoowat een uur tegen zijn paal geleund hebben nu eene koe hem tot plaatsverandering noopt.</p>
<p>De mist is thans geheel opgetrokken, de morgenstond voorspelt een schoonen herfstdag.</p>
<p>De koeien zijn gaan grazen, als hadden zij gewacht tot het gras wat minder nat zou geworden zijn, maar Kees vindt het gansch natuurlijk dat hij des te langer vóór zonsopgang op 't weiveld wezen moet naarmate de dagen korten. Hoe zouden de koeien anders haar buik vol krijgen. Nu de afgedwaalde tot hare zusteren is teruggebracht, gaat Kees de aangename warmte van het zonnetje gevoelen. Hij vindt het prettig de dagvorstin in 't gelaat
<pb n="84"/>te blikken en dan zijne oogen te moeten dichtknijpen voor haar glans. Nu voelt hij een koude plek op den rug ter plaatse waar hij tegen den natten paal heeft geleund, en Kees draait zich om en laat zijn rug verwarmen. Dat's anders als in November als 't zoo koud kan regenen en de wind zoo guur is, of als 't in December 's nachts soms hard gevroren heeft. 't Is dan ook zoo verdrietig dat dan de klok het te koud krijgt om te slaan en dood schijnt te wezen; nu kan hij altijd aan de zon zien hoe laat het ten naasten bij is, als de meester soms vergeten mocht hebben de klok op te winden. Kees zou niet graag dood willen zijn. Vroeger heeft hij wel eens gedacht dat hij 't wel wenschte, maar nu met dat zonnetje! Als zijne voeten niet zoo koud waren zou het bibberen geheel overgaan, zoo gelooft hij.</p>
<p>Hij zal eens een stuk gebruiken. 't Is tusschen acht en negen uur, op de hofstede eten ze nu ook. Kees lacht tegen zijn knapzak. Tarwebrood met mik, 't is kostelijk eten. Jammer dat hij niets te drinken heeft. Er is water genoeg in de zee, maar dat is zout; daar in de sloot is 't brak. Dat die poes zijn kruik ook omver geloopen heeft toen zij melk ging drinken. Hij had nog gehoopt dat Trijn hem ook een nap zou geven, vooral nu zijn regenwater weggeloopen was en hij geen ander drinkwater van de hofstee had kunnen mede nemen. Hij had wel eens gehoord dat men in Brabant uit de wellen kon drinken en dat daar zoet water zoo maar in de slooten stond. Heerlijk! Dat moest prettig wezen! Daar hing zeker geen slot op den trasbak. Daar zou de boer er niet om behoeven te geven of de arbeiders hun eigen drinken niet medebrachten. Kees had niet durven vragen of de baas hem ander drinken geven wou. Pas op! Dan was deze meteen gewaar
<pb n="85"/>geworden dat hij wat laat uitgelaten had. Nu zitten ze zeker om de koffietatel. He! warm drinken, dat's lekker. 's Avonds krijgt hij ook wel eens een <hi rend="spat">bakje</hi> van de vrouw. Weet je wat hij doen zal? Hij zal zijne klompen uittrekken. Het gras is nu droog. Hij zal met de voeten in 't zonnetje gaan liggen! - Kees de koewachter doet aldus, met dien verstande dat zijn liggen in eene meer zittende houding plaats vindt. Op den kruin van den dijk heeft hij zich neergezet, met zijne voeten en dus ook zijn gelaat naar het zuid-oosten gericht. Hij laat zijn hoofd voorover hangen om minder last van de zon te hebben. Aanvankelijk kijkt hij van tijd tot tijd rond, doch zijne kudde gedraagt zich zooals 't behoort, en behalve het geschreeuw van een paar zeemeeuwen en kraaien, die op mossels azen, is alles stil rondom hem. Zonder in te slapen gaat Kees droomen, of liever, hij komt in een staat van suffe bewusteloosheid, waarbij zijne zintuigen langzamerhand de meest volkomen rust genieten gaan en het denkvermogen ten slotte geheel stilstaat.</p>
<p>Zoo nadert de middag. Langer dan drie uren heeft hij aldus gezeten. Plotseling wordt hij nu op onzachte wijze tot zelfbewustzijn teruggeroepen.</p>
<p>De naaste oorzaak is een por van den veldwachter, die hem verder eenige ruwe woorden tegenbuldert. De man vond eene ongezochte gelegenheid om een bewijs van ambtsijver te geven. Kees merkt onmiddelijk zijn verzuim op. Die bonte waarmeê hij altijd zoo veel <hi rend="spat">dol</hi> heeft is op buurmans dijk overgeloopen. De schade was gering, maar buurman en zijn baas leven immers in ruzie. Kees haalt de koe terug en ziet aan de hoogte der zon dat 't bijna middag is. 't Is dus tijd om de drift koeien
<pb n="86"/>naar huis te drijven, want ze worden nog driemaal daags gemolken. Kees vindt het prettiger dan zooals 't spoedig worden zal. Dan zal hij van 's ochtends tot 's avonds van huis zijn. Nu heeft hij kans op een bord met warm eten, en 't zal hem gegeven worden, want de baas weet niets van zijn verzuim.</p>
<p>Een paar uren later heeft hij het vernomen, nu weet hij hoe buurman Jaap van den veldwachter geëischt heeft proces verbaal op te maken.</p>
<p>Wat zal dat weer een geloop en kosten geven! Die ber..... koewachter! Waarom past hij niet beter op? Maar de jongen is te lui om uit zijne oogen te zien. Ondertusschen slaapt Kees den slaap der onschuld. Hij weet dat de bonte geen schade deed, heeft klaar bemerkt dat de baas van niets afwist, en de veldwachter heeft hem beloofd voor deze reis vrede te zullen hebben met den schrik dien hij Kees op 't lijf gejaagd heeft en waarom hij had staan schudden van lachen, zoo komiek was 't geweest.</p>
<p>Wat Kees niet wist was dat Jaap-boer het tooneel uit de verte had gageslagen, en den veldwachter had opgewacht waar hij er een schoone kans in zag om buurman Teun ook eens een pleiziertje te doen.</p>
<p>De warme schotel aardappelen op de hofstede had Kees goed gedaan; de boerin had er een stuk spek bij gevoegd ook. Hij had eene nap karnemelk van Trijn gekregen en zijne kruik, thans weer met water gevuld, meegenomen. Kees was zoo gerust mogelijk over de naaste toekomst toen de volle namiddagwarmte van den heeten Septemberdag hem op den schaduwloozen zeedijk blakerde. Dies ging hij wat liggen tegen de helling met de hand onder 't hoofd, en hij had allicht een half uur geslapen toen zijn baas
<pb n="87"/>met een tuig paarden op het land kwam, dat alleen door een sloot en weg van den dijk gescheiden was. De boer zag zijne koeien grazen maar merkte den koewachter niet op. Hij was onaangenaam gestemd en had zich voorgenomen den jongen des avonds wel te zullen vinden. Waar die rakkert zich toch ophield? Of zou hij waarachtig nu al weer luilekker in 't zonnetje liggen in plaats van rond te kijken. Baas Teun wil er 't zijne van weten. Hij zal hem eens betrekken! Baas Teun zet dus de paarden vast, neemt den ploegstok en springt de sloot over. Eene der koeien ziet hem verwonderd aan met de groote, waterige, domme oogen, aan die dieren eigen, om in het volgende oogenblik hare buikvulling voort te zetten.</p>
<p>Kees merkt zijne komst niet op.</p>
<p>Hij ligt tegen de buitenhelling van den dijk, want de zon is het zuiden gepasseerd, en al is het heet, toch heeft hij hare koestering ten volle willen blijven genieten. Hij ligt half voorover op zijn buik met het hoofd op zijn eenen arm.</p>
<p>Nagenoeg op de hoogte waar hij ligt beklimt baas Teun zachtkens den dijk. Nu hij over de kruin kan henenzien bemerkt hij den slapenden jongen en hoort zijne snorkende ademhaling. Een dierlijke grimlach overtrekt zijn verweerd gelaat.</p>
<p>Wel almachtig! wat schoone kans. In het volgend oogenblik heeft hij den ploegstok hoog opgeheven en dien met de volle kracht van zijn gespierden arm doen nederkomen op het meest uitstekend lichaamsdeel en een gedeelte van den rug des slapenden.</p>
<p>Deze slaakt een rauwen gil. Toch klinkt nog rauwer de satanische schaterlach van den boer.</p>
<pb n="88"/>
<p>Hij heeft hem nu dan eens wat goed betrokken. Dat zal hem heugen!</p>
<p>&nbsp;</p>
<p>'t Is Jaap-boer tegengevallen. De burgemeester had bezwaar gezien om proces verbaal op te maken. De schade was zoo onbeduidend dat zij onmogelijk getaxeerd kon worden. Wat had die koe op den afgeweiden dijk meer gedaan dan een bek vol voorgras pakken, waarvan niet eens kon aangewezen worden waar het had gestaan. De meeste Zeeuwsche gemeenten van het platte land hebben het voorrecht hare burgemeesters niet uit de praktijkelooze advokaatjes der naburige stad te zien gekozen worden. De meesten hunner zijn heeren-boeren en wonen op de dorpen, die zij besturen. Zoo ook die van Verkerk. Hij kon het feit beoordeelen.</p>
<p>Jaap-boer had daags na het voorval opgemerkt dat niet Kees maar het achtjarig zoontje van buurman Teun bezig was de koeien te hoeden. Spoedig had hij het kind uitgehoord en vernomen dat buurman den jongen zoodanig betrokken had dat hij van pijn niet uit het bed had kunnen komen.</p>
<p>Zou de burgemeester ook weigeren durven van zoo'n mishandeling proces-verbaal op te maken?</p>
<p>De burgemeester zei dat hij van niets af wist en vroeg aan Jaap of hij zijn eigen jongens nooit afranselde, en als de koewachter niets verdiend had, waarom hij dan Teun wou bekeurd hebben.</p>
<p>Jaap ging daarop naar den dominee. Die was president van den kerkeraad. 't Was schande dat de armenvaders zoo slecht zorgden voor den armen wees. De dominee zou er met de diakens over spreken. Hij zou het waarschijnlijk
<pb n="89"/>eerder gedaan hebben, was Jaap niet lid van eene andere gemeente geweest en had hij niet als een lastige schreeuwer bekend gestaan.</p>
<p>Nu vergat hij het totdat hij Kees een paar keeren gemist had op de catechisaties, die in November begonnen. Toen sprak de predikant er Joost over aan. Joost is vast arbeider bij Teun-boer. Bij hem is Kees in den kost besteed, maar hij had hem den baas overgedaan zoolang deze een koewachter noodig had.</p>
<p>Hij had dit niet kunnen weigeren, verklaarde Joost. Teun-boer had hem er toe gedwongen. Hij had nu ook in den winter vast werk van den boer gekregen.</p>
<p>Hoelang dat koewachten nog wel duren kon? Ja! dat zou van 't weer afhangen. Zoodra 't klaar was, zou Kees op de catechisatie komen. Dominee merkte op dat Kees erg verwaarloosd was, hij zou er zich eens mee bemoeien dat hij school ging. Was dat niet bij de uitbesteding bepaald?</p>
<p>Wel zeker was het dat! Voor 's winters wel te verstaan, maar Kees wordt veertien jaar, en Teun-boer, die wethouder is, heeft de bepaling doorgedreven dat de kinders na hun dertiende jaar niet meer school mogen gaan. Om een ondermeester uit te winnen, begrijpt u? Dat scheelt de gemeente een vier honderd gulden, elk jaar. De schoolopziener had er op aangehouden, dat er een ondermeester komen moest, en gezegd dat de wet het eischte omdat er zoo veel kinders school gingen. Hij had den burgemeester al overgehaald; maar Teun had er dát op verzonnen, en dan om de kinders van buiten de gemeente te weeren. Dat was erg voor die van Schardam, die wonen hier vlak bij en een anderhalfuur van Hoogkerk; doch wat gaan ons die buitenkinders aan? had Teun-boer gezegd. Joost zou dat
<pb n="90"/>alles zoo niet weten, hij had ook geen verstand van die dingen, maar de baas had 't <hi rend="spat">zelvers</hi> aan zijn volk verteld. Tegen de verkiezing, weet u. De burgemeester toch was tegen hem; maar hij kwam er wat roijaal weer in, hoor! Of die Teun-boer Kees soms niet mishandelde? Och, die nijdige Jaap had er wonder wat ophef van gemaakt, toen de baas den jongen laatst eens betrokken had. 't Was ook wel wat erg aangekomen, maar hij, Joost zelf, had laatst nog wel een schop van den baas gehad, maar later ook een mate tarwe gekregen.</p>
<p>Teun-boer kon geducht driftig worden, maar anders, Joost had 't vrij wat meer op hem dan op de vrouw begrepen.</p>
<p>De vrouw van Joost zag er wat tegen op dat Kees weer bij haar in huis kwam, want Joost had eene schoone vrouw al zei hij 't zelf, je moest de kinderen maar zien, en zoo was Kees ook geweest al waren zijne kleeren kaal. Wat kon hij Kees ook voor een dertig <hi rend="spat">guldentjes</hi> jaarlijks voor nieuws koopen, dat niet direkt verslonsd was in alle weer en wind? Maar tegenwoordig kon de vrouw puur griezelen als Kees kwam om zich te verschoonen, ze was alevel wat vies uitgevallen. Kees had ook slechte ligging, en al die dingen gingen toch uit van de boerin. Trijn, de meid, was beter, maar de boerin was de beste niet, al wilde hij gelooven dat ze 't druk had en 't hoofd haar soms omliep. Je moest eens zien hoe benauwd hare eigen kinderen voor haar zijn. Als ze op de tafel slaat, dan is 't stil in huis als onder 't gebed in de kerk, en dat met negen kinderen waarbij nog twee <hi rend="spat">platte</hi>. Evenmin als de anderen iets te kommandeeren hoor! al kunnen ze nog niet loopen.</p>
<p>Hoe zij ze zoo krijgt.</p>
<pb n="91"/>
<p>Daar zou hij een geducht geval van kunnen vertellen, dominee zou 't wel niet overbrieven. Maar dominee had op 't oogenblik weinig tijd, hij wilde dat verhaal liever te goed houden en stond op.</p>
<p>Hiermede was het gesprek tusschen Joost en dominee geëindigd.</p>
<p>De laatste ging in gedachten verdiept naar zijne woning en liet de diakens verzoeken eens met hem over Kees te komen spreken. Hij vernam dat zij Kees juist bij Joost aan huis gedaan hadden, omdat die nog een neef van hem was en zoo'n schoone vrouw had. De vorige dominee was tegen publieke uitbesteding geweest. 't Zou de diakonie anders nog al voordeelig gekomen zijn, want Kees was niet klein voor z'n jaren.</p>
<p>Nu! dat was dan gegaan zoo als 't was, maar dat de jongen wat lang koewachter was gelaten, dat had een der diakens ook tegen Joost, hij zou 't krek zeggen zooals hij 't meende. De jongen <hi rend="spat">verievalde puur</hi>. ‘Zie je, dominee! zoo'n jaar twee drie ieval te lijden, daar kan een mensch wel tegen; maar aan ieval wendt een mensch nooit op den duur. Koewachter wezen is geen zwaar werk, maar 'k wil alevel niet dat mijne jongens 't zijn zullen na d'er elfde of twaalfde jaar. Als 't gaat regenen gaat de arbeider drossen of als hij doornat geregend is gaat hij naar huis. Met een koewachter is 't nog erger dan met een paardenknecht. Is deze aan 't zaaien, 't moet droog weer wezen en zoo <hi rend="spat">naar venant</hi>; als 't dus gaat regenen rijdt hij in veel gevallen naar huis, maar de koeien moeten haar <hi rend="spat">pooken</hi> vol hebben eer ze op de hofstee mogen komen. Dat's overal zoo, maar vooral bij Teun's wijf mag daar niemand anders over denken!’</p>
<pb n="92"/>
<p>Dominee vroeg nu ook de meening van een ander diaken over de vraag of ze niet eens moesten zien dat Kees eene andere bestemming kreeg.</p>
<p>Nu! 't was hem goed, als 't maar geen nieuwe kosten gaf, want dominee kende de kollekte. Niet dat hij liever een <hi rend="spat">oudenjaarschen</hi> dominee had, maar vroeger kwam er vrij wat meer in 't <hi rend="spat">borsetje</hi>. Hij voor zich mocht dominee wel hooren maar daar waren er ook....</p>
<p>Dominee was zoo vrij te verzoeken wat voet bij stuk te houden; hij kende de gemeente wel, zoo meende hij met een lichten blos.</p>
<p>Nu! als dat dan zoo was; de man wou maar zeggen als dat hij zelf tot zijn vijftiende jaar koewachter was geweest en wist wat ieval was, zoo goed als 't winterkoren op het veld.</p>
<p>De veertigjarige diaken zag er als een zestiger uit.</p>
<p>De derde diaken vroeg wat dominee dan nu eigenlijk wenschte; of hij soms Kees tot zich wilde nemen?</p>
<p>De vraag had deze gelukkige uitwerking dat een zwak gelach opging en de stemming der aanwezigen meer harmonisch werd; vooral toen de laatste spreker vervolgde.</p>
<p>‘Gekscheerderij daargelaten, ben ik 't met dominee eens. Joost moet Kees te huis nemen. Dokter zei ook dat de jongen sluipkoorts had, en 't wordt winterweer, maar Teun zal boos wezen. 't Is nog te vroeg om de koeien op te zetten!’</p>
<p>‘Dan moet hij zijn eigen jongen maar laten koewachten;’ zei de eerste diaken.</p>
<p>Dominee begon te begrijpen hoe moeilijk de volvoering van 't edelst plan kan wezen. Dus luisterde hij met belangstelling naar den tweeden diaken, die meende dat zij ouden Stefanus aan Teun konden geven.</p>
<pb n="93"/>
<p>Stefanus, een verpleegd grijsaard, was wel oud maar uitgeslapen, hoor! zoo merkte hij tegen de voorhoofdfronsing van den predikant op.</p>
<p>Inderdaad wist de predikant zelf niet goed wat hij wilde, als alleen dat hij B wilde zeggen nu hij eens A gezegd had.</p>
<p>‘Weet je wat;’ zeide hij ten slotte. ‘Ik zelf zal wel met Teun-boer spreken, zooals 'k ook met Joost gesproken heb. Ik vond den jongen aan den dijk gejaagd en zal er hem afhelpen. Laat alles maar aan mij over!’</p>
<p>Dit nu vonden de diakens goed.</p>
<p>Nog denzelfden avond ging de dominee Joost en zijne vrouw spreken, en 's anderen daags sprak hij met den burgemeester en den dokter.</p>
<p>De eerste beloofde hem, te zullen bewerken dat de avondschool tot op den leeftijd van zestien jaar bezocht mocht worden; de tweede verzekerde hem dat Kees niet afgekeurd zou worden als soldaat.</p>
<p>Dus zou Kees naar Kampen, als hij althans wilde.</p>
<p>Dominee zou hem van den verlaten ouden dijk in de volle zee der wereld helpen.</p>
<p>Hij had een grooten tuin, dien kon Kees tot op zijn zestiende jaar onderhouden. De vrouw van Joost zou zijn uitwendig opknappen, de meester zou hem aan zijn inwendig helpen.</p>
<p>&nbsp;</p>
<p>En Kees knapte op. Joost was niet kwaad en zijne vrouw een zindelijk wijf. Het voedsel is niet het slechtste wat het lot den Zeeuwschen arbeiders pleegt aan te bieden, want hoe onsmakelijk en mager het voor het overige ook uitvalle, hij eet goed brood. Het mengelmoes dat de
<pb n="94"/>steedsche bakkers voor meel inkoopen kent hij niet. Zijne vrouw bakt zijn brood zelf van de op den grond van den baas gegroeide rogge en tarwe. Daarbij ging het werken in den pastorietuin de krachten van Kees niet te boven.</p>
<p>Met zijne studiën ging het minder voorspoedig. Wel wilde de predikant den jongen van tijd tot tijd eenige lepels geestelijk voedsel toedienen, zooals zijne vrouw hem boterhammen en bordjes eten toestopte, doch het verteeringsvermogen viel hem tegen. De jongen was dood goed en gewillig; maar bevattelijk nu juist niet bijzonder. Dominee hoopte op de avondschool en de meester deed wat hij kon, doch toen het voorjaar was gekomen en de avondschool voor een half jaar stil moest staan had Kees ondanks zijne hersenbrekende inspanning nog slechts stotterend leeren lezen. Den volgenden winter ging het met taaie volharding weer van voren af aan en begon Kees zich ook aan schrijfoefeningen op 't papier te wagen.</p>
<p>Nu zou men hem te Kampen wel verder opknappen, zoo verwachtte zijn beschermer, en toen Kees een jaar soldaat geweest was schreef hij een brief waarin hij mededeelde dat hij tot korporaal was bevorderd.</p>
<p>‘'k Heb nooit geweten dat het Nederlandsche leger korporaals had die zulk een handje schrijven!’ zei de predikant voor zich zelf, en hij zuchtte toen hij vernam dat Kees bij een regiment werd verplaatst waar van het schoolonderwijs nog minder werk werd gemaakt dan bij het instructie-bataljon.</p>
<p>De garnizoensdienst verveelde Kees bitter. Zijne superieuren hielden van hem, even als te Kampen, om zijne stiptheid en gehoorzaamheid, en zoo zij eene aanmerking maakten op zijn gedrag was het dat hij zich niet flink genoeg
<pb n="95"/>voordeed. Dat kwam vooral uit nu hij korporaal was geworden. Hij wist zich zoo slecht te doen ontzien, de soldaten lachten hem haast in zijn gezicht uit, 't was alsof hij te verlegen was om hen te kommandeeren. Zelf zou hij zich nimmer aan plichtverzuim schuldig maken, maar de kunst om dit ook bij zijne onderhoorigen te voorkomen verstond hij niet, en hij moest soms voor hen de verantwoordelijkheid dragen.</p>
<p>De predikant leerde deze eigenaardigheid van 't karakter van Kees, - een eigenaardigheid, waarover hij zich weinig verwonderde - nader kennen door een militiën uit Verkerk die hem het een en ander van Kees' levenswijze vertelde.</p>
<p>Bij korveedienst had een soldaat eens weten gedaan te krijgen dat de korporaal zijn fouragezak was gaan dragen, tot even groote ergernis van den sergeant-majoor als tot vermaak zijner makkers.</p>
<p>Kees was verlegen toen hij ontdekte hoe dergelijke zaken zelfs aan zijn beschermer bekend werden, doch te vergeefs trachtte hij zich meer te doen gelden.</p>
<p>Toen dus de Atchineesche oorlog was uitgebroken luisterde hij naar den raad van dominee, en besloot hij bij het Oost-Indische leger over te teekenen, waarbij hem het vooruitzicht werd geopend dat zulks met den rang van onderofficier zou kunnen geschieden.</p>
<p>Als hij bij een bataljon inlanders geplaatst werd zou hij tegenover die goede Javaantjes van zelf dat soldatesque air wel leeren aannemen, welks gemis hem als eene fout toegerekend werd. Kees kwam dus afscheid nemen te Verkerk en zou gedurende zijn veertiendaagsch verlof vóór het vertrek van zijn detachement bij Joost logeeren.</p>
<pb n="96"/>
<p>Men vond hem vrij wat veranderd. De fijn lakensche uniformrok kleedde hem veel beter dan de grove wijde kapotjas had gedaan. Een gouden horologieketting bengelde blinkend op zijn borst, en zijn rinkelende sabel dwong vooral van de kleinere jongens, die zich Kees van vroeger slechts flauw herinnerden, ontzag af, vooral zoolang nog niet was uitgelekt dat het gerammel kunstmatig verwekt werd door een cent, dien men Kees had aangeraden in de scheede te laten glijden.</p>
<p>'t Zal gaan! meende de predikant. Hij kan later met een aardig pensioentje terug komen en dan een postje hier!</p>
<p>De diakens deden hem er anders over denken. Zij vertelden dominee bij gelegenheid hoe sukkelachtig Kees geleefd had met zijn handgeld.</p>
<p>Die horologieketting had hem <hi rend="i">f</hi> 25 gekost en was geen <hi rend="i">f</hi> 10 waard geweest.</p>
<p>Zij hadden er dan verschrikkelijk om moeten lachen toen Kees had willen bewijzen dat zulks onmogelijk waar kon zijn. Hij was niet zoo onnoozel geweest of hij had vóór het sluiten van den koop aan den Jood nadrukkelijk gevraagd of 't niet te duur was, en deze had hem plechtig verzekerd dat hij zich van verlegenheid de oogen uit 't hoofd zou schamen als hij den heer onderofficier ook maar een stuiver had durven overvragen.</p>
<p>Een Jood te verlegen om te overvragen! 't Was om te kraaien van lachen, zoo iets voor goede munt op te nemen.</p>
<p>Kees kwam in Indië en werd werkelijk bij een bataljon inlanders ingelijfd.</p>
<p>Zijn dienststaat luidde gunstig. Hij was veel te lijsachtig om ooit een stap buiten de grenzen te zetten die de regle-<pb n="97"/>menten hem voorschreven; zoo althans dachten er zijne makkers over.</p>
<p>Dies werd hem de onderscheiding bewezen om aan het hoofd van een detachement te staan, 't welk een der kleinere eilanden van den Indischen archipel tot garnizoen moest dienen.</p>
<p>In de pepertuinen van het eiland leefden slechts een paar Europeanen. Eén keer 's maands kwam een postboot hun kranten brengen, den overigen tijd brachten zij klimaat schietende en grog drinkende door. Uit gebrek aan beter zouden zij met den sergeant hebben willen omgaan, had er maar iets bijgezeten.</p>
<p>Maar verbeeld u! De kerel had gekleurd als eene Europeesche jonge jufvrouw toen men hem aan het verstand had gebracht, hoe 't met een Indische huishouding geschapen stond, en hij was zoo baar dat zijne huishoudster zich met den hoornblazer had afgegeven, ofschoon deze haar dagelijks mishandelde.</p>
<p>Toen de inlandsche soldaten zagen hoe hun sergeant zich dit liet welgevallen, zonder zich te laten gelden, kende hunne verbazing geene grenzen. De Maleische schoone en de hoornblazer lachten den kommandant openlijk uit, en de beide inlandsche korporaals vergaten orders bij hun chef te vragen en regelden den dienst, die eigenlijk niet bestond, met onderling goedvinden.</p>
<p>Kees had niets te doen dan op den wal der versterking te kuiëren die hij moest bewaken. Hij gevoelde wel dat de boel niet goed ging, doch wat er aan te doen? Hij schreef een zeer breedvoerigen brief aan zijn beschermer, zoo vol van bittere teleurstellingen en zoo arm aan de geringste levenslust dat dominee zuchtende opmerkte: ‘weer aan den dijk gejaagd!’</p>
<pb n="98"/>
<p>Gelukkig werd eenige maanden later het bataljon van Kees marschvaardig gemaakt en hij van zijn kommandement ontslagen. Toen de troep de garnizoensstad verliet waar Kees met zijne manschappen zich mede onder het vaandel had geschaard, gevoelde hij althans tijdelijk eenige opgewektheid. Niet dat hij dorstte naar het bloed der Atchineezen; die lui hadden hem nooit kwaad gedaan, en hij kon niet inzien dat die inlanders in de pepertuinen er zoo veel slechter aan toe zouden geweest hebben, hadden zij daar zonder Europeanen geleefd. Hij kon zich wel begrijpen dat de Atchineezen baas in hun eigen land wilden blijven. Hij wist wel dat ze opium schuivers waren, maar de Hollanders verkochten die opium immers net zoo goed als de jenever. Hij had ook wel gehoord dat ze menschen roofden, jonge meisjes zelfs, maar wat hij die Hollanders in de pepertuinen had zien doen was ook anders dan wat dominee hem geleerd had dat zedelijk was.</p>
<p>Kees zou dat zoo niet hebben kunnen zeggen doch gevoeld had hij 't.</p>
<p>Maar nu klinkt de vroolijke muziek en het volk roept hoezee! en Kees heeft uit een veldflesch geslokt; - neen! dat doet hij nooit! maar eene nonna heeft hem een glas wijn aangeboden, toen het bataljon aangetreden stond.</p>
<p>Jammer dat die reis met 't transportschip zoo lang duurde. Er waren zoo veel zieken gekomen en Kees voelde zich ook niet erg frisch toen hij den Kraton binnentrok. De dokter gaf hem kinine en hij bleef buiten 't hospitaal; maar hij kon soms zoo duizelig wezen, zoo raar en zoo hangerig.</p>
<p>Zijne kompagnie zou een der posten bezetten die oostelijk vooruitgeschoven waren en Kees knapte wat op, hij kreeg wat te doen.</p>
<pb n="99"/>
<p>Zijne officieren waren over hem tevreden. Meer stipt in 't gehoorzamen, dan hij was, kon niemand zijn. Nooit was hem iets te veel, en wat hem werd bevolen voerde hij uit zonder ooit eenig bezwaar of de geringste opmerking te maken.</p>
<p>Hij was dus wel de aangewezen persoon om namens zijn kapitein in het hoofdkwartier te gaan rapporteeren dat eene ongewone beweging bij den vijand was waargenomen.</p>
<p>Met een zevental inlandsche soldaten en een hoornblazer ging Kees dies op marsch. De patrouille werd onder weg aangevallen. Van alle kanten vielen schoten, doch de aanvallers bleven in het lange gras en de struiken verscholen.</p>
<p>‘Voorwaarts!’ riep Kees, ‘loopen wat we kunnen, ginds in de vlakte, daar zullen wij hen afwachten!’ De inlandsche soldaten sloegen ijlings op de vlucht en zochten ieder voor zich een veilig heenkomen.</p>
<p>‘Blaas verzamelen!’ riep Kees den hoornblazer toe. Deze integendeel schoot zijn geweer af. Een snijdende gil die uit een nabijzijnd boschje kwam deed vermoeden dat de Hollander raak geschoten had. Nu kwam een drietal Atchineezen uit het boschje stormen en viel ons tweetal met hunne lansen en klewangs aan. De hoornblazer vond nog juist den tijd om een hunner neer te schieten, vóór hij door de lans van een der anderen als gespietst werd en rochelend nederzonk. De sergeant weerde de twee overgeblevenen van zich af met zijne bajonet. Kees bleek een goed geoefend bajonetschermer te zijn. Toch scheen zijne ontmoeting op zijn ondergang te zullen uitloopen. Eén der Atchineezen drilde zijne lans met zooveel kracht in zijne knieschijf dat de punt er in bleef steken. Wel trof een
<pb n="100"/>bajonetsteek hem in hetzelfde oogenblik doodelijk, doch de ontvangen wond deed den sergeant insgelijks ter aarde storten en de ongekwetst overgebleven Atchinees kwam met zijn klewang op den weerloos nederliggende aan.</p>
<p>Intusschen was de ontmoeting opgemerkt van een der nabijliggende posten en naderde een officier met eenige manschappen. Een goed gemikt geweerschot legde den Atchinees neder eer hij den sergeant met zijn klewang had kunnen naderen. De pijn deed Kees in zwijm vallen, hij werd naar het hospitaal gedragen. De ter hulp gesnelde luitenant had aanvankelijk den besten indruk bekomen van het gedrag van den sergeant. Hij had gezien hoe deze zich moedig en kalm verdedigd had.</p>
<p>De hoornblazer was ernstig gekwetst in zijne borst. Toch meende de dokter van niet doodelijk, daar de longen gespaard waren.</p>
<p>Een der met den luitenant ter hulp geschoten soldaten had op de plaats zelve het geweer van den sergeant onderzocht en tot zijne verwondering gezien hoe het nog geladen was. De luitenant had daarvan niets begrepen, evenmin de kapitein van de kompagnie waartoe Kees behoorde.</p>
<p>Toen de kapitein nu van den hoornblazer vernam hoe de sergeant zelf aanleiding had gegeven tot de vlucht zijner soldaten in plaats van ze bij elkander te houden, en Kees geene andere reden wist op te geven voor het bewaren van zijn schot als dat hij vergeten had het te lossen, meende de kapitein de zaak van den onderofficier voor den krijgsraad te moeten brengen.</p>
<p>De krijgsraad geloofde bepaald aan de goede bedoeling waarmede Kees zijne manschappen gelast had naar de vlakte te ijlen en zich daar weer te verzamelen. Zoo iets
<pb n="101"/>kon mogelijk in een enkel geval met Europeërs goed uitgekomen zijn, maar met inlanders!</p>
<p>En dan tegen twee man te staan en een geladen geweer te hebben zonder het te lossen! 't Was een moeielijk geval. Aan verraad of lafhartigheid viel niet te denken, maar de onderofficier was volkomen ongeschikt om een rang te bekleeden.</p>
<p>De schande van degradatie werd Kees bespaard, door zijn stijf been. Het maakte hem ongeschikt voor den dienst.</p>
<p>Hem voor te dragen voor het pensioen van onderofficier ging evenwel niet aan, want als sergeant had hij niet kunnen blijven dienen. Hij zou naar Holland teruggezonden worden, maar eenig gagement zou hij toch wel krijgen - ofschoon... hij was zoo kort in dienst en die laatste affaire!... 't Was bepaald jammer - als soldaat overigens niet kwaad.</p>
<p>&nbsp;</p>
<p>Er werd voor Kees gezorgd zooals men zulks in Nederland voor oude soldaten weet te doen, die zich al licht eenigszins geprotegeerd zien door iemand met eenigen invloed. Eene kleine toelage van een paar stuivers daags en een postje.</p>
<p>Als hij nu goed oppast is hij nog niet kwaad af, verzekerde de burgemeester van Verkerk den dominee. ‘Hij heeft nu het postje al vast en een pensioentje zal ten slotte toch wel moeten komen.’</p>
<p>Nu! de man had er al voor gedaan wat hij kon, en 't was hem reeds meer dan half gelukt.</p>
<p>Kees was als wachter geplaatst bij een overweg over een spoorbaan.</p>
<p>Een gulden daags, en als hij goed oppaste uitzicht op verhooging.</p>
<pb n="102"/>
<p>Niets te doen dan op de seinen te letten en op zijn tijd de hekken te sluiten.</p>
<p>Op een goeden dag vinden wij Kees met dezen geestverheffenden arbeid bezig. Reeds heeft hij den sluitboom half uitgetrokken nu hij den dreunenden hoefslag van een vlug dravenden klepper op den straatweg hoort naderen.</p>
<p>Hé! ha! ho! klinkt het uit den mond van den voerman die in de vliegende sjees is gezeten.</p>
<p>Te laat! roept Kees, en met moeite houdt de boer de vaart in van zijn half hollend paard.</p>
<p>De boer antwoordt met een luiden vloek. Hij verzekert dat er nog geen trein in 't zicht is. Dan was de vorige wachter anders, maar die ontdekte het dan ook wel tegen den winter dat de boeren het opmerkten. Wat duivel dacht hij wel met zijn stijve poot! Waren de spoorwegen er niet voor de menschen of waren de boeren misschien voor de spoorwegen?</p>
<p>Kees had leeren gehoorzamen; het sein was gegeven, er was niets aan te doen!</p>
<p>Zoo! als hij er dan op uit was om de menschen te plagen dan zou hij den wachter wel weten te vinden. De burgemeester zou hem wel tot zijn plicht weten te brengen als zijn wethouder het hem vroeg. Burgemeester kende de heeren van het spoor wel.</p>
<p>‘Ik vraag je nog eens of je mij er over zult laten? Je ziet hoe ik zwart niet houden kan! Als hij den trein moet zien voorbijsnuiven gebeurt er bepaald een ongeluk, maar 't is voor jouw verantwoording, hoor!’</p>
<p>Zwart staat met gekromden nek ongeduldig met de voorpooten te krabben dat het vuur uit de keien vliegt.</p>
<p>In Gods naam dan! Kees ziet ook nog niets van den
<pb n="103"/>trein. Hij opent den slagboom. Nu evenwel wil zwart weer niet opschieten. Kennelijk heeft hij 't niet op die rails begrepen.</p>
<p>Maar hoor! daar komt de trein. Nog wel heel in de verte doch Kees ziet hem toch al, meent hij.</p>
<p>De boer meent het ook. Hij geeft zwart een klap met de zweep.</p>
<p>Zwart steigert. Kees grijpt hem aan de teugels en wordt door een ruk van 't jolig dier ter aarde geworpen.</p>
<p>De boer springt uit de sjees, en in 't volgend oogenblik heeft de trein de sjees tot splinters gereden en ijlt de boer het weghollende paard na.</p>
<p>Des avonds van dien dag werd onderzocht wat aanleiding tot het ongeluk bij den overweg had gegeven, 't welk zulke treurige gevolgen had kunnen hebben, en den volgenden dag was Kees ontslagen als spoorwegambtenaar. Wat nu?</p>
<p>Hij kwam met deze vraag ook tot de Verkerksche vrinden, maar niemand wist wat nu nog met hem te probeeren.</p>
<p>'t Was dan ook ongelukkig zooals Kees 't <hi rend="spat">opreedde</hi>, al was hij niet slecht.</p>
<p>‘Neen! dat was hij niet. Wat lui, maar anders een goede koewachter!’ getuigde Teun-boer nog, ‘doch niets geen fut er in.’</p>
<p>Als Kees maar weer den boer ging dienen. Teun-boer had net zoo'n omlooper op de hofstede noodig om over 't een en 't ander 't oog te laten gaan, weetje!</p>
<p>Het eergevoel van Kees is voor 't oogenblik ontzien, al weet hij zelf zoo goed als ieder ander dat hij feitelijk spoedig weer koewachter wezen zal als toen hij nog een jongen was.</p>
<pb n="104"/>
<p>‘Jongen! jongen! Thans zijt ge opnieuw aan den dijk gejaagd!’ zei de dominee en hij keek Kees medelijdend aan.</p>
<p>‘Ja!’ antwoordde Kees, ‘maar hier zal men er mij althans niet licht afjagen, en Teunboer geeft goeden kost en slaan zal hij mij nu toch niet meer, verwacht ik, zou hij wel?’</p>
<p>Het scheen den dominee toe alsof het oog van den oud krijger bij het uiten der laatste woorden vochtig werd.</p>
<p>Dominee keerde zich om en wreef heengaande met zijn zakdoek door z'n oogen alsof er een stofje in gewaaid was.</p>
<p>Toch had het pas nog geregend op den malsch begroeiden dijk waar Teun-boer's koeien graasden, thans nog bewaakt door het achtjarig zoontje van Joost. Stuiven deed het er niet.</p>
<p>&nbsp;</p>
<p>'t Is November en de winter zoo vroeg ingevallen dat in Oktober reeds de vaart gestremd was, zelfs op de Zeeuwsche stroomen. Thans evenwel vriest het niet; maar stuiven - 't is een wonder zooals 't op den zeedijk stuift.</p>
<p>Maar wat daar stuift is niet het scherpe zand dat van de duinen waait.</p>
<p>De olieachtige kleigrond is wel wijzer dan dat hij den snijdend scherpen Noord-Wester zou vergunnen met hem te spelen. Of de wind anders krachtig is! Zie maar naar den dijk. Ge ziet wel die graspollen, zoo welig opgeschoten, omdat zij voortkwamen ter plaatse waar de koeien in den zomer hare mest hebben laten vallen? De dieren hebben gemeend dat gras te moeten laten staan; thans zullen
<pb n="105"/>zij 't wel lusten. De vorst heeft het doen samenkrimpen, het slappe er aan ontnomen en 't taai gemaakt. Maar of de stormwind die pollen weet te effenen!!</p>
<p>Teun-boer heeft gezegd dat de koeien uit moesten, ze staan nog maar pas op stal en zijn de lucht nog niet ontwend, en 't hooi viel geweldig tegen en is veel te duur om aan koopen te kunnen denken. Wat je 't vee buiten nog weet te laten halen is zuivere winst.</p>
<p>De jongen van Joost is koewachter op de hofstede, maar Joost verzekert dat hij lang niet goed is.</p>
<p>Hij was al dagen lang erg <hi rend="spat">drenzig</hi> geweest, wat hij anders nooit was, en Joost gelooft dat hij de koorts heeft.</p>
<p>Nu! Dan moet Kees maar met de koeien naar den dijk - naar den dijk waar 't stuift.</p>
<p>Kees heeft een oogenblik geaarzeld; 't is zoo bar op den dijk. Jaap-boer heeft zijne koeien ook willen uitdoen maar de oude Stefanus heeft er voor bedankt. Dan maar liever geen tabaksgeld! heeft hij gezegd, toen de boer hem had laten ontbieden, en hij is geëindigd met aan de koffietafel bij de vrouw te zitten.</p>
<p>'t Kan Teunboer niemendal schelen wat Jaap-boer laat of doet.</p>
<p>Die valschaard zou hem wel wetten willen stellen, liefst door proces-verbalen, maar Teun-boer zal weten hoe hij zijn eigen <hi rend="spat">gedoente</hi> bestieren zal.</p>
<p>Kees kreeg een sterk vermoeden dat het eind van 't betoog bij verder tegenstreven zou uitloopen op een: ‘naar den dijk, met of zonder koeien!’</p>
<p>Dan was toch het eerste nog het beste. Hij mocht dominee ook niet verder lastig vallen, die deed wat hij kon om hem een pensioentje te bezorgen en de burgemeester ook,
<pb n="106"/>maar 't lukte niet. Kees had er eerst minder om gegeven omdat hij toch aan den spoorweg kwam.</p>
<p>Had hij 't nu, hij zou licht even ver wezen als Stefanus die een daalder 's weeks van de diakonie krijgt.</p>
<p>Kees trekt naar den dijk waar 't stuift. Hij heeft veel <hi rend="spat">dol</hi> met de koeien. Wat vermoeit dat, het stijve been uit de klei te trekken, maar 't is klaar lichten dag, reeds over achten, 't is <hi rend="spat">een groote</hi> dat hij zien kan.</p>
<p>Drinken heeft hij thans niet meegenomen. 't Is zoo bitter koud al vriest het niet, en nu Kees met veel moeite tegen den steilen dijk is opgeklouterd gevoelt hij wel dat hij er geen behoefte aan zal krijgen. Wat stuift het hier!</p>
<p>Dat doet het schuim der woeste zee die op den met steen bekleeden onderbern des zeedijks breekt. Wat stuiven die vlokken! De vloed komt met kracht op. Straks zal het schuim over den kruin van den dijk henenvliegen als wuifden de Najaden met blanke sluiers. Maar Kees weet niets van Najaden. Had hij, hij zou dankbaar zijn geweest dat zij zijne taak verlichtten, al hadden zij hem eerst half doornat gemaakt.</p>
<p>'t Onaangenaamste was als 't schuim hem in ooren en oogen stoof, maar nu drijft de zee de koeien van zelf naar de binnenhelling en de dieren worden rustiger nu zij bemerkt hebben dat Kees blijft volharden om hen den terugkeer naar de stallen te beletten. Nu de honger het 's morgens hoogst matig genoten hooi doet vergeten gaan zij aan het zoeken van 't schrale voedsel. Maar 't is dan ook al bijna middag geworden nu Kees vrijheid vindt den hem bekenden paal op te zoeken en een stuk te eten.</p>
<p>Kees is moe en wat hij vreesde gebeurt. 't Gaat sneeuwen. Dat is eerst stuiven wat die vlokken doen. Hiertegen
<pb n="107"/>beschermt de dijkkruin niet het minst. Van 't schuim en den storm had Kees anders vrij wat minder last hier bij dien ouden paal. Maar 't zijn maar losse buien en de sneeuw blijft niet liggen. Twee hartstochtelijke jagers evenwel gaan er voor naar huis. Ze zien geen waterwild, en als 't sneeuwt kunnen ze toch niet van zich afkijken. Hunne veldflesschen zijn nog goed voorzien en ze nemen een slok tegen de kou.</p>
<p>De oude Stefanus is juist op de hoogte gekomen waar Kees tegen den ouden paal staat. Kees is vrij wat beter gekleed dan hij als jongen was, maar tegen zoo'n kouden wind en nattigheid staan geen kleeren, zelfs geen overblijfsels van een Oostersch uniform.</p>
<p>‘'k Zal die arme d..... mijn flesch maar laten ledigen!’ zegt een der jagers tot zijn makker. ‘We zijn toch onmiddelijk te huis!’</p>
<p>Kees bedankt. Hij heeft dominee al beloofd toen hij naar Kampen ging dat hij nooit sterken drank zou drinken.</p>
<p>Nu! Stefanus dacht er anders over.</p>
<p>‘Hier knaap!’ zegt de andere jager nu tegen Kees en hij haalt eene halve wijnflesch uit zijn weitasch.</p>
<p>‘'k Weet, geloof ik, wie ge zijt, en hoorde den burgemeester over je spreken.</p>
<p>‘Hier is portwijn en die zal je geen kwaad doen, vent!’</p>
<p>Die slok doet Kees waarlijk goed.</p>
<p>‘Houd het fleschje maar!’ spreekt de heer-boer-jager; ‘dan kun je straks nog eens slokken,’ en de jagers haasten zich den dijk te verlaten.</p>
<p>Het gelaat van Stefanus ziet rooder dan straks, ondanks de koude.</p>
<p>Hij heeft de veldflesch geledigd teruggegeven.</p>
<p>‘Dat is een buitenkansje!’ merkt hij tegen Kees aan.
<pb n="108"/>‘'k Zie nu gauw achter de aardappeltjes te komen, maar 'k zou 't toch wel verdijen om nu koeien te wachten als 'k jou was.’</p>
<p>Kees kijkt den ouden man aan met doffen blik.</p>
<p>‘Ik ben ook aan den dijk gejaagd, zooals jij!’ vervolgt de oude, ‘maar 'k raakte er toch met mijn twaalfde af om er met mijn zeventigste weer te keeren; - doch niet, of 'k wil. Om tabak en een slokje, weet je!’</p>
<p>Kees antwoordt niets en Stefanus vervolgt.</p>
<p>‘Ge zijt nog geen vijf en twintig wel? Nu! als ge zoo oud wordt als ik dan zit je hier nog!</p>
<p>“Je waart bijna een heer geworden; maar dat kon niet, want ze hebben verzuimd een vent van je te maken, al noemde die jager je vent, versta je?”</p>
<p>Nu gaat Stefanus lachende heen.</p>
<p>Kees denkt na over hetgeen de oude gezegd heeft. 't Was precies hetzelfde wat de grijze onder-adjudant bedoeld had, dacht hem. Die had gezegd: Sergeant! maar wees dan toch man! zal je dan nooit leeren een man te worden?’</p>
<p>Kees huivert en leunt tegen den ouden paal.</p>
<p>'t Gaat op nieuw hard sneeuwen maar 't zal weer slechts een bui zijn. Hij spreekt andermaal het halve fleschje aan, wijn kan geen kwaad en 't verwarmde hem zoo.</p>
<p>Als hij eens wat ging zitten, maar hij kan zoo moeielijk weer opkomen van den vlakken grond met dat stijve been. Doch bij den paal zal 't wel gaan en de sneeuw vermindert weer. Spoedig zal ook dit laagje wel gesmolten zijn. Hij zal zijn zakdoek onder zich leggen. Kees zit tegen den ouden paal, hij drinkt nogmaals. He! daar is 't fleschje zoo waar al leeg en 't was bijna vol geweest. Hij moest die laatste teugen geducht lang genomen hebben. Hij voelde zich vreemd, zoo erg dof, maar dat kon van dien wijn toch niet
<pb n="109"/>komen. Stefanus had wel cognac gedronken, die oude die gezegd had dat hij geen vent was en oud op den dijk zou worden.</p>
<p>Wat moest die dijk wel oud zijn! Men weet niet hoe oud had dominee eens gezegd. Zou die er altijd blijven? Die paal was ook erg oud, die was van een gestrand schip, men kon 't nog duidelijk zien. Wat een dikte! Men kon er puur achter schuilen. Zou die nog eens vergaan? 't Heugt niemand dat hij gezet is. Stefanus was ook oud, maar lang niet zoo oud als de paal en die oude zou wel spoedig sterven, maar hij, Kees, nog lang niet, hij was nog jong.</p>
<p>Maar hij moest opstaan. Kees opent de oogen die hij als droomende gesloten had.</p>
<p>He! wat had dat gesneeuwd. Zou hij opstaan? Kees voelde niets geen kou. He! hoe vreemd! Die oude dijk is nu heelemaal wit, net als Kees zelf die nog zoo jong is. Zou de oude paal ook wit wezen? Hij kan 't niet zien, hij leunt er met zijn rug tegen. Doch 't moet wel zoo zijn ja!</p>
<p>De oogen van Kees vallen opnieuw dicht. Één kleed over oud en jong, alles even warm gedekt, denkt hij, warm, ja.....</p>
<p>&nbsp;</p>
<p>‘Er ligt waarachtig wel een voet sneeuw! Zou die d..... Kees met de koeien dan nog niet op de mestput wezen?’ vroeg Teun-boer aan de vrouw, en hij deed onderzoek.</p>
<p>Éen paar koeien stonden daar, ja. Haar geloei gaf te kennen hoe zij naar stal verlangden, doch Kees was er niet, evenmin als de andere koeien.</p>
<p>Teun-boer ziet deze evenwel nu ook spoedig naderen met haar bedaarden moedeloozen tred, hoewel hij vanwege de sneeuw niet ver zien kan.</p>
<p>‘Waarom Kees ze niet aandrijft?’ denkt hij, ‘en hij
<pb n="110"/>roept Joost en Trijn om hem het vee te helpen stallen. Waar Kees toch is?’ vraagt Trijn, en Teun-boer zegt: ‘Ja! 't stomme vee schijnt nog wijzer te wezen dan hij.’</p>
<p>‘'k Zal hem gaan zoeken!’ verklaarde Trijn; ‘of ga jij, Joost?’</p>
<p>‘Eerst stallen en afvoeren!’ beveelt de boer. ‘Ze zullen aan den dijk niet veel geplukt hebben met dat <hi rend="spat">booge</hi> weer!’ en aldus geschiedt het.</p>
<p>Toen de vroeg vallende schemering reeds was neergedaald werd de jeugdige Kees bij den ouden paal gevonden op den ouden dijk.</p>
<p>Trijn ontdekte hem het eerst en Joost haalde een wagen om den bewustelooze naar huis te rijden. Hoe Trijn hem ook haastte, toch ging er nog al tijd mee verloren, doch aan dragen over zoo'n afstand viel niet te denken.</p>
<p>Kees kwam eindelijk door de warmte bij, doch niet vóór de dokter was gekomen. Eer Kees een woord had kunnen spreken begon hij vreeselijk te hoesten en ontlastte zich een bloedstroom aan zijn mond.</p>
<p>‘Daar moet een vreeselijke koorts op volgen;’ verklaarde de dokter, en hij had waarschijnlijk juist geraden, want den volgenden dag werd Kees ingeschreven in het laatste register waarin zijn naam zou prijken, zoo als de kluchtige sekretaris opmerkte.</p>
<p>‘Nu! zijn naam had al in meer registers gestaan dan van menig grijsaard. Toch vergiste de secretaris zich.</p>
<p>'s Daags na zijn dood, waarvan geen bericht naar den Haag getelegrafeerd was, en die ook door geen courant verkondigd werd, werd Kees onder de gepensioneerden opgenomen.</p>
<p>De predikant zag zijn lijk en liet zich de plaats aanwijzen waar Kees op den dijk was gevonden.</p>
<pb n="111"/>
<p>Trijn wees hem die. 't Was in den voormiddag.</p>
<p>De sneeuw was bijna weggedooid en de felle vijand van sterken drank vond de flesch naast de oude paal. Hij ontroerde zichtbaar.</p>
<p>‘Hoe! ook nog in dezen geen man?’ fluisterde hij halfluid, zoodat Trijn het hoorde.</p>
<p>‘Ik meende dat hij in dit opzicht althans flink geweest was. Hij is door het ellendig vocht bedwelmd geraakt en toen heeft de koude hem bevangen. Ik dacht dat de sneeuw hem den dood had aangedaan, maar nu begrijp ik alles.’</p>
<p>Trijn keek den predikant ongeloovig aan. Zij nam de flesch uit zijne hand en ging er met de gevatheid eener vrouw aan ruiken.</p>
<p>Zij had nooit van portwijn maar wel van jenever en brandewijn gehoord.</p>
<p>‘Brandewijn!’ zeide zij zuchtende en zij wierp de flesch in zee.</p>
<p>Als hij pensioen zou gekregen hebben, zou ik hem trouwen, dacht zij. Hij zei dat ik de eenige vrouw op de wereld was behalve dominee's vrouw en de vrouw van Joost, die ooit goed voor hem geweest was, en 'k mocht hem wel.</p>
<p>Hij was zoo dood goed, al was hij wat sukkelachtig.</p>
<p>Maar een dronkaard geeft altijd ellende en armoede.</p>
<p>Zouden dan alle oude soldaten drinkers zijn zooals de vrouw zegt?</p>
<p>En toch, nooit wou Kees iets gebruiken: maar dat fleschje kon niet liegen!</p>
<p>Hij heeft het in stilte gedaan uit vrees voor mij en huichelde tegenzin tegen den drank.</p>
<pb n="112"/>
<p>Als of ik iemand die flink werkt een borrel zou misgund hebben!</p>
<p>De baas drinkt ze ook wel en dominee drinkt wel wijn en daar kun je ook <hi rend="spat">dronkig</hi> van worden.</p>
<p>‘Hij was goedhartig als een kind, maar zoo als dominee zegt, hij was geen man!’ zei Trijn nu verstaanbaar voor den predikant en ze wreef met de palm harer ruwe, roode hand voor hare oogen langs.</p>
<p>‘Neen! hij was geen man!’ antwoordde de predikant op weemoedigen toon; ‘doch we zullen 't voor ons houden, Trijn!’ en de predikant deed even als zij. Ieder ging zijns weegs.</p>
<p>Te huis komende ging Trijn naar den zolder. Daar, tegen den stijl van haar bedstede, hing een fotogram, album-formaat, in papieren lijstje. Zij nam het in haar hand en bleef er lang op staren.</p>
<p>In de pastorie zat op hetzelfde oogenblik de dominee met het groote album vóór zich en hij keek lang en ernstig naar een soortgelijk portret, dat van een jongeling in Oost-Indische uniform. Kees had die ten geschenke gegeven bij zijn vertrek naar Indië. Zoo nu, meenden zij, herinnerden zij zich hem het liefst; en toch! hoe mocht 't <hi rend="spat">alevel</hi> komen? als zijn arme miskende geest uit het armengraf verschijningen kwam doen, dan had hij de stok in den hand, waarmee hij de koeien opjoeg - koewachter geboren - en gestorven.</p>
<p>&nbsp;</p>
<p><hi rend="sc">wijk aan zee</hi>.</p>
<p><hi rend="sc">w.n. wolterink</hi>.</p>
</div>
<div type="chapter">
<interpGrp>
<interp type="primair" value="gork001"/>
    <interp type="secundair" value="west037oudv01"/>
</interpGrp>
<pb n="113"/>
<head rend="h3">Iets over de Oudvelders<note n="1)" place="foot">De Oudvelders, door Hester Wene. Haarlem, W.C. De Graaff. Twee deelen.</note>.</head>
<p>In een paar wèlgeschreven feuilletons (Nieuws van den Dag, 1 en 2 Februari) werd ‘door eene dame voor dames’ reeds ‘het noodige’ over den roman ‘de Oudvelders’ in 't midden gebracht. Men kan gerust zeggen dat de schrijfster, met treffende juistheid op de kracht en de zwakheid van het boek heeft gewezen. Nam zij zoodoende aan onze ‘recenseerende tijdschriften’ het werk uit de hand? Stellig en zeker zal 't meer dan een ziellooze beleefdheid zijn als deze zich bij haar beschouwing aansluiten, gelijk ik voor mij doen zal, en doe bij deze.</p>
<p>Van ‘recenseerende tijdschriften’ gesproken, de schrijfster van 't feuilleton verzekert dat ze te onzent ‘zelden heel vlug’ zijn. Ze ‘praten veelal over boeken, die reeds onder de laatstingeschrevenen van het leesgezelschap
<pb n="114"/>de ronde doen, zoodat directeurs’ (bij voorbeeld) ‘weinig aan hunne voorlichting hebben.’ Wat er waars zij in die bewering mogen de tijdschriften meergemeld zelf beslissen; ik voor mij ben geen tijdschrift en heb mij dus als zoodanig niet te verdedigen. Een paar opmerkingen evenwel:</p>
<p>Als de directeur van een leesgezelschap de man niet is om zelf over een boek te oordeelen, waartoe is hij directeur? En als hij geen boek durft of kan beoordeelen, hoe kan hij oordeelen over een recensie? Wat zal hij doen in geval de recensies uiteenloopen?</p>
<p>Men weet bovendien hoe 't met de ‘recenseerende tijdschriften’ gaat, die wèl ‘heel vlug’ zijn. Wee, zoo al niet den directeuren, dan toch den leesgezelschappen die op hun ijle wateren drijven! Hoe menig degelijk boek wordt hun onthouden! Hoe menig prul hun in handen gestopt! Is het dáárom dat die vluggertjes op den duur toch onder ‘de laatsten’ worden gerekend of heelemaal uit den tijd raken? Dat zou, bij slot van rekening, nog een troost of een geluk zijn.</p>
<p>Vlugheid en vóórlichting zijn dikwerf twee. En altijd zal iemand aan een recensie meer hebben, er beter door worden ‘voorgelicht’, op den weg van goeden smaak, als hij het boek in quaestie reeds gelezen heeft, dan - in het andere geval. Dáárom, zoo begeerlijk de vlugheid bijwijlen ook zijn moge, een rustig napleiten heeft in de wereld der fraaie letteren ook zijn recht; met of zonder verlof van de directeuren onzer leesgezelschappen; dat wilde ik maar even herinneren.</p>
<p>Na dit praatje vóóraf kom ik nu op mijn ‘nabetrachting’ van ‘de Oudvelders’, gelijk gezegd is mij aanslui-<pb n="115"/>tend bij hetgeen ‘door eene dame voor dames’ werd in 't midden gebracht.</p>
<p>&nbsp;</p>
<p>Volkomen ben ik 't met de schrijfster van 't feuilleton eens, dat de roman van Hester Wene ‘veel degelijks, veel waars, veel goeds bevat’ en dienvolgens aller ‘aandacht verdient.’ Zonder aarzeling zeg ik 't haar na dat men ‘een onbekrompen geest’ moet zijn, ‘die veel in de wereld gezien en evenveel gedacht heeft,’ om zulk een ‘kunstwerk’ te kunnen ‘samenstellen.’ Wie vóór alles naar ‘een mooi boek’ vraagt, kan hier zijn hart ophalen. Wie allereerst op ‘een goed boek’ uit is, zal hier stichting vinden.</p>
<p>Een oogenblikje!....</p>
<p>'t Is van algemeene bekendheid dat de vraag naar het ‘mooie’ van een roman volgens sommigen de eene en eenige vraag moet zijn; terwijl de vraag naar 't ‘goede’, anders gezegd naar de ‘zedelijke strekking’, dan verder aan 't onbeschaafde volk kan worden overgelaten.</p>
<p>Een beroemd romanschrijver zei eens in een voorrede: ‘zoo ik dus geen mooi boek heb geleverd, ik zal voor 't minst een goed boek geleverd hebben.’</p>
<p>Een beroemd criticus, deze woorden aanhalend, merkte op: ‘dit klinkt mij ongeveer alsof iemand, bij 't aanvaarden van een ministerieele portefeuille, de verklaring aflegt: ‘“al ben ik dan ook geen staatsman, ik speel toch aardig op de viool.”’</p>
<p>Dat was een vrij aardig gezegde van dien beroemden criticus, maar ik vertrouw dat hij om andere dingen dan dat gezegde beroemd is geworden; een belletrist immers
<pb n="116"/>heeft iets meer met het goede te doen, dan een staatsman met violen. De staatsman kan misschien ‘violen laten zorgen,’ maar de romanschrijver blijft stellig beneden zijn roeping als ‘het goede,’ gemeenzaam uitgedrukt, zelfs zijn kouwe kleeren niet raakt. Men kan hierover wel lang en breed redeneeren, (en van die vrijheid wordt in den lande vrij trouw geprofiteerd), doch men kan 't ook laten -, en ik geloof wezenlijk dat, vooral in den drukken tijd van 't jaar, het laatste boven 't eerste te verkiezen is. Immers, er liggen zoo links en rechts wel eenige producten voor 't grijpen, van auteurs (of kunstenaars...) die op het punt van 't vraagstuk der zedelijkheid wat nonchalant waren uitgevallen, en - -, ze hebben de wereld juist niet veel zegen aangebracht, dat weet iedereen; ook hij, die zich houdt als wist hij het niet. Nu mag men in sommige zaken eenigszins kort van stof zijn. Waar de feiten spreken, zegt het volk, daar heb ik geen ander getuigenis van noode. Dit volk heeft gelijk.</p>
<p>Nu zijn er ook die zeggen: ‘een mooi boek is vanzelf een goed boek,’ en die kunnen óók wel gelijk hebben, maar voorzichtigheid blijft in deze materie toch raadzaam, vooral sinds we met Hamerlings Aspasia, waarin de oplossing van het vraagstuk verwacht werd, nog niet veel verder zijn gekomen dan tot de vraag wat.... Hamerling met zijn classificatie van het schoone en het goede wel mag bedoeld hebben?....</p>
<p>Ten einde nu evenwel niet dubbel en dwars 't verwijt te verdienen dat ikzelf op 't oogenblik alles behalve kort van stof ben, veeleer het eene woordje vooraf op het andere schijn te stapelen -, keer ik terug tot mijn verzekering dat in ‘de Oudvelders’ hun gading zullen vinden
<pb n="117"/>èn zij die vóór alle dingen een mooi, èn zij die een goed boek willen. Als ik er bijvoeg dat belangwekkende onderwerpen in genoemden roman op boeiende manier behandeld worden, dan is er op 't oogenblik geen misverstand tusschen ons mogelijk, al blijft gij, wat ik hopen wil, een nadere verklaring niet overtollig achten.</p>
<p>&nbsp;</p>
<p>De geest van Hester Wene's boek is, ten eerste, geest; geen sleur en geen gezeur. Tot de alledaagsche naturen behoort de schrijfster niet, 't geen onder anderen hieruit blijkt dat zij ook voor het alledaagsche een oog en hart heeft, ook in de waardeering van het minste getrouw is. De geest van Hester Wene's boek is, ten tweede, een edele geest. Onder zijn invloed gevoelt men (dieper, levendiger dan anders) dat het niemand fraai staat van het leven, van de wereld, van den medemensch kwaad te spreken; dat het pessimisme weinig kans heeft het laatste woord der beschaving te zijn; dat Frederik de Groote niet op zijn grootst was zoo dikwerf 't hem inviel ons geslacht ‘<hi rend="spat">die verfluchte Race</hi>’ te noemen. Wel te weten, dit alles zou men onder den invloed van het boek kunnen gevoelen als men te dier ure aan pessimisme, groote Frederikken en dergelijke denken kon; wat den beste misschien zou kunnen gebeuren, schoon ik geloof dat het tijdens de lectuur zelve moeilijk gaan zou; want de lectuur boeit. Doch hoe dit zij, men krijgt onder den invloed van Hester Wene allicht een beteren kijk op vele menschen en dingen; men voelt den geest eener heilige vriendelijkheid over zich komen; men beseft dat in waarheid ‘de liefde de meeste,’ de grootste en sterkste aller machten is die ons menschen ten dienste staan.</p>
<pb n="118"/>
<p>Onder de figuren in den roman is er geen enkele die niet min of meer ons medegevoel gaande maakt. Ook voor de minst ‘interessanten’ weet de schrijfster om een of anderen trek onze belangstelling te winnen. Zelfs de man die zijn vrouw en kinderen door wangedrag ongelukkig maakt; de man die, al ware hij ten slotte niet naar 't cachot gebracht, toch alle kans zou hebben gehad om in de openbare meening voor ‘een slecht mensch’ en nietswaardig schepsel te passeeren -, zelfs deze man wordt onder 't licht dat hier op hem valt een levende bevestiging van het woord vol diepe menschenkennis: ‘de geest is wel gewillig maar het vleesch is zwak.’ Men voelt deernis met hem, zonder daarbij een oogenblik 't kwade te vergoelijken.</p>
<p>Kortom, de roman van Hester Wene is een door en door edel boek; een der weinigen wien eenige macht gegeven is om het peil der humaniteit te onzent wat hooger op te voeren. Wie zal ontkennen dat aan die peilsverhooging voordurend behoefte bestaat? Zijn ze dan allen humaan die er den naam van willen hebben? Neen zij! noch in het kamp der ‘humanisten’, noch in dat der ‘geloovigen.’ Weet ge wat sommigen zeggen? Dat eenerlei lot aan humaniteit en doode talen wedervaart. Veel, zeggen ze, wordt er over geschreven, veel over gekibbeld; meer nog wordt er mee gebluft; doch hare sprake wordt in het land slechts bij plechtige gelegenheden vernomen, om dan ook al den indruk van een doode taal te maken waarvoor in het dagelijksch leven der nieuwere maatschappij geen plaats meer is.</p>
<p>In dit zeggen, ik weet het, ligt overdrijving; doch waarheid blijft het dat de humaniteit onder ons te wenschen
<pb n="119"/>overlaat. Niet het minst wellicht onder ons Nederlanders die van nature zeer tot binnenlandsche twisten geneigd zijn en met name geen moeite ontzien hebben om als kemphanen op kerkelijk gebied onze sporen te verdienen. Niet het minst in den tegenwoordigen tijd, nog daarenboven, nu het groote Europa voor het kleine Nederland niet schijnt te willen onderdoen, nu er onder al de drukte van clericalen en anti-clericalen, van vrienden en vijanden der kerk, van orthodoxen en liberalen, van christenen en humanisten, in de beoefening en aankweeking van een beetje eenvoudige vroolijkheid wel degelijk eenige eer gaat steken.</p>
<p>Welzeker, in zulke tijden en onder zulke omstandigheden zijn boeken als ‘de Oudvelders’ een wezenlijke uitkomst, althans een welkome verkwikking. Eere aan een Hester Wene als zij ons herinnert dat er op oude en nieuwe velden nog wel menschen leven die elkander, over gruppels en hekken en slooten heen, een hartelijk goeien morgen en avond kunnen toewenschen, elkaar een handje willen helpen waar 't noodig is! Eere aan een dichteres die, na veel strijd, zelfs een orthodoxen Egidius en een humanistische Eveline met elkaar in 't huwelijk laat treden.... Halt!.... Daar zijn we gekomen aan een zwakke plaats in 't boek. 't Is billijk dat we aan de dame van 't feuilleton hier eerst het woord laten.</p>
<p>- ‘Waarschijnlijk,’ dus redeneert zij, ‘heeft de schrijfster in Eveline willen schetsen hoe lieftalig, hoe rein, hoe edel een meisje kan wezen, dat wel naast maar toch buiten het christendom werd opgevoed, en de kunst als haar ideaal liefheeft. - - - - Heeft de schrijfster even logisch den stervenden Egidius laten worden uit den rijkbegaafden knaap, die zoo mooi den catechismus opzei en dominee
<pb n="120"/>werd in de hoofdstad? In het eerste deel is zijn ontwikkelingsgeschiedenis, evenals die van zijn speelmakkertje Eveline, keurig uitgewerkt. Zeer jammer dus dat er in 't eind met twee maten gemeten wordt. Jammer dat aan de onkerkelijke tooneelspeelster vrede en kalmte wordt toebedeeld in haar geloof aan menschenadel en in haar wijding aan de kunst -, of neen! dit is goed; maar 't is jammer dat daarentegen aan Egidius, die toch ook zoo innig geloofde en ook een heerlijke roeping had, ten slotte flauwhartigheid en een onwaardig einde ten deel valt. Of heeft de schrijfster de kracht van den hartstocht willen schilderen? Dan ware het niet meer dan rechtvaardig geweest èn in Eveline èn in Egidius de liefde boven de overtuiging te laten gelden.’</p>
<p>Veel waars in, zou ik meenen.</p>
<p>- ‘Wanneer er twijfel in Egidius' ziel ware opgekomen omtrent de leer die hij eens met jongelingsvuur had omhelsd; of wanneer hij oogenblikken had gekend, waarin het standpunt zijner geliefde hem niet meer verwerpelijk voorkwam -, dan ware het overwicht van zijn hartstocht verklaarbaar geweest. Thans wordt in hem de kracht eener vaste geloofsovertuiging miskend.’</p>
<p>Misschien....</p>
<p>- ‘Elke waarachtige overtuiging, hetzij de wereld die met geloof of ongeloof betitelde, gaf de kracht tot heldendaden. Mij dunkt, zoovele duizenden martelaren, van verschillende richtingen, hadden voor den vromen, braven Egidius het recht verworven een held te blijven tot den einde.’</p>
<p>Wat valt daartegen te zeggen?... Wat zou de auteur van Egidius er zelve op antwoorden?</p>
<pb n="121"/>
<p>Zal zij ons toevoegen: ‘ik kan niet helpen dat mijn Egidius ziek is geworden’? Zal zij er bijvoegen: ‘ik geloof dat hij zich wel flinker zou hebben gehandhaafd als die ongelukkige hartkloppingen er niet waren bijgekomen’?</p>
<p>Reeds de enkele onderstelling van zulk een antwoord dunkt mij ongeoorloofd, als beneden den eerbied waarop een talent als Hester Wene alle aanspraak heeft. Een kunstenares van háár kracht weet te goed wat men onder dichterlijke waarheid te verstaan heeft, dan dat zij ons daarvoor een stuk platte werkelijkheid in de plaats zou willen geven, waarbij van de les der kunst geen sprake kan zijn. Zij weet dat een dichter problemen stelt om die als dichter op te lossen; niet om ze te laten bederven door een <hi rend="spat">deus ex machina</hi> die met het heele geval innerlijk niets te maken had. Zij beseft dat een dergelijke manier eigenlijk ongemanierd is, een soort van fopperij die onder verstandige lieden niet te pas komt; een terugnemen met de eene hand van 't geen men met de andere gegeven had; een doorschrappen, dáár komt het op neer, van het vraagstuk zelf dat aan de orde was.</p>
<p>Dit alles weet de auteur zoogoed als een onzer. Ik vermoed dan ook dat ze in de ‘chronische hartkloppingen’ van den strijder voor een zedelijk beginsel, van haar Egidius derhalve, geen <hi rend="spat">deus ex machina,</hi> geen toevallige bijkomstigheid, wil gezien hebben; maar een physiologisch en psychologisch, in elk geval een logisch gevolg van het strijden voor gemeld zedelijk beginsel<note n="1)" place="foot">Zoo denkt ook Eveline er over. Zij zegt (deel II, blz. 250): ‘Daarna was zijn vriend de domine bij hem gekomen en had hem gezegd dat hij trouwen moest; niet wetende (dat denk ik althans) dat Egidius misschien zijn kwaal te wijten heeft aan.... zijn ongeneeslijke liefde voor mij, het zwarte schaap.’</note>. ‘Zóó zijn wij men-<pb n="122"/>schen,’ kan de auteur gedacht hebben; ‘de geest is wel gewillig maar het vleesch is zwak; laat ons toch niet voorbijzien dat het verband tusschen 't geen we ziel en lichaam noemen al bijzonder nauw is, zóó zelfs dat men er eigenlijk geen speld tusschen kan krijgen....’</p>
<p>Zijn het werkelijk zulke overwegingen die Hester Wene bij de teekening van Egidius geleid hebben, dan.... ja, dan kunnen wij natuurlijk wel zeggen dat zij Egidius' ‘gestel’ allicht beter zal gekend hebben dan wij; maar de dichterlijke situatie is er toch óók al niet beter mee geworden; als poëtische figuur werd Egidius onnut ter plaatse waar hij als zoodanig dienen moest.</p>
<p>Er was een probleem gesteld. Twee jongelieden zijn op elkander verliefd en willen graag trouwen (met elkaar, dat spreekt!). Verschil van levensbeschouwing komt storend tusschenbeide. Wordt besloten dat het huwelijk niet zal doorgaan. Partijen zullen voortaan respectievelijk van haar eigen geloof en idealen leven en 't buiten elkaar zien te stellen. Wat nu verder? Nu blijkt verder dat aan de jonkvrouw dit vrij wel gelukt; zij weet zich te redden; maar de ander raakt vreeselijk in de war, wordt tobberig, ziekelijk (dientengevolge of daarenboven? dat is de vraag, maar enfin, wordt ziekelijk), met den dag zeuriger, hoe langer hoe minder tegen zijn hartstocht bestand en - - wil dan ten slotte toch trouwen met de Eveline zijner liefde, schoon èn deze Eveline en zijn eigen levensbeschouwing onveranderd zijn gebleven, naar 't heet.</p>
<p>Welnu, hier is geen opgelost probleem. Hier is een raad-<pb n="123"/>sel waarbij de poëtische logica en moraal tekortkomen. Immers, hier is nu een geval waarbij men kan zeggen: ‘ja, zoo gaat het in de wereld;’ maar <hi rend="spat">hoe</hi> het dan nu eigenlijk <hi rend="spat">hier</hi> ging, dat had de dichter ons moeten verklaren, en dat heeft hij (of liever, zij, de dichteres) hier niet gedaan.</p>
<p>De jonkvrouw heeft er zich beter doorheen geslagen dan de jonkman, ziedaar wat duidelijk is; de rest blijft donker. Was de levensbeschouwing van Eveline edeler, machtiger dan die van Egidius? Brengt men 't er verder mee, al het overige tusschen partijen gelijk staande? Of was Eveline's verliefdheid minder sterk dan die van den ander<note n="1)" place="foot">Deel II, blz. 266 en 267 wordt ons meegedeeld: ‘Somtijds was hij stormachtig in zijn liefde, in zijn verlangen naar den dag waarop Eveline hem geheel zou toebehooren; dan kon Eveline bijwijlen schrikken van zijn hartstocht.’</note>?</p>
<p>Of had zij een sterker constitutie dan hij?</p>
<p>Ziedaar vragen genoeg! Maar het antwoord is zoek en de episode Eveline-Egidius daardoor een mystificatie geworden; geen dichterlijke openbaring van een of ander levensgeheim.</p>
<p>Heeft alzoo de kunst haar doel hier gemist, het geheim der studeerkamer is evenwel geen verborgenheid gebleven. Mijns inziens althans is de bedoeling der schrijfster vrij duidelijk, al treedt ze niet naar den eisch in 't licht.</p>
<p>Zie ik goed achter de schermen, of tusschen de regels, dan kan inderdaad een levensbeschouwing als die van Egidius, naar Hester Wene's oordeel, de noodige kracht in den strijd van 't leven niet aanbrengen. ‘Het is alsof
<pb n="124"/>er toch iets tegennatuurlijks is in zijn strijd tegen alles wat hij ijdelheid noemt; hij verteert letterlijk,’ zegt Eveline ergens (deel II, blz. 201) en ik laat mij niet uit het hoofd praten dat ze daarmee 't gevoelen der schrijfster zelf uitspreekt. Denzelfden indruk krijg ik elders; bijvoorbeeld in 't gesprek tusschen Eveline en domine Houvast (deel II, blz. 241). Domine had gezegd (van Egidius): ‘Maar wat hij deed voor de zaak van Christus, deed hij ten koste van zijn eigen vrede. Hij kon niet leven zonder u... en hij zeide tot zichzelven: <hi rend="spat">ik moet</hi>!’</p>
<p>- ‘En <hi rend="spat">ik</hi> dan!’ barst Eveline daarop uit: ‘Heb <hi rend="spat">ik</hi> hem niet liefgehad? heb ik niet gestreden en geleden om een liefde te overwinnen... die tot niets leiden kon? Ik heb gewerkt op mijn wijs en ik heb er rust en troost in gevonden... Hoe is het dat ik, een vrouw, die rust vond... in wat ik mijn roeping noem... en dat <hi rend="spat">hij</hi>, die <hi rend="spat">zijn</hi> roeping zoo hoog verheven acht boven de mijne... bezwijkt in den strijd?... Vergeef mij, zeg ik op mijn beurt... maar ik vraag bijna... is dat niet omdat het offer, dat hij van zich eischte, gebracht wordt aan... och, hoe zal ik mij uitdrukken?... aan iets onreëels, iets denkbeeldigs... iets onzekers... al wond hij zich op tot de overtuiging dat hij wist om wiens wil hij leed?’</p>
<p>Reeds vroeger had ook tante Eva gemompeld van ‘het opofferen van twee menschenlevens aan een hersenschim...’</p>
<p>In dat alles hoor ik de intieme gedachte van Hester Wene.</p>
<p>'t Is <hi rend="spat">die</hi> gedachte waaraan de schrijfster van 't feuilleton zich heeft geërgerd.</p>
<p>Wij hoorden haar zeggen dat in Egidius ‘de kracht eener vaste geloofsovertuiging wordt miskend.’</p>
<pb n="125"/>
<p>Hester Wene zou kunnen antwoorden: ‘ik heb geen <hi rend="spat">kracht</hi> van dien aard <hi rend="spat">misk</hi>end; ik heb <hi rend="spat">ontk</hi>end een <hi rend="spat">vastheid</hi> van overtuiging als Egidius meende te bezitten. Ik geloofde en geloof niet dat hij zulk een vastheid van overtuiging <hi rend="spat">kon</hi> hebben. Dat juist is het wat ik wilde aantoonen. Overtuigingen als waardoor een Egidius zich trachtte te redden, zijn niet aan den boom der echt menschelijke natuur gegroeid; ze zijn maakwerk; men kan ze met bloemen of vruchten vergelijken die kunstmatig aan een boom of struik zijn gehecht. 't Zijn eigenlijk niet wat men overtuigingen kan noemen; 't is geen cultuur, 't is dressuur. Van zulke dingen kan een mensch niet leven, men wordt er geestelijk asthmatiek van, men kan er hartkloppingen van krijgen, men...’</p>
<p>Och, waren die hartkloppingen er maar buiten gebleven! Want de vraag of ze 't gevolg dan wel de oorzaak van Egidius' zwakheid geweest zijn, blijft nu te allen dage een open vraag. Ziektegeschiedenissen zijn in 't leven zeer lastig, in romans bij gelegenheid rechte quaestiebederfsters. Overigens, wat Hester Wene betreft, zoo ik haar gedachten daareven juist geraden en goed geformuleerd heb, dan weet ik wezenlijk niet wat er tegen te zeggen zou vallen. 't Is wel waar, wat de schrijfster van 't feuilleton zegt: ‘elke waarachtige overtuiging, hetzij de wereld die geloof of ongeloof noemde, gaf de kracht tot heldendaden,’ maar 't is óók waar dat niet alle overtuigingen in alle eeuwen ‘waarachtige’ overtuigingen kunnen zijn. Sommigen hebben haar tijd gehad. Een Egidius, bij voorbeeld, die in den jongsten tijd onzer jaartelling leeft, immers (gelijk uit het boek blijkt) in den tijd der briefkaarten, der kiescolleges en der voorstellingen van Mad<hi rend="sup">lle</hi> Agar in Holland; die daarbij van
<pb n="126"/>kindsbeen af onder den humanistischen invloed van Scheeringshof verkeerde; die zich onder de ‘kinderen Gods’ van Oudsveld nooit geheel op zijn plaats had gevoeld; die (gelijk uit een brief van Sophie Rede blijkt) zijn medemensch om verschil van geloof niet placht te ‘verdoemen;’ die jarenlang aan een academie leefde, al was het dan ook als rechtzinnig-theologisch student te Utrecht; een Egidius die ál de kracht en bekoring van een beschaving als die op Scheeringshof had leeren kennen, mitsgaders al de bekrompenheid en verveling van zekere dogmatische Oudvelders; een leergierig jonkman die te Utrecht dag aan dag bij een zoo zachtaardig en rekkelijk mensch als dominé Houvast de hoogste levenswijsheid schijnt te vinden; die in genoemden domine's bibliotheek al de heroën van kunst en letteren terugziet waarmee men op Scheeringshof scheen te dwepen; die er kennis mee maakt, niet als tersluik en met zekere agitatie, maar op aanbeveling van den predikant zelven in wien hij zijn geestelijken meester, zijn ideaal erkent -; zulk een Egidius, neen waarlijk, is voor een ‘waarachtige’ overtuiging als hij verbeeldt te bezitten naar alle regelen van 't recht verloren. Dat heeft Hester Wene zeer goed ingezien. Hoe jammer dat ze hem aan die hartkloppingen laat sterven en nu tusschentijds niet ál te goed weg met hem weet, hem nu en dan zelfs tot een caricatuur maakt, onder anderen als ze hem op 't denkbeeld brengt zijn meisje door de toezending van een bundel.... kerkvaderlijke lectuur te bekeeren. Kerkvaders aan een lief meisje te zenden... wèl, ik geloof niet dat zelfs de theologische jongelingschap van Zetten en Doetinchem er toe in staat zou zijn!... Er is in sommige kringen veel slechte theologie en weinig echte menschenkennis, doch... alles
<pb n="127"/>heeft zijn grenzen en 't lijdt geen twijfel, dunkt me, of Egidius is niet geworden wat hij als illustratie van de idee zijner dichteres had behooren te worden. Egidius, hoeveel zorg er ook aan zijn beeld ten koste werd gelegd, is misteekend. Ik geloof waarlijk dat de dichteres evenzeer het slachtoffer van een inbeelding werd als hijzelf. Van de inbeelding namelijk dat hij niet vooruit mocht. Wáarom mocht dat niet? Eveline en hij hadden veel van elkander kunnen leeren. Waarom geschiedde het niet? Ze hadden elkaar toch zoo lief. Wáárom moest het drama tusschen hen een verloop nemen dat, uit het oogpunt der dramatiek beschouwd, noch logisch, noch moreel boven dien anderen gang van zaken de voorkeur verdiende, ten slotte geen enkelen lezer bevredigen kan?</p>
<p>Dit van Egidius.</p>
<p>Wij komen tot de (ondergeschikte) figuur van domine Houvast, die ik voor uitnemend geslaagd houd. Ten minste bijaldien de auteur gewild heeft dat ons tegenover dien gevierden predikant der orthodoxen de vraag op de lippen werd gelegd: ‘Zou de orthodoxie van dominé Houvast er wel zoo diep inzitten?’</p>
<p>Ik ben er van overtuigd dat zij dit heeft gewild. In de teekening van Houvast, veel duidelijker dan in die van den ander, wordt (wat zal ik zeggen: de overtuiging der schrijfster, of de waarheid?) voel- en tastbaar gemaakt dat het, op zekeren trap van beschaving, met die orthodoxie niet recht meer wil vlotten. En er is nauwelijks iets stichtelijkers te bedenken dan de humaniteit waarmee onze Hester in deze materie te werk gaat. Humaniteit en kunstvaardigheid dingen hier om den voorrang; men wordt hier genoopt aan het talent van een George Eliot te denken.</p>
<pb n="128"/>
<p>Die vriendelijke, humane domine Houvast! Ge voelt dat het niet pluis met hem is; dat er aan zijn rechtzinnigheid wat hapert. Ge voelt eveneens dat hij in vele gevallen een begeerlijk vriend, raadsman en helper zou wezen. 't Ontbreekt hem aan schranderheid, noch aan gemoed. Wat dit betreft schijnt hij ‘een heele’ te zijn, al is er reden om hem overigens ‘een halve’ te achten. Die ‘heele’ boezemt ontzag in, maakt dat men zich tweemaal bedenken zal eer men ‘den halve’ te lijf gaat, waartoe men soms grooten lust zou gevoelen, vooral (zie den brief van Sophie Rede over ‘de bevestiging’) als hij aan tafel zoo zalvend gebeden heeft en onmiddellijk na het plechtig ‘a..aa..men’ weer in den gemakkelijken conversatietoon valt. Neen, maar men zou zich alevel tweemaal bedenken; want deze Houvast heeft een tact, die ongemeen is. 't Zijn niet alleen de ‘geloovigen’ van burgerlijk allooi, als de gewezen kaarsenmaker-collectant Kronen, die hij met een kuchje, met een woord, met een armzwaai of handgebaar op hun plaats weet te houden als ze hem te na komen. Och heere, neen! plaats hem te midden van adellijke jonkvrouwen en matrones, van conservatieve kamerleden, magistraten en renteniers; laat hem te Utrecht wonen, waar hij ook woont, en 't zal een lust zijn hem in dat deftige sticht te zien - rondscharrelen, zou ik haast zeggen als de man iets van een scharrelaar had; maar dat heeft hij niet; Houvast is een <hi rend="spat">gentleman</hi> en in menig opzicht een verdienstelijk en braaf man ook.</p>
<p>'t Zal een <hi rend="spat">lust</hi> zijn, zei ik daareven; nu ja, lust en lust zijn twee. Houvast weet meer, denkt meer, voelt meer dan het grooter deel der gemeentenaren die met hem dwepen... Als ze eens wat heel kras en boud over ‘de
<pb n="129"/>wereld’ oordeelen, wat ál te veel pretensie hebben, meer blijken geven van praatzucht dan van geest en geestigheid -, o zeker, dan zou 't een lust zijn te weten dat Houvast er bij is; hij kan zoo'n troepje wel aan en weet, in alle schranderheid en vriendelijkheid, een woordje op zijn pas te spreken. Overigens... moet ge niet denken dat de lust van Houvast zelven altijd even sterk is. Ik verzeker u, hij kan zijn weemoedige oogenblikken hebben. Of liever, want buiig is hij niet, er schuilt in den regel eenige weemoed in zijn binnenste... Hij heeft niet voor niets veel gezien, veel gedacht en gevoeld in deze wereld, met name in dat deel der wereld waar hij om zijn ambt en zijn naam het meerendeel zijner jaren moest doorbrengen...</p>
<p>Ik wil er niet veel meer van zeggen. Niet stilstaan bij het feit dat deze Houvast zich, trots zijn ambt van zieleherder, met personen als Eveline liefst buiten de quaestie van ‘'t geloof’ houdt. Niet uitweiden over den raad dien hij aan Egidius geeft: met de ‘ongeloovige’ Eveline te gaan trouwen ten einde... in 't leven te kunnen blijven.... voor den Heer... Ook zullen we maar niet onderzoeken of 't wel rechtzinnig van hem was (tot Eveline) te zeggen: ‘bedenk dat het leven van Egidius in uwe hand ligt’ (een uitspraak waarin aan ‘het schepsel’ inderdaad veel macht wordt toegekend); noch ook vragen of het slotwoord van den roman (‘kind, beklaag de dooden niet’) een woord van den orthodoxen leeraar had mogen wezen. Neen, dit alles blijve wat het is; we weten nu eenmaal dat 's mans rechtzinnigheid niet recht in orde was. Veel liever herhaal ik 't nog eens dat Hester Wene in de schets (meer dan een schets is het niet) van Houvast een proef heeft geleverd,
<pb n="130"/>die haar, zoo ik 't zeggen mag, als mensch en als kunstenares tot eer strekt.</p>
<p>De beroemde Johann Gottfried Herder heeft eens den wensch geuit dat ieder mensch, tegen zijn naderend einde, op een stuk papier mocht schrijven in welk opzicht hij gedurende zijn leven comedie had gespeeld. Herder was van oordeel dat het nageslacht langs dien weg in 't bezit zou komen van zeer ernstige treurspelen.</p>
<p>Aan dat woord van Herder moest ik denken toen de Houvast van Hester Wene mij onder de oogen kwam.</p>
<p>&nbsp;</p>
<p>Bij dit schrijven over ‘de Oudvelders’ heb ik ondersteld dat mijn lezers het boek kenden; dit vooreerst. Verder lag 't meer in mijn plan op enkele punten een ‘nabetrachting’ te houden, dan wel 't geheele werk als kunstwerk te ontleden en te beoordeelen. Over al de schoonheden, en ze zijn vele in getal, die vanzelf in het oog springen, sprak ik dus niet of slechts terloops; men make er mij geen verwijt van! Waarlijk, aan innige waardeering van het boek ontbreekt het mij niet; in lang kwam mij geen Nederlandsche roman in handen, waarin zooveel geest en gevoel en talent zich vereenigden om nu en dan machtige aandoening op te wekken. Is de karakterteekening niet overal evengoed gelukt (allerminst in Egidius), is er enkele malen te weinig voortgang in de handeling (bijvoorbeeld in hoofdstuk 10 van 't tweede deel, al te kennelijk ingelascht ten behoeve van zekere geëmancipeerde dames, zoo deze er van gediend mochten zijn); in den regel gaan karakteristiek en handeling vlug en goed van de hand. De dialoog munt uit door groote losheid en gratie; 't gezel-<pb n="131"/>schap waarbij men wordt binnengeleid is over 't geheel een bijzonder goed gezelschap.</p>
<p>- ‘'t Waren’ (zoo lezen we dl. I, blz. 169), ‘'t waren allen menschen die dachten en gewoon waren van gedachten te wisselen. Niet dat zij, zoodra ze bij elkander waren, over hun beginselen begonnen te praten, over levensdoel, over allerlei gewichtige vragen en twijfelingen van den tijd; zij waren menschen die het konden doen als de aanleiding het meebracht, maar die evengoed wisten te kouten over nietigheden, als men wil, zonder ander doel dan zich en elkander te amuseeren.’</p>
<p>Zóó zijn de menschen met wie Hester Wene u bij voorkeur bezighoudt. Ik geloof dat dit een buitenkansje is, voor niemand te versmaden.</p>
<p>In den kring nu dier menschen stroomt het leven met zijn lief en leed van iederen dag, en elk hunner tracht er iets van te maken, iets mee te doen. Er is gelegenheid om de waarde der godsdienst in verschillende vormen, de waarde der zedelijkheid, der kunst en van andere grootmachten te taxeeren; gelegenheid bovenal om de waarheid van het ‘<hi rend="spat">eines schickt sich nicht für Alle</hi>’ bevestigd te zien. Hierin ligt de voorname bekoring van het boek.</p>
<p>Ook aan Hester Wene is intusschen alweer gebleken dat een mensch mensch blijft. Niet licht zal men onder de ‘geloovigen’ en ‘ongeloovigen’ der eeuw een onpartijdiger, grootmoediger hart aantreffen dan het hare. Doch ook Hester Wene heeft haar partijdigheid en bewijst opnieuw dat een mensch niet over zijn eigen schaduw kan springen.</p>
<p>'t Is niet toevallig dat de kerksche Lina een ‘alle-<pb n="132"/>daagsch’ gezicht heeft, de buiten alle kerkverband levende Eva daarentegen een uiterst ‘belangwekkende’ tronie. Niet toevallig, neen; al het kerkelijke in Oudveld is met den stempel der alledaagschheid geteekend.</p>
<p>Nu zal men zeggen: Oudveld was dan ook Oudveld; een eeuw of wat ten achteren! Ook kan men er bijvoegen dat er een paar malen in 't boek van dezen of dien gezegd wordt: wie weet wat hij (met catechisatie en kerk) gedaan zou hebben, als er een modern predikant ware geweest!....</p>
<p>Zonder twijfel laat deze vriendelijkheid voor der modernen illusie een achterdeurtje open. Ze brengt ons evenwel niet verder dan tot een ‘dankbaar, maar niet voldaan.’ Om complimentjes is 't immers niet te doen, maar om licht over ernstige vraagstukken.</p>
<p>Hester Wene was, dunkt me, boven velen de persoon geweest om, nu ze zich op 't kerkelijk terrein ging wagen, de menigte dergenen niet in het duister te laten die een nieuwe kerk willen, dat wil zeggen, een vereeniging, een inrichting, waarin voor 't godsdienstig leven gegeven wordt wat geen wetenschappelijke, geen kunstlievende, geen zedelijke vereeniging geven kan, hoe hoog deze allen, ook om haar wijding voor 't godsdienstig leven, mogen geschat worden.</p>
<p>Ik spreek hier over (en, als men wil, tot) Hester Wene; men bedenke dit wel! Tot iemand voor wie het woord godsdienst niet ‘<hi rend="spat">Schall und Rauch</hi>’ is. Tot iemand dus, met wie over de zaak van den godsdienst te spreken valt. Tot iemand die, 't lijdt geen twijfel, in de persoon van Eva enkele der diepste sympathieën van haar eigen even en streven heeft geopenbaard.</p>
<p>En wie is Eva?</p>
<pb n="133"/>
<p>Een vrouw die 't christendom niet in zekere 12 geloofsartikelen zoekt om vervolgens te luider te kunnen roepen dat het wezenlijk de moeite van 't zoeken niet waard is (gelijk Strauss op 't laatst zijner dagen, helaas, gedaan heeft en velen hem nadoen); die 't er ook niet in zocht om er dan voor te strijden, zooals 't heet, en ‘het zwaarste der (christelijke) wet’ en profetie inmiddels niet aan te raken; neen, maar een vrouw die, zonder veel van godsdienst en christendom te spreken, al haar leven</p>
<lg type="poem">
<l>‘onder weemoed, scherts en lijden,</l>
<l>met een hart voor al wie strijden,</l>
<l>steeds naar 't hoogste zoeken mocht.’</l>
</lg>
<p>Een christenvrouw van den echten stempel dus, zou ik meenen, is Eva.</p>
<p>&nbsp;</p>
<p>Een vrouw die den adel en den zegen kent van Longfellow's</p>
<lg type="poem">
<l rend="; 2tab">‘learn to labour and to wait,’</l>
</lg>
<p>en in afwachting van den dag dat ook voor haar</p>
<lg type="poem">
<l rend="; 1tab">‘- - 't raadsel zich ontknoope,</l>
<l rend="; 1tab">wat ons korte leven zij,’</l>
</lg>
<p>den korten levenstijd zoo ernstig mogelijk waarneemt om dagelijks goed te doen en dagelijks beter te worden.</p>
<p>Een practische christin derhalve, gelijk in vroeger dagen de gebruikelijke term was. ‘Help goede menschen vormen, en dring niemand een ander godsbegrip op dan hij verkiest te hebben,’ zegt ze tot een aanstaanden predikant (dl. I, blz. 177) en men kan er op aan dat dit zeggen haar
<pb n="134"/>meenens is gelijk al wat zij zegt. Maar deze practische vrouw is geen prozaïsche sloof. ‘Het is te hopen dat niet alle poëzie er bij weg ga; godsdienst is (ook) poëzie in mijn oog,’ voegt zij er, aan 't adres van gemelden candidaat, bij; en zij maakt er geen geheim van dat ‘het denken aan, het peinzen over, het zoeken naar onzienlijke dingen’ in haar oog almede tot de ‘onmisbare bestanddeelen van het menschelijk leven’ behoort. Ook is haar gezichtseinder niet beperkt binnen de grenzen van deez' aarde. Zij hoopt ‘op den voortduur en de volmaking van een leven dat... hier gebrekkig, onvolledig, onaf’ blijft.</p>
<p>Zóó is Eva.</p>
<p>En, gelijk ik zeide. die Eva is blijkbaar Hester Wene's lieveling.</p>
<p>Wat dunkt u van een bladzijde als deze, waarin de schrijfster tot in het diepst van haar eigen gemoed laat lezen? (dl. II, blz. 171):</p>
<p>- ‘Weer bad hij, en het geheimzinnig aanroepen van een hoogere macht, dat millioenen menschen troost gegeven heeft, al hadden zij voor en van die macht honderd verschillende namen en voorstellingen - stemde ook zijn afgetobde ziel kalmer.</p>
<p>Wie het nooit gedaan heeft, weet het niet; wie wèl, hij kent de kracht van het zoeken van zulke gemeenschap.</p>
<p>Het onschuldige herderskind, in catholieke landen, treedt met benauwde ziel het kerkje binnen op den berg, knielt neder voor de pop die het schoonheidsgevoel, het gezond verstand beleedigt van den reiziger die 't met een medelijdenden glimlach bekijkt; zij bidt: “<hi rend="spat">Hilf</hi>, <hi rend="spat">Maria</hi>, <hi rend="spat">hilf</hi>!”</p>
<p>- zij staat op, en getroost en gesterkt in <hi rend="spat">haar</hi> strijd</p>
<pb n="135"/>
<p>Ieder zoekt de gemeenschap waaraan hij behoefte heeft... naar de mate van zijn ontwikkeling.</p>
<p>Zijn zij de hoogst ontwikkelden die nooit hooger gemeenschap zoeken dan met hun eigen wezen?...</p>
<p>Die <hi rend="spat">weet,</hi> oordeele!’</p>
<p>Eva en Hester verstaan elkander. Zijn zij ‘liberaal,’ welnu, ze zijn 't met eere, ze zijn het waarlijk. Voor Jan Rap en zijn familie hebben zij - - - deernis.</p>
<p>&nbsp;</p>
<p>Thans kom ik op het punt van zooeven terug. Waarom wordt het streven van zoovele beschaafden onzes zijds (en onder hen zijn degelijke beoefenaars van kunst en wetenschap warme humaniteits-vrienden), het streven naar wat ik straks een nieuwe kerk noemde, waarom wordt het door iemand als Hester Wene zoo ganschelijk geïgnoreerd, en dat in een boek waar het onderwerp voor 't grijpen lag?</p>
<p>Hoor Eveline (dl. I, blz. 148): - - ‘maar ik voel dat het goed moet zijn voor een mensch, zijn geest telkens aan het alledaagsche, het materieele te ontrukken. <hi rend="spat">Gij</hi> wordt gesticht in de kerk, tante’ (namelijk in de orthodoxe te Oudveld) ‘maar dat wordt niet ieder. Ik, bijvoorbeeld, wordt gesticht (om bij dat woord te blijven) onder het hooren van een symfonie, van een tragedie; het zien van een marmeren beeld kan me stichten; ik ben nu eenmaal zoo; alles wat waarlijk schoon is voert me hooger op, geeft me den lust, ja, de geestdrift om als mensch te streven naar reinheid, naar volmaking als ge wilt....’</p>
<p>Aldus Eveline. Waarom zou een ‘waarlijk schoon’ lied, een ‘waarlijk schoon’ godsdienstig woord ‘in de kerk’ haar dan niet ‘hooger op’ kunnen voeren?</p>
<pb n="136"/>
<p>Hoor Sophie (dl. II, bl. 28): ‘Ik ben Egidius hier in Oudveld (in de kerk) gaan hooren, en vond het doodnatuurlijk dat hij alle menschen meesleepte. Verbeeld u zulk een welsprekendheid, zulk een voordracht over een vrij onderwerp - laat het iets over godsdienst zijn - - -, het denkbeeld doet mij watertanden dan onder zijn gehoor te zitten....’</p>
<p>Welk een vatbaarheid, in die beide meisjes, voor echtreligieuse stichting! Welk een gelegenheid voor de schrijfster om over de behoefte aan een ‘nieuwe kerk’ haar gedachten te laten gaan. Maar het komt er niet toe. Veel en velerlei moge in deze wereld vernieuwing behoeven, maar de kerk mag blijven wat ze is... onbruikbaar voor de beschaafden, zelfs voor zoo edel beschaafden als de dichteres van Oudveld en haar vrienden.</p>
<p>Waarom toch? waarom toch?</p>
<p>- ‘Wie het nooit gedaan heeft, weet het niet; wie wèl, hij kent de kracht van het zoeken van zulke gemeenschap,’ zei de schrijfster toen er sprake was van 't stil gebed.</p>
<p>Mag ik vragen: zou zij nooit, nooit, de poëzie hebben gesmaakt van een samenkomst in het kerkgebouw op den eersten morgen der week? Nooit eenige kracht gevoeld hebben van den orgeltoon, van een woord des heiligen geestes te dier ure en plaats?</p>
<p>- ‘Maar het leelijk gezang? maar de dogmatiek? maar de tocht en de...’</p>
<p>Juist! Dat moest anders zijn, anders worden. Waarom <hi rend="spat">is</hi> het niet anders, sinds lang?....</p>
<p>Wat hebben de Eva's en de Rede's gedaan om het anders te maken?...</p>
<p>Hester Wene! gij die zoo scherp ziet en zoo diep, ik
<pb n="137"/>bid u, laat uw gedachten eens gaan over een bedenkelijk ledig in ons volksleven. Is het goed dat uw Eva's en Rede's en verdere welmeenende menschenvrienden zich zoo gansch en al buiten 't godsdienstig leven hunner ‘Oudvelders’ houden? Goed dat zij den gewezen kaarsenmaker zijn plaats in de diakenbank gunnen, er op letten dat hij ‘op Zondag, in plaats van den langen, bruinen jas, een zwarten rok van stevig laken’ aantrekt -, en daarmee op 't punt van kerkelijke belangstelling zich voldaan rekenen?</p>
<p>Zou 't den heer Rede kwaad hebben gedaan als hij nu en dan eens een bezielende prediking had gehoord over ‘de liefde,’ waarvan de oude bijbel zegt dat ‘ze niet ongeschiktelijk handelt?’ Zou zijn pupil er slechter bij zijn gevaren?</p>
<p>Zou tante Eva er minder om zijn geworden als ze met tante Lina en nichtje Evelien een van die oude kerkliederen had meegezongen - en met al de Oudvelders -, die een gevoelig mensch zoo innig kunnen ‘opvoeren’ omdat het edelst en eeuwig menschelijke er in trilt?</p>
<p>Ach, waarom zooveel van ‘het tooneel’ gewacht, en van de concertzaal en van 't museum -, en zoo niets, <hi rend="spat">niets</hi> van de kerk?</p>
<p>Is het verstandig? Is het hartelijk? Is dit enkel waarachtige beschaving?</p>
<p>Weer denk ik aan Herders woord. Als alle ijveraars voor humanisme, voor aesthetica, voor - - onkerkelijkheid, eens wilden opschrijven in hoever ook <hi rend="spat">zij</hi> in dit leven comedie hebben gespeeld, met groote woorden en gemaakte geestdrift voor <hi rend="spat">hun</hi> goden hebben geijverd!....</p>
<p>Ja, er is op de kerkschen heel wat aan te merken...</p>
<p>En op de anderen dan?...</p>
<pb n="138"/>
<p>Waarom toch die volstrekte scheiding? Dat phariseïsme van onkerkelijke humanisten en aesthetici?...</p>
<p>Zal het nimmer anders worden? Wel erger nog? Altijd meer een bijgeloovig ‘volk’ ter eener, een beschaving zonder - - ja, op den duur zonder noemenswaarde vroomheid, ter anderer zijde? Ten slotte het atheïsme, niet alleen van 't salon, niet alleen van de burgerij, maar ook van ‘het volk’?</p>
<p>Bedenk dat bij ‘het volk’ alle idealen, van eenige beteekenis voor zijn geestelijk leven, met ‘godsdienst’ samenhangen. Leer van de geschiedkundigen dat echte volkspoëzie en volksgodsdienst totnogtoe éen waren. En weet wat het zeggen wil als de beschaafden voor het oog des volks zich afkeeren van de godsdienstige symbolen (van hetgeen der kerke is) die ‘het volk’ vereert.</p>
<p>Nadeel, groot nadeel voor alle partijen!</p>
<p>Een ‘volk’ dat meer en meer de kluts kwijt raakt. Een ‘beschaving’ die, buiten gemeenschap met het groot geheel, meer en meer uit haar kracht groeit en er ook al niet gezonder en niet levenslustiger op wordt, dat verstaat zich.</p>
<p>Waren er niet zooveel Eva's en Rede's die zich isoleeren van 't godsdienstig leven ‘des volks,’ er zouden ook minder Houvasten zijn, die meer hart hebben voor dat volk - -, ja, meer hart! Maar die, door al dat isolement, noch op den duur het volk kunnen redden, noch hun eigen zelfstandigheid....</p>
<p>- ‘Kind, beklaag de dooden niet!’ Dat woord klinkt weemoedig.</p>
<p>Bedrieg ik mij niet, dan is het evengoed een woord van Hester Wene als van den predikant Houvast.</p>
<pb n="139"/>
<p>Pessimistisch, leven- en wereldverachtend is Hester Wene niet.</p>
<p>Heeft zij dan hartstochtelijk verlangen naar een betere wereld, ‘aan gene zijde des grafs?’</p>
<p>Dat eerder. Maar dat toch óók niet. Aan hartstochtelijkheid tracht zij zich buitendien te spenen... als tante Eva, die óók haar strijd had gehad...</p>
<p>Wat moet dan dat ‘kind, beklaag de dooden niet;’ beduiden?</p>
<p>Het moet beduiden: ‘spreek geen kwaad van het leven en geen kwaad van den dood!’</p>
<p>Dus ongeveer De Génestets ‘levenslust en stervensmoed?’</p>
<p>Gij zegt het: <hi rend="spat">ongeveer</hi>..... Maar 't heeft er toch niet veel van. Gij moet denken, sinds dien tijd der ‘eerste gedichten’ is er in de wereld heel wat veranderd....</p>
<p>Ook in de humanisten te Oudveld en elders. Er is in die kringen een bijzondere soort van kalmte gekomen. Een andere kalmte dan die der vertroosting.</p>
<p>Een kalmte die nu en dan doet verlangen naar - - - desnoods naar den gloed en de geestdrift waarmee de Oudvelders hun psalmen zongen!</p>
<p>Hetgeen niet wegneemt dat Hester Wene gedaan heeft wat zij kon. Ook zal de wereld er wèl bij varen als velen tot haar zeggen: ‘uw ernst is mijn ernst; uw geloof (dat de liefde de meeste is) mijn geloof.’</p>
<p>Eere daarom aan Hester Wene!</p>
<p><hi rend="sc">g. van gorkom</hi>.</p>
<pb rend="blank" n="140"/>
</div>
<div type="chapter">
<interpGrp>
<interp type="primair" value="niev001"/>
</interpGrp>
<pb n="141"/>
<head rend="h3">Fabelen,
<lb/>
Lord Lytton naverteld.</head>
<p>Lord Lytton, de tegenwoordige Onderkoning in Britsch Indië, (zeldzaam voorbeeld van een fijn diplomaat die tevens een fijn dichter is), maakte reeds vroeger als letterkundige niet geringen naam onder 't pseudoniem ‘Owen Meredith.’ Hij gaf in 1874, voor 't eerst onder zijn eigen naam, twee bundels berijmde fabelen<note n="1)" place="foot"><hi rend="spat">Fables in Song, bij Robert Lord Lytton; William Blackwood and Sons, Edinburgh and London</hi>.</note> in 't licht, wier veelzijdige waarde mij getroffen heeft. Ik waagde hier zelfs geen poging om den geest en den humor, de lyrische bevalligheid en den keurigen versbouw, ook niet om den dikwijls vrij duisteren zin dezer fabelen, in een Nederlandsch gewaad te steken. 't Viel mij in, eenvoudig enkele er van na te vertellen, grootendeels op eigen wijze, en soms niet al te getrouw. Van 't oorspronkelijke bleef zoodoende niet veel
<pb n="142"/>over, dan misschien eene gedachte hier en daar, die den lezer niet gedachteloos laat, wellicht.</p>
<p>De dichter moge mij, voor de rest, mijne groote vrijheid met zijn werk vergeven.</p>
<div type="section">
<head rend="h4">I.</head>
<p>‘Noodlot, blind en onrechtvaardig, hoe hard zijt ge voor mij! - Vreugdeloos en onopgemerkt, moet ik traag mij voortsleepen langs den grond. De vogel, o wellust! zweeft vrij in zonneschijn en reine lucht door 's hemels hoogste ruimten. In glorie slaat hij zijn wieken uit, en jubelt. Maar ik, arme, aan de aarde vastgeklonken - nauw kan ik 't hoofd opheffen uit dit lage stof. Noodlot, blind en onrechtvaardig, hoe wreed misdeeldet ge mij, daar ge mij den geest schiept van een arend, in 't lichaam van een worm!’</p>
<p>Aldus eene schildpad. 't Beest was, als al zijn gelijken, klein van kop en kort van pooten, hoog van rug en hard van schaal; doch van al zijn gelijken onderscheidde 't zich door eene edele eerzucht. Eene schildpad, die van haar prille jeugd geen anderen droom had dan van adelaarsvlucht: van zich te wiegelen nabij de starren, op eenzame, ongenaakbare hoogte boven zee en land en al de gedierten die daarin zwemmen of daarop kruipen, - zeg zelf, is zulk eene schildpad wel een amphibie als elk ander?</p>
<p>‘Noodlot, blind en onrechtvaardig!’ - -</p>
<p>Maar 't noodlot had de klacht vernomen. Opeens vond de koene droomster zich opgetild boven den grond. Rees
<pb n="143"/>zij - of zonk de aarde? Zij rees. Snel opwaarts rees zij, van den lagen bodem los. En de heuvelen werden molshoopen, de wouden groene ruigten slechts langs hunne flanken; zilveren draden de rivieren, de meren als pantserschubben, glinsterend in de zonnestralen. De schildpad rees. En de zee spreidde breeder en wijder zich uit voor haren blik; en de bergtoppen slonken weg onder hare voeten; en de wolken kwamen tot haar; en zij ging de zon omhelzen. Ha! hoe de reine wind haar streelde! Hoe de blauwe aether haar bedwelmde! ‘Goden!’ riep zij, ‘eindelijk geschiedt mij recht. Noodlot, gij maakt uw misslag goed, ik vergeef u al 't verleden!’</p>
<p>Gij hebt 't reeds geraden, snedig lezer, Eigenlijk had de schildpad zoo geen reden tot juichen. De vogel van Jupijn, na lang in kringen te hebben rondgezwierd waar geen oog hem bespieden kon, was, half uit verveling, half uit gebrek aan beter, neergestreken op ons roemziek amphibie, en had 't hemelhoog meegevoerd in zijn klauwen, om er zijn jongen mee te spijzen in zijn nest. De weg daarheen lag door de wolken.</p>
<p>Maar zoo ge dit onze schildpad verteld hadt, zou zij 't u hebben heeten liegen. Zij wist niet van den sterken vogel boven haar. Zij voelde de klauwen niet, die hare schaal omhaakten. Werkelijk meende zij te vliegen uit eigen kracht, te zweven op de wieken van eigen genie. Vergeefs waarschuwde haar eene zwaluw: ‘Stofbewoonster, log moedertjelief, dit toertje naar de wolken bekomt u slecht!’ - De schildpad werd zelfs boos, en beet haar heel vinnig toe: ‘Tut tut, kleine jaloersche wijsneus, heb maar geen zorg om mij! De goden, zeg ik u, hebben eindelijk mijne waarde erkend, en mijne sfeer in 't groot heelal mij toe-<pb n="144"/>gewezen. Tot dusver, weet ge, stond de schepping niet veel beter dan 't onderst boven: wat hoog moest zijn, was laag; en wat kruipen moest, dat vloog, zwaluwtje!’</p>
<p>Terwijl 't beest zoo snoefde, wipte in de diepte juist een haasje uit 't bosch. De adelaar, die liever wildbraad had dan soep dien middag, ontsloot zijn klauwen, plofte op 't haasje neer -, o wee! Nog veel sneller dan ze was gestegen, daalde onze schildpad. Een duizelende val - een smak -, en de ijdeltuit, die voor zich 't aardsche stof niet goed genoeg geacht had, lag verplet, tot moes vermorzeld, in 't aardsche stof ter neer.</p>
</div>
<div type="section">
<head rend="h4">II.</head>
<lg type="poem">
<l rend="; 1tab">In eene herberg op 't land logeerde een vreemdeling.</l>
<l>Hij had een kamer in die herberg: niet ver onder 't dak,</l>
<l rend="; 2tab">En met een venster op een binnenplaats.</l>
<l rend="; 1tab">Een fraai uitzicht had men uit dit venster niet:</l>
<l rend="; 2tab">Want vlak er onder was een aschhoop;</l>
<l>En op dien aschhoop groeide (als 't groeien heeten mocht)</l>
<l rend="; 2tab">Een dorre, armelijke brandnetel.</l>
<l rend="; 1tab">Deez' netel wordt de hoofdpersoon in dit verhaal.</l>
<l>&nbsp;</l>
<l rend="; 1tab">De vreemdeling was geoloog; hij sleet zijn dagen</l>
<l>Met 't zamelen van steenen, keien, brokken</l>
<l>En splinters van de rotsen in den omtrek.</l>
<l rend="; 1tab">Maar, ofschoon een man van diepe wetenschap en studie,</l>
<l>Was hij keurig net op zijn persoon -, een proper geoloog.</l>
<l>Hij schoor dus elken ochtend trouw zich kin en koonen glad;</l>
<l>En smeet 't zeepsop uit 't venster op den aschhoop.</l>
<pb n="145"/>
<l rend="; 2tab">Dit dagelijksche lauwe buitje,</l>
<l rend="; 1tab">Dat een roos of anjelier vermoord zou hebben,</l>
<l>Was als hemelnat voor onze netel; en de plant,</l>
<l>Niet min verwaand dan dorstig, leefde waarlijk in den dunk,</l>
<l>Dat deze onsmakelijke dauw haar uit den hemel neerviel.</l>
<l rend="; 1tab">Zij zag er eene gaaf van goddelijke voorzorg in -,</l>
<l rend="; 1tab">Eene Voorzienigheid à part om harentwille.</l>
<l>‘O Jupiter,’ riep zij, ‘hoe wijs bestiert gij 't al!</l>
<l>Door wat schikking, hoog en diep, zendt dag aan dag uw goedertierenheid</l>
<l>Mij dezen malschen regen, die mij laaft en drenkt!</l>
<l>Ik zie het, ja! 't loopt alles onder uw beleid, aanbiddelijk harmonisch,</l>
<l>Op het ééne groote doel der Schepping uit: <hi rend="spat">het heil van netels</hi>.</l>
<l>Dáárom, machtige Jupijn, van nu af, zweer ik, zij mijn éénig streven,</l>
<l>Mee te werken tot uw oogmerk: vruchtbaar te wezen:</l>
<l>Met mijn hoog bevoorrecht soort, met netels, gansch de wereld te bevolken!’</l>
<l>&nbsp;</l>
<l rend="; 1tab">Nu wilde 't ongeluk, dat straks de geoloog vertrekken moest,</l>
<l>Om elders met houweel en spa zijn kans te gaan beproeven.</l>
<l rend="; 2tab">Hij pakte al zijn huisraad samen -</l>
<l rend="; 2tab">Zijn specimens, zijn brokken steen vooral ook.</l>
<l rend="; 2tab">Maar wat hij dubbel had,</l>
<l>Of wat hem toch te onbelangrijk scheen om 't mee te sleepen,</l>
<l rend="; 2tab">Wierp hij 't open venster uit,</l>
<l rend="; 2tab">Juist als te ochtend nog zijn zeepsop.</l>
<l rend="; 3tab">De zware brokken ploften, en - -</l>
<l rend="; 2tab">Plof! viel er een op onze netel neer,</l>
<l rend="; 1tab">En knakte 't schrale, dunne stengeltje,</l>
<l rend="; 1tab">Dat juist zijn best deed om tot bloeien te geraken,</l>
<l>En een psalmtoon op de lippen had van vrome, zelfverheerlijkende Zeusverheerlijking.</l>
<l>De psalmtoon zou niet klinken - maar wel een bittre vloek:</l>
<l rend="; 1tab">‘Vermaledeid! kon deze logge bonk geen ander treffen! -</l>
<l>Ook dit van u, Jupijn? - Wat? - goden? Jupiter? -</l>
<l>Een valsche demon heerscht, en maakt een hel van de aarde!</l>
<l>Een blinde kans hakt in 't blinde rond,</l>
<pb n="146"/>
<l>En treft uit lust tot treffen! - Vermaledeid!’</l>
<l>&nbsp;</l>
<l rend="; 1tab">De netel heeft, zóó vloekende, den geest gegeven.</l>
</lg>
</div>
<div type="section">
<head rend="h4">III.</head>
<p>Een rozestam en een braamstruik stonden in denzelfden hof naast elkander. Zij schoten in één en denzelfden grond wortel; eenzelfde dauw besproeide, eenzelfde zonnetje koesterde hen. Toch scheen er verschil tusschen hen te bestaan: want al de bezoekers van den hof toefden bij de roos, om haar te bewonderen en te beruiken - maar den braamstruik gingen zij voorbij zonder een woord of een blik.</p>
<p>‘Wat er toch aan haar is?’ mompelde spijtig de braamstruik. ‘Wat ze toch aan haar zoo mooi vinden? Wij groeien in ééne aarde; en de eene bloem is toch zoo goed als de andere. <hi rend="spat">Ik</hi> kan 't niet zien. Kunt gij 't zien?’ vroeg hij een grashalm naast hem. ‘Ik niet,’ antwoordde de grashalm: ‘en 't kan mij ook niet schelen.’</p>
<p>‘'t Zal, wel bekeken, hare manier van groeien zijn,’ dacht de braamstruik. ‘'t Zal - - oho! dáár heb ik 't! Haar stammetje zit vol doorns; 't zal 'em in die doorns schuilen!’</p>
<p>En fluks begon hij zich doorns te laten wassen, wáár hij maar kon - gelijk een jong student haren op zijn kaken. En toen hij goed vol zat met de harde stekels, begon hij, om toch vooral de aandacht te trekken, de kleeren der wandelaars stuk te rijten met zijn prikkels. ‘Nu zal 't
<pb n="147"/>wel gaan,’ meende hij. ‘Nu zal men ook mij wel opmerken.’</p>
<p>Inderdaad, men merkte hem op. Maar in plaats van hem te bewonderen, sneed men hem af, en slingerde hem over de heining.</p>
<p>Dáár lag hij nu, en beklaagde zich deerlijk. ‘De eene bloem is zoo goed als de andere,’ kermde hij; ‘en de drommel mag weten waarom zoo'n roos nu eigenlijk beter heet dan ik. Maar 't schijnt wel dat in een braamstruik leelijk staat, wat mooi gevonden wordt in eene roos. O wereld vol vooroordeel!</p>
<p>Zóó philosopheerend, kroop de braamstruik weg naar 't bosch. En wijl hij toch nog verstandiger was, dan men zou meenen, zoo is hij in 't bosch gebleven.</p>
<p>Wie kijken gaat, kan er hem nóg ontmoeten.</p>
</div>
<div type="section">
<head rend="h4">IV.</head>
<p>Er waren er eens twee, die met elkander niet overweg konden, en dan ook niet veel goeds van elkaar spraken. De één, die maar één hoofd en één tong en vermoedelijk maar twee beenen bezat, heette <hi rend="sc">hij</hi>; de ander, die zooveel hoofden en tongen had als ge u maar verkiest te denken, willen we <hi rend="sc">zij</hi> noemen.</p>
<p><hi rend="sc">Hij</hi> ('t moet erkend worden) was geen aangenaam mensch: heel wat stugger en stroever, dan men behoeft te wezen om in deze wereld te mishagen. En <hi rend="sc">zij</hi>, óók lang geen engelen, wonden geen doekjes der liefde om de waarheid.
<pb n="148"/>Volmondig, openhartig, rondborstig, in zijn gezicht en achter zijn rug, schreeuwden <hi rend="sc">zij</hi> 't uit, dat <hi rend="sc">hij</hi> een beer, een buffel en een boeman was.</p>
<p>Na zeven jaren (ge weet, de mensch verandert na zoo'n tijdperk), begon <hi rend="sc">hij</hi> in te zien dat 't toch waarlijk met hem niet was zooals 't wezen moest: dat hij niet aardig deed, en dat hij zich moest beteren. En van een beer, een buffel en een boeman, werd <hi rend="sc">hij</hi> een kalf, een charmant mensch.</p>
<p>Maar <hi rend="sc">zij</hi> (dom volk!) schreeuwden nog altoos door: ‘een beer, een buffel, een boeman is <hi rend="sc">hij</hi>!’ - totdat eindelijk, eindelijk, na nogmaals zeven jaren, de nieuwe waarheid over de oude toch triomfeerde, en <hi rend="sc">zij</hi>, van dwaling overtuigd, begonnen te fluisteren, straks te schreeuwen onder elkaar: ‘<hi rend="sc">hij</hi>? geen netter mensch dan <hi rend="sc">hij</hi>. Wij hebben ons vergist! Wij zagen mis! <hi rend="sc">Hij</hi> is om te stelen!’</p>
<p>Eindelijk! eindelijk!......</p>
<p>Inmiddels hadden de zeven jaren weer gewerkt. <hi rend="sc">Hij</hi> was weer de oude geworden: een beer, een buffel en een boeman.</p>
<p>Maar 't volk riep tot zijn dood toe: ‘Een best mensch, een kalf, een charmant persoon! Om te stelen!’</p>
<p>&nbsp;</p>
<p>Tusschen u en uwe reputatie, beste vriend, ligt een lange duur. Gij prijst den glans van Sirius? - Negen jaren had die glans noodig om tot uw oog te geraken. En mocht Sirius morgen in 't niet worden opgelost - nog negen jaren ná morgen zoudt ge zijn flonkeren schoon noemen.</p>
</div>
<div type="section">
<pb n="149"/>
<head rend="h4">V.</head>
<p>Eene horzel stak een koetspaard haar angel in den neus. 't Paard, dol van schrik en pijn, sloeg op hol, en slingerde de koets tegen een boom aan stukken.</p>
<p>In die koets zat 't gelukkigste paar ter wereld: een bruigom met zijn bruidje, pas van 't stadhuis. Hand in hand, zoo zalig, blikten zij elkander in de oogen. Zij reden heen, ter huwelijksreis - zij gansch de zijne - hij gansch de hare - beiden àl te zalig schier.</p>
<p>Opeens -, een zwaai, een schok -, en de bruigom had zijn nek gebroken, de bruid haar hart.</p>
<p>Wie mee zijn nek brak, was de koetsier. De stakker liet eene weeuw en vijf weezen achter, broodeloos.</p>
<p>En voort, voort holde 't verschrikte paard - voort, den weg op - voort, met ijzeren hoeven over de leedjes van een blonden dreumes - 't éénig kind van een schatrijk edelman. Men droeg 't kind naar huis, dood. En den vader kon men naar 't dolhuis brengen.</p>
<p>Was 't hiermee uit?</p>
<p>Voor ditmaal, ja. Voor heden had de beet van de booze horzel leed genoeg gesticht.</p>
<p>Die booze beet!...... Maar stil eens! De horzel gaf gehoor aan 't teederste wat horzels en menschen in zich hebben: aan moederlijke liefde, toen ze hare eitjes wilde leggen in paardevleesch, opdat haar jongen aanstonds na hunne intree in 't leven voedsel zouden hebben dat hun paste........ Kan er boosheid zijn in moederlijke liefde?</p>
</div>
<div type="section">
<pb n="150"/>
<head rend="h4">VI.</head>
<lg type="poem">
<l rend="; 1tab">Een blonde jongen kwam gehuppeld uit de school,</l>
<l>Voorbij de werkplaats van een timmerman - of, moet ik 't zeggen? -</l>
<l>Van een kistenmaker.</l>
<l rend="; 2tab">En uit 't venster, juist als hij voorbijsprong,</l>
<l rend="; 2tab">Kwam een schaafkrul neergefladderd vóór zijn voeten.</l>
<l rend="; 3tab">'t Knaapje, een weeuwekind,</l>
<l rend="; 2tab">Aan kennis van de wereld en aan speelgoed niet te rijk,</l>
<l rend="; 2tab">Neemt zachtkens 't teere dingje van den grond,</l>
<l rend="; 2tab">Verwonderd zinnend wat het wezen mag.</l>
<l rend="; 1tab">Het is zoo geurig - licht en zacht als zijde -</l>
<l>Zoo fijn doorstikt met roode aartjes in 't doorschijnend blank -</l>
<l>Het glimt in 't zonlicht, als een lok van gouden haren.</l>
<l rend="; 1tab">Hij meent een schat te hebben opgeraapt.</l>
<l>Maar behield hij dien - wat zou zijn moeder zeggen? -</l>
<l rend="; 1tab">Braaf snelt hij den winkel in, en biedt bedeesd</l>
<l>Den meester 't schaafsel aan. ‘Mijnheer,’ zoo stamelt hij,</l>
<l>Dit mooie krulletje viel uit 't raam. Hebt gij 't niet gemist?</l>
<l>Ik heb 't opgeraapt, en breng 't u terug.’</l>
<l rend="; 1tab">De forsche meester staakt den arbeid, wischt het zweet</l>
<l>Zich van 't voorhoofd, en kijkt met groote oogen</l>
<l>Het jongsken aan, dat, blond en blozend als de engelen,</l>
<l>Een visioen hem schijnt uit hooger wereld.</l>
<l>Dan trekt hij 't knaapje tot zich, tilt het op zijn knie,</l>
<l>En spreekt het toe, zoo vriendlijk als zijn barsche stem gedoogt:</l>
<l>‘Hoe oud zijt ge al, mijn jongen?’ - ‘Vijf jaar -</l>
<l>Met Mei.’ - ‘En vindt ge heusch dit schaafseltje zoo mooi?’ -</l>
<l rend="; 1tab">De blonde krulkop knikte. En de blauwe kijkers schoten stralen,</l>
<l>Als straks de baas een ganschen handvol van dit mooie schaafsel</l>
<l>Hem in de armen stopte. ‘Loop, kleine man!’ riep hij -</l>
<l>‘Nu gauw naar moeder!’</l>
<l rend="; 1tab">En de blonde knaap, den koning te gelukkig,</l>
<pb n="151"/>
<l>Was al verdwenen, zonder hem te danken.</l>
<l>&nbsp;</l>
<l rend="; 1tab">Ik weet niet hoe; - maar toen 't blonde kind gegaan was,</l>
<l>Had de baas geen zin meer aan zijn arbeid.</l>
<l>Hij stak een pijpje op; en als de blauwe wolkjes krinklend zich verloren,</l>
<l>Als droomen, of gedachten, of herinneringen van weleer,</l>
<l>Viel hij aan 't mijmeren. - ‘Zie,’ peinsde hij:</l>
<l>‘Zulk schaafsel, dat ik achteloos laat vallen bij mijn werk,</l>
<l>Heeft waarde voor een kind - voor 't liefste wat ik hebben kon op aarde.</l>
<l>Doch mijn arbeid zelf, waar ik voor zwoeg en zweet -</l>
<l>Wie prijst hem? wie waardeert hem? - Wie?’</l>
<l>&nbsp;</l>
<l rend="; 1tab">Ik weet niet hoe; maar ik verklaar u dat de baas geen grooten zin had</l>
<l>Om voort te schaven aan de doodkist die bij hem besteld was -</l>
<l>En waar men op wachtte.</l>
</lg>
</div>
<div type="section">
<head rend="h4">VII.</head>
<p>Van ronde getallen houd ik. Tienduizendmillioenmaal tien duizend millioen klinkt zoo rond als een knikker. Omtrent zóóveel droppels zijn er in de zee. Wie 't niet gelooft, of 't nauwkeuriger wil weten, die telle ze na.</p>
<p>De zee is niets dan droppels. Wilt gij 't bewijs? - Smijt een poedel in den oceaan - en als hij weer op 't droge komt, zie of 't niet enkel droppels zijn die hij uitschudt.</p>
<p>&nbsp;</p>
<p>De wijde zee deed haar middagslaapje. 's Ochtends was er drukte genoeg geweest op haar vlak: gesprankel en gehuppel van golfjes zonder tal, die voor 't briesje 't op een loopen zetten, als stoeiende hondjes heentuimelend over elkander. Maar nu de zon loodrecht neerstraalde van
<pb n="152"/>den hemel ('t was onder de Linie, precies), nu had loomheid zelfs de onvermoeibare golfjes bekropen. Plat lagen zij neer. En de zee zelve, de oude moeder van de golfjes, deed als hare kinderen. En terwijl zij sluimerde, trok de damp haar van 't voorhoofd. Zóó heet was 't.</p>
<p>Die damp - niets dan droppels was hij; maar droppels in een toestand van extase - los van de stof, als pelgrims, die optrekken tot een hoogste heiligdom. Hún hoogste heiligdom, hun afgod, was de zon.</p>
<p>Zij stegen op, in de gedaante van eene witte wolk, schoon als een droom. Hooger en hooger stegen zij. Maar lang vóór ze de zon bereikt hadden, kwam er een forsche wind uit 't zuidwesten, die hen meesleurde, als nietige stofjes die ze waren - ver over de zee en over 't land. En toen kwam er een andere wind uit 't noordwesten, een gure huiler, die hun al hun extase, al hun pelgrims-stemming en dampvorm benam, en hen weer worden deed tot droppels.</p>
<p>Zóó ploften ze neer uit de hoogte, als regen - schuin gedreven, in dolle vaart, ruischend en kletterend. 't Was in een bosch in Polen.</p>
<p>Daar lagen ze nu, dooreengesmeten, zoodat er geen droppels meer uit hen te herkennen waren. Sommigen, die in beken te recht kwamen, vonden snel genoeg hun weg weer naar moeder de zee. Anderen, minder voorspoedig, doolden den grond in, langs donkere gangen zonder eind, naar 't scheen eeuwig voor zon en zee verloren - totdat ze onverwachts als bron vroolijk te voorschijn bruisten. Ook die vonden den weg naar moeder wel weer, en hadden dan van nikkers en kabouters heel wat te vertellen. Maar nóg anderen bleven liggen in 't bosch, roerloos in eene holte. Hen nam geen beekje vriendelijk met zich mee. Hun
<pb n="153"/>bood de aarde geen uitweg. Zij lagen stil in een plas tezamen -, en wachtten, wachtten.</p>
<p>&nbsp;</p>
<p>'t Was daar vervelend wachten, in die holte - vooral wanneer men levendig van natuur was, en in de verte niet gissen kon wáár men eigenlijk op wachtte.</p>
<p>In 't eerst vonden de droppels 't nog wel aardig, zoo eene kleine zee gevormd te hebben onder elkander - zoo kalm te rusten op 't zachte mos en onder 't groene loover - zoo niets ter wereld te doen te hebben, dan takken en bladers zoo klaar mogelijk te weerspiegelen. Maar toen dit leventje (dat wezenlijk geen leven was) dag aan dag hetzelfde bleef, begonnen er zuchten, droeve zuchten, op te borrelen uit den regenplas: -</p>
<p>‘Hoe nu! Werden we dáárom geboren uit de zee? zijn we dáárom kroost van de eeuwig beweeglijke; werd dáárom de zin ons ingeschapen tot sprankelen in 't zonlicht en heenzweven op den wind -, opdat we hier voor altoos zouden wachten, en vervuilen - een levenlooze poel? Hoe! Wáár is de zee; en waar zijn de stormen? Moesten we ze slechts liefhebben om ze te derven? Was onze geboorte bedrog? Is ons leven leugen?’</p>
<p>&nbsp;</p>
<p>Er was geen antwoord. Stilte, en eenzaamheid, en somberheid, als voorheen. Nooit drong een zonnestraaltje door 't dompig dichte bladerdak; en 't was heel wat wonders, als een reebok schuchter voorbijsprong, of een vogel op een tak zich even hooren deed.</p>
<p>Maar <hi rend="spat">wie</hi> er kwamen om de droppels gezelschap te houden? - Gansche zwermen muggen, die in den plas haar witte eitjes legden, waar roode wurmpjes zich uit los-<pb n="154"/>wonden - wriemelend, kronkelend ongedierte. En eens viel een eekhoorn dood in den plas, om er langzaam in weg te rotten - tot walging van de droppels, maar tot vreugd van de krielende maden. Ook sloeg eene oude pad dicht bij den plas hare woning op, onder een wortel; en 't scheen haar éénig vermaak, uren lang te zitten staren aan den rand - onbeweeglijk, stom en grijnzend. En als de droppels, van heimwee verteerd, hun leed eens klaagden aan deze sombere gezellen, dan verdraaide de pad spottend haar zwarte oogjes, en de half vergane karkas van den eekhoorn stiet een hoongelach uit........ O herinneringen! zoo zoet, zoo pijnlijk voor de arme droppels. Herinneringen van blauwe hemels en rozeroode koraaltakken! Herinneringen van frissche ochtendstonden, als de wind kwam aangestreken, met gejubel! Herinneringen van lauwe avonden, als de starren, trillend van teederheid, haar weerschijn baden lieten in der droppelen nat!....... En o, ergernis bij leed, wanneer de oude pad, of de doode eekhoorn, of eene uitgevreten hazelnoot, die mee in den plas dreef, tot de droppels aan 't preeken sloeg over den plicht van tevredenheid - en hoe alles op aarde tot bestwil is van alle dingen - en hoe een droppel, zoo goed als een neutje, zoo goed als eene pad, 't nemen moet zooals 't valt in de wereld! - Dan werd 't den droppels zóó bitter te moede, dat ze wenschten nooit de zee en de zon gezien te hebben, maar als padden te zijn, of als uitgevreten hazelnoten.</p>
<p>&nbsp;</p>
<p>De zomer verstreek; - de herfst kwam, met zijn woeste vlagen. En 't gebladerte werd ijler boven den plas. En op zekeren avond, na een storm, waren de takken zóó kaal ge-<pb n="155"/>reten, dat ze 't flonkeren doorlieten van eene heldere ster.</p>
<p>‘Ha! starlicht!’ riepen de droppels - ‘als vanouds!’</p>
<p>En een beven trok over den plas, toen 't beeld der ster zich baden kwam in zijn modderig vocht - als vanouds!</p>
<p>En de droppels blonken en sprankelden weer, trots hunne troebelheid, schooner dan zilver nog - als vanouds!</p>
<p>En zacht fluisterde de ster hun toe: -</p>
<lg type="poem">
<l rend="; 3tab">‘Gij, der eeuwigheid kinderen,</l>
<l rend="; 2tab">Wanhoopt niet!</l>
<l rend="; 2tab">Meet niet uw wezen naar hetgeen gij óm u ziet;</l>
<l rend="; 2tab">Doch naar de hoogten, die er bóven liggen,</l>
<l rend="; 2tab">En naar den glans die zich er in weerspiegelt.</l>
<l rend="; 3tab">Geduld! ook úwe ure komt.</l>
<l rend="; 3tab">Vertrouwen! wanhoopt niet!’</l>
</lg>
</div>
<div type="section">
<head rend="h4">VIII.</head>
<lg type="poem">
<l rend="; 1tab">In de eeuw, toen vorstjes van een duim hoog</l>
<l>Over staatjes van een hand breed den tiran nog speelden,</l>
<l>En met den kleinen man zoo solden naar hun goeddacht.</l>
<l>Leefde er een goed, maar zéér klein man in zeker stadje - ik verzwijg liefst wáár.</l>
<l rend="; 1tab">Hij was niet rijk, niet knap, ook niet eerzuchtig -</l>
<l>Een stil, onschuldig, ingetogen mensch - maar dichter in zijn hart -</l>
<l>En die dus niemand in den weg liep, dan misschien zichzelf een weinig.</l>
<l rend="; 1tab">Dat hij dichter was, wist niemand - wist hijzelf 't allerminst;</l>
<l>Maar blijken kon 't uit zijn liefde voor een hooge bergreeks,</l>
<l>Die ver, in 't blauw verschiet, den horizon met zachte lijnen golven deed.</l>
<l rend="; 1tab">Aan die bergen hing zijn ziel. Hij wou er henen.</l>
<l>Maar in die dagen was 't reizen niet, als thans,</l>
<l>Een zaak van louter willen, van gaan en keeren slechts.</l>
<pb n="156"/>
<l>Hij bleef dus; en zijn lust was, te ochtend en te avond.</l>
<l>Als hij op den drempel van zijn woning was gezeten,</l>
<l>Te turen naar die reeks van blauwe bergen,</l>
<l>Vol stil verlangen naar hun reine hoogten.</l>
<l>Vol bewondering voor hun kalme majesteit.</l>
<l>&nbsp;</l>
<l rend="; 1tab">Zijn verlangen werd bevredigd, maar op ongewenschte wijze. Luister: -</l>
<l rend="; 1tab">Klein en schuldeloos, als deze goede droomer was,</l>
<l>Scheen hij toch in 't oog van zijnen heer en meester,</l>
<l>Den tiran van 't stadje waar hij woonde,</l>
<l>Nog een sujet vol list en boozen toeleg,</l>
<l>Gevaarlijk voor de rust des Staats.</l>
<l rend="; 1tab">'t Verbannings-vonnis klonk dus op een fraaien dag hem in de ooren;</l>
<l>En 't verbannings-oord (o troost bij zooveel onrecht!)</l>
<l>Lag midden in het blauwe bergland, dat de man zoo minde.</l>
<l rend="; 1tab">Hij zou ze dus betreden, de kruinen</l>
<l>Waar zijn ziel zoo naar gesmacht had, van zijn kinderjaren af -</l>
<l>Wier plechtig stille taal hem had verhaald van hemelsche verblijven,</l>
<l>Waar der dichters geesten wandelen en rusten,</l>
<l>Op velden van azuur! -</l>
<l rend="; 2tab">Goedsmoeds toog hij op weg.</l>
<l>Een dag was 't loopens, zei men hem, van hier tot aan de bergen.</l>
<l>Welnu, hij liep een dag. En als 't duister viel,</l>
<l>Zoo koos hij nachtverblijf bij een gastvrijen landman.</l>
<l rend="; 1tab">Morgen, dacht hij, morgen zal ik ze begroeten,</l>
<l>Als 't ochtendrood ze baden doet in glorie -, morgen!</l>
<l>&nbsp;</l>
<l rend="; 1tab">De morgen kwam - en onze man op marsch.</l>
<l>Doch wát hij zag - geen bergen vóór zich uit;</l>
<l>Slechts kleine heuvels, akkers, weiden, boomen -</l>
<l>Juist als in zijn vaderland.</l>
<l rend="; 1tab">‘Hoe!’ riep hij, ‘ik koos de goede richting toch;</l>
<l>'k Was toch een dag op weg, en méér;</l>
<l>Dit is 't oord toch waar ik henen moest -,</l>
<l>Wáár dan zijn de bergen?’ -</l>
<pb n="157"/>
<l rend="; 3tab">Gegriefd, verbijsterd,</l>
<l>Keert de wandelaar zich om, en staart terug de ruimte in.</l>
<l>Een kreet ontsnapt hem. Is het mogelijk? - Een dal</l>
<l>Ligt aan zijn voeten wijd gespreid -, en in 't verschiet,</l>
<l>In 't nevelig verschiet, golven de blauwe bergen!</l>
<l rend="; 1tab">Hij vraagt een mede-wandelaar: ‘Zeg! noem mij 't land daar ginds,</l>
<l>Waar de bergen zoo hoog en zoo blauw zijn!’ -</l>
<l rend="; 1tab">Helaas! zijn eigen land, zijn eigen stadje noemt men hem.</l>
<l>&nbsp;</l>
<l rend="; 1tab">Op blauwe bergen had hij levenslang gewoond,</l>
<l>En had ze nooit gekend.</l>
<l>Naar blauwe bergen had hij levenslang gesmacht, en,</l>
<l>Tot hun kruin gestegen, vond hij ze verdwenen.</l>
<l rend="; 1tab">‘En heb ik al die jaren dan,’ riep hij,</l>
<l>‘In een blauw land geleefd, en heb 't nooit geweten? -</l>
<l>'t Was alles om mij heen groen, grauw, of bruin, of wit -</l>
<l>Maar blauw, blauw, blauw?’</l>
<l>&nbsp;</l>
<l rend="; 1tab">Hij knielde neer, in weemoed.</l>
<l>En van de bergen klonk een stem hem tegen: -</l>
<l rend="; 1tab">‘Ons blauw beroert geen hand;</l>
<l rend="; 1tab">Wie 't najaagt, dien ontvliedt het.</l>
<l rend="; 1tab">Slechts de verte tooit het;</l>
<l rend="; 1tab">Slechts waar gij <hi rend="spat">niet</hi> zijt, is 't voor u:</l>
<l rend="; 1tab">Hoe verder af, hoe schooner.</l>
<l rend="; 1tab">Zóó is 't blauw van bergen, zee en hemel;</l>
<l rend="; 1tab">Zóó is het blauw der hope!’</l>
<l>&nbsp;</l>
<l rend="; 2tab">Doch wat is ver? en wat is na? -</l>
<l>Wat voor mijn knaapje ver is, 't naaste dorpje, is voor mij dichtbij;</l>
<l>En wat voor mij zéér ver is, God, is voor het kind dichtbij -</l>
<l>Zie! in de wolken daar -, 't kan niet eenvoudiger!</l>
<l>&nbsp;</l>
<l rend="; 2tab">Laatst bracht mij 't ventje een lindeblad. ‘Kijk, vader,’ lachte hij,</l>
<pb n="158"/>
<l>‘Dit blaadje is grooter dan de zon: want het bedekt ze;</l>
<l>En grooter dan de zee: want het bedekt ze!’ -</l>
<l>En hij hield mij 't blaadje vóór mijn oog.</l>
<l>&nbsp;</l>
<l rend="; 1tab">Ik peinsde bij dit schertsen van een kind.</l>
<l>O liefderijke schikking! die zorgt dat kleine dingen dichtbij grooter, klaarder schijnen,</l>
<l>En daardoor nader liggen aan ons harte, dan groote dingen veraf.</l>
<l>Dit blaadje, wijl het zoo dichtbij is, heeft de macht</l>
<l>Om zon en zee en bergen aan mijn oog te onttrekken -</l>
<l>Al 't groote, dat voor mij in 't blauwe ligt.</l>
<l>Goedig perspectief!</l>
<l>&nbsp;</l>
<l rend="; 1tab">Zóó doet ook gij, mijn zoete huisgenooten, en vrienden,</l>
<l>In wier rechterhand ik trouw de mijne leggen kan!</l>
<l>Gij, in wier harten steeds mijn ziele, van dolen in de blauwe verte moe,</l>
<l>Een welkom en een rustplaats vindt! - Gij, wier kleine kring</l>
<l>Staag kleiner worden moet -, gij blijft mij na.</l>
<l>Groot en schoon is deze wereld -, maar zij is ver.</l>
<l>Uw glimlach is nabij -, en daarom is hij méér voor mij,</l>
<l>Dan gansch de wereld!</l>
</lg>
</div>
<div type="section">
<head rend="h4">IX.</head>
<p>Een dichter minde eene ster.</p>
<p>En nacht op nacht, als hij tot haar opzag, fluisterde hij: ‘Hoe blijft gij zoo ver, mijne geliefde, die zoo schoon zijt? Hoe straalt gij zoo koud, gij wier glans zoo helder is? - O hemelsche, aangebeden en onbereikbaar, mocht ik slechts ééns u prangen aan dit gloeiend hart - en dan sterven, zalig!’</p>
<pb n="159"/>
<p>En zóó minde hij de ster, zóó warm, zóó machtig, dat zijne min haar tot vrouw deed worden. Tot eene schoone vrouw, die, om zijnentwille haar hemel verlatend, tot hem kwam op de aarde.</p>
<p>Als zij nu de zijne was, vroeg zij hem: ‘Beminde, zeg, wat was u liever: de glans der ster, of de kus der vrouw?’</p>
<p>‘Ik tel aan den hemel,’ antwoordde hij, ‘een licht minder: een licht, dat mijne ziel op vleugelen rijzen deed.’</p>
<p>‘En ik,’ zuchtte de vrouw, ‘ik tel een dichter minder op de aarde.’</p>
<p>&nbsp;</p>
<p>De lust was mij te sterk om op dit laatste zinrijke gedichtje een paar varianten te leveren. Nogmaals, Lord Lytton - vergeef mij!</p>
<p>&nbsp;</p>
<p>Ik kon mij wenden tot 't gewone menschelijke:</p>
<p>&nbsp;</p>
<p>Een luitenant minde eene juffer.</p>
<p>En dag op dag, als hij voorbijwandelde langs haar venster, klaagde hij: ‘Waarom blijft gij zoo hoog gezeten, zoet schepsel, terwijl ik zoo laag hier sta op de straat? Hoe zijn uwe trekken zoo streng, ofschoon uw lach zoo goedig kan wezen? - Mijne koningin, betooverend en meedoogenloos, mocht ik mijn bestaan met een rozenband aan 't uwe kluisteren, en eeuwig, eeuwig met u leven!’</p>
<p>En zóó minde de luitenant de juffer, zóó teer, zóó trouw en vurig, dat zijne min haar 't hart vermurwde, en haar worden deed tot zijne huisvrouw. Zij verliet hare plaats aan 't venster, om hem te volgen naar zijne woning.</p>
<p>Als zij nu gansch de zijne was, voor eeuwig, vroeg zij
<pb n="160"/>hem, zeggende: ‘Mijn held, spreek, wat was u zoeter: de verwachting des smachtens, of de rijkdom des bezits?’</p>
<p>‘Ik tel, helaas,’ antwoordde de luitenant, ‘in de stad een engel minder, op wie ik slechte verzen schrijven kon.’</p>
<p>‘En ik,’ zuchtte de gade, ‘ik heb een ridder gevonden die slaapmutsen draagt.’</p>
<p>&nbsp;</p>
<p>Of ik kon mijn voorbeelden hooger grijpen:</p>
<p>&nbsp;</p>
<p>Een philanthroop, verscheiden duizend jaren geleden, had Utopia ontdekt.</p>
<p>En hij riep alle menschenkinderen tot zich. ‘Komt!’ riep hij, ‘komt allen, zwoegers en tobbers, naar dit gezegend land, waar zonde noch gebrek noch ziekte u meer kwellen kan!’</p>
<p>En de menschen kwamen allen, en vonden 't alles gelijk de man gezegd had. Allen vonden zij in arbeiden hun lust, en vonden hun arbeid beloond naar hunne behoeften. En hunne behoeften reikten niet verder dan tot hetgeen goed voor hen was. En daar allen matig en wijs waren, zoo bleven ook allen gezond, en werden oud, der dagen zat. En daar allen genoeg hadden, zoo begeerde niemand zijns naasten goed. En daar niemand iets begeerde, zoo deed geen mensch den ander onrecht.</p>
<p>Dit was de gouden eeuw.</p>
<p>Zoudt gij 't gelooven? - Zij duurde slechts honderd jaren.</p>
<p>Want na verloop van dien tijd brak in Utopia eene ziekte uit, vreeselijker dan pest en kiespijn en alle koortsen tezamen. 't Bloed begon stil te staan; de oogen werden dof en strak; uit de voeten schoten wortels; de adem verstijfde in den mond. 't Was eene ziekte, die verveling tot eerste,
<pb n="161"/>verstomping tot tweede, versteening tot derde stadie had.</p>
<p>En de menschen vluchtten allen, terug naar deze oude wereld vol feilen. Toen stroomde hun bloed, toen glinsterden hun oogen, toen huppelden hun voeten en speelden vrij hun longen weer. Zij zwoegden, tobden, faalden, leden - maar leefden weer.</p>
<p>De philanthroop is gebleven. Hij werd een steenrots.</p>
<p>&nbsp;</p>
<p>Een geleerde zocht 't wereldgeheim - 't geheim der Schepping - den oorsprong en de bestemming der dingen - 't <hi rend="spat">waardoo</hi>r en <hi rend="spat">waarom</hi> des zijns.</p>
<p>Hij zocht; en zie -, hij vond.</p>
<p>Alles was hem nu duidelijk. Hoe de kosmische grondstof eenmaal <hi rend="spat">was</hi>; hoe de hemelbollen uit haar ontstonden, en aan 't wentelen gezet werden langs hun banen; hoe op aarde de eerste kiem van organisch leven tot aanzijn kwam; hoe die kiem zich ontwikkelde in eindeloos verscheiden vormen; hoe zij, door dood en wisselingen heen, na elke wisseling krachtiger, weer opklimt tot de Kracht van welke zij uitging -, hij begreep 't alles.</p>
<p>En toen hij 't alles begrepen had, toen wenschte hij een vlokje protoplasma te zijn, om 't alles nog te mogen leeren.</p>
<p>&nbsp;</p>
<p>Zoeken, streven, strijden is de prikkel van ons bestaan.</p>
<p>'t Zal met ons geslacht gedaan wezen, zoodra 't liedje van verlangen eindelijk uitgezongen zal zijn. Zoodra de laatste star vrouw zal zijn geworden voor den laatsten dichter. Zoodra de mensch voor 't laatst zal uitgeroepen hebben: <hi rend="spat">Eureka</hi>!</p>
<p><hi rend="sc">c. van nievelt</hi>.</p>
</div>
</div>
<div type="chapter">
<interpGrp>
<interp type="primair" value="hame013"/>
<interp type="primair" value="18760600"/>
    <interp type="secundair" value="pier003eene01"/>
</interpGrp>
<pb n="162"/>
<head rend="h3">Een woord op zijn pas?</head>
<p>‘Deze levensbeschouwing.... zal haar doel bereikt hebben, wanneer zij <hi rend="spat">in onzen tijd een woord op zijn pas</hi> mag heeten.’</p>
<p>Zoo leest men op bladzijde 340 van Dr. A. Pierson's laatste boek.</p>
<p>Deze aanhaling is genoeg om de vraag toe te lichten die aan het hoofd van dit opstel geschreven staat.</p>
<p>Het daarin vermelde ‘woord’ is niets anders dan ‘A. <hi rend="spat">Pierson</hi> - <hi rend="spat">Eene levensbeschouwing</hi>. Haarlem, Kruseman en Tjeenk Willink, 1875.’</p>
<p>&nbsp;</p>
<p>‘Een woord op zijn pas’.... meer niet? Stelt de eerzucht van dezen schrijver zich daarmee tevreden? Zal ‘Eene levensbeschouwing’ ‘haar doel hebben bereikt,’ wanneer ik, of een ander, het boek weer in mijn kast berg met een goedkeurend knikje, mompelend: ‘Inderdaad, een woord op zijn pas?’</p>
<p>Wie niet beter wist, zou meenen dat hier sprake was
<pb n="163"/>van een feuilleton, een tijdschrift-artikel of een brochure. Wie heeft er niet een lade vol van liggen, van die ‘woorden op hun pas?’ ‘Gevraagd advies,’ ‘Ongevraagd advies,’ ‘Waarheen nu?’ ‘Où allons-nous?’ ‘Een woord tot de kiezers.’ ‘Losse gedachten over den weerplicht,’ ‘Een stem uit het volk’, of hoe al die ‘woorden op hun pas’ meer mogen heeten. Ze zijn gekomen - en gegaan. Het waren vlinders van éen dag. Men heeft ze bekeken, aan een speld geprikt, en bewaart ze nu met een stukje kamfer.</p>
<p>In die categorie wil Pierson dus zijn geschriftje hebben gerangschikt?</p>
<p>Pardon, het is geen geschriftje; het is een boek, een boek van vierhonderdacht-en-veertig bladzijden, in twee deelen, of liever in twee ‘stukken,’ met zorg geschreven en gedrukt.</p>
<p>Zooveel te vreemder! zult ge zeggen. Het succès van zoo'n boek acht men groot genoeg als het ‘een woord op zijn pas’ wordt genoemd?</p>
<p>Nu ja, maar er staat immers bij: ‘<hi rend="spat">voor onzen tijd,</hi>’ en dien tijd telt men niet bij dagen of weken - vooral Pierson niet. Zegt hij niet ergens in ditzelfde boek, met herinnering aan de Genestet's bekend leekedichtje, dat, wie ook van den tijd van overgang wenschen moge: ‘'k wou dat hij overging!’ - hij, Pierson, zulk een ‘wensch’ niet onder zijn ‘idealen’ zal opnemen? ‘Onze tijd’ zal dezen denker en dichter dus niet spoedig te lang vallen....</p>
<p>Hm.... zoo heel lang kan ‘onze tijd’ in Pierson's oog niet duren. Ik ontken niet dat hij op een zijner bladzijden den tijd van overgang nog wel een heele poos zou willen rekken. Maar ergens anders heet het in dit zelfde boek, dat ‘er <hi rend="spat">reeds</hi> teekenen der tijden zijn’ die een toekomst
<pb n="164"/>schijnen aan te kondigen, waarin alle gemoedsleven, alle kunst, alle poëzie, alle hoogere en diepere behoeften ‘tot een afgesloten periode van de geschiedenis onzer beschaving zullen behooren,’ en waarin voor een levensbeschouwing als deze alleen nog plaats zal wezen in een museum van antiquiteiten.</p>
<p>Nu moge een gewoon mensch den afstand tusschen de Genestet's dagen en die gletscher-periode van het gemoedsleven bij jaarduizenden meten - voor Pierson, die ‘<hi rend="spat">reeds</hi> teekenen der tijden’ bespeurt welke ‘zulk een toekomst niet volstrekt onwaarschijnlijk maken,’ en die zelf vooreerst nog in de Genestet's ‘tijd van overgang’ wenscht te leven, voor hem moeten al die tijden met geweldigen haast voorbijgaan, en dus....</p>
<p>Goed, ik zal ‘onzen tijd’ niet al te lang nemen. Dan blijft mijn eerste bezwaar in al zijn kracht bestaan. ‘Een woord op zijn pas voor onzen tijd’.... is dat de hoogste eerzucht van den schrijver eener vijfdehalfhonderd bladzijlange ‘Levensbeschouwing?’</p>
<p>‘Vitzucht!’ roepen mijn lezers, ‘doorslaan over een ongelukkig woord!’</p>
<p>Neen, geen vitzucht. Dit citaat was het eenige niet dat mij de eerzucht van dezen schrijver, of van dit boek, zoo laag deed aanslaan. Hij zelf doet al zijn best om de beteekenis van zijn werk te verkleinen. Het is soms alsof hij bevreesd is dat men er te veel notitie van nemen zal. Hij heeft het geschreven.... nu ja, het kan dan ook wel zijn nut doen; maar eigenlijk.... of het wel de moeite waard is, of het boek niet even goed <hi rend="i">en portefeuille</hi> had kunnen blijven, - Pierson zelf wil het liever niet uitmaken.</p>
<p>Het is een merkwaardige zucht van dezen schrijver, om
<pb n="165"/>alles zooveel mogelijk in te krimpen: den tijd waarvoor zijn boek gelden wil, de waarde die men er aan mag toekennen, den kring van lezers waarvoor het bestemd is of waar men er iets aan hebben kan.</p>
<p>Alsof het ons niet reeds duidelijk genoeg op het titelblad gezegd was, moeten we al maar weer, tot vervelens toe, hooren: dat dit geschrift niet meer zijn wil dan ‘<hi rend="spat">eene</hi> levensbeschouwing’, dat is te zeggen: 'n levensbeschouwing (Multatuli's spelling zou den schrijver hier inderdaad goede diensten bewezen hebben), 'n - niet meer, ‘eene onder vele;’ de schrijver zou om den dood niet willen dat ge hem de pretensie toeschreeft, ‘onfeilbare waarheid’ te hebben willen verkondigen.... Verbeeld u! hij, Pierson, onfeilbaar! Weer die verdenking toch uit uw gemoed, o lezer!</p>
<p>Nu, wie meer van Dr. A. Pierson gelezen heeft, zal, ook zonder die opzettelijke waarschuwing, niet licht voor de verzoeking bezwijken om het gezag van dezen auteur te hoog aan te slaan. Wij weten reeds lang, dat Pierson 'n mensch is ‘van gelijke beweging als wij,’ zelfs een mensch van vele en velerlei bewegingen. Hij is ons dikwijls een goed raadsman, een kundig voorlichter, een vriendelijke <hi rend="i">cicerone</hi> geweest. Maar, al heeft hij ons ook rondgeleid in de grootsche wereld van het christelijk Rome - voor familie van den paus hebben we hem nooit aangezien.</p>
<p>Toch wordt ons iets verder weer hetzelfde liedje voorgezongen. De schrijver geeft zijne levensbeschouwing in het licht, enkel en alleen ‘opdat de lezers mogen weten.... hoe iemand het wel aanlegt.... om tot een beschouwing te geraken die.... <hi rend="spat">hem-zelven</hi>.... waarheid.... <hi rend="spat">toeschijnt</hi>.’</p>
<pb n="166"/>
<p>Inderdaad, voorzichtiger kan het wel niet.</p>
<p>En zoo gaat het voort, op allerlei tonen. Soms heet het in een tusschenzin: ‘ik spreek hier alleen voor de weinigen die aan een levensbeschouwing behoefte hebben;’ die ‘weinigen’ een weinig methode te leeren, opdat ze een weinig weten mogen hoe 'n mensch alzoo tot 'n levensbeschouwing kan komen.... is alles wat de auteur wilde.</p>
<p>En dan nog eens aan het slot, met opzet en met nadruk: ‘onze beschouwing wil zich aan niemand opdringen;’ hier zijn ‘slechts wenken gegeven;’ hier wordt ‘alleen een blik gegund in de geestelijke werkplaats van den schrijver....’</p>
<p>A propos van geestelijke werkplaatsen, ik weet niet of ik zoo'n werkplaats met spiegaatjes wel prefereeren zou. Er komen zoo allerlei menschen voorbij; en die voor het spiegaatje blijven stilstaan, zijn meestal niet de meest discrete van het troepje. Er zijn zooveel aangapers, zooveel oneerbiedige kijkers in de wereld. En als er nu morgen aan het publiek verteld wordt - niet, welk een schoon kunstwerk er uit uw atelier is te voorschijn gekomen, maar - hoe dwaas ge op uw taboeretje waart gezeten, hoe ge u achter de ooren hebt gekrabt en u voor het voorhoofd hebt geslagen, hoeveel verf ge vermorst hebt voor dat ge de goede kleur hadt gevonden, hoe weinig voldaan ge uw arbeid in een hoekje hebt gezet, en hoe ge uwen knecht, die het stuk eindelijk toch naar de tentoonstelling moest brengen, de boodschap hebt meegegeven aan de commissie van regeling: dat ge op dit oogenblik niets beters hadt, en dat men uw stuk maar niet te veel <hi rend="i">en évidence</hi> moest plaatsen, - als men zoo allerlei omtrent uw tobben en zwoegen vertelt, en zich schamen zou een beter oordeel over uw werk uit te spreken dan gij er zelf,
<pb n="167"/>in u zelf en tot u zelf, over geveld hebt - acht ge dan nog dat spiegaatje een van de grootste sieraden en voordeelen van uw atelier?</p>
<p>Ik weet het, daar zijn leerlingen, vrienden, navolgers, voor wie uw werkplaats immers moet openstaan? O zeker, somtijds.... als gij zelf de deur hebt geopend, als het ernstig uur is gekomen waarop uw lessen beginnen. Laat hen dan binnen, echt <hi rend="spat">binnen</hi>; leid hen dan rond, overal rond waar het noodig is, zelfs bij uw mislukte schetsen. Maar, ‘bij al wat menschenwaarde heet!’ - behoed hen voor den waan, dat zij even goed van u kunnen leeren door voor het spiegaatje te gluren als gij aan het schilderen.... of aan het kladden zijt. Eenmaal heb ik een schilders-atelier bezocht: de gordijnen hingen voor de vensters tot den grond toe; alleen <hi rend="spat">van boven</hi> was het glas onbedekt; van boven moest het licht invallen.</p>
<p>Och, het gebeurt ons allen wel eens, dat wij de deur van onze ‘geestelijke werkplaats’ laten openstaan. Meestal bij ongeluk; soms ook, omdat het er ons te benauwd wordt. Maar, daar zijn er die veel verdriet hebben gehad van de kijkjes der onbescheiden menigte. Grooter ‘kunstenaar’ in de werkplaats van het gemoedsleven was hij die tot zijn vrienden zeide: ‘Gaat in uw binnenkamer, en sluit de deur!’</p>
<p>Nu dan, de ‘jeugdige tijdgenooten’ mogen een kijkje nemen in de geestelijke werkplaats van Dr. Pierson.</p>
<p>Daar is iets pijnlijks in de angstige bezorgdheid waarmee hun dit verlof wordt gegeven.</p>
<p>Zij mochten aan zijn boek eens te veel gezag gaan toeschrijven. De schrijver moet bekennen dat er gevaar bestaat voor een zoo noodlottig misverstand. Hier en daar heeft
<pb n="168"/>hij wel eens wat heel krachtig, wat heel flink, met wat heel veel overtuiging gesproken.</p>
<p>Die forsche klanken mochten eens een verkeerden indruk maken. Daarom, jonge vrienden, weest nog ten slotte duchtig gewaarschuwd. ‘Nooit heeft deze schrijver met opzet apodiktisch gesproken; waar hij het onwillekeurig deed, gelieve men dit te wijten aan zekere onvermijdelijke levendigheid van stijl, die het gebruik van de vormen van den twijfel niet altijd toelaat, zelfs daar niet waar zij met de werkelijke stemming van den auteur beter zouden overeenkomen.’</p>
<p>Zoo <hi rend="spat">excuseert</hi> zich Dr. A. Pierson tegenover zijn ‘jeugdige tijdgenooten’ over den beslissenden toon dien hij.... misschien.... een enkele maal.... bij ongeluk.... heeft aangeslagen. Zij mogen het hem vergeven!</p>
<p>En dát de man die - ik spreek niet van den gloed die eenmaal ‘Richting en Leven’ doortintelde - toch ook in ditzelfde boek schreef: ‘De overtuiging die ik tegenover het skepticisme stel, is eenvoudig deze: er <hi rend="spat">is</hi> een <hi rend="spat">ware</hi> levensbeschouwing te vinden’, en iets verder: ‘met al de kracht die in ons is, houden wij staande, dat onze schoonheids-, gelijk onze zedeleer vatbaar zijn voor het bereiken van denzelfden graad en dezelfde soort van zekerheid die aan een taalwet of een natuurwet toekomt’ Dezelfde man die, een honderd bladzijden vroeger, nog had durven zeggen, dat wie <hi rend="spat">zijn</hi> idealisme omhelzen mocht, ‘naar zijn gevoelen <hi rend="spat">de ware levensbeschouwing, de ware levensrichting</hi> gekozen heeft!’</p>
<p>Of is het alleen ‘bescheidenheid’ die Dr. Pierson aldus deed spreken?</p>
<p>Voorzeker, de lof der bescheidenheid is in ditzelfde boek
<pb n="169"/>te luide, te ernstig verkondigd dan dat wij die ‘eerste voorwaarde voor de ontwikkeling der persoonlijkheid’ in de persoonlijkheid van den schrijver zelven zouden voorbijzien. Wie zal het Pierson euvel duiden dat ‘het helder besef van al de gegevens van zijn toestand’ hem ook bij het schrijven van ‘Eene levensbeschouwing’ nooit heeft verlaten? En tot die gegevens behoort immers ook het feit, dat de mensch nu eenmaal niet buiten zich zelven kan gaan staan om waarheid te zoeken, dat alle waarneming en alle ervaring <hi rend="spat">zijn</hi> waarneming en <hi rend="spat">zijn</hi> ervaring blijven, dat er veel subjectiefs is in zijn denken, nog meer in zijn gevoelen en wenschen! Ook dit boek is het werk van ‘ideaalvorming’ geweest: Pierson had ‘met scherpen blik’ de bestaande levensbeschouwingen gemonsterd; zijn ‘aantrekkelijk gemoed’ leed onder die werkelijkheid; zijn ‘levendige verbeeldingskracht’ ontwierp een ideale levensbeschouwing; zijn pen wilde dit ideaal tot werkelijkheid maken..,. Geen wonder dat ‘de eerste onmisbare voorwaarde’ van goede ‘ideaalvorming’, dat <hi rend="spat">bescheidenheid</hi> de pen bestuurde?</p>
<p>Gewis; maar noemde Dr. Pierson niet als tweede deugd: ‘<hi rend="spat">fierheid</hi>’? En is het fier zich zoo demoedig te excuseeren over den gloed die een enkele maal.... bij ongeluk.... al te zeer.... het woord heeft bezield? - Heette de derde deugd niet ‘<hi rend="spat">opgewektheid</hi>’? en spreekt er opgewektheid uit dat schoorvoetend bewandelen van een pad dat men toch willens en wetens heeft ingeslagen?</p>
<p>Waarde doctor! Zijt ge hier niet ontrouw geworden aan uw eigen ‘Levensbeschouwing?’ Hoog hebt gij onder ‘de historische idealen’ waarbij uw fantasie is ter schole gegaan, het katholieke denkbeeld der <hi rend="spat">Theocratie</hi> geroemd. Van dat ‘ideaal’ viel veel te leeren. Eerst klonk
<pb n="170"/>ons die lof wat vreemd in de ooren; maar wij luisterden met te meer aandacht naar uw verklaring. Gij schreeft: ‘Bij het licht bezien van den tijd waarin zij ontstond, is de katholieke theocratie een grootsche opvatting, een ideaal dat wij niet mogen laten verloren gaan, en aldus kunnen omschrijven: <hi rend="spat">wat wij als waarheid aanmerken, moet regeeren in de wereld, moet gezag uitoefenen en met die majesteit bekleed zijn welke de volkeren tot gehoorzaamheid noopt, immers eerbied afdwingt</hi>.’</p>
<p>Dat staat er. Welnu, wat er in ‘Eene levensbeschouwing’ geschreven werd, is toch zeker wel door u-zelven als ‘waarheid aangemerkt.’ Gij zijt het toch zeker ten minste wel met u-zelven eens. Maar, waar ergens wordt van <hi rend="spat">die</hi> ‘waarheid’ van <hi rend="spat">uw eigen waarheid</hi> door u-zelven getuigd: ‘zij <hi rend="spat">moet</hi> regeeren in de wereld?’</p>
<p>Zoo is dan dit ‘historisch ideaal’ onvruchtbaar geweest voor den man die het wist op te delven uit ‘de leugen der katholieke theocratie’ en die dit denkbeeld immers ‘tot zijn eigen ideaal had gemaakt?’</p>
<p>Een ideaal te prediken dat door den toon dier prediking zelve verloochend wordt, - waarlijk, ongelukkiger kan het wel niet. Er is een hollandsch spreekwoord over ‘eigen glazen’ dat hier wel ‘een woord op zijn pas’ zou kunnen heeten.</p>
<p>Och, hadden we dien prikkel van ‘het ideaal der theocratie’ wat meer bespeurd in ‘Eene levensbeschouwing.’ Pierson treedt in dit boek immers op als pleitbezorger van het gemoedsleven. Zijn hart en zijn hoofd zijn vol ‘idealen.’ ‘Ideaalvorming’ is bij hem de weg, de waarheid en het leven. Idealen predikt hij als ‘het licht
<pb n="171"/>op ons pad.’ Kostelijke idealen zijn hem uit de milde hand der historie in den schoot gevallen. - Welnu, wie ‘alzoo gelooft en alzoo spreken wil’, die moet iets hebben van een profeet. Die spreke niet ‘als de schriftgeleerden!’ Iets ‘machthebbends’ moet er in zijn woorden zijn. Wij zullen er daarom nog heusch geen orakeltaal in zien. Ook de geesten der profeten zijn aan onze kritiek onderworpen. De gloed hunner overtuiging zal ons niet blind maken voor het menschelijke van hun gelaat, voor het feilbare van hun tong. Maar zij zullen ons hart doen kloppen van sympathie voor <hi rend="spat">zulke</hi> menschen, voor <hi rend="spat">zulke</hi> feilbare broeders. Hun woord zal ons niet <hi rend="spat">binden</hi>; maar het zal ons <hi rend="spat">boeien;</hi> en wij willen geboeid zijn, alvorens de kritiek ons poge los te winden uit de tooversnoeren van hun idealisme. Pierson is immers zelf ook <hi rend="spat">geboeid</hi> geweest door ‘het ideaal van den Dekaloog.’ ‘Eénig dichter’ riep hij uit, die in staat waart zoo te schrijven!’</p>
<p>Laat uwe idealen krankzinnig wezen, maar heb ze lief! Laat uw geloof onzin zijn, maar laat het geloof wezen!</p>
<p>In naam van alle profeten en dichters! vraag er geen excuus voor.</p>
<p>Op meer dan eene bladzijde heeft ‘Eene levensbeschouwing’ ons werkelijk geboeid en meegesleept.</p>
<p>Heeft Pierson niet gesproken van ‘de innige vereering’ die hij zijn idealen toedraagt? van ‘de jaloerschheid’ waarmee hij van ‘dat onverwezenlijkte maar daarom niet minder <hi rend="spat">waarachtige</hi> ideaal alles verre wil houden wat er een smet op zou kunnen werpen?’ van ‘den ernst waarmee hij zijn idealen heilig wil houden als de edelste verovering, als het allervolkomenste waarvan hij zich in staat gevoelde een beeld te ontwerpen.’ Hij kan zich begrij-<pb n="172"/>pen dat men die gezindheden ‘<hi rend="spat">godsdienst</hi> wil noemen of met godsdienst gelijk stellen;’ hij noemde eenmaal zelf zijn idealisme ‘religie in een dieperen zin des woords.’</p>
<p>Maar hoe wordt mij al dat schoone bedorven, als ik denk aan die ongelukkige excuses van bladz. 434. Want wie waarborgt mij, dat al die schoonheden waardoor ik wellicht ben meegesleept, iets anders verbergen dan ‘een zekere onvermijdelijke levendigheid van stijl,’ die ‘met de werkelijke stemming van den auteur niet geheel overeenkwam?’</p>
<p>Daar is bij dezen schrijver een akelig gemis aan zelfvertrouwen. Hoe veel schoons en waars en liefs hij van de menschelijke ‘persoonlijkheid,’ van het gemoedsleven, met zijn diepe behoeften, zijn vurige wenschen, zijn stoute fantasie, zijn bescheidenheid, zijn fierheid, zijn opgewektheid, ook moge zeggen - aan de <hi rend="spat">macht</hi> der persoonlijkheid gelooft hij niet. Het <hi rend="spat">Ik</hi> heet ‘wereldformeerder’; maar dit ‘<hi rend="spat">Ik</hi>’ aarzelt om de wereld te herscheppen naar de idealen van zijn eigen ‘Levensbeschouwing.’</p>
<p>Niet altijd. Neen, er staat hier ergens geschreven: ‘Kapituleeren wij geen oogenblik met het onvolkomene. Laat ons worstelend ondergaan, wanneer ondergaan ons lot moet zijn!’ Dat was een goed woord. En toch, wanneer de vraag ter sprake komt, of er niet welhaast een tijd zal aanbreken waarin niet alleen Pierson's idealen, maar alle mogelijke idealen zullen liggen te roesten in een oude ridderzaal, of te vermolmen onder het puin van een ouden afgodstempel, waarin <hi rend="spat">alle</hi> snaren van het gemoed zijn gebroken of verlamd - dan heet het koeltjes, ‘met een gemeenzaam spreekwoord:’ ‘die dan leeft, die dan zorgt.’</p>
<pb n="173"/>
<p>Ja, ‘so ungefähr’ zei Jezus dat ook: ‘De morgen zal voor het zijne zorgen.’ Hij zei dit echter alleen van eten en drinken en kleeding. Maar wie heeft hem dit ooit hooren zeggen van zijn ‘ideaal,’ van het koninkrijk Gods? Van dit ideaal bad en smeekte hij: ‘Uw koninkrijk kome!’ Omdat hij gevoelde dat het komen <hi rend="spat">moest</hi>. Dat het komen <hi rend="spat">zou</hi> was misschien zijn illusie; maar dat het komen <hi rend="spat">moest</hi> was zijn ‘ideaal;’ en bij het licht van dat ideaal heeft hij geloofd en gepredikt.... met zooveel kracht, dat het ook werkelijk een weinig meer tot de menschen gekomen <hi rend="spat">is</hi>.</p>
<p>‘Het <hi rend="spat">moet</hi>! het <hi rend="spat">mag</hi> niet anders!’ Dit woord hadden wij van Pierson willen hooren.</p>
<p>Is die eisch te vermetel? Neen, niet te vermetel tegenover iemand die in onze dagen van wankelmoedigheid met ‘een levensbeschouwing’ voor den dag komt. Hier kunnen en mogen we ons niet met ‘een woord op zijn pas’ laten afschepen.</p>
<p>Zie - rondom ons heen liggen de bouwvallen van het oude geloof. Al de steunsels van vroeger dagen zijn wrak geworden, zelfs voor het gevoel van hen die er nog op heeten te steunen. Met alle onfeilbaarheid is het gedaan.</p>
<p>Geen bovennatuurlijk gezag kan meer gelden voor de kinderen dezer eeuw. Kritiek onderzoekt alles. Het kritiekste wordt niet gespaard. Somber klinkt velen het ‘Geisterchor’ uit Goethe's Faust in de ooren:</p>
<lg type="poem">
<l>Weh, weh!</l>
<l>Du hast sie zerstört,</l>
<l>Die schöne Welt,</l>
<l>Mit mächtiger Faust.</l>
</lg>
<pb n="174"/>
<p>Er zijn er die weenen ‘um die verlorene Schöne.’ En angstig zien zij uit of er geen antwoord komt op de roepstem der geesten, die verder zingen:</p>
<lg type="poem">
<l>Mächtiger</l>
<l>Der Erdensöhne,</l>
<l>Prächtiger,</l>
<l>Baue sie wieder,</l>
<l>In deinem Busen baue sie auf!</l>
<l>Neuen Lebenslauf</l>
<l>Beginne,</l>
<l>Mit hellem Sinne,</l>
<l>Und neue Lieder</l>
<l>Tönen darauf!</l>
</lg>
<p>Waar zijn die ‘Erdensöhne?’ zoo vraagt men. Waar klinken de ‘neue Lieder?’ Het is niet genoeg een ‘Prächtiger’ te wezen. Vooral naar een ‘Mächtiger’ wordt gevraagd. Het is niet genoeg de ‘neue Lieder’ liefelijk te neurieën. Wij willen ze uit volle borst hooren zingen. Wie iets te geven heeft, geve! Naar ‘zilver of goud’ is de vraag niet; maar naar een krachtig, een ernstig, een gebiedend: ‘Sta op en wandel! sta op! - <hi rend="spat">het moet</hi>!’</p>
<p>Daar treedt een ‘Erdensohn’ te voorschijn. Wij kennen dat gelaat en begroeten het met sympathie. Wij weten dat welluidende liederen van die lippen kunnen vloeien; dat die voet niet vervaard is voor een ‘schnellen Lauf,’ dat die hand een ‘mächtige Faust’ kan zijn.</p>
<p>Die man schrijft.... <hi rend="spat">eene levensbeschouwing</hi>.</p>
<p>Verheven arbeid!</p>
<p>Wij zullen lezen, luisteren, denken, oordeelen.</p>
<p>Wij zullen hem niet op zijn woord gelooven. Maar wij
<pb n="175"/>willen toch aangegrepen worden door de macht van zijn overtuiging.</p>
<p>Het boek is gereed.... de uitgever wacht.</p>
<p>Daar houdt de schrijver zijn werk nog een poos in de hand. Ernst speurt ge in zijn blik. Zal hij het wagen? Zal hij de vrucht van zijn denken en dwepen, het kind van zijn hart, zijn ‘levensbeschouwing,’ - zijn leven misschien, - werpen onder het publiek?</p>
<p>Hij aarzelt. Zullen de menschen hem niet ‘misverstaan?’ Het is meer gebeurd. - Zullen ze zijn woorden niet ‘misduiden?’ Ook aan die ervaring is hij niet vreemd. - Zou hij maar niet naar Goethe luisteren, die het ‘blootleggen van zijn binnenste’ ontraadt?</p>
<p>Er wordt gewikt en gewogen....</p>
<p>De teerling is geworpen. Het boek zal verschijnen.</p>
<p>Waarom? Zijn die bezwaren niet groot, zeer groot?</p>
<p>Voor welken drang bezwijkt hier de schrijver?</p>
<p>‘<hi rend="spat">En toch</hi>!’ zei Galileï.</p>
<p>‘<hi rend="spat">Ik kan niet anders</hi>!’ sprak Luther.</p>
<p>‘<hi rend="spat">Wee mij zoo ik het Evangelie niet verkondig</hi>!’ riep Paulus uit.</p>
<p>En Pierson?</p>
<p>‘“<hi rend="spat">En desalniettemin</hi>” <hi rend="spat">zeg ik met Cats</hi>.’</p>
<p>Zoo luidt <hi rend="spat">zijn</hi> <hi rend="i">imprimatur</hi>!</p>
<p>Ge kent het Catsiaantje, niet waar?</p>
<lg type="poem">
<l>En desalniettemin,</l>
<l>En evenwel nogtans.</l>
</lg>
<p>Grappig, he?</p>
<p>Pierson geeft ‘<hi rend="spat">eene levensbeschouwing</hi>’ aan zijn
<pb n="176"/>‘jeugdige tijdgenooten....’ hij geeft ze, trots alle bezwaren, trots alle gevaar voor misverstand en ergernis....</p>
<p>In naam van wien? Van Galileï? van Luther? van Paulus?</p>
<p>Neen.... van <hi rend="spat">Jacob Cats</hi>.</p>
<p>En zoo spreekt de man die in ditzelfde boek met onverholen verontwaardiging uitroept: ‘De hemel weet of wij, Nederlanders, niet grootscher zijn op Cats dan op Rembrandt!’</p>
<p>Helaas! dat ook hij in <hi rend="spat">dit</hi> opzicht een Nederlander moest wezen!</p>
<p>Och, dat woord uit de voorrede! Ik betwijfel of het zelfs wel ‘een woord op zijn pas’ mag heeten.</p>
<p>&nbsp;</p>
<p>Maar de vraag ligt er nu toe.</p>
<p>Over hare waarde willen we niet langer twisten. Over het antwoord dat ze verdient, nog een wijle.</p>
<p>Nu dan - ‘een woord op zijn pas?’</p>
<p>Somber hangen de nevelen van het <hi rend="spat">misverstand</hi> over onzen tijd. Wie er een paar kan opklaren, doet een verdienstelijk werk. Want zij verduisteren veel licht en belemmeren menigen arbeid. Het gebouw der geestelijke ontwikkeling van ons geslacht schijnt minstens even moeielijk op te trekken als weleer de toren van Babel. Het moet <hi rend="spat">ook</hi> een gebouw zijn ‘welks opperste tot aan den hemel reikt.’ Maar die ellendige spraakverwarring!</p>
<p>Wij hebben van onze vaderen een schat van woorden en beelden geërfd, die te gelijker tijd de heiligste aandoeningen van hun gemoed en de ergerlijkste afdwalingen van hun verstand vertolken. Als zij spreken van den hemel en zijn engelen, van openbaring en gebed, van den Christus en
<pb n="177"/>zijn rijk, van hun God en zijn woord, of zijn wil - dan ligt er in die woorden evenveel onvergankelijke poëzie als vergane dogmatiek. De taal van het gemoedsleven is als ieder lied: zij bestaat uit twee elementen: muziek - en woorden.</p>
<p>Dit maakt het nageslacht zoo verlegen. De klassieke taal waarin het gemoed eenmaal heeft gesproken, is zoo aantrekkelijk schoon en tegelijk zoo onmogelijk onwaar. De een zingt het oude lied na zooals hij het vond. Wel acht hij de woorden onzin; maar de muziek is zoo waarachtig. Een ander weigert de melodie na te zingen, omdat de woorden zoo onzinnig zijn.</p>
<p>Het is een moeielijke tijd voor ieder die de getuigenissen van het gemoed poogt te vertolken. Het bijgeloof staat gereed om zijn klanken na te schetteren - en de kritiek, om ze uit te fluiten.</p>
<p>Er zijn er die nieuwe woorden zoeken voor de onvervalschte stem van gemoed en geweten; zij spreken in hun eigen taal. Helaas! het volk blijf koel, want het verstaat ze niet.</p>
<p>Anderen glimlachen over die schroomvalligheid. Zij spreken moedig in de taal der vaderen. Maar zij schrikken voor de uitwerking van hun eigen stem. Ach! het volk verstaat ze verkeerd.</p>
<p>Het misverstand is een der demonen van onzen tijd; het sluipt binnen in de wereld der gemoedservaring en woelt er als een booze geest: hier scheldt hij een vroome voor een godslasteraar, ginds wordt een profeet door hem met stomheid geslagen.</p>
<p>Waar is de macht die een magnetischen slaap kan uitgieten over de menschheid, en haar, in dien toestand van
<pb n="178"/>bedwelming, dat stuk memorie ontnemen waarin de oude terminologie zich zoo vast heeft genesteld? Wij zullen haar als een vriendelijke fee begroeten. Wie weet? Als wij gedwongen werden om voor al onze aandoeningen en wenschen <hi rend="spat">nieuwe</hi> woorden te zoeken, - misschien zouden wij elkander beter leeren verstaan.</p>
<p>Ja,... misschien! Heel misschien,... en zoo we werkelijk zochten. Anders... ik vrees, we zouden alleen iets armer geworden zijn, en toch het ideaal der gemeenschap van goederen niet hebben verwezenlijkt.</p>
<p>Maar als er nu eens een gouden medaille werd uitgeloofd aan den man die op het gebied van het geestelijk leven - van hetgeen men tot dusverre godsdienst genoemd heeft - aan alle spraakverwarring een eind wist te maken. Ik weet niet of de medaille zou worden uitgereikt. Maar dat Dr. A. Pierson, schrijver van ‘Eene levensbeschouwing’ een <hi rend="i">accessit</hi> zou behalen, - daarvoor zou ik bijna durven instaan.</p>
<p>Waarlijk, als ik denk aan het misverstand waardoor het geestelijk leven van onzen tijd wordt beheerscht... en bedorven, - dan noem ik zijn boek van harte gaarne: ‘<hi rend="spat">een woord op zijn pas</hi>.’</p>
<p>Reeds de titel is zulk een woord.</p>
<p>David Friedrich Strauss noemde zijn laatst gedachte: ‘Het oude en het nieuwe <hi rend="spat">geloof</hi>’; en pas had hij antwoord gegeven op de vragen: ‘Zijn wij nog christenen?’ ‘Hebben wij nog godsdienst?’ - of van allerlei zijden klonk de bedenking: Wat gij als christendom veroordeelt, is geen christendom; wat gij als godsdienst verwerpt, is geen godsdienst; wat gij het nieuwe <hi rend="spat">geloof</hi> noemt, is slechts een nieuwe <hi rend="spat">wereld</hi>beschouwing; wereldbeschou-<pb n="179"/>wing, nu, is een zaak van weten en denken; geloof is altijd geweest een zaak van het gemoed; wij <hi rend="spat">denken</hi> niet meer als de vaderen; onze voorstellingen zijn geheel anders geworden; maar, wie belet ons te gevoelen, te wenschen, te hopen, te <hi rend="spat">gelooven</hi> als zij?’</p>
<p>Pierson noemde zijn laatste gedachte ‘Eene <hi rend="spat">Levens</hi>beschouwing.’ Wat hij geven wilde was een blik op het <hi rend="spat">leven</hi>, een antwoord op de vraag, ‘hoe het inwendig leven moet worden opgevat, en hoe naar die opvatting het uitwendig leven moet worden ingericht.’ Reeds op de derde bladzijde schreef hij een der grondstellingen neder van zijn gansche betoog: ‘Op de <hi rend="spat">waardeering</hi> van de verschijnselen en hun samenhang komt het aan; dat is het wat er de eigenaardige kleur en strekking aan verleent. Daarvoor is het noodig dat zij met onze persoonlijkheid in betrekking worden gebracht.’</p>
<p>Zoo werd reeds aanstonds de nadruk gelegd, niet op de <hi rend="spat">voorstelling</hi> die wij ons vormen van de verschijnselen der buitenwereld en van hun samenhang; maar op de <hi rend="spat">indrukken</hi> die de verschijnselen maken op ons gemoed, en op het verwerken van die indrukken voor ons leven.</p>
<p>Dat de aarde om de zon, en niet omgekeerd de zon om de aarde draait, is een <hi rend="spat">wetenschappelijke</hi> waarheid; maar dat de zon verwarmt en verlicht, dat die stralen mij doen juichen en genieten, is een <hi rend="spat">levensw</hi>aarheid. Het eerste wordt alleen erkend door het onaandoenlijk onverstand; het tweede blijft een mysterie voor elk onaandoenlijk gemoed. Dat alle geluid niets anders is dan trilling der luchtlagen, is een ontdekking der nieuwere wetenschap. Maar dat ik huiver voor een donderslag, dat het angstgeschrei van een drenkeling mij doet opspringen, dat
<pb n="180"/>de sirenenzangen der muziek mij vermeesteren, boeien, verleiden, - wat beeft dit met die ontdekking der wetenschap te maken? En toch, die laatste ervaringen zijn het die mijne <hi rend="spat">levensb</hi>eschouwing vormen, en mijn <hi rend="spat">leven</hi>.</p>
<p>Wie zulke gedachten helder uitspreekt, die spreekt, naar ik meen, ‘een woord op zijn pas,’ die drijft den demon van het misverstand al vast tot den drempel terug.</p>
<p>Als ‘een woord op zijn pas’ heb ik ook de ‘Inleiding’ begroet. Hier wordt ‘het oude geloof’ geteekend hetwelk Pierson wil vervangen. En dat ‘oude geloof’ is niet een verouderde <hi rend="spat">wereldb</hi>eschouwing, een hoop versleten dogma's en onttakelde legenden, waarmede het licht valt te spotten. Het is een verouderde <hi rend="spat">levenso</hi>pvatting; niet ‘de orthodoxie,’ maar ‘het piëtisme,’ de ‘Sturm-und-Drangperiode’ der christelijke gemoedservaring, ‘het leven voor den hemel.’</p>
<p>Niemand was meer dan Pierson geroepen om deze eigenaardige wereld van aandoeningen en zeden te beschrijven, waarin hij zelf immers zoo lang heeft geademd, geleefd, genoten.... en geleden. Indien Schiller's woord waarheid behelst, dan is het piëtisme in Pierson's leven ondergegaan; want ‘het <hi rend="spat">leeft</hi> in zijn lied.’ Meesterlijk werd de penseel gehanteerd die deze schilderij - een genre-stukje van de fijnste soort - te voorschijn riep.</p>
<p>Reeds op den titel en in de Inleiding betreedt Pierson dus het terrein waarop we hem met dankbaarheid zijn werk van ‘Aufklärung’ zien verrichten. Want ook van het woord ‘godsdienst’ mag gelden wat deze auteur in zijn vierde hoofdstuk schreef:</p>
<p>‘O noodlottige macht der kollektieven!’</p>
<p>Men neemt een groep van de meest samengestelde ver-<pb n="181"/>schijnselen, geeft ze met hun allen één naam, en meent nu dat door dit kollektivum al die verschijnselen voldoende beschreven, verklaard.... dikwijls ook veroordeeld zijn. Als zulke kollektieven noemde Pierson: ‘duivel en koorts, revolutie en zenuwen, zonde en krankzinnigheid’. Wij voegen er bij: ‘godsdienst’.</p>
<p>‘Godsdienst is onzin!’ zegt een jongmensch, die geleerd heeft dat de wereld niet in zes dagen geschapen - ja die vermoedt dat zij in het geheel niet geschapen is. - ‘Een man zonder godsdienst!’ mompelt de menigte, wanneer iemand haar bijgeloof aantast. - Verstandiger lieden zouden zich schamen nog langer van ‘godsdienst’ te spreken - nu zij immers hebben opgehouden aan een macht te gelooven die in den samenhang der verschijnselen willekeurig kan ingrijpen. - En de allerverstandigsten meenen, dat het woord dán ten minste volslagen contrabande geworden is, wanneer het begrip van ‘een persoonlijk God’ uit de wereld onzer voorstellingen is verdwenen.</p>
<p>Anders de heer Pierson. Wel acht ook hij het gebruik van het woord ‘godsdienst’ bedenkelijk ‘wegens het misverstand dat er door gekweekt wordt.’ Maar als hij spreekt van al de liefde, al den ernst waarmee het ‘waarachtige ideaal’ hem bezielt; als hij gewaagt van den troost dien het koesteren dier gezindheden schenkt aan zijn gemoed, van de wijding die zij geven aan zijn gansche bestaan, - ‘ja, dan is slechts die naam goed genoeg, waarmee de menschen plegen aan te duiden wat hun het beste en het hoogste behoort te zijn.’</p>
<p>Waarschuwend verheft hij zijn stem tegen hen die den godsdienst <hi rend="i">en bloc</hi> verwerpen, en met zulk een verouderd standpunt meenen te hebben afgedaan, omdat de gods-<pb n="182"/>dienstige voorstellingen niet meer bij hun denken passen. Hij wil dat men ‘scherp onderscheiden zal tusschen de <hi rend="spat">vormen</hi> waarin men zich vroeger het volkomene heeft gedacht en de <hi rend="spat">gewaarwordingen</hi> die tot het ontstaan van die vormen aanleiding hebben gegeven.’ En voor alle oppervlakkige godsdienstverachters zijn deze behartigenswaardige woorden geschreven: ‘In stede van aan het inwendig leven der voorgeslachten vreemd te blijven, uit hoofde van het bijgeloof dat bijna altijd verbonden is met de wijze waarop dat inwendig leven door de voorgeslachten zelve vertolkt werd, hebben wij het veeleer in zijn volle diepte op te nemen en in nieuwere vormen ons toe te eigenen, opdat inderdaad niets menschelijks ons vreemd blijve.’</p>
<p>Godsdienstige <hi rend="spat">voorstellingen</hi> zijn de vertolking van een zekere <hi rend="spat">gemoedservaring</hi>; die voorstellingen kunnen als onbruikbaar worden verworpen, terwijl toch de gemoedservaring haar volle waarde en haar volle recht kan blijven behouden. Al kunnen wij het ideaal van heiligheid dat de Israëliet in zijn Jahve vereerde, ons niet meer denken als den god die in den hemel troont, ja, in het geheel niet meer als een persoon ons voorstellen - dit behoeft in ons hart noch den eerbied noch de liefde te dooven waarop het ideaal van heilige volkomenheid aanspraak heeft. Hoofdzaak in den godsdienst is het ideaal dat met dien godsdienst gegeven is, niet de vorm dien dit ideaal heeft aangenomen. Het bovennatuurlijke is slechts het symbool van het ideale. ‘Religie is een zekere verbinding van gewaarwordingen, waaraan de godsdienstige voorstellingen tot uitdrukking en tot bewaarplaats hebben verstrekt.’ ‘Niet leerstukken hebben de gewaarwordingen, maar de gewaarwordingen hebben de leerstukken voortgebracht.’</p>
<pb n="183"/>
<p>Pierson weet niet hoe dikwijls en op hoe velerlei wijze hij deze opmerking herhalen zal. Telkens vindt gij ze weder. Hij is van hare waarheid zoo sterk doordrongen, dat hij den godsdienst, ter wille van het idealisme dat in zijnen schoot verborgen ligt, al de ellende wil vergeven die het bijgeloof over de menschen heeft uitgestort. Hij acht het zijn ernstigen plicht, al het verouderde uit den godsdienst te verbannen, ten einde ‘het ééne noodige’ te behouden en ‘die ééne heerlijke loot te enten op den stam van ons zieleleven.’</p>
<p>Honderdvijftig bladzijden worden in Pierson's boek aan de voornaamste der historische godsdiensten gewijd. Daar trekken ze langzaam en statig, in volle waardigheid, onzen geest voorbij: het Jahvisme, met zijn Dekaloog, zijn Psalmen, zijn Tweeden Jesaja, zijn Boek Daniël; het Christendom, met zijn leer des kruises; het Katholicisme, met zijn ideën van katholiciteit en theocratie, met zijn ascetisme en zijn Mariadienst; het Protestantisme, met zijn beginsel van vrijheid van onderzoek, met de idealen van het humanisme en van den modernen Staat, die uit de groote beweging der zestiende eeuw geboren zijn.</p>
<p>Er zijn geloovigen en ongeloovigen die nog altijd meenen, dat de eigenaardigheid van Iraëls godsdienst in zijn ééngodendom, en die van het christendom in zijn leer der vaderlijke voorzienigheid Gods is gelegen, voor wie het katholicisme niet veel anders is dan een omslachtig bijgeloof, en het protestantisme niet veel meer dan een kompromis tusschen het moderne denken en de Middeleeuwen.</p>
<p>Voor dezen en huns gelijken zijn die honderdvijftig bladzijden even zooveel ‘woorden op hun pas.’</p>
<p>In al die godsdienstvormen onthult hun de talentvolle
<pb n="184"/>schrijver - als het wezen en de hoofdzaak - niet een reeks verouderde begrippen, maar een fijn bouquet van <hi rend="spat">idealen</hi>.</p>
<p>Wat idealen zijn, weet ieder die in Dr. Pierson's boek heeft gebladerd. Op bladz. 98 vond hij een volledige definitie, om mee te beginnen: ‘Een ideaal noem ik elken vorm dien onze verbeelding schept en waarin onze behoefte aan iets dat ons beter dan de werkelijkheid bevredigt, eene vervulling vindt.’ En dan verder van tijd tot tijd eenige tusschenzinnen, bij wijze van herinnering: ‘alle idealen zijn vormen gegeven aan de diepste wenschen of behoeften der menschelijke persoonlijkheid;’ ‘idealen zijn vormen waarin wij onze wenschen, dat is: een deel van onze gemoedservaring uitspreken,’ en zoo meer.</p>
<p>De zaak is duidelijk. Wat in die godsdiensten hoofdzaak moet heeten, is niet wat hun belijders hebben <hi rend="spat">gedacht</hi>, maar wat ze hebben <hi rend="spat">gewenscht</hi>, begeerd, gebeden; het licht hunner diepste wenschen, weerkaatst door den spiegel van hun geloof, is het licht geweest van hun leven. Daarom, al blijft er van hunne voorstellingen omtrent wereldinrichting en wereldregeering niets bruikbaars meer voor ons over - toch kunnen hunne behoeften de onze, hunne idealen onze idealen gebleven zijn. Tusschen hunne <hi rend="spat">wereld</hi>beschouwing en de onze is de breuk onheelbaar; met hunne <hi rend="spat">levens</hi>beschouwing kan de onze innig verbonden zijn.</p>
<p>Iedere beoordeeling van den godsdienst - waardeering zoowel als kritiek - behoort dus bovenal rekening te houden met het element der <hi rend="spat">levens</hi>beschouwing dat in dien godsdienst ligt opgesloten.</p>
<p>Deze gedachte behelst ook eene goede les voor vele hedendaagsche liberalen. Zij praten veel over godsdienst-<pb n="185"/>vrijheid. En niets dunkt hun gemakkelijker dan de twee machten, - de wereldlijke, door den Staat vertegenwoordigd, en de geestelijke, door de Kerk, als draagster van den godsdienst, gehandhaafd - van elkaar te scheiden. Wat heeft de Staat, zeggen ze, wat hebben zijne inrichtingen, wat heeft onderwijs, wat heeft wetgeving, wat heeft staatsbestuur met godsdienst te maken? -</p>
<p>Hier treedt Pierson tusschen beide met ‘een woord op zijn pas.’ De bladzijden 321-327 van zijn boek werpen een helder licht over deze quaestie van den dag. Wie tegenover het klerikalisme, in naam der vrijheid, het <hi rend="i">laisser aller</hi> predikt - moge eerst die bladzijden eens aandachtig lezen alvorens hij zijn prediking herhaalt. ‘Omdat in elken godsdienst een stel van bovenzinnelijke waarheden is vervat, is men er toe gekomen, in elken godsdienst niets dan zulk een stel van bovenzinnelijke waarheden te zien. Voorts herinnerde men er aan, en met reden, dat de Staat met metafysika niets te maken, in metafysische twisten geen partij te kiezen, en dus... de volle vrijheid van den godsdienst te erkennen heeft? Men bespeurt nu reeds het misverstand. In plaats van vrijheid van <hi rend="spat">godsdienst</hi> ware vrijheid van <hi rend="spat">metafysika</hi> en hare belijdenis een veel duidelijker woord. Godsdienst toch is een veel ruimer begrip. Het omvat, benevens een stel van bovenzinnelijke denkbeelden, een zeker geheel van overtuigingen, van vooroordeelen, van zienswijzen en gewoonten; een geheel, dat met het maatschappelijke en staatkundige <hi rend="spat">leven</hi> in het allernauwste verband staat, en daarop telkens den beslissendsten invloed uitoefent.’</p>
<p>Duidelijker en eenvoudiger kan het toch niet gezegd worden.</p>
<pb n="186"/>
<p>Menig misverstand verdwijnt voor zulke denkbeelden en zulke woorden.</p>
<p>Daarom, bij de heerschende spraakverwarring, waar het geldt geestelijke verschijnselen te vertolken en te waardeeren - een <hi rend="i">accessit</hi> voor den schrijver van ‘Eene levensbeschouwing!’</p>
<p>Een <hi rend="i">accessit</hi>; niet een medaille.</p>
<p>Want, zoo het misverstand voor een deel is opgeheven, voor een ander deel is het gebleven. Helaas! niet ieder woord in dezen door Dr. Pierson gesproken, is ‘een woord op zijn pas’ geweest.</p>
<p>&nbsp;</p>
<p>Ik wil niet eens den chicaneur onder de leden der jury aan het woord laten komen, al zou deze den schrijver meer dan eens kunnen betrappen op het gebruik van het woord ‘godsdienst’ in den zin die door hemzelven werd afgekeurd.</p>
<p>Er is een ernstiger bedenking.</p>
<p>Zij betreft Pierson's waardeering van het <hi rend="spat">christendom</hi>.</p>
<p>Schijnbaar blijft hij op dit punt zich zelven volkomen gelijk. Hij beoordeelt het christendom niet naar zijn metafysika maar naar zijn <hi rend="spat">levens</hi>opvatting.</p>
<p>Reeds in de Inleiding heet het: ‘in al zijn schakeeringen is het kristendom de leer blijven huldigen, dat het eenige ware leven het leven is voor den hemel.’ In het vierde hoofdstuk nog duidelijker: van den aanvang af is het kristendom opgetreden met zijn verlokkelijke beloften van den zaligen hemel.’ Of in een anderen vorm: ‘Het is een godsdienst waarin de mensch niets minder dan vertroeteld wordt, wanneer hij slechts geduld heeft; geduld, tot dit zeer korte leven afgeloopen is en de hemelsche
<pb n="187"/>gelukzaligheid aanbreekt.’ ‘De Kristen is een mensch wien zijn godsdienst zelfs gelast, aan de vraag: wat moet ik doen om zelf zalig te worden? de hoogste belangrijkheid toe te kennen.’ En zoo voort. Het Kristendom ‘vat het levensdoel op als genot, niet als handelen.’ Eenmaal zelfs vergeet de schrijver dat hij hier eenen zeer bepaalden godsdienst, het Christendom, beschrijft, en spreekt van ‘al de overdreven beloften van <hi rend="spat">den</hi> godsdienst.’</p>
<p>Maar genoeg. Hier hebben we dus een zeer bepaalde <hi rend="spat">levensb</hi>eschouwing: leven voor den hemel, verlangen naar de eeuwige zaligheid; en die levensbeschouwing is volgens Pierson ‘<hi rend="spat">het</hi> christendom, in <hi rend="spat">al</hi> zijn schakeeringen.’</p>
<p>Gij zoudt lust hebben, den schrijver aanstonds te antwoorden met een beroep op Jezus, den Menschenzoon, die het immers aan de vogelen overliet om zich te ‘vertroetelen’ in hun nest, die niet had en niet wilde hebben waar hij het hoofd kon nederleggen. Het is toch niet bepaald genotzucht of afkeer van ‘handelen’ die uit zulk een leuze van rusteloozen arbeid ons tegenklinkt.</p>
<p>Maar met dit beroep op Jezus zijt ge weinig geholpen. Pierson acht ‘geen bepaling van het Kristendom ongelukkiger dan die welke het den godsdienst noemt, gesticht door Jezus van Nazareth. Omtrent hetgeen Jezus van Nazareth gewild heeft, zijn wij hoogst gebrekkig ingelicht. Het weinige dat wij er van weten, kunnen wij ter nauwernood terugvinden in het Kristendom van de drie eerste eeuwen onzer jaartelling.’</p>
<p>Maar dat weinige dan? Iets van ‘het woord dat eens tusschen de bergen van Galilea de armen van geest, de kinderkens heeft zalig geprezen’ - zooals Pierson zelf het in zijn Inleiding noemt? - Bij voorbeeld dit, dit alleen:
<pb n="188"/>dat Jezus ‘het koninkrijk Gods’ heeft gepredikt. Waarlijk, hier was een dankbare taak voor den man die misverstand en spraakverwarring wilde bestrijden. Omdat het woord ‘koninkrijk Gods’ ook wel vervangen wordt door het woord ‘koninkrijk der hemelen,’ verbeeldt zich de groote menigte der geloovigen en der ongeloovigen, dat met die uitdrukking niets anders bedoeld wordt dan ‘de zalige hemel.’ De eerste exegeet de beste, hoeveel te meer een doctor theologiae, weet beter. ‘Het godsrijk’ is het ideaal eener volmaakte maatschappij <hi rend="spat">op aarde</hi>. Door den God des hemels zou het gevestigd worden, maar op aarde zou het worden gesticht; menschen zouden de burgers van dat godsrijk wezen; de volmaakte verhouding der menschen onderling zou er een hoofdbestanddeel van uitmaken. Dit weet ieder die ‘het weinige weet dat wij van Jezus van Nazareth weten kunnen.’ Maar wie dit weet, die mag ook niet beweren, dat het christendom zich ‘van den aanvang af ongunstig van het Jodendom onderscheidde,’ door ‘willekeurig de nationale toekomst waarop de profeten gehoopt hadden, tot een geheel persoonlijke toekomst te maken.’ Die moet weten, dat de metamorphose <hi rend="spat">hierin</hi> gelegen was, dat het profetisch ideaal van een ‘<hi rend="spat">nationale</hi> toekomst,’ van een rijk Israëls, in Jezus' ziel bovenal een <hi rend="spat">zedelijk</hi> ideaal is geworden, een rijk <hi rend="spat">Gods</hi>, dat het rijk der <hi rend="spat">demonen</hi> zou vervangen.</p>
<p>Wonderlijk inderdaad is soms de smaak van Dr. Pierson, waar hij voor zijn eigen ‘ideaalvorming’ een keuze doet uit de idealen der historie, alvorens zijne fantasie bij deze ter schole te zenden. Hooge eer valt den onbekenden schrijver van het Boek Daniël te beurt, om ‘de verheven bladzijde’ waar deze, in den vorm van grillige visioenen, het
<pb n="189"/>ideaal teekent van een wereldplan. De man die in de eeuwige wereldheerschappij van het <hi rend="spat">Joodsche volk</hi> het einddoel zag der geschiedenis, is waardig zijn ‘ideaal’ af te staan aan Dr. Pierson. Ook het ideaal der <hi rend="spat">katholieke</hi> godsregeering wordt met eerbied en dankbaarheid aanvaard. Maar het <hi rend="spat">zedelijk</hi> ideaal van het ‘koninkrijk Gods,’ zoo eenvoudig vertolkt door ‘het woord dat tusschen de bergen van Galilea weerklonk’ - wordt niet waardig geacht ‘een licht te zijn op ons pad.’ Is de bladzijde waarop dit evangelie geschreven staat, misschien niet ‘verheven’ genoeg?</p>
<p>Doch.... het zij zoo! Van Jezus weten we nu eenmaal weinig - ja, te weinig!</p>
<p>Welaan, we nemen het christendom dat op Jezus gevolgd is.</p>
<p>Hier zullen we dan overal, als het eigenlijke wezen van dien godsdienst, de levensbeschouwing moeten aantreffen van ‘het leven voor den hemel, het ‘vertroeteld’ worden, het geduldig wachten op de zaligheid. Dit althans heeft Dr. A. Pierson er in gevonden, naar luid van de Inleiding en van het vierde hoofdstuk zijner ‘Levensbeschouwing.’</p>
<p>Zoek eens na. Hebt gij niet een of ander boek bij de hand om u de taak gemakkelijk te maken? Een korte karakteristiek bij voorbeeld van dat oudste christendom?... Wacht, ge behoeft niet ver te gaan. Ik zie ge hebt daar A. Pierson ‘Eene levensbeschouwing.’ Dat is voldoende. Sla maar op.... Derde hoofdstuk, bladzijde 216 en volgende. Hier.... lees nu.</p>
<p>‘In de drie eerste eeuwen onzer jaartelling had men minstens vierderlei christendom....’</p>
<pb n="190"/>
<p>Vierderlei? Dus niet maar één enkel. Ga voort.</p>
<p>‘Tusschen deze richtingen valt nauwelijks eenige andere dogmatische overeenkomst te ontdekken dan dat zij....’</p>
<p>de hemelsche zaligheid als het ééne noodige predikten?</p>
<p>Pardon.... ‘dan dat zij op eenigerlei wijze zich vastknoopten aan den naam van Jezus en aan de herinnering die van zijn lijden en kruisdood was overgebleven.’</p>
<p>Ge wilt zeggen van zijn <hi rend="spat">hemel</hi>vaart?</p>
<p>Neen, neen: ‘van zijn <hi rend="spat">lijden</hi> en <hi rend="spat">kruisdood</hi>.’ - Ik ga voort: ‘naast deze richtingen stonden andere ‘welke dien naam niet in het schild voerden....’</p>
<p>Ha, daar zult ge het hebben. Deze niet-christelijke richtingen predikten nu zeker een geheel andere levensbeschouwing en lieten de vertroeteling aan het hun vijandige christendom over.</p>
<p>‘.... welke dien naam (van Jezus) niet in hun schild voerden, maar van de eerstgenoemde in wereld- en <hi rend="spat">levens</hi>beschouwing <hi rend="spat">niet</hi> essentiëel verschilden.’</p>
<p>Hm.... Dat ziet er reeds anders uit dan in de Inleiding en in het vierde hoofdstuk. Maar verder.</p>
<p>‘Wij willen nu zien met welk ideaal het kristendom in zijn verschillende vormen ons heeft verrijkt.’</p>
<p>Wel, natuurlijk met het onbruikbaar ideaal der hemelsche gelukzaligheid!</p>
<p>Pardon ‘... met een religie waarvan het middelpunt was - een lijdende God!’</p>
<p>Ge wilt zeggen: een <hi rend="spat">genietende</hi> God.</p>
<p>Neen, neen ‘.... een <hi rend="spat">lijdende</hi> God.’</p>
<p>Geef hier het boek! Ja waarlijk, het staat er. ‘Dit was het hoogste wat langs den weg van ideaalvorming kon worden bereikt.’ En verder: ‘Hier is het lijden niet verheffing
<pb n="191"/>boven, maar verzoening met de werkelijkheid; hier baart het niet, maar is zedelijke kracht.’</p>
<p>Stil, hier is nog een mooie passage: ‘De menschheid wikkelt zich in de smart als in den mantel die op haar schouderen is gevallen, van haar ten hemel gevaren Godsgezant, en aanschouwt met een zachten glimlach hoe voortaan op het voorhoofd van den uitwendigen voorspoed, dien zij weleer haren eenigen schutsengel had gewaand, het onvergankelijk merk gedrukt is van ik weet niet welke vulgariteit.’</p>
<p>Maar dat is een nagalm van het evangelie des kruises! Dat klinkt als het groote woord van Paulus: ‘den Joden een ergernis, den Grieken een dwaasheid, maar ons, die gelooven, de kracht Gods en de wijsheid Gods!’</p>
<p>Stil, nog een paar regels: ‘Wij voor ons hebben er van behouden wat de grondgedachte uitmaakt van deze <hi rend="spat">onze</hi> levensbeschouwing: het lijden onmisbaar voor zielenadel, de smart, de moeder van het beste. Niet minder behouden wij daarvan de noodzakelijkheid der zelfverloochening tot verwezenlijking van hetgeen wij als onze ware natuur hebben leeren kennen; van een dagelijks aanvaarden strijd, een innerlijken strijd, tengevolge waarvan wij met beslistheid de schande verachten en voor zekere kronen die ons worden voorgesteld, het kruis verkiezen....’ ‘Genezende liefde, het kan ons niet uit den zin; en het is onze eerzucht, met woord en daad hare traditie voort te planten.’</p>
<p>Genoeg, genoeg. Wij weten nu welke levensbeschouwing aan al de verschillende richtingen van het oudste christendom gemeen was, met welken ‘blik op het leven’ dat christendom ‘van den aanvang af’ is opgetreden... althans volgens het derde hoofdstuk van ‘Eene Levensbeschou-<pb n="192"/>wing.’ Het christelijk ideaal bij uitnemendheid, volgens Dr. A. Pierson, is vervat in de leer des kruises.</p>
<p>Maar was diezelfde Pierson dit in zijn Inleiding en in zijn vierde hoofdstuk vergeten?</p>
<p>‘Lijden’ - heet het hier - en daar: ‘genot.’</p>
<p>‘Zelfverloochening’ - en daar, ‘vertroeteling.’</p>
<p>‘Genezende liefde’ - en daar: ‘jagen naar persoonlijke zaligheid.’</p>
<p>Waarlijk, zoo Pierson ergens van de moralisten zegt dat zij ‘<hi rend="spat">beuzelen</hi> van vrijen wil,’ hij had wel van zichzelven mogen schrijven, dat hij nu en dan ‘gebeuzeld’ heeft over het christendom.</p>
<p>Maar daar is dan toch ‘een zekere zijde’ van de christelijke levensbeschouwing die dat ‘leven hiernamaals,’ de <hi rend="i">out-worldliness</hi>, op den voorgrond stelt.</p>
<p>Voorzeker. Daar zijn christenen geweest, en zij zijn er nog in groote, overgroote menigte, die van deze ‘eenzijdigheid’ het een en het al hunner levensbeschouwing maken. Treurig genoeg. Het is ongezond en onmenschelijk in merg en been. Het is leven in een fictieve wereld, in plaats van de werkelijkheid moedig te aanvaarden. Die richting mag en moet veroordeeld worden - in naam van het verstand, in naam van den ernst, in naam van de liefde.... ook in naam van ‘het kruis.’ Als Pierson ‘ernst wil maken met het leven van de aarde,’ wij, die niet zooveel ‘bezwaar hebben tegen het voeren van den kristennaam,’ wij doen mede, hartelijk mede.</p>
<p>Maar hij had toch eerst wel eens mogen vragen, <hi rend="spat">waarom</hi> het christendom het levensdoel in een andere wereld, in den hemel, verplaatst heeft. Het onsterfelijkheidsgeloof is ook zelf ‘een ideaal,’ ‘een vorm waarin een wensch, een
<pb n="193"/>diepe behoefte is uitgesproken.’ En niet ieder onsterfelijkheidsgeloof is hetzelfde. Niet <hi rend="spat">wat</hi> iemand hoopt, maar <hi rend="spat">waarom</hi> hij het hoopt - is hoofdzaak. Zoo hij hiernaar gevraagd had, zou het ook Pierson wel gebleken zijn, dat het <hi rend="spat">christelijk</hi> onsterfelijkheidsgeloof bovenal een <hi rend="spat">zedelijken</hi> grondslag heeft, dat een diep gevoel van de <hi rend="spat">zedelijke</hi> onvolkomenheid der aarde de gedachte heeft doen opkomen in de harten der christenen, dat alleen de hemel het zedelijk ideaal zou kunnen verwezenlijken. Men leefde voor een <hi rend="spat">andere</hi> wereld, omdat men trachtte naar een <hi rend="spat">betere</hi> wereld.</p>
<p>Pierson weet dit alles zeer goed. Op bladzijde 362 heeft hij het zelf geschreven. Hij vindt daar ‘eene groote waarheid’ in der vroomen ‘besef dat eerst de hemel het allerbeste zal brengen.’ En die waarheid is: ‘de veroordeeling van alle utopiën.’ Hij had ook reeds een honderd-vijftig bladzijden vroeger geschreven: ‘dat het onsterfelijkheidsgeloof van sommige volken niets anders is dan een wellicht te gewaagde vertolking van het gevoel,’ dat het leven een doel, een zedelijk doel moet hebben.</p>
<p>Maar waarom dan telkens die wetenschap verloochend, en het christendom vereenzelvigd met <hi rend="i">other-worldliness</hi>? Waarom op dit gebied de spraakverwarring vermeerderd?</p>
<p>Het blijkt nu, uit enkele bladzijden van Pierson's boek zelf, dat het nog zoo onzinnig niet is, ook in het christendom het wezenlijke van het onwezenlijke te scheiden, het ideaal te behouden en de illusie op te geven, ‘het koesteren van een godsdienstige gezindheid af te scheiden van het geloof aan iets bovennatuurlijks,’ in de taal van onzen tijd ‘het evangelie des kruises’ te prediken, en ‘met het kruis, dat ook voor ons in die ideale wereld blijft opgericht,
<pb n="194"/>de zoogenaamde rehabilitatie van het vleesch te bezweren.’</p>
<p>‘O noodlottige macht der kollektieven! Altijd wordt het oordeel er door verzwakt, en maakt deze verzwakking van het oordeel ons machteloozer tegenover de gebreken der werkelijkheid.’</p>
<p>Zoo roept Dr. Pierson uit - en hij oordeelt zich zelven.</p>
<p>Waarom zoo te ‘beuzelen’ over <hi rend="spat">het</hi> christendom?</p>
<p>Neen waarlijk, in onzen tijd van godsdienstige worsteling en hervorming, in onzen tijd, nu de meest onchristelijke levensbeschouwing zich durft uitgeven voor de christelijke bij uitnemendheid, nu zoo menigeen den kostelijken nardus lichtzinnig verwerpt, omdat hij zich inbeeldt dat de etikette eenvoudig onzin behelst, - nu het er zoo op aankomt duidelijk te wezen en, in naam van verleden en toekomst beide, de ellendige spraakverwarring te bestrijden, die de geestelijke ontwikkeling van dit geslacht van alle zijden belemmert - in een tijd als dezen is dat praten over ‘<hi rend="spat">de</hi> kristelijke levensbeschouwing’ waarachtig geen woord ‘op zijn pas.’</p>
<p>Pierson wist de onvergankelijke waarheid van ‘het kristelijk ideaal’ wel op te sporen. Zijne fantasie is ook bij dit ‘historisch ideaal’ ter schole gegaan. Maar, wat heeft het gebaat voor ‘Eene levensbeschouwing’?</p>
<p>&nbsp;</p>
<p>Er is tegenwoordig een frase loopende, die een ware weldaad mag heeten voor het onkritisch en toch kritiseerend publiek. Gij hebt een boek gelezen, verslonden. Tijd om u een juist oordeel te vormen, is er niet. Geen nood. Zoo men u morgen vraagt, wat u dunkt van dat boek, ge hebt maar eenvoudig te antwoorden: ‘er is veel moois in!’</p>
<pb n="195"/>
<p>Juist, ‘veel moois!’ Zoo verbindt ge u tot niets. Dat oordeel is negatief en positief te gelijk. Gij roemt veel; gij roemt niet alles. Lof en reserve vallen samen.</p>
<p>Er zijn schrijvers die schuld hebben aan deze wijze van kritiseeren. Hun boek is wel een éenheid, maar tegelijk ook een veelheid. Is het ‘een boek’? of zijn het ‘losse bladen’? Gij zoudt het niet durven zeggen. Die mannen zijn echte kunstenaars; maar hun groote kracht ligt in de mozaïek.</p>
<p>Onder de kunstenaars die gaarne in dit genre werken, bekleedt Dr. A. Pierson een eerste plaats. Zoo dikwijls hij een boek schrijft, heeft hij veel, zeer veel te zeggen. En merkwaardig is zijn talent om voor alles wat hij te zeggen heeft, een plaatsje te vinden in zijn geschrift. Zoo de kunst der ‘ideaalvorming’ voor een groot deel bestaat in de kunst van ‘groepeeren,’ - dan is de auteur A. Pierson een eerste ‘ideaalvormer.’ Men zou zijn geschriften het best in de vacantie kunnen lezen. Zij maken dikwijls denzelfden indruk als een pleizierreis. Gij hebt wel een doel, gij volgt wel een bepaalden weg, de gids zorgt dat ge niet verdwaalt. Maar, het is u toch vooral om de landschappen te doen. Of de reis wat lang duurt, maakt niet uit. Voor een omweg zijt ge niet bang. De weg behoeft niet kort te wezen; hij moet in de eerste plaats schoon zijn; gij moet veel te zien, veel te genieten krijgen.</p>
<p>Voor zulke tochijes is Dr. Pierson een uitnemende gids. Gij verveelt u nooit met hem. Aan schoone gezichtspunten, aan verrassende vergezichten, aan bekoorlijke plekjes ontbreekt het hier niet.</p>
<p>Deze manier van reizen heeft veel voor. Maar ook wel iets tegen. De paden en paadjes doen zoo licht den weg vergeten. Het kan u gebeuren, na een half uur wandelen,
<pb n="196"/>het Noorden voor het Zuiden aan te zien. Gij moet nu en dan stilstaan om u te oriënteeren. Het punt van uitgang is misschien nog heel dicht bij; maar ge hebt ontzettend moeten kronkelen.</p>
<p>Pierson zelf voelt dit bezwaar. Vandaar die herhaalde resumpties en rekapitulaties van hetgeen is voorafgegaan. In dit boek wordt dikwijls, al te dikwijls hetzelfde herhaald. De schrijver wil dat gij zijn plan in het oog zult houden. Maar soms doet hij zelf al zijn best om het u te doen vergeten. Het is wel jammer; maar hij kan nu eenmaal niet anders.</p>
<p>Eigenaardig is uit dit oogpunt de indeeling van zijn boek. Met een drie of viertal kapitale hoofdstukken stelt hij zich tevreden. Toch zijn er tot recht verstand van den lezer, nog meer opschriften noodig. Welnu, de schrijver stelt ze boven de bladzijden van zijn hoek. Zooveel bladzijden, zooveel opschriften. En de inhoudsopgave geeft al die opschriften trouw terug.</p>
<p>Mij dunkt, het moet een van de bijzondere genoegens van dezen auteur wezen, zijn inhoudsopgave gereed te maken, en juiste, pittige, soms ook origineele, een enkele maal zeer gezochte opschriften voor zijn bladzijden bijeen te zoeken. Hier werkt de kunstenaar aan zijn mozaïek.</p>
<p>Wie ‘eene levensbeschouwing’ wil geven, kan misschien moeielijk anders werken. Het leven is bont, zeer bont. Hoe zou een levensbeschouwing het niet wezen? Het is onvermijdelijk, dat de kleuren er dikwijls de lijnen verbergen.</p>
<p>Maar dan moet de auteur het ook voor lief nemen, zoo men op zijn vraag: ‘mag deze levensbeschouwing een woord op zijn pas heeten?’ het ontwijkend antwoord geeft: ‘zij bevat veel woorden op him pas.’ Men zou haast in verzoeking komen, er een bloemlezing uit samen te stellen. Wie zou
<pb n="197"/>niet wenschen dat alle jonge menschen eens lazen wat hier over ‘wellust en levenslust’ geschreven staat? dat allen die mensch heeten, maar het niet zijn, de schoone bladzijden in zich opnamen die Pierson aan de beschrijving van ‘het humanisme’ gewijd heeft? Wilt ge iets lezen over materialisme en pessimisme, over partikularisme en pauperisme, over mechanisme en ascetisme, - of over een ander der vele ‘ismen’ die in onzen tijd rond waren, - doorblader de inhoudsopgave van ‘Eene levensbeschouwing,’ en gij vindt uw gading. Er is van alles: van het Pantheïsme af, tot de gymnastiek incluis. - Ik zou u willen doen stilstaan bij het kwaad dat er gezegd wordt van ‘de sleur’ en bij het goede dat er gezegd wordt van ‘de gewoonte’, bij de geestige beschrijving die Pierson geeft van de <hi rend="i">causerie</hi>, ‘waarvoor onze taal, tot haar schande, geen eigen woord heeft,’ of bij zijn dichterlijke beschrijving van ‘de godsdienstige lyriek,’ bij den gezonden raad aan hen die over tijdgebrek klagen, en bij den lof der eenzaamheid.</p>
<p>Het wemelt hier van ‘woorden op hun pas,’ van korte gezegden, sprekende paradoxen die onder de beste citaten een plaats mogen vinden. Er zou een aardig lijstje van te maken zijn. Zoo luidt het op een der eerste bladzijden: ‘de mensch wordt roomsch-katholiek geboren;’ iets verder: ‘Hadt gij soms gemeend dat het exerceeren u tot een Napoleon zou maken?’ Elders: ‘Het is mogelijk dat gij door armoede van bloed zeer bleek ziet. Hebt gij lust u daarom te gaan blanketten? Laat dat aan komedianten over.’ - Of ook: ‘Troost voor verstandsontwikkeling gekocht, is te duur betaald.’ - ‘Mes tegen mes: liever thans de schaaf der humaniteit, dan later het scalpel van den psycholoog.’ - ‘De natuur is de aanminnigste
<pb n="198"/>van alle misleidingen.’ - ‘De poësie bemint het zon-, de sentimentaliteit het maanlicht.’ - ‘Zedelijkheid is ook een kunst.’ -</p>
<p>Zoo zijn er in menigte. Ach, waarom moeten wij, ter wille van zooveel schoons en goeds, den auteur al die hardheden vergeven die ons lief vaderland, bij alle mogelijke gelegenheden, in hoofdzinnen en tusschenzinnen, te verduren heeft, terwille van zijn klimaat, zijn grond, zijn virtuositeit in het bedwelmen, vooral zijn taal, de eenige immers die ‘onderscheid maakt tusschen een vreemdeling en een vreemde.’ Moet dat alles voor rekening komen van de liefde en van het geloof, die immers ook bij Pierson oordeelen, ‘dat een Nederland waarin wij of onze nakomelingen het beter hebben dan thans, mogelijk is?’ - En dan al die onhoffelijke epitheta die op het altaar der vrouw worden nedergelegd: behaagziek, vreesachtig, slim, onmeedoogend jegens andere vrouwen, gaarne verliefd, wraak- en eerzuchtig, een geboren tooneelspeelster, bijgeloovig, de speelbal van priesters enz. enz.’ Ik weet het, ‘zij strekken de vrouw minder tot oneer dan den man, die haar zoo lang zij bestaat onmondig heeft gehouden.’ Zoo heet het althans. Maar, was dit de manier om ons voor het ‘ewig Weibliche’ te winnen? Zoo wij op dit punt van een hardnekkige blindheid genezen moesten worden, - dan heeft de operatie mij toch sterk doen denken aan die van Joh. 9 vs. 6. - Gewis, ‘een vriend’ naar het model van Van Alphen is veel waard. Maar toch vrees ik, dat niet alle ‘Seitenhieben’ op geneesheeren, geestelijken, theologen, philanthropen, en meer van dat volkje ‘woorden op hun pas,’ - dat wil immers ook zeggen: ‘gepaste woorden?’ - zijn geweest.</p>
<pb n="199"/>
<p>Intusschen - het was Dr. Pierson niet in de eerste plaats om de veelheid te doen, maar om de éenheid. Zijn boek moge nu en dan een verzameling feuilletons schijnen; het wil toch vóór alle dingen ‘<hi rend="spat">Eene levensbeschouwing</hi>’ zijn.</p>
<p>‘Wie ordnen wir unser Leben?’ Bij Strauss kwam die vraag slechts in de derde plaats op het tapijt. Bij Pierson is zij nummer één - het één en het al. ‘Onze blik op het leven: daarop komt zoo onbegrijpelijk veel aan.’ Ziedaar in een enkel woord zijn diepe overtuiging. En wie, die ernst maakt met zich zelven, met zijn tijd, met zijn leven, zal van dat ‘onbegrijpelijk veel’ ook maar iets willen afdoen? Levensdoel, levensrichting;, levenstaak, levenswijze - het is genoeg deze woorden te noemen, om de belangstelling der besten voor eene levensbeschouwing te winnen.</p>
<p>En nu het uitgangspunt. - Onfeilbare, van buiten aangebrachte waarheid is er niet. Bespiegeling noch mystiek kunnen hier een licht ontsteken, dat nu eenmaal niet aan den hemel van ons leven schijnt. Uit den mensch is alle licht. Waarneming en ervaring zijn de eenige bronnen onzer kennis, en bepalen dus ook hare grenzen. Er is veel dat wij niet kunnen weten. Er zijn quaesties ‘die wij onbelangrijk kunnen noemen omdat zij nu eenmaal onoplosbaar zijn.’ - ‘Veel waars!’ Zeker! ook dit laatste.</p>
<p>‘Wij weten weinig. - Te weinig, Heer!’ klaagde de Genestet. Maar de tijd van klagen is voorbij. Wat geven die gebeden? ‘Aide toi, car le ciel ne t'aidera plus!’</p>
<p>En er is veel te zien, te weten, te doen in de wereld. Onze ervaring is voor een groot deel <hi rend="spat">gemoeds</hi>-ervaring, dat wil zeggen: gevoel van wel of wee bij het aanschou-<pb n="200"/>wen der werkelijkheid. In dat gevoel schuilt een groot deel van onze kracht. Het kan sterk, zeer sterk zijn. Het kan zoo levendig worden, dat het ‘overgaat in kunstenaars-aandrift.’ Wij lijden onder de werkelijkheid; maar we willen niet lijden; het gevoel roept de verbeeldingskracht te hulp, en deze schept een ideaal waarvan de voorstelling ons gemoed bevredigt; zij geeft een vorm aan onzen wensch dat het beter moge worden. Zoo vormen wij idealen - straks herscheppen wij de werkelijkheid naar het ideale beeld waaraan al de liefde van ons gemoed is gewijd.</p>
<p>Wie zal die gemoedservaring minachten, als hij bedenkt, dat zij en zij alleen de groote springveer is van alle beschaving? Zoo wij verder zijn dan onze voorouders, het is omdat deze, alvorens het wereldtooneel te verlaten, het beter hebben willen maken dan zij het gevonden hadden. Ontevredenheid met het bestaande en een daaruit voortvloeiende voorstelling van iets beters, m.a.w. ‘gemoedservaring en ideaalvorming’ zijn de machten geweest die op ieder gebied den vooruitgang hebben gedragen. Daarom, Pierson wil het ‘luide verkondigen:’ ‘gemoedservaring en ideaalvorming acht hij het gewenschte uitgangspunt van elke, het volstrekt onmisbare uitgangspunt van die levensbeschouwing die alle illusiën omtrent de grenzen van ons weten eerlijk vermijden wil.’</p>
<p>Wij gaan dus een stap verder. We gaan over tot ideaalvorming.’ Kunnen wij het leven niet anders ‘beschouwen’ dan bij het licht der idealen van ons gemoed, wij hebben ons slechts te haasten dat licht te ontsteken....</p>
<p>Stil, niet te driftig.... niet de eerste lantaarnopsteker de beste kan dien arbeid verrichten. Aan voorwaarden is dit werk gebonden. - Welke? - In hoofdstukken II en III
<pb n="201"/>zijn de <hi rend="spat">eerste</hi>, de onmisbare voorwaarden voor ideaalvorming te vinden.</p>
<p>Primo: daar ligt de werkelijkheid voor u; <hi rend="spat">vat haar scherp in het oog</hi>; geen oppervlakkigheid, geen eenzijdigheid, geen vrees. Volg Pierson op zijn somberen tocht langs al de ellende van natuur en menschheid, langs de holen van ziekte en misdaad, langs al de akeligheden van dwaling, hartstocht, infatuatie, reaktie, afgunst, door ‘ons Gethsemane’ en onzen ‘Inferno,’ en ge zult iets kennen van die werkelijkheid, waarin de menschen zoo gaarne zouden vergeten dat zij leven.</p>
<p>Hebt ge dit alles goed gezien, met ‘scherpen blik’ aanschouwd? Welnu, dan kan de tweede voor waar de vervuld worden: trek u dat alles aan, sterk aan. Geen mefistofelische glimlach. <hi rend="spat">Aantrekkelijkheid van gemoed</hi> is de bron van alle beschaving. Lijd er onder! dat lijden is koninklijk. Spreek tegenover eenig deel dier werkelijkheid uw koningswoord uit: ‘Neen, het behoort zoo niet!’</p>
<p>En nu moet uit uw lijden het nieuwe geboren worden; te voorschijn dus met uw <hi rend="spat">verbeeldingskracht!</hi> Aan haar behoort de eigenlijke taak der ‘ideaalvorming.’ Maar zij is misschien nog te onhandig of te onbesuisd. Eerst dient zij zelve gevormd te worden. Daarom, zend haar ter schole. Pierson zal u de beste ‘kweekscholen’ aanwijzen: het zijn de oude godsdiensten, bewaarplaatsen van de kostbaarste idealen der menschheid. Loop dien cursus even door: het Jahvisme, met zijn Dekaloog, d.i. zijn onvoorwaardelijk plichtsgevoel, met zijn godsdienstige lyriek, zijn wijsbegeerte der geschiedenis, zijn lijdenden ‘knecht van Jahveh’ (niet ‘knecht Israël's’); het Christendom, met zijn kruis, het Katholicisme met zijn katholiciteit, zijn theocratie, zijn
<pb n="202"/>ascetisme en zijn Mariadienst, het Protestantisme met zijn idealen van het vrije onderzoek, het humanisme en den modernen Staat.</p>
<p>Er zou nog meer, nog veel meer te noemen zijn. De geheele godsdienstgeschiedenis zoudt ge met vrucht kunnen raadplegen; maar de methode is aangegeven; gij weet nu met welk soort van onderwijs de verbeeldingskracht haar voordeel kan doen.</p>
<p>Is alles nu gereed? Kan het werk der ‘ideaalvorming’ nu zonder verdere controle of voorbereiding verricht worden? Geenszins. Het gemoed - of ‘de persoonlijkheid’ - dient nog op andere wijze gevormd te worden, te meer, omdat zij niet alleen idealen heeft voort te brengen, maar ook de werkelijkheid naar die idealen heeft te herscheppen; het woord ‘ideaalvorming’ heeft een dubbele beteekenis. Moet zij voor dien dubbelen arbeid geschikt wezen, dan kan er niet te veel zorg aan hare opvoeding besteed worden: immers, handelen zal bovenal hare taak zijn. Daarom: eerst leere zij <hi rend="spat">bescheidenheid</hi>; zij mocht eens te vermetele idealen scheppen; dan leere zij <hi rend="spat">fierheid,</hi> opdat zij niet jammere over de ijdelheid van utopiën; verder: <hi rend="spat">opgewektheid</hi>, opdat sleur noch zwaarmoedigheid haren arbeid belemmeren; zij ontwikkele ook haar <hi rend="spat">oordeel</hi>, opdat zij nauwkeurig te weten kome waar de schoen wringt, in welk opzicht de werkelijkheid verbetering behoeft; voorts houde zij hare <hi rend="spat">fantasie</hi> frisch en rijk, opdat deze haar behoede voor een kompromis met het onvolkomene; eindelijk oefene zij haar <hi rend="spat">wilskracht</hi>.</p>
<p>Is dit alles geschied, dan is de persoonlijkheid toegerust tot haar groote taak: ‘ideaalvorming,’ zoowel theoretisch, het uitdenken, als praktisch, het verwezenlijken van idealen.</p>
<pb n="203"/>
<p>Dr. Pierson kan zijn boek ‘besluiten.’ Het antwoord op de groote vraag is gegeven.</p>
<p>‘So ordnen wir unser Leben.’</p>
<p>&nbsp;</p>
<p>Wat hebben we nu geleerd? - Veel waars, veel goeds. - Natuurlijk! Maar dat is de vraag niet. Pierson heeft bovenal één ding willen geven. Wij hebben dus één ding moeten leeren. Maar wat?</p>
<p>‘Hoe een geest het in onzen tijd aanlegt om tot een levensbeschouwing te geraken die hemzelven toeschijnt waarheid te behelzen.’ - Nu ja, wij kennen die frase, en we hebben er het onze al van gezegd. Maar de schrijver heeft toch niet alleen onze nieuwsgierigheid ten opzichte van zijn persoon willen bevredigen. Hij heeft ons toch ook iets willen leeren, iets algemeens, iets objectiefs, iets voor u en mij, iets voor allen. Anders schrijft men toch geen boek!</p>
<p>Natuurlijk. Welnu, wat Pierson ons heeft willen leeren, dat is:</p>
<p><hi rend="spat">Methode</hi>, niets dan <hi rend="spat">methode</hi>.</p>
<p>Dat wil zeggen?</p>
<p>Dat wil zeggen: niet: <hi rend="spat">wat de inhoud</hi> van uw levensbeschouwing moet zijn, maar: <hi rend="spat">hoe</hi> gij u een levensbeschouwing, zoo ge dit wenscht, kimt vormen; niet <hi rend="spat">welken</hi> blik gij op het leven behoort te werpen, maar: waar ge moet staan, hoe wijd gij uw oog moet openen, hoe scherp dat oog moet zijn, om 'n blik (welken ook) op de wereld te kunnen slaan. Niet om het beeld dat in uw kijker moet vallen, maar om de inrichting van uw kijker, van uw oog, van uw persoon was het hem te doen. Al het andere is uw eigen zaak.</p>
<p>Pierson onderwijst hier <hi rend="spat">methode</hi>.</p>
<pb n="204"/>
<p>Het kan wel niet anders of ook de <hi rend="spat">inhoud</hi> van zijn <hi rend="spat">eigen</hi> levensbeschouwing moet daarbij ter sprake komen; maar toch alleen tot toelichting. Hij zegt u <hi rend="spat">wat</hi> hij zelf gezien heeft, opdat gij zoo leeren moogt: <hi rend="spat">hoe</hi> men behoort te zien om <hi rend="spat">iets</hi> te zien. Hij doceert hier geen bepaald leervak, maar geeft ‘vormend onderwijs.’ Met een paar kunsttermen uitgedrukt: niet het <hi rend="spat">materieele,</hi> maar het <hi rend="spat">formeele</hi> is bij Pierson hoofdzaak. Met een geleerd woord zou men kunnen zeggen: ‘Eene levensbeschouwing’ behelst de ‘<hi rend="i">Pars formalis</hi>’ van een moderne moraal.</p>
<p>Zoo reeds in hoofdstuk I, waar gehandeld wordt over den oorsprong, den aard en de grenzen onzer kennis. Zoo in Hoofdstukken II en III, waar niet over de resultaten der ‘ideaalvorming,’ maar over hare voorwaarden wordt gehandeld. Zoo ook in Hoofdstuk IV (waarboven, tot recht begrip der zaak, eigenlijk ook moest geschreven zijn: vervolg van Hoofdstuk II) waar over de vorming en de ontwikkeling der ideaalvormende persoonlijkheid wordt gehandeld. Merkwaardig heet het ook daar, in den aan vang: ‘<hi rend="spat">niet aan deze of die bepaalde wenschen,</hi> maar aan de omstandigheid dat wij gemoedservaring hebben, hechten wij waarde in de allereerste plaats.’</p>
<p>Zoo moet alles <hi rend="spat">formeel</hi> zijn. Opmerkelijk is het dan ook, dat, als wij bij de ‘historische idealen’ ter schole moeten gaan, het onze <hi rend="spat">fantasie</hi> is die naar school wordt gezonden, en wel, naar de ‘kweekschool’, ‘om er achter te komen hoe men het óf aanleggen óf niet aanleggen moet wanneer men zijne gewaarwordingen’ (welke die verder ook wezen mogen) ‘in ideale beelden wil omzetten.’ Als onze fantasie dit onderwijs heeft genoten, heet het dan ook consequent: ‘ik had nog andere idealen kunnen ver-<pb n="205"/>melden; maar ik heb dit alleen nagelaten omdat de methode voldoende aangegeven was.’</p>
<p>Inderdaad, Dr. Pierson is doodsbang om in zijn geschrift de grenzen van het <hi rend="spat">formeele</hi> te buiten te gaan. Zoo las ik ergens, boven een drietal bladzijden, het opschrift: ‘rangschikking van idealen,’ en ik dacht: ha! hier zal het nu blijken welke idealen de hoogste waarde hebben, welke daarentegen slechts den tweeden, den derden of den laatsten rang mogen bekleeden; hier zullen we dus hooren of die welke uit zedelijke behoeften ontstaan zijn, hooger beteekenis hebben dan die welke uit esthetische of uit louter zinnelijke aandoeningen zijn geboren. - Mis! die ‘rangschikking’ betreft alleen een formeel verschil; zij verdeelt de idealen in praktische, kritische en onpraktische idealen - naarmate zij door de wetenschap worden gerechtvaardigd, door haar voorloopig nog niet zijn gerechtvaardigd, of nooit gerechtvaardigd zullen worden. En al las ik ook later, dat de persoonlijkheid ‘haar verstand openbaart in het <hi rend="spat">kiezen</hi> van idealen,’ - aan die keuze zijn we niet toegekomen, behalve dat nog eens, om ‘bescheidenheid’ te kweeken, aan het verschil tusschen praktische en onpraktische idealen werd herinnerd; toen Pierson over ‘het oordeel’ zou handelen, bleek het dat hij aan dit vermogen alleen de taak wilde opdragen, ‘onze onaangename aandoeningen’ (van welken aard die ook mochten wezen) ‘te verklaren.’ Pierson wil zich bij zijn onderwijs in ideaalvorming zorgvuldig hoeden voor het dwingen tot een keuze.</p>
<p>Het wordt ons dan ook hij iedere voorkomende gelegenheid ingescherpt, dat wij in die keuze geheel vrij blijven, dat onze gemoedservaring ons in het algemeen behoeften
<pb n="206"/>openbaart, dat deze behoeften in het algemeen wenschen doen opkomen, en deze wenschen wederom in het algemeen idealen in het leven roepen. Welke nu die behoeften zijn, is vrij onverschillig. Of wij spreken van zedelijk en onzedelijk, van welluidend en valsch, van schoon en leelijk, van smakelijk en onsmakelijk, wij zeggen daarmee alleen ‘dat wij iets aangenaam of onaangenaam vinden.’ ‘Zien wij altijd’, zoo waarschuwt Pierson nadrukkelijk ‘in al die verschillende woorden slechts even zoovele namen waarmee wij <hi rend="spat">onveranderlijk hetzelfde</hi> te kennen geven, dat, namelijk, het een of ander ons, <hi rend="spat">om welke reden dan ook,</hi> behaagt of niet behaagt.’</p>
<p>Als Pierson gewaagt van ‘een macht in zijn binnenste waardoor hij onweerstaanbaar gedreven wordt,’ een Macht, waardig dat haar naam met een hoofdletter geschreven worde, dan heet die macht bij hem.... ‘Behoefte’; zoo onbepaald mogelijk: <hi rend="spat">Behoefte</hi>.</p>
<p>Wat dunkt u? wordt deze schrijver niet gedreven door ‘den hartstocht’ van het formeele?</p>
<p>Gesteld, er is een man die aldus redeneert: Ik erken, met Pierson, dat ik van het bovenzinnelijke niets weten kan; nu heb ik, zijn lessen volgend, ‘een scherpen blik op de werkelijkheid’ geslagen, en bespeurd dat mijn beurs zeer kaal is; aan ‘groote aantrekkelijkheid van gemoed’ ontbreekt het mij niet: die ervaring heeft dus een sterk ‘gevoel van wee’ bij mij doen ontstaan; mijn fantasie, dat gevoel verwerkend, heeft mij gouden bergen voorgespiegeld; toen heb ik haar ter schole gezonden bij ‘een historischen godsdienst,’ namelijk bij den Plutusdienst; ik vond daar een man die god Plutus smeekte en bezwoer, nu en dan zelfs door een offer poogde te dwingen, hem rijk te maken;
<pb n="207"/>den vorm van dit ideaal laat ik voor rekening van dien heiden; ik weet dat die heele god Plutus slechts de schepping is van zijn behoefte aan geld; maar dat ideaal neem ik over: geen inspanning, geen offer te groot om aan geld te komen. Nu ga ik nog eerst mijn persoonlijkheid ontwikkelen: ik zal ‘bescheiden’ genoeg zijn om niet te verlangen dat mijn hen gouden eieren moge leggen, ‘fier’ genoeg om met negen bankjes van duizend gulden tevreden te zijn, als ik soms het tiende bankje, dat ik eveneens wensch, mocht verliezen, ‘opgewekt’ genoeg om nu en dan ook eens aan andere dingen te denken, ten einde mijn gevoel van behoefte niet worde afgestompt; ik zal mijn ‘oordeel’ scherpen, zoodat ik duidelijk inzie dat de onaangename aandoening waaronder ik lijd, werkelijk uit geldgebrek voortkomt; mijn ‘fantasie’ zal ik ‘frisch,’ ‘rijk’ ‘buigzaam’ houden, - vooral buigzaam, want onder allerlei vormen moet iemand die rijk wil worden, zich rijkdom kunnen voorstellen; met mijn ‘wilskracht’ zal morgen ook alles in orde wezen, en dan - aan den arbeid! het Plutus-ideaal verwezenlijkt! Kost dat werk mij wellicht het offer van mijn onschuld, mijn liefde, mijn goeden naam - ik zal van den Plutus-dienaar leeren, dat Ook deze ‘ideaalvorming’ niet zonder offers geschieden kan.</p>
<p>- Maar dit is de caricatuur van een ideaalvormend levensbeschouwer!</p>
<p>- Natuurlijk. En toch, is er, formeel beschouwd, niets op dezen man aan te merken. Hij heeft de school van Dr. Pierson geheel afgeloopen. Ook ik had wel ‘een ander ideaal kunnen vermelden; maar de methode is genoegzaam aangegeven.’</p>
<p>Die passie voor het formeele speelt den schrijver wonder-<pb n="208"/>lijke parten. Zoo, onder anderen, in dat gedeelte waarin de fantasie onderwijs krijgt van de oude ‘ideaalvormers,’ wier arbeid in de historische godsdiensten vóór ons ligt. De fantasie heeft, toen zij naar school ging, de les medegekregen: vooral formeel blijven. Zij beproeft dan ook, zich stipt aan die les te houden. En als haar nu, om te beginnen, het Jahvistisch ideaal van den Dekaloog wordt voorgehouden, met zijn gebiedend: ‘gij zult niet’ - dan is zij ook volkomen bereid te erkennen, dat het ideaal waarmee zij haar voordeel kan doen, hier niet moet gezocht worden in den <hi rend="spat">inhoud</hi> van het gebod, maar in den <hi rend="spat">vorm,</hi> uitsluitend in dat stoute ‘gij zult niet’, in de onbepaalde idee van plicht. Wát er nu verder als plicht in dien Dekaloog wordt voorgeschreven, daarmee heeft ze zich minder te bemoeien. Als er stond: gij zult niet rooken, niet fluiten, niet slapen, - ‘het ideaal van den Dekaloog’ zou er niet door veranderen.</p>
<p>Wie slaat hier niet de handen in de lucht?</p>
<p>Maar het is immers klaar als de dag, dat het ideaal van den Jahvistischen Dekaloog gelegen is in den <hi rend="spat">inhoud</hi>, den <hi rend="spat">zedelijken</hi> inhoud van het gebod, en dat het gebiedende, het onvoorwaardelijke van den <hi rend="spat">vorm</hi>, het ‘gij zult niet’ alleen zijn oorsprong vindt in de overweldigende macht waarmee dat ideaal van zedelijkheid zich opdringt aan den man (‘éénig dichter!’) die aldus heeft gesproken. Op de vorige bladzijden erkende Pierson zelf dit dan ook vrij ondubbelzinnig. Hij noemde daar den Dekaloog ‘een poëem, opgeweld uit een gemoed, dat, krachtiger en dieper dan eenig ander, de pijnlijke gewaarwording had ondervonden, teweeggebracht door de gewone <hi rend="spat">betrekkingen</hi> en <hi rend="spat">gezindheden</hi> welke onder de menschen plegen
<pb n="209"/>aanwezig te zijn’ (zoodat zij moorden, stelen, valsche getuigenis geven en huns naasten goed begeeren) ‘en die tevens levendiger dan eenig ander verrukt was bij het aanschouwen van hen die op den regel een uitzondering maakten.’ Volgens zijn bloot formeele waardeering van het ideaal ‘plicht,’ had Pierson alleen mogen zeggen: dit gemoed was, in het algemeen, aangedaan door de ervaring, dat er bij velen geen verschil bestaat tusschen geoorloofde en ongeoorloofde handelingen, onverschillig wat het karakter van een dier beide soorten mocht wezen. - Opmerkelijk ook voor iemand die hier iets bloot formeels waarneemt, dat hij met zekere hooge minachting de ‘geboden omtrent afgoderij en sabbath’ op zijde zet, als voorschriften die zijn smaak zouden hebben kunnen bederven. Immers, zoo het wezen van dit ideaal ‘uitsluitend’ gelegen is in het ‘gij zult niet’ - dan hadden <hi rend="spat">deze</hi> twee geboden precies dezelfde diensten kunnen bewijzen als de <hi rend="spat">zedelijke</hi> geboden. - En is het niet inconsequent, als Pierson, aan het eind dezer afdeeling, het ideaal van den Dekaloog noemt: de idee der ‘<hi rend="spat">zedelijke</hi> verplichting?’ Had hij niet maar alleen moeten zeggen: de idee der <hi rend="spat">onvoorwaardelijke</hi> verplichting? Voorzeker, maar het bewijst eenvoudig dat de historie hem ten slotte <hi rend="i">malgré lui</hi> heeft gedwongen, bij de beschouwing van den Dekaloog zijn zuiver formeel standpunt op te geven, en bij het bestudeeren van dit ‘historisch ideaal’ bovenal op den <hi rend="spat">inhoud</hi> der geboden te letten.</p>
<p>Bij de behandeling van het volgend ideaal, dat van de ‘godsdienstige lyriek’ der israëlitische psalmen, - precies hetzelfde geval. Volgens Pierson, namelijk, is die lyriek zelve, onafhankelijk van den inhoud der psalmen, een ideaal, en wel ‘een konceptie van de rechten van het menschelijk
<pb n="210"/>gemoed,’ dus een vorm gegeven aan den wensch: ik wou dat ik mijn gemoed kon uitstorten! - Op gevaar af van een woord te spreken dat niet op zijn pas is, zou ik zeggen: kan het nog dwazer? Verbeeld u: ik sla op den twee-en-veertigsten psalm: ik lees daar van de ziel die smacht naar den tempel Gods, gelijk het hijgend hert smacht naar de waterstroomen. Nu zou een gewoon lezer denken: het ideaal van dien Israëliet, de vorm waarin hij zijn hartewensch uitspreekt, is het ideaal van een heerlijken tocht naar den tempel ‘met du saamgevloeide menigte.’ Dat hij dien wensch in zulk een schoonen psalm uitspreekt, bewijst eenvoudig dat die wensch zijn gansche ziel beheerscht, en dat hij tot de beste dichters behoort. Neen, zegt Dr. Pierson, de uitstorting van het gemoed, op zichzelve, onafhankelijk van hetgeen er in dat gemoed omgaat, is hier ‘het ideaal’ waarmee wij ons voordeel kunnen doen. - Geloove wie het gelooven kan!</p>
<p>‘Welk een liefde voor het formeele!</p>
<p>Zulk een formalisme is dan ook niet lang vol te houden. Reeds bij het derde ideaal, dat van het Boek Daniël, (welks onbekende schrijver zijn ‘wijsbegeerte der geschiedenis’ in den vorm van een visioen te boek stelde) wordt Pierson ontrouw aan zijn standpunt.</p>
<p>Wel heet het hier, in den aanvang, dat wij van dezen dichter alleen te leeren hebben, hoe schoon het is, aan 'n levens<hi rend="spat">doel</hi> te gelooven, en ‘een lentelucht die spreekt van Toekomst’ (de hoofdletter is van Pierson) door ons leven te doen gaan. Maar weldra klinkt het, met verwijzing naar <hi rend="spat">den inhoud</hi> van ‘het nachtgezicht des ouden dichters,’ (waarin, zooals men weet, de vier dieren, symbolen der wereldrijken, ten slotte door ‘iemand als een
<pb n="211"/>menschenzoon’ worden opgevolgd): ‘voor ons geslacht, gelijk voor het individu, is dát inderdaad de droom: van dier tot mensch.’</p>
<p>Hoe verder de fantasie het op school brengt, hoe meer zij vergeet dat zij hier alleen ‘vormend onderwijs’ had te ontvangen. Wel poogt haar leermeester, als hij het ideaal van ‘den man der smarte’ ontleedt, haar nog een oogenblik te doen gelooven, dat de waarde van dit ideaal in het lijden als zoodanig gelegen is; maar reeds op de volgende bladzijde wijst hij haar op het <hi rend="spat">zedelijk karakter</hi> van dat lijden, als ‘zelfverloochening’ en ‘genezende liefde,’ en verzoekt haar deze ideën ter harte te nemen.</p>
<p>Een eind verder begint de studie der ‘historische idealen’ haar formeel karakter geheel te verliezen. Bij het ‘ideaal der katholiciteit’ is het reeds zoo goed als verdwenen; het leeft nog even op bij ‘het ideaal der theokratie’ (immers daar heet het: ‘wat iemand als waarheid erkent,’ onverschillig <hi rend="spat">wat</hi> in zijn oog waarheid wezen moge, ‘moet heerschen’); maar wanneer nu vervolgens ‘ascetisme en Mariadienst’ ter sprake komen, en ons geleerd wordt wat we van deze idealen kunnen overhouden, dan is er van het formeele geen spoor meer overgebleven; dan hebben we hier met een zeer bepaalde (en nog wel een zeer vreemde) soort van deugd te doen. Ja, ten slotte vergeet de leermeester zoo geheel en al de taak die hij zichzelven had opgelegd, dat hij het <hi rend="spat">formeel</hi> beginsel der Hervorming: ‘vrijheid van onderzoek’ verandert in het zuiver <hi rend="spat">materieel</hi> ideaal van het Humanisme, en uit alle macht ijvert tegen die opvatting van den modernen Staat, die er een louter formeele Politie-staat van zou willen maken.</p>
<p>Zoo verloochent en verlaat Dr. Pierson zijn plan om
<pb n="212"/>bloot ‘vormend onderwijs’ te geven, en aan de persoonlijkheid enkel wat methode te leeren. Hij wilde alleen de <hi rend="spat">fantasie</hi> ter schole zenden; maar het <hi rend="spat">gemoed</hi> is medegegaan; en hij is geëindigd met aan het gemoed meer te leeren dan aan de fantasie. Nu, hij zal moeten erkennen, dat het gemoed er eigenlijk ook permissie voor had gekregen. Want toen de fantasie haar ‘kweekscholen’ ging bezoeken, werd haar opgedragen, niet alleen ‘om er achter te komen hoe men het moet aanleggen of niet aanleggen wanneer men zijne gewaarwordingen in ideale beelden wil omzetten,’ maar ook, en nog wel in de eerste plaats, ‘om opmerkzaam te worden op <hi rend="spat">de onderscheiden opzichten</hi> waarin de mensch gevoeligheid kan bezitten.’ Zij begreep terecht dat dit niet haar, maar <hi rend="spat">het gemoed</hi> aanging - en zij nam haar broertje mede.</p>
<p>O, die hartstocht van het formeele, waardoor Pierson gedreven wordt! Zulk een passie moet zich wreken; het kan niet anders. Met zulk een begeerte kan geen mensch een halven dag leven, kan niemand tien bladzijden van ‘eene levensbeschouwing’ schrijven.</p>
<p>Dat heeft ook Pierson niet kunnen doen. Wie zal in dit boek de bladen tellen waarop hij ontrouw wordt aan zijn plan om slechts een ‘<hi rend="i">Pars formalis</hi>’ te geven, en die zijn voorliefde voor een of ander ideaal - met name voor het <hi rend="spat">zedelijk</hi> ideaal - zeer sterk doen uitkomen! Zelfs in stukken waarin louter methode wordt onderwezen, wordt zoo dikwijls ter loops, misschien in een tusschenzin, gesproken van onze taak ‘om de aarde voor ons zelven en voor anderen meer bewoonbaar te maken;’ in naam der ‘zedelijkheid’ wordt ‘de mystiekerij’ veroordeeld; ‘bij al wat menschenwaarde heet’ wordt gezworen; als de wer-<pb n="213"/>kelijkheid in al haar naaktheid wordt onthuld, dan zijn <hi rend="spat">die</hi> verwen het gloeiendst waarmee de <hi rend="spat">zedelijke</hi> onvolkomenheid wordt geteekend; al wordt de fantasie volkomen vrijgelaten in de keuze der kweekscholen die zij mocht willen bezoeken, Pierson zelf leidt haar rond in die oude godsdiensten die hij voorkeur <hi rend="spat">zedelijke</hi> idealen hebben gehuldigd! deze beeten ‘de beste,’ de idealen dáar onderwezen, heeten: idealen ‘van groote beteekenis,’ het licht dàar ontstoken acht de schrijver ‘het meest gewenschte;’ alle aandoeningen, die onze gemoedservaring uitmaken, mogen zonder onderscheid worden bijeengeworpen in de kategorie van ‘aangenaam of onaangenaam,’ er moge ‘maar één klavier zijn, dat telkens bespeeld wordt,’ - Pierson hoort toch het liefst de tonen die den <hi rend="spat">zedelijken</hi> strijd van een Gethsemane, het ‘ten doode toe bedroefd,’ of de vreugde van den <hi rend="spat">zedelijken</hi> triomf, het ‘hemelhoog juichend’, vertolken; wel is waar tracht hij zooveel mogelijk de beteekenis te verkleinen van de bijzondere intensiteit waarmede het gevoel van 
<hi rend="spat">zedelijke</hi> verplichting zich doet gelden; éenmaal zelfs heeft de hartstocht van het formeele hem er toe verleid, om den prikkel dien het zedelijk ideaal uitoefent op het gemoed, gelijk te stellen met den prikkel van alcohol, - toch, indien iemand hem de overtuiging mocht willen ontrooven dat er ‘onderscheid is tusschen goed en kwaad, tusschen heilig en onheilig’, Pierson verklaart, dat hij den man zou toeroepen: ‘scheur mij dan liever het hart uit den boezem, want het leven heeft zijn kroon verloren.’</p>
<p>Natuurlijk. Pierson is er niet op aangelegd om, als hij mannen ziet ‘vol heiligen geest’ te spotten: ‘zij zijn vol zoeten wijn!’</p>
<pb n="214"/>
<p>Zijn passie voor het formeele moest zich wreken. En de wraak is volkomen geweest.</p>
<p>Het oogenblik is gekomen dat deze leermeester zelfs zijn ‘vormend onderwijs’ niet langer zou hebben kunnen voortzetten, zoo hij niet fluks een ideaal van een zeer bepaalden inhoud, een echt-<hi rend="spat">zedelijk</hi> ideaal had binnengehaald en op den voorgrond gesteld.</p>
<p>Dat ideaal is: de idee van een zedelijk <hi rend="spat">levensdoel</hi>. Dat dit denkbeeld ook ‘een <hi rend="spat">ideaal</hi>’ is, had ons reeds vroeger het Boek Daniël moeten leeren, en wordt hier ondubbelzinnig herhaald: ‘de mensch erkent een levensdoel, dat is: geeft een <hi rend="spat">vorm</hi> aan den <hi rend="spat">wensch</hi>’ (dit was immers de definitie van een ideaal) ‘om het leven in eigen oog <hi rend="spat">niet nutteloos</hi> door te brengen.’ Ziedaar het ideaal ‘levensdoel.’ Zijn inhoud wordt nog een paar malen duidelijk genoeg omschreven: ‘handelen tot vermindering van de aardsche ellende;’ ‘leven voor de verbetering van de aarde.’</p>
<p>Het schijnt dus dat er geen levensbeschouwing mogelijk is (behalve natuurlijk de ‘kristelijke’, die het levensdoel immers in genieten zoekt!) of, op één punt althans, is zij niet meer vrij in de keuze van haar idealen; zij <hi rend="spat">moet</hi> van Pierson het ideaal: ‘zedelijk levensdoel’ overnemen. - Doet zij het niet, dan verliest zij haar maatstaf en haar <hi rend="i">raison d'être.</hi></p>
<p>Voor ‘Eene levensbeschouwing’ van A. Pierson is dit ideaal dan ook van het allergrootste gewicht. Neem het weg - en het geheele werk valt in duigen; het vierde hoofdstuk vooral heeft dan geen slot of zin meer. Gij kunt het onmogelijk als 'n ideaal (‘een uit vele’) beschouwen en dus door 'n ander ideaal vervangen. Het is de onmis-<pb n="215"/>bare ‘maatstaf’ voor al wat verder de persoonlijkheid moet vormen. Immers, tot het vervullen van die bepaalde taak moet de persoonlijkheid worden opgeleid en ontwikkeld.</p>
<p>Maar is dit zoo, acht Pierson werkelijk, dat met het ideaal: <hi rend="spat">zedelijk levensdoel</hi> ‘Eene levensbeschouwing’ staat of valt - dan is ook het zuiver formeele standpunt dat hij zocht in te nemen, door zijn boek zelf veroordeeld. Ik kan niet anders zien of hij heeft hier zijn eigen vonnis geteekend.</p>
<p>Och, die hartstocht van het formeele! Die vrees om den lezer tot een keuze te dwingen! Ook hier heeft de hartstocht getoond dat hij ‘het oordeel vervalscht’ of het zelfs ‘belet om op te komen.’ Pierson's boek heeft er zeer onder geleden.</p>
<p>Vooreerst toch zou de <hi rend="spat">inrichting</hi> van het werk beter geweest zijn; we zouden, dunkt mij, zonder die wonderlijke begeerte, eerst <hi rend="spat">de methode</hi> hebben gehad, dan het <hi rend="spat">historisch gedeelte</hi>, eindelijk den <hi rend="spat">inhoud</hi>. De gedachtengang van den schrijver zou overal klaar zijn geweest, en naar de strekking van zijn betoog zouden we nooit hebben behoeven te raden; in de beteekenis van hoofdstuk IV zou niemand zich hebben vergist. Dit alles is nu gebeurd; maar aan wien de schuld van dit ‘misverstand?’ - ‘Misduiding’ is het niet geweest.</p>
<p>Zoo zou ook de <hi rend="spat">inhoud</hi> van het boek er zeer bij gewonnen hebben. De levensbeschouwingen die in oude en nieuwe godsdiensten zijn nedergelegd, hadden waarlijk een beter lot verdiend, dan, zooals nu, het lijvig aanhangsel te wezen van acht bladzijden uit het tweede hoofdstuk; we zouden niet gedwongen zijn geweest, zooals nu, den mate-<pb n="216"/>rieëlen inhoud van Pierson's levensbeschouwing op te sporen en na te snuffelen in historische stukken of in tusschenzinnen; dat alles zou in afzonderlijke paragrafen, onder duidelijke opschriften behandeld zijn. Vooral aan ‘het levens<hi rend="spat">doel</hi>’ zou een waardiger plaats zijn toegekend. Dit hoofd-ideaal had <hi rend="i">en évidence</hi> moeten komen; zijn volle beteekenis, zijn hooge waarde, zijn oorsprong, zijn inhoud, zijn recht - dat alles mocht niet, zooals geschied is, in een vijftal bladzijden worden afgedaan, die nog wel voor het grootste gedeelte gewijd zijn aan een bestrijding (voor de hoeveelste maal?) van ‘het kristendom.’ Over dit kapitale punt hadden de sceptici nog wel iets anders mogen hooren dan de beleefde opmerking ‘dat misschien niet allen het (namelijk, het ‘aanwijsbare’ van dit levensdoel) even gereedelijk zullen toestemmen.’ En mogelijk - ja, zeker - zou dan, onder al wrat de persoonlijkheid vormt, ook de <hi rend="spat">liefde</hi> nog wel een ander plaatsje hebben gevonden, dan onder de vleugelen van ‘hare moeder, de gewoonte’ en naast haar bastaard-zuster ‘de sleur.’ Nu is ‘de plicht der vroolijkheid’ breed uitgemeten, en daarbij alleen ter loops opgemerkt: ‘wij moeten vroolijk zijn in denzelfden zin waarin wij barmhartig moeten wezen.’ Maar dat wij barmhartig moesten wezen, was meer ondersteld dan gezegd.</p>
<p>Als iemand ‘Eene levensbeschouwing’ een gevaarlijk boek noemde, zou ik zeker antwoorden: dat is een versleten argument. Maar de hartstocht van het formeele, waardoor deze schrijver gedreven werd, noem ik onbewimpeld een van de gevaarlijkste die er zijn. Als het inderdaad niet aankomt op den inhoud en het karakter der behoeften die men gevoelt, der idealen die men vormt, als iedere gemoedservaring gelijk is aan iedere andere, omdat
<pb n="217"/>zij eenvoudig is ‘ervaring van aangenaam en onaangenaam’ - dan kan ideaalvorming het meest onbesuisde werk ter wereld worden. Wij teekenden hierboven de caricatuur van een ‘ideaalvormer.’ Het was een moderne Plutusdienaar. Men zal zeggen dat ‘Eene levensbeschouwing’ onmogelijk zulke menschen kan kweeken. Toegestemd! van harte gaarne. Maar waarom niet? Enkel en alleen omdat ik bij dezen caricatuur-ideaalvormer één element uit Pierson's ‘levensbeschouwing’ buiten rekening heb gelaten, namelijk: het ideaal van een zedelijk levens<hi rend="spat">doel</hi>, dus: het <hi rend="spat">eenige</hi> element dat in die ‘levensbeschouwing’ <hi rend="spat">niet formeel</hi> is, en dat er dus eigenlijk maar half thuis behoort.</p>
<p>Heen waarlijk, - wie ‘in onzen tijd een woord op zijn pas’ wil spreken, die moet vóór alle dingen op het karakter der idealen, op hun rangorde, op hun verschillende waarde, op hun onderlinge verhouding den nadruk leggen. Hier ligt het veld dat in onze dagen den ernstigsten arbeid vordert. Men bewijst een slechten dienst aan dit geslacht, zoo men dit veld voorbijgaat, met de opmerking: alles precies gelijk; aangenaam of onaangenaam, wel of wee, - dat is al wat een mensch gevoelen kan; de rest is bijzaak. - Hoe is het mogelijk, dat Pierson er wél aan hecht ‘in welken <hi rend="spat">graad</hi>’ en ‘in welke <hi rend="spat">mate</hi>’ iemand ‘een persoonlijkheid’ is - terwijl de vraag, tot welke <hi rend="spat">soort</hi> van persoonlijkheid iemand het heeft kunnen brengen, daarbij niet wordt aangeroerd. Ach, zoo hij maar eens even al zijn aandacht had gewijd aan een volzin die eenmaal aan zijn pen ontsnapt is: ‘iemands wrenschen kunnen niet <hi rend="spat">edeler</hi> zijn dan zijn persoonlijkheid.’</p>
<p>Geen musicus kan het immers onverschillig zijn, of iemand
<pb n="218"/>de viool dan wel de Turksche trom bespeelt, al brengen beide instrumenten een luchttrilling voort die de gehoorzenuw als ‘geluid,’ zelfs als ‘muzikale toon’ waarneemt! En dan zou het voor een leermeester in de kunst van levensbeschouwing en ideaalvorming onverschillig zijn, of iemand door een schrille kleur dan of hij door een daad van zelfzucht pijnlijk wordt aangedaan?</p>
<p>Het is een tijdlang mode geweest, - en het gebeurt helaas nog - dat men alle godsdiensten met bijna gelijken eerbied behandelde, omdat immers in alle, zooals men zeî, ‘het godsdienstig gevoel’ getuigde. Maar aan zulk een onzinnige waardeering zal een man als Dr. Pierson zich niet schuldig maken. En toch - doet hij niet precies hetzelfde, wanneer hij alle idealen gelijk stelt, zich en anderen opdringt dat ze gelijk zijn, omdat aan iedere gemoedsaandoening, zonder onderscheid, een ‘gevoel van wel of wee’ ten grondslag ligt?</p>
<p>‘Het aangename’ en ‘het onaangename’ behooren immers ook tot de kategorie der kollektieven? - ‘O, noodlottige macht der kollektieven!’ roep ik dan uit met Dr. Pierson, als ik zie wat ze van ‘Eene levensbeschouwing’ gemaakt hebben.</p>
<p>Hier wordt ook een godsdienst gepredikt; het is de dienst van die karakterlooze, ‘inhaltslose,’ bijna kleurlooze godin ‘die den mensch onweerstaanbaar voortdrijft: <hi rend="spat">Behoefte</hi> is haar naam;’ die het plechtig ‘gij zult niet’ afkondigt als de ijzeren formule van den plicht, maar het aan haar volgers overlaat om achter die formule te schrijven wat ze willen; wier macht gij even goed ervaart in den drang om voor u zelven een luchtkasteel, als in de begeerte om voor de lijdende menschheid een hospitaal te bouwen; en
<pb n="219"/>wier roepstem gij niet minder verneemt in de zure smaak van een onrijpe vrucht, die u immers dwingt om een beteren vruchtboom te planten, dan in de heilige ontroering die u vermeestert, als gij het tooneel van dweepzucht en zelfverloochening op den heuvel van Golgotha gadeslaat!</p>
<p>Zulk een godsdienst is afgoderij.</p>
<p>Uit Israël's Dekaloog heeft Dr. Pierson veel geleerd. Ook ‘het ideaal’ van het tweede gebod is hem niet ontgaan. Aan vrees om zich ‘voor beelden te buigen en die te dienen’ ontbreekt het hem niet. Maar als hij nog eens weder de idealen gaat opsporen die in dit ‘allerverhevenste poëem’ verborgen liggen, dan moge hij ook het <hi rend="spat">eerste</hi> gebod niet voorbijgaan: ‘geen andere goden voor mijn aangezicht.’ Ook daarin ligt een verheven denkbeeld verscholen: immers, dit gebod erkent, dat er vele goden zijn, maar dat aan één de allerhoogste rechten toekomen. Is dit iets anders dan déze gedachte: dat er vele idealen zijn, maar dat één van hen recht heeft op den voorrang? Wat in alle oude levensbeschouwingen is geschied, wat aan elk der oude godsdiensten zijn eigenaardig karakter schenkt - dit, namelijk, dat niet alle goden gelijk staan, - wat aan jahvisme en christendom hun groote beteekenis geeft - dit, namelijk, dat den zedelijk-heiligen God de allerhoogste plaats toekomt - waarom wordt dat, in theorie althans, miskend in deze moderne levensbeschouwing?</p>
<p>Zoo iedere ‘levensbeschouwing op appreciatie berust’ - die appreciatie zij volledig.</p>
<p>Op onderlinge vergelijking der idealen, d.i. van de behoeften des menschen, komt het bovenal aan. Hier ligt, zoo ik mij niet bedrieg, de groote taak van allen die met de studie van den geestelijken mensch zich bezighouden.
<pb n="220"/>En dit juist wilde Pierson veronachtzamen! al is het hem slecht gelukt, al is de natuur, die niet zonder materiëele appreciatie kan leven of denken, de theorie van het formeele elk oogenblik te machtig geweest. Had Pierson zich ernstig aan <hi rend="spat">die</hi> studie gewijd, misschien zou hij in de macht van het zedelijk ideaal een spoor gevonden hebben van dat ‘volstrekte,’ waarvan hij acht ‘dat wij beter zouden doen met zelfs den naam te vergeten.’ Nu ja, den naam willen wij gaarne vergeten; en aan metafysica denken wij hierbij in de verte niet. Maar toch ligt ook in dien naam ‘een ideaal’ opgesloten, dat Pierson, zoo hij het in zijn kweekscholen had behandeld, wellicht onder die ‘echt-menschelijke idealen’ zou gerekend hebben, die hij zelf ‘onvergankelijk’ noemt.</p>
<p>Zulk een studie zou zeker ook wel een weinig licht doen vallen op de vraagstukken van de ‘natuur’ en de ‘zedelijke bestemming’ des menschen, die immers ook Pierson <hi rend="spat">niet</hi> wil dat men voor ‘iets onbereikbaars’ zal houden. Trouwens, wat er van die theoretische vraagstukken ook moge worden, hij die het hoogste ideaal op zijn volle waarde heeft leeren schatten, zal, nog veel opgewekter dan Pierson het vermocht, afwachten wat de toekomst - of wat ‘Toekomst’ - over hem, over zijn geslacht, over onze beschaving en onze aarde zal beslissen. De waarde van een leven toegewijd aan den dienst van dit ideaal, acht hij onafhankelijk van den duur van zijn bestaan. Lief te hebben, den goeden strijd te strijden, den broeder te steunen, het heilige te zoeken - is een begeerlijke taak.... hetzij er voor dat werk een oogenblik wordt gegeven, of een eeuwigheid wordt gelaten.</p>
<p>‘Bij de begrooting van de hulpmiddelen voor ons leven’
<pb n="221"/>zegt Pierson, ‘willen wij geen dubieuse posten opnemen.’</p>
<p>Wij ook niet. Maar zonder ‘een schat van groote waarde’ willen wij zulk een begrooting in het geheel niet ontwerpen.</p>
<p>Nog als van ouds is die schat ‘in den akker verborgen.’ Niet de ‘beschouwer’, maar de arbeider is de man die hem vindt.</p>
<p>Zoo ongeveer dacht ook Pierson; zoo zeide hij hier en daar, soms treffend schoon. Zoo - en beter - had hij luide en klaar moeten spreken.</p>
<p>Mag ‘Eene levensbeschouwing’ dus een woord op zijn pas heeten? vraagt ge.</p>
<p>- 'n Woord? een onder vele? Voorzeker.</p>
<p>- Bevat zij het woord dat het allermeest te pas kwam?</p>
<p>- Ik vrees van neen.</p>
<p>&nbsp;</p>
<p>Juni '76.</p>
<p><hi rend="sc">g. van hamel</hi>.</p>
</div>
<div type="chapter">
<interpGrp>
<interp type="primair" value="nieu001"/>
</interpGrp>
<pb n="222"/>
<head rend="h3">Mijne schaduw.
<lb/>
Gedachten in een ledig half uur.</head>
<p>‘Spookachtig onding, wat wilt ge van mij? Schim, ontastbaar, onverdrijfbaar - duisternis zelf, en toch uit licht geboren -, waarom hechttet ge u vast aan mijn schreden? Grillige! die nu eens mij vooruitsnelt langs den weg, straks gestaag aan mijne zijde stapt, en een oogenblik later loom u door mij voort laat sleepen -, spotter! die er behagen in schept mij mijne eigene gestalte te zien te geven in de gedrochtelijkste vormen: uitgerekt tot vamen lengte, of saamgedrongen binnen dwergemaat -, ik ben uw gezelschap moede! Ga gij ter rechterzijde -, ik zal ter linker gaan. Of omgekeerd -, mits wij maar scheiden!’</p>
<p>&nbsp;</p>
<p>Ik was, toen deze uitroep mij ontglipte, gansch vervuld van de geschiedenis van Peter Schlemihl, gelijk die door Chamisso is te boek gesteld.</p>
<p>Iedereen weet, of behoort te weten, hoe Peter Schlemihl, een ietwat onnoozel jonkman, door een langen, mageren
<pb n="223"/>heer in 't grijs listig verlokt werd zijne schaduw aan den duivel af te staan, in ruil voor Fortunatus' onledigbaren geldbuidel; hoe bitter hem deze koop berouwde, daar hij, uithoofde zijner schaduwloosheid, zon-, maan- en lamplicht vermijden moest, van al zijn geld geen genot kon hebben, met vriend noch maag noch medemensch verkeeren kon, zelfs de bekoorlijkste bruid zich uit de armen moest laten wegkapen door den rekel van een knecht die zijn geheim doorgrond had; voorts, hoe manmoedig Peter zich wachtte voor een nóg ergeren ruil, die hem zijne onsterfelijke ziel zou gekost hebben; en hoe eindelijk, na verdrietelijkheden zonder tal, 't lot hem voor 't verlies van zijne schaduw en zijn tooverbeursje beiden eenige vergoeding schonk in 't bezit van een paar zevenmijlslaarzen.</p>
<p>Voorwaar eene ‘wundersame Geschichte’ (gelijk de verhaler zelf haar noemt), en die mij, behalve tot den uitroep bovenvermeld, aanleiding gaf tot eenige overdenkingen, waar ik een ledig half uur mee zoek maakte.</p>
<p>&nbsp;</p>
<p>Ik heb mij namelijk in de plaats gesteld van den held in Chamisso's vertelling. Dit doet een denkend mensch, na 't lezen der historie, zoo onwillekeurig; en belijden wil <hi rend="spat">ik</hi> dat de gril voor mij iets aantrekkelijks had.</p>
<p>Kon ik ooit (zóó vroeg ik mijzelf af) in de verste verte 't nut bevroeden van eene schaduw te bezitten, voor mijzelf of voor mijn naaste?</p>
<p>O neen.</p>
<p>En zou ik, zoon eener boven alle vooroordeel verheven eeuw, in Peter Schlemihl's geval dwaas genoeg zijn om mij te laten gelegen liggen aan de dwazen, die mij wegens 't gemis van zóó onnut een ding belachten of hoonden?</p>
<pb n="224"/>
<p>Evenmin.</p>
<p>Daarom (dacht ik), ontmoette ik morgen op deze of gene buitenplaats een heer in 't grijs - een heer van niet alledaagsche manieren en conversatie - een heer die de kunst verstond van uit een rokzak nog veel meer te voorschijn te halen dan Hildebrand's Hollandsche jongen uit een broekzak - een heer, die mij eene onuitputtelijke portemonnaie bood tot geen hoogeren prijs dan verlof om mijne schaduw van den grond op te rollen en net gevouwen bij zich te steken -, ik sloeg toe op staanden voet - en ik durf beweren dat ik mij geen tering zetten zou van spijt om den koop.</p>
<p>Vooreerst toch merkt men in Nederland niet veel van zijne schaduw, ook al bezit men er nog eene. Dan - wie zou er mij hier een tittel geringer om achten, of ik mét dan zonder dit ijdel aanhangsel van mijn persoon langs de straat ging? - Geen vriend zou er mij zijne trouw om opzeggen. Geen jonge maagd (ware ik nog vrijgezel) zou er mij om afwijzen, wanneer ik haar vroeg tot echte vrouw. Geen ongehuwde tante of nicht zou er mij om verloochenen, zoo ik haar op mijn buitenverblijf voor onbepaalden tijd te logeeren noodde. Geen kring zoo adellijk of machtig in de wereld, die de beide vleugeldeuren zijner salons niet wijd zou openzetten voor den belangwekkenden individu, wiens beurs zoo min te ledigen zou zijn, als 't vat der Danaïden was te vullen.</p>
<p>En wat wonderen, in spijt van schaduwloosheid en van den heer in 't grijs - wat wonderen zou ik werken bij 't klingelen van mijn schier almachtig goud! Inderdaad, Fortunatus' buidelken is eene geschikte inrichting. Het bevat nooit meer dan tien geeltjes tegelijk - maar ook
<pb n="225"/>nooit minder: want zóó snel kan men er geen tien bij bij tien uitbalen, of er zijn er dadelijk weer tien nieuwe in. Ik bereken dat ik, bij tien uren grijpens in 't etmaal (ledigheid ware voor mij Satan's oorkussen, maar desnoods zou ik voor dit werk een vertrouwd bediende mij kunnen aanschaffen), een bedrag van drie millioen gulden aan gouden tientjes dagelijks zou kunnen afleveren.</p>
<p>Hier dan nu, wereld! Lig aan mijne voeten! uw meester ben ik! - Hier, arme drommels, die nooit geproefd hebt van wat u 't hoogste genot dunkt op aarde! Rijk maken wil ik u niet, tot uw eigen bestwil, en omdat wij allen arm zouden zijn indien we allen rijk waren; maar hier is genoeg voor elk uwer, om u eens te doen ondervinden hoe ras een diëet van oesters met champagne u zou tegenstaan. Hier! hulpeloozen, die slechts een zetje opwaarts zoudt behoeven, om op eigen wieken te gaan drijven; beknibbelden, aan wie een ziertje weelde zoo goed besteed zou zijn; vertwijfelenden, wie een handvol dezer schijfjes redden zou van ondergang. Hier! groote hoop van wie niet hebben of méér willen hebben: bedelaars, burgers, priesters, schoone vrouwen, handelsvorsten, krijgslieden en koningen -, in 't stof, op handen en knieën! - en grabbelt!</p>
<p>Ik duizel van mijne macht. Als ik Polen eens vrijkocht? Als ik de landengte van Panama eens deed doorgraven, of aan de Nederlandsche Regeering eene drooggemaakte Zuiderzee te huis stuurde? Als ik mijn beminde stadgenooten, de Rotterdammers, eens met een behoorlijken schouwburg, de goede Javanen eens met een volledig stel spoorwegen begiftigde? Als ik de dorre binnenlanden van Australië eens deed besproeien en bemesten, en er eene vet-<pb n="226"/>weiderij oprichtte, op zóó groote schaal, dat ik heel de wereld bedienen kon met best rundvleesch tegen een kwartje per pond? Als ik de kinderdichtjes van Hieronymus van Alphen eens deed verspreiden onder de kannibalen op Nieuw-Guinea? Als ik de schulden van de Porte eens afbetaalde, om daarna door de dankbare Turken tot Beheerscher der Geloovigen, door de verheugde Europeesche coupon-knippers tot Redder der Christenheid te worden uitgeroepen? Als ik, door de kracht van mijn goud, in werkelijkheid alle zwaarden eens deed omsmeden tot sikkelen, alle kanonnen deed vergieten tot kerkklokken? Of als ik, op eigen glorie slechts bedacht, al den smerigen negervorstjes in Centraal-Afrika eens hun land afkocht, en mij kronen liet tot Keizer van een splinternieuw Keizerrijk - van 't Zonnerijk - Equatoria?....... Wie zou Mijne Majesteit naar hare afwezige schaduw durven vragen?</p>
<p>&nbsp;</p>
<p>Maar, dacht ik toen weer - ik heb goed praten in deze kloekzinnige, humane, vooroordeelvrije eeuw. Peter Schlemihl leefde in een anderen tijd. In die dagen hechtte men véél aan schaduwen: aan de schaduw der dingen vaak méér dan aan de dingen zelf. Daarentegen deed men toen luttel aan coupon-knippen en philanthropie.</p>
<p>Een gansch andere tijd! <hi rend="spat">Finis Poloniae</hi> was nog niet aangebroken; een kanaal door Costa Rica had de wereld, nieuwe provinciën had de Nederlandsche Regeering niet van noode; puik rundvleesch was zoo goed als te geef; de versjes van Hieronymus van Alphen moesten nog gedicht worden; de Turken betaalden met sabelhouwen hunne schulden aan de Christenheid; zonder schouwburg waren de Rotterdammers, zonder spoorwegen de Javaantjes
<pb n="227"/>zeer tevreden; van sikkels, vooral van kerkklokken, was er overvloed; en Centraal-Afrika had men nog te ontdekken. Zoo heel vreemd was 't dus niet, dat Peter zonder schaduw niet door de wereld kon, met zijn geld geen raad wist, geen vriend had om mee te wandelen in den zonneschijn, geen lief om mee te kuieren in 't maantje, en daarom deerlijk berouw voelde over zijne affaire met den meergemelden heer in 't grijs.</p>
<p>Toch, meende ik - ware ik <hi rend="spat">toen</hi> in zijne plaats geweest, ik had mij voor 't minst niet laten versteken van 't genoegen om mijn eigen rug te koesteren aan de stralen der hemellichamen. Schuwden de menschen mij, omdat ik zonder schaduw had verkozen te zijn -, beter hun ontloopen, dan de lieve zon en de zoete maan. Ik had mij eene kluizenaarscel gebouwd in eene lachende vallei, waar boomen schaduw hadden voor zichzelf en voor mij. Dan had ik mij den tijd verdreven door goudstukken te grijpen uit mijn buidel, en ze neer te smijten om mij heen - tot ik een hoop van goud zou hebben opgestapeld, zóó hoog, zóó breed, zóó glanzend, dat zelfs de reine stralen van zon en maan zich met welgevallen zouden gespiegeld hebben aan dezen berg van flonkerend slijk.</p>
<p>&nbsp;</p>
<p>Toen dacht ik verder hoe jammer 't toch was, dat ik mij daar enkel onmogelijkheden door 't brein gehaald had, en hoe 't wel niemand belang kon inboezemen, te vernemen wat ik gedaan zou hebben, of niet gedaan zou hebben, zoo ik Peter Schlemihl ware geweest in dezen of in genen tijd.</p>
<p>Mét Peter en den heer in 't grijs, mét Fortunatus' buideltje en de zevenmijlslaarzen, zijn de dagen der wonderen vervlogen. En dit spijt mij - op mijn woord! 't Was
<pb n="228"/>niet onaardig, toen er voor den mensch nog eens eene verrassing in een hoekje kon schuilen; toen men niet gissen kon, als men een kikvorsch uit doodsgevaar redde, of men niet altemet aan een koningszoon een dienst bewezen had, voor welken men zich onverwijld beloond zou vinden door eene benoeming tot gouverneur van 't eene of andere eiland; toen, kortom, met de machten boven of onder ons nog eens een redelijk woord te praten, een billijke koop te sluiten was. Met den heer in 't grijs, ik erken 't, viel niet te spotten. Had men zich eenmaal met hem in verbinding gesteld, en met bloed zeker document onderteekend, dat hij onverdroten zijn kennissen onder den neus placht te duwen - dan was 't vooruitzicht op hetgeen er volgen zou, nadat men den beker van genot of roem tot den laatsten droppel geledigd had, 't tegendeel van aanlokkelijk. Wie echter slim was, vond licht een plaatvervanges, dien hij voor zich er liet inloopen; en personen van talent, als dr. Faust bij voorbeeld, wisten ook buitendien de rekening wel zóó te vereffenen, dat niet zij er 't slechtst bij voeren. Veel gemakkelijker nog kwam men met ogers en heksen klaar; hoe boos hun parten ook - een knap man kon van de edele zwarte kunst genoeg leeren om ze te verijdelen, wellicht tot zijn profijt te keeren. En wat de feeën, elfen, nixen, najaden en welwillende kaboutermannetjes betrof, die men op de meest onverwachte manieren placht te ontmoeten -, zij waren in één woord allerliefst. Van één ding kon men ten overvloede zeker zijn: 't pad der deugd, met hoeveel labyrinthische kronkelingen, door hoeveel wapengekletter dwars henen, langs hoeveel door draken bewoonde spelonken ook -, 't pad der deugd leidde in die dagen onfeilbaar tot 't bezit van de mooie prinses en den kelder vol dukaten.</p>
<pb n="229"/>
<p>Dat van dit alles, zonder éénig voorbehoud, <hi rend="spat">fuit</hi> gezegd moet worden, kan mij van ganscher harte spijten. Ik kan echter (dacht ik) er niets aan verhelpen. 't Zonnetje is er ten minste nog, waar ik mijn rug aan braden mag. En, is mijn buidel schraal gevuld - met zekere voldoening bespeur ik dat ik nog mijne schaduw bezit.</p>
<p>&nbsp;</p>
<p>Welnu - wie biedt er geld voor? - Een milliard? Een millioen? Een ton? Een bankje van duizend? Een van honderd? Een goud' willempje?....... Niemand een willempje, heeren, voor zoo'n mooie mans-slagschaduw, heel en gaaf?....... Een gulden dan? Een dubbeltje? Vier duiten? - Eenmaal, andermaal - -</p>
<p>‘Mijn!’ klonk eene stem. Ik zag op - -, de kooper was een heer in 't grijs! - - Maar mijn hamer was nog niet gevallen. 't Bod was nul. De veiling ging niet door......... Een schaterlach weergalmde; de heer in 't grijs was verdwenen; en eene sterke petroleum-lucht vervulde 't vertrek. Doch bij een zonnestraal, die juist door 't venster brak, zag ik dat ik mijne schaduw nog had. Zij was mij nooit zoo dierbaar geweest.</p>
<p>‘Neen,’ riep ik, ‘mijn trouwe tweede ik! daar gij zoo nutteloos, maar ook zoo onschadelijk zijt, wil ik u zóó toch niet verzaken. Ik hoop slechts (dit was mijne laatste overdenking naar aanleiding van Peter Schlemihl's geschiedenis), ik hoop slechts, mocht 't weinigje <hi rend="spat">licht</hi> in mij ooit bij afslag geveild worden, dat dáár een braaf man een hooger bod op zal durven wagen, dan de heer in 't grijs 't deed op mijne schaduw.’</p>
<p>&nbsp;</p>
<p><hi rend="sc">c. van nievelt</hi>.</p>
</div>
<div type="chapter">
<interpGrp>
<interp type="primair" value="vrie327"/>
    <interp type="secundair" value="craa001wand01"/>
</interpGrp>
<pb n="230"/>
<head rend="h3">Voor wandelaars.</head>
<q rend="bq"><hi rend="spat">Wandelingen door Nederland</hi> met pen en potlood door <hi rend="sc">j. craandijk</hi> en <hi rend="sc">p.a. schipperus</hi>. Haarlem, <hi rend="spat">Kruseman en Tjeenk Willink</hi> 1875 en 1876.</q>
<p>'t Is zomer. Heerlijke tijd voor alle menschen! De werkman schept zijn luchtje zoo goed als de rentenier en schept het misschien wat ruimer en voller.</p>
<p>Op de wandelplaatsen der groote en kleine steden kraakt het schelppad onder den loomen voet van Hein den timmerman en Piet den metselaar. Zij nemen groote stappen; maar zij gunnen zich de weelde van ze heel bedaard te nemen of plotseling, als door een gedachte getroffen, stil te staan. Zij zijn vrij en hun eigen baas. 't Is aan hun spullen te zien. Zij zijn niet in hun werkpak, hun slavenkleed; maar in hun hermelijn en purper, de teekenen van de koninklijke waardigheid; die zij als vrije mannen bezitten. De vrouw heeft de kleeren met zorg klaar gelegd, broek en overhemd en vest, en nu 't tot uitgaan is gekomen, ook de zwarte jas gehaald, die over de hemdsmouwen, moeders tròts, is aangetrokken; maar ook de man
<pb n="231"/>zelf heeft voor een behoorlijke Zondagsviering gezorgd door Zaterdagavond iets te koopen zonder hetwelk vrouw noch buur het toilet geacheveerd zouden achten; hij heeft gezorgd voor een sigaar, dat onmisbaar bewijs dat hij weet hoe 't hoort. Eisch, zoo gij 't wagen durft, dat hij uitga zonder hoed, dat hij zijn zwart zijden das thuis late, dat hij de laarzen ongepoetst aantrekke, dat hij ongeschoren uitga; maar eisch niet dat hij zijn voordeur dichttrekke zonder een pas aangestoken sigaar. De zwarte hoed is de kroon; maar deze is de schepter. Moeder de vrouw zou zich in haar omslagdoek dood ergeren, wanneer haar man dit blijk van fatsoen achterwege liet, dat hem tevens een niet te duur gekocht genot verschaft, aan zijne handen een gewenschte bezigheid, aan zijne houding een nieuwe gratie geeft. Moeder ziet er frisch uit met haar gesteven japon, die zij straks bij den uittocht uit de gezellige en met honderd oogen starende achterstraat - nu, zij mochten kijken vandaag, al was 't met duizend oogen - zoo rechtmatig trotsch met de hand heeft gladgestreken, terwijl zij voor en achter, rechts en links langs zich heeft neergezien of de rokken wel als een tonnelje uitstonden. Want zij is een goede strijkster en wil haar goeden naam niet verliezen. Haar handen staan ook niet naar wandelen en 't is een uitkomst dat zij haar Jantje bij zich heeft, een bolleboos van een knaapje, aan wien zeker de groene zeep niet gespaard is en in wien gij den echten straatjongen van gisteren, met zijn gelapte broek, zijne verwarde haren en vuile handen niet herkennen zoudt. Niets rechtvaardiger dan zijn hoog petje, dan zijn rood dasje, dan zijn uitstaand kieltje; niets bekoorlijker dan zijn opgeblazen broekje. 't Is of 't jonkske de fatsoenlijkheid ingeblazen is en of hij
<pb n="232"/>er opgeblazen, benauwd en bedwelmd van is. Gelukkig waarborgen de oogen ons dat bij morgen weer dezelfde zal zijn, als het dasje losgemaakt en de fatsoenlijkheid uitgelaten zal zijn. 't Zal niet lang meer duren, dat hij zoo loopt. De tijd komt en is niet verre dat ook hij zijn toilet voltooid zal zien en, tot spijt van een aantal jongeheeren in buisjes, zijn Zondagsche galasigaar zal rooken en den rook hun in 't gezicht zal blazen. Maar het schulpzand knarst ook onder den lichten tred van een paar neefjes van Hein en Piet. Zij dragen fijne pantalons, geene wijde, zwart lakensche broeken met rechtvaardig gesneden pijpen, die geregeld bij de hooge laarzen opkruipen om zich bij de knoestige kniëen samen te trekken; maar fijne licht gekleurde pantalons met patronen, goed gesneden naar den eisch der mode. Zij hebben niet alleen sigaren, maar ook mooie sigarenpijpjes en hooge boordjes, die den hals van voren erg wijd open laten, wat tante in der tijd nooit geduld zou hebben van oom. En dan de nichtjes! Zij trippelen vallender wijze op hooge hakjes voort en beladen zich van achter met een geheimzinnig en bij uitnemendheid onrustig en bewegelijk voorwerp, een nieuw uitgevonden lichaamsdeel, dat bij de classieke beelden, ongelukkig genoeg, gemist wordt en in de hoogere standen, jammer genoeg, reeds geamputeerd schijnt te zijn; maar bij de genoemde nichtjes nog altijd een allerliefste, zeer gracieuze en bij uitnemendheid kiesche correctie uitmaakt van de arme, simpele en ietwat dorperlijke natuur. Zij dragen ook groote vogelnesten op het hoofd en een vogeltje op den hoed, te gelijk met afhangende klimopranken en zeer natuurlijke blauwe rozen, want de kunst van bloemen maken gaat dan al zeer ver - verder dan de natuur zelve. Zij trekken - de ro-<pb n="233"/>zen en de hoeden en vervolgens de nichtjes zelve - de aandacht der neefjes, die deze praal het best weten te waardeeren. - De inwoners van oude mannen- en vrouwenbestedeling- en armenhuizen komen uit 
met asthma en stokken en bevende handen en gaan voor een uurtje op een bankje zitten onder het lommer van het bolwerk, waar zij als knapen muren hebben gekend; maar waar zij niet minder pret hebben gehad dan hunne kleinzoons. - Soms trekt er een optocht voorbij, een gecostumeerde optocht van kinderen van zeven tot vijftien jaar, met zware buizen, lange rokken en ouderwetsche mutsen, een historische optocht in stadskleuren. Zij gaan bedaard voort, twee aan twee, in een lange opklimmende reeks, eindigende in een juffrouw, die niet gecostumeerd is; maar toch blijkbaar tot de maskerade behoort een heel kleintje, ook al in uniform, aan de hand houdt. De menschen blijven staan en kijken, de jeugd blijft staan en kijkt, alles kijkt naar de processie. Er zijn er, die lachen. Maar voor anderen klinkt het zachte onderdrukte gemompel, waarmede de trein voortgaat, als een stil en zachtmoedig protest. Want er zijn ook die een gevoel van medelijden hebben, die zich ergeren, die - eere zij hun hart! - zoeken naar sporen van vreugde op het gelaat der armen. Zie, de vogelen fladderen om hen heen, de takken buigen zich over hun hoofd, de zonnestralen schijnen door de bladeren op hunne pakjes neder. Alles rondom hen doet zijn best hen zoo vroolijk te maken, als 't kan, trots de orde van den tocht en de juffrouw, die met haar hooge tegenwoordigheid de orde bewaart, en waar lijk een paar zonnestraaltjes hebben 't gedaan gekregen. De kinderen loopen wel niet in vrijheid rond, zij plukken geen bloemkens, zij blijven niet staan kijken noch draven;
<pb n="234"/>zij worden gecommandeerd: voort! - rechts! - links! - ho! - stil! - niet hard praten! - naar huis!; maar, Goddank! een paar tuchtelooze stralen hebben hun kans waargenomen, om tot de harten van een paar kinderen door te breken - er zijn er twee, drie, vier, die vroolijk kijken, die lachen - voor wie 't zomer is.</p>
<p>'t Is dan ook zomer, overal. Met welke oogen moet de wegtrekkende stoet wel staren naar de roeibootjes in de stadswal! De roeiers, opgeschoten knapen, hebben hunne jassen uitgetrokken en slaan een kreupelen riemslag, zelfs hier niet van orde en discipline wetend. Zij weten, misschien juist daarom, evenmin van vermoeienis. Zij gedragen zich recht ridderlijk jegens de waternymphen, die met opgenomen bovenrokken op de achterbankjes zitten en soms op een klein regenbuitje vergast worden door een beleefden riem uit het grachtwater gehoosd. Op haar beurt verlevendigen zij den gondeltocht door het aanhelfen van eenige liederen, die grootendeels beter bij het kermisvermaak dan bij een idyllische speelvaart thuis behooren; maar de vergissing wordt verklaarbaar door de omstandigheid dat de jongelui ten eenemale onbekend zijn zoo met Theocritus als met Hooft, terwijl de roeischuitjes zich in hun bewegingen soms op zeer bedriegelijke wijze als draaischuitjes weten aan te stellen. Toorts wuiven de jonge dames met hare zakdoeken naar haar minder bevoorrechte vriendinnen, die zich in gezelschap van hare kameraden met de genoegens van het land moeten behelpen.</p>
<p>In de steden is het stil, behalve in de buitenwijken, waar de wandelaars op en neer gaan. Rustige burgers en minder rustige burgeressen zitten met open ramen te schemeren bij het kleine lichtje, dat onder den trekpot een paar be-<pb n="235"/>scheiden straaltjes over de tafel wegschiet, en anderen, meer tot openbaarheid genegen, zitten buiten en wijzen met den steel van hun langen gouwenaar naar mogelijke donderbuien.</p>
<p>Verder op worden langzamerhand vele plaatsen wakker, die maanden lang aan zich zelven overgelaten in den zoeten dut zijn geraakt. De buitenhuizen hebben er de oogen gesloten gehouden voor den gouden herfst en den zilveren winter en het groene voorjaar. Maar nu doen zij de oogen open en staren naar buiten, onbewust van de veranderingen, die er hebben plaats gevonden, en blind, gelijk hunne meesters, voor de schoone wonderen van de sneeuw en den storm. Zij weten niet beter of het hoort zoo dat men rijk is, zij weten alleen van welvaart, van rijkgedoste wouden en bloemrijke grasperken! De rijk vergulde vertrekken hebben wel eens gedroomd van den storm; maar zij hebben hem niet gezien, zij hebben zijn ellende niet gekend, noch ook de majesteit van den eik in zijn strijd met de elementen. Toch ware 't de moeite waard geweest hem te zien, pal staande in den woedenden storm. Toch ware 't de moeite waard geweest hem door den nood gedrongen te hooren klagen en zuchten, en dan te zien hoe fier hij zijn kruin verhief, als wilde hij zeggen: ‘breken kunt gij mij; maar buigen wil ik niet!’ Doch hij is niet gebroken en daar staat hij weer, later dan het kleine hout, maar zoo rijk, zoo heerlijk in het blad, dat het is of er niets gebeurd is, en de vergulde vertrekken vermoeden niet wat er over zijn hoofd, door zijn takken is heengegaan. De bloemen zijn weer uit de kassen gehaald, gelijk de jonge dames uit hare steedsche boudoirs, en bloeien, als zij, op het grasperk. Met de groote vacantie is een zwerm minder
<pb n="236"/>aanzienlijke stedelingen, oude en jonge, in de optrekjes neergestreken. Zij hebben hunne buitentjes in 't klein, en samen hun rijtuig in 't klein, en licht en lucht in 't klein; maar genoegen in 't groot. Zij zwerven door bosch en bouwland. Zij leeren wat nu eigenlijk haver en wat tarwe en wat rog is en snuiven den geur van 't boekweitveld in en zijn uiterst beschermend tegenover boer en buitenman, op wier gebied zij zich wel met een paar kamertjes willen behelpen, naar wier opinie omtrent het weer en den oogst en den stal zij voor een enkel maal wel eens willen hooren, wier gezonde buitenlucht zij zich wel verwaardigen willen in te ademen en aan wier landelijken eenvoud zij wel zoo goed willen zijn te gelooven. Maar men wordt ondertusschen weer joviaal en vrij en gul. 't Is zomer en 't is warm, weldadig warm!</p>
<p>En verder - nog verder, daar schuiven langs hunne banen in wolken van stof de spoortreinen voort en in de eerste klasse ziet men allerlei reiscostumes, ruime, gemakkelijke, ongegeneerde, smaakvolle, coquette, uitheemsche, veel zeggende. De reiscostumes hebben geen oog voor de plaatsen, die zij passeeren. Zij gaan verder, zij zijn nimmer, waar zij wezen moeten, zij zijn altijd op weg. Er ruischen schoone namen in de eerste klasse, hooge namen, bij wier welluidenden klank de lieden, die niet reizen, en maar even mee sporen, opzien alsof hun de tegenwoordigheid van een beroemd persoon verkondigd werd. Men lispt van Thuringen, van Baden-Baden, van den Rijn, van Zwitserland en noemt allerlei andere groote namen met een kalme gemeenzaamheid, die niet minder stuitend is dan of gij of ik den een of anderen graaf van ouden adel bij zijn voornaam in 't gesprek te pas bracht. Gelukkige sterve-<pb n="237"/>lingen, die in 't voorbijgaan aan uw medereiziger tot Nieuwersluis moogt vragen waar <hi rend="spat">hij</hi> dezen zomer heengaat, waar <hi rend="spat">hij</hi> geweest is! Gelukkige stervelingen, zoo gij blijde en beter en nederiger en guller wederkeert, dan gij gegaan zijt, en op de Alpen vergezichten hebt gezien, die ook u klein hebben gemaakt, zooals gij daar thans met de reisgids nog in de hand en de dierbare namen in den mond in de zachte kussens nederligt.</p>
<p>&nbsp;</p>
<p>'t Is zomer! Eindelijk zomer! De lente is wording, het najaar is kwijning, de zomer is het zijn, het leven op het toppunt, in zijn volheid. De lente en de herfst reiken de hand aan den winter, de zomer in zich zelf. De zomer doet intree en uitgang te midden van welig groen en blijde bloemen en de dagen zijn lang, zacht en veilig. De jonge lente met haar dartel spel, de slanke blonde jonkvrouw, is geposeerd en een gezette matrone geworden, een goddelijke Freya. Er is in haar verschijning een rijpheid, een volheid, een rust, een volwassenheid, die iets recht moederlijks heeft, iets, dat vertrouwen uitlokt. Zij beschut, zij zegent en zij arbeidt aan haar huis. Zij speelt niet met u, zooals zij als jong meisje deed, toen zij nog Lente heette en gij verliefd op hare lachjes en lonkjes, opgetogen over hare ontluikende bekoorlijkheden, op eens met een verkoudheid bezocht werdt, die zij in een ondeugende bui u naar het hoofd zond en die u in 't midden uwer liefdesverklaring alleronhebbelijkst niezen deed. Neen, de matrone is zoo ondeugend en dartel niet. Gij holt niet met haar voort over duinen en velden. Die tijd is uit. Maar gij rust aan haar zijde, gij wandelt met haar voort. Zij
<pb n="238"/>koestert, zij verfrischt. En gij kunt op haar aan. Zij verraadt u niet. Des noods geeft zij u een goed nachtverblijf onder den blooten hemel. En wat meer zegt, de zomer brengt leven voort en onderhoudt het recht moederlijk. Met een tooverstaf strijkt de godin over heuvels en dalen en duizend, duizend kiemen, aan de zwarte aarde toevertrouwd, beginnen te leven, ademen de levenslucht in, drinken van den dauw en zwellen van weelde, totdat zij openbersten en nieuw leven doen spruiten. Het blonde koren rekt zich uit naar het licht en staat verguld van den zonneschijn in zijn baard te lachen of gaat uit stoeien met den bollen wind. Het duikt ijlings weg onder zijn haastigen greep en doet of het bij gansche gelederen, hals over kop, op de vlucht wilde gaan; doch als de wind het maar even den rug toekeert, staat het weer op zijn oude plaats uitdagend te schudden van het lachen; dan keert de wind weer terug en nauwelijks komt hij met een ‘ik zal je!’ op een drafje aanloopen of het speelsche koren duikt en tuimelt met vroolijk geruisch weer weg, of het niet wist waar zich te bergen. En zoo duurt het dartele, malle spel voort, totdat de wind onder een boom liggen gaat en het koren van vermoeidheid het hoofd hangen laat. Hoe rustig en zedig gedraagt zich de boekweit. Foei, neen, zij is niet zoo luidruchtig. Stemmig staat zij daar, met hare groene hartjes en zacht roode stengeltjes en blanke bloemetjes. Wat zoete geuren verspreiden de fijne juffertjes en wat hebben zij het druk met elkaar; de blanke kopjes neigen zich heen en weer, alsof zij elkander veel te vertellen hadden en, als gij luistert, kunt gij het gegons hooren als van duizend verwarde stemmetjes. Zij zijn de trots van Freya, de
<pb n="239"/>vruchtbare en schoon versierde! De bloembedden staan in vollen bloei. In smakelooze orde gerangschikt - of ze ook uit een weeshuis waren - worden zij gedwongen allerlei kunsten te maken en standen voor te stellen en sterren en halve manen of gansch regelmatige patronen te vormen, of de confituurtaarten en de haringsla na te bootsen, waarmee de gelukkige eigenaars zich in den afgeloopen winter bij gas- of petroleümlicht mochten verkwikken. Maar zoo gedwee zijn ze, dat zij niet eens vragen, waarom het gras gras mag blijven en waarom het niet in een wit tafellaken veranderd wordt - 't is toch al zoo glad gemangeld met de steenen rol! Neen, hatelijkheden zeggen ze niet, zij laten zich snoeien en kwellen en zij bloeien er niet minder om; zij kunnen niet anders, de dichterlijke zieltjes. Trots politie en staatkundigen dwang groeien en bloeien zij, zooals zij groeien en bloeien kunnen en moeten. 't Is zomer, de zomer is om te leven, en alles leeft, zooals 't leven kan.</p>
<p>Alle buitensociëteiten, alle warandes vóór de groote logementen zijn bezet. De Laatste Stuivers zijn vol, alsof men besloten had daar eendrachtig een eind te maken aan zijn fortuin. Doch men schikt zich tamelijk wel in zijn lot en wacht den ondergang af met een laatste glas bier vóór zich en met al den tragischen moed van een Sardanapalus in zich. Men kijkt er te minste niet minder vroolijk dan anderen, die het boschwezen verkiezend zich onder de hoede van den een of anderen Jager toevertrouwd of liever den Roskam opgezocht hebben - Alle wegen stuiven van eigene of gehuurde rijtuigen en alle paden van....</p>
<p>&nbsp;</p>
<p>Waar zijn de wandelaars?</p>
<pb n="240"/>
<p>Is 't waar, dat zij zijn op de bergen van Zwitserland, dat zij heengestoomd zijn naar de oevers van den Rijn?</p>
<p>Want ik kan niet gelooven dat het geslacht uitgestorven en opgevolgd zou zijn door een vadsig volkje, dat beiersch voor bloed in de aderen heeft.</p>
<p>Wij hebben immers onze zwemscholen, het jonge Holland is immers met zijn werken aan het zweefrek opgegroeid tot een kloek geslacht met flinke beenen? Het heeft immers met allerlei dreigende gebaren geleerd de borst uit te zetten? Het durft immers wijd stappen, diep bukken, hoog klimmen, ver marcheeren, des noods draven en zich moe loopen? Wij zijn immers niet zoo systematisch en, door stoom en electriciteit, niet zoo gewend geworden aan een kleinzielige minutenberekening dat wij op ieder gegeven oogenblik zouden moeten weten hoe laat wij op een gegeven plek zullen aankomen? Wij zijn immers niet zoo gewend aan gebaande wegen, die ons steen voor steen zijn voorgelegd, wat zeg ik? aan afgepaste en bij millimeters afgemeten sporen, dat wij den moed zouden missen als vrije mannen onzen eigen weg te kiezen, als heeren en meesters van de ruimte het afgebakend pad te verlaten of met een onbevooroordeeld gemoed door het koppig en protesteerend kreupelhout heen te breken en voort te dwalen over heg en steg?</p>
<p>Wat gaat er boven wandelen, - overal in, overal door, overal over te kunnen? Een wandelaar is een machtig held, die met medelijden neerziet op de eeuwig tusschen de wielen zittende menschheid als op een troep kreupelen en verminkten. Wat weten die ongelukkigen van het dicht begroeide voetpad tusschen het geurig akkermaalshout, wat weten zij van de varens aan den steilen en donkeren, fluwee-<pb n="241"/>len zoom van sprengen en beken? ‘Wat weten zij van het dommelend zandspoor? Als zij er met hunne wielen op komen, is de betoovering gebroken. Wat weten zij van de zaligheid om, vermoeid van het klimmen, zich in zijn volle lengte op het mos van een dennenheuvel neer te werpen en met de hand onder het hoofd en met gesloten oogen te luisteren naar het suizen van den wind, of door de zacht wiegelende kruinen op de voorbijschuivende witte wolken en het tintelende blauw des hemels te staren, totdat men duizelig geworden, geen boven en onder meer kent en niet weet of men <hi rend="spat">ligt</hi> en langs de stammen naar de kruinen en van de kruinen naar de wolken en van de wolken naar den hemel omhoog ziet, dan of men <hi rend="spat">hangt</hi> en, door de kruinen en de wolken in een peilloozen afgrond naar beneden staart? Wat weten zij van de heilige en aangrijpende stille plekjes van het bosch, waar de beuken in zelfgenoegzamen vrede de takken en kruinen uitspreiden over den donker beschaduwden, koelen grond, zonder opslag of gras te dulden of te verlangen aan hun zilvergrauwen voet? Zij zijn hoog en koel en streng; maar vol van majesteit en alles rondom zwijgt. De wind nadert maar zelden, om met hunne bladeren te spelen, en het laf geklepper en gebabbel der peppels zou hier onuitstaanbaar zijn. Als het doode hout knapt onder uw voet, fronzen zij de wenkbrauwen. Door de sombere stammen schittert van verre een zonnig vergezicht, praat daar en lach er; maar hier, waar de koele wind u een huivering aanjaagt, hier - weet waar gij zijt, eerbiedig de majesteit van 
het woud. De dorre bladeren verroeren zich niet, het grassprietje, dat geel en dun is opgeschoten, buigt zich niet. Soms klept een vogeltje
<pb n="242"/>met de vleugelen; maar 't vliegt ijlings weg en 't is voorbij. Soms wordt er van den verren straatweg een zacht en dof geluid gehoord, als een verwijderd onweer; maar het geluid smelt in de stilte weg. Een blad valt, gij hoort het, een mugje gonst, gij hoort het, uw ademhaling hoort ge. De genius der plaats, de stilte, bekruipt u. Gij begint onder zijn bekoring te komen, als zoudt gij de stilte niet willen of kunnen storen. Gij ziet op als een losgelaten takje van blad op blad nedertikt en voor uw voeten valt. Hoe eenzaam is 't hier, hoe alleen zijt gij hier! Wat is de wereld ver! Waar is zij nu met haar gedruisch en haar.... Kraaw! kraaw! krijst opeens een spotboef van een kraai, op oneerbiedige wijs zoowel de stilte rondom u als uw mijmering afbrekend en met een lach wegvliegend op loome vleugels; maar misschien zult gij trots zijn cynischen lach het oude heilige plekje weer eens opzoeken, waar slechts de wandelaar naderen kan. En wie kan, als hij, den kleinen zanger bespieden, die in het lage boschje zijne hoogste deunen zingt en straks, als hij ziet wie er luistert, beschaamd zwijgt en wegvliegt? En wie weet, als hij, vergezichten en schoone plekjes te ontdekken, en te rusten waar hij wil en gelukkig te zijn met een glas zuur bier bij een herberg aan den weg?</p>
<p>&nbsp;</p>
<p>Voor wandelaars is ons vaderland een goed land, 't is een beknopt, vroolijk land, waar gij overal vrij kunt rondzien, en het gemis van uitgebreidheid wordt wel opgewogen door de omstandigheid dat het voor menig Nederlander, die den weg kent, zoo te Ems als te Baden-Baden, op vele punten volkomen <hi rend="spat">terra incognita</hi> is en dus de nieuwsgierigheid
<pb n="243"/>prikkelen kan. Maar het kan die ook verzadigen en de herinnering met schoone beelden vervullen. 't Land is schoon, zonder tooneeleffect, zonder coulisses met vreeselijke rotsen en ijselijke gletschers en o, zulke beelderige cascades! 't Is schoon zonder steile afgronden, waarin verscheurende draken wonen en waarboven de arenden zweven. Schoon, zonder dat het u in de borst grijpt en vraagt: ben ik niet heerlijk? Schoon, zonder alpenstokken, waarop de namen van Vevay, Martigni, Chamouny, als zegepralen om een eerezuil, gekerfd staan. Erkend moet worden dat er misschien minder toe behoort, de schoonheid te verstaan, die zich openbaart in een groot, stout, trotsch, overweldigend en romantisch karakter, dat in vele avonturen gewikkeld telkens op de meest dramatische wijze te voorschijn treedt en aanleiding geeft tot de meest imposante houdingen en scènes, dan die van een minder opzienbarend karakter, dat zijn stillen, gewonen gang gaat en welks adel en schoonheid niet ten toon gesteld worden; maar geraden moeten worden, ontdekt en begrepen. De schoonheden van Zwitserland en den Rijn, zorgvuldig in uw reisgids geboekt, opdat gij ze niet zoudt overslaan, gelijk de schoonheden van dichters in handboeken, vallen op, treffen, zijn te verstaan voor het groote publiek. Zij slaan den breeden, donkeren mantel om of stijgen met blinkend hoofd naar de blauwe hemelen op. Wie den maatstaf van het schoone in het oog en in het hart met zich draagt, die vindt het echter overal en vindt het dikwijls te aangrijpender, naarmate hij er minder op voorbereid was. Er is een mode in het ‘mooi vinden’ en er moet ook in de waardeering van het schoone zelfstandigheid en eigen keus zijn. Misschien zullen de rijke wandelaars zich niet laten gezeggen;
<pb n="244"/>doch er zijn, die den onmisbaren reisgenoot maar nooit kunnen vinden, die u in alle logementen, op alle hoogten voert, die geldt voor aardrijkskunde en taalkennis, voor stand en rang, en door zijn invloed een mensch altijd groot en goed maakt en hem overal door helpt - een welgevulde beurs. Welnu, misschien vermoeden zij niet wat zij voor het grijpen hebben, hoe schoon de zon in onze bosschen schijnt, hoe hare stralen schitteren kunnen op het gouden koren en schuilen kruinen aan den voet der hooge boomen, waarheen zij door een opening van de bladeren zich een zonneweg hebben gebaand. Misschien vermoeden zij niet hoe diep ernstig en peinzend de wolken kunnen nederhangen, hoe schoon hun Zuiderzee kan glinsteren in het stralend zonlicht en met wat teere kleurschakeeringen, als van 't schoonste paarlemoer, de Noordzee aan onze stranden zich tooit, wanneer zij des avonds vermoeid van haar schitterend spel met de zon naar de rust verlangt en zich langzaam afwendt. Nog even laat zij bij het wenden zich streelen door de gloeiende stralen, maar daar is een eind aan het gevlei, zij laat de zon voor goed achter den rijzenden horizont staan, keert zich om en rust. Maar wat is die slaap schoon met den afscheidsgroet der verlatene zon als een aureool boven hare wateren! Misschien vermoeden zij niets van die schoonheid, misschien niets van de zuster der zee, de hei, de arme hei, misschien juist daarom, omdat zij arm is en armoe in ons rijke vaderland een misdaad is, zoo miskend. En toch hoe weet zij te tooveren met wat ze heeft. Wat staat die rand van dennen haar goed, wat steekt het witte zand geestig af bij de bronzen tint van haar plantengroei! Ook zijn de paarsche bloemetjes, waarmee zij zich besprenkelt, de moeite waard
<pb n="245"/>om bekeken te worden; zij staan haar allerliefst. Zij is arm, 't is waar, zij heeft geen kapitaal en menigeen kijkt haar niet aan, maar zij is bekoorlijk, lief en poëtisch en al kunnen wij ook geen hutje bouwen, om in haar nabijheid te wonen, 't is een zegen haar stille schoonheid te genieten en een plicht haar te bewonderen en haar de eere te geven, die haar toekomt. Zij vermoeden misschien niet hoe teekenachtig onze ruïnen zijn, al zijn ze geen ruïnen van Gothieke kasteelen op steile rotsen. Zij vermoeden misschien niet hoe schoon ze zijn met hunne verweerde steenen en afgebrokkelde torens en dichtgegroeide grachten en het zwaar geboomte, als een wacht er om heen geschaard. Zij vermoeden misschien niet welke oude beelden er uit de torens en grachten kunnen te voorschijn treden, welke geesten kunnen huizen in hunne muren en levend worden, als de maan haar onzeker en kwijnend licht als de weerglans der oude glorie over den bouwval uitgiet. Zij vermoeden misschien niet hoe aardig onze boerenwoningen met hare roode luiken kunnen schuilen achter het groen, hoe grootsch onze straatwegen kunnen zijn, hoe teekenachtig en levendig onze stadsgezichten, hoe <hi rend="spat">groot</hi> ons land is.</p>
<p>Want laat toch niemand meenen dat hij het land heeft gezien, wanneer hij voor zaken op reis zich als in een droom van de eene plaats naar de andere heeft laten sleepen. Hij is met de zevenmijlslaarzen van den stoom van station naar station gestapt al wat er tusschen ligt verwaarloozende. Hij is voortgeijld voorsteden langs, bruggen over, weiden, bosschen, akkers, heiden door, steden en dorpen voorbij, rivieren en kanalen over; hij heeft de straat- en grindwegen, waar de wagens en de kijkers op zijn nadering wachtten, in een oogwenk doorsneden en is, als zij door het
<pb n="246"/>geopende hek voortkruipen, reeds uit het gezicht verdwenen om mijlen en mijlen ver achter heuvelen weg te ijlen en ginds uit bosschen op te doemen, en villa's, torens, lanen, door de zuiging van zijn vaart als aangetrokken, straks met één slag weer naar het verre verschiet op de vlucht te jagen. Hij is eindelijk op een halt gestuit, onvermoeid als toen hij begon en ieder oogenblik gereed de zevenmijlslaarzen weer aan te doen en het lieve vaderland met een twaalftal schreden te meten door dik en dun, over hoog en laag, in blinden hol. Neen, wie zien en genieten wil, trekt de zevenmijlslaarzen niet aan dan om het punt, waar hij zijn wandeling beginnen zal, spoedig te bereiken, en hij trekt ze gaarne weer uit om als een bescheiden Klein Duimpje overal door te dringen, overal bij te klimmen, en misschien bij oude kasteelen aan te landen en wonderen te ontmoeten en den weg kwijt te raken, te dwalen en te dolen, totdat zijn eigen slimheid hem te huis brengt.</p>
<p>&nbsp;</p>
<p>Hoe weinig gij van uw vaderland kent en hoe zeer het de moeite waard is gekend te worden kan u het boek leeren, welks titel hierboven staat uitgeschreven.</p>
<p>Er is over ons vaderland in den laatsten tijd heel wat gezegd. De boeken over Nederland beginnen een gansche bibliotheek te vormen <hi rend="spat">Havard</hi> heeft zijne Franschen langs de Doode Steden naar de Bedreigde Grenzen gevoerd en met <hi rend="spat">de Amicis</hi> en anderen heeft hij vele zonden goed gemaakt door schrijvers, als Taine en Washington Irving, ter meerdere zelfverheerlijking en tot grooter vermaak hunner lezers tegen, de waarheid begaan. Nu kan men, zoo
<pb n="247"/>men door de oogen van de genoemde heeren Havard en de Amicis wil zien, dan eens leeren hoe het met de Chineezen van Europa en het land van ‘Canards, Canaux, Canaille’ gesteld is. Maar ook menigeen, die de geographie van Nederland op de schoolbanken heeft geleerd en de kanalen heeft weten te noemen van het Damsterdiep tot de Zuid Willemsvaart en de eilanden van Rottum tot Noord en Zuid Beveland, kan tot zijn beschaming zien wat een vreemdeling hem van het goede vaderland weet te vertellen - al is ook hier niet alles zuiver. Of kent gij de Zuiderzee met al wat daarin is, zijne tjalken en ansjovisvisschers en stoombooten, zijne vergezichten van lange sierlijk gebogen horizontale lijnen, met de veilig dommelende kerkjes en boerderijen, de hooge nieuwsgierige daken en torens, die hun best doen boven het randje uit te kijken, er achter, zijne havens, zijn drommedaris met het klokkenspel, dat grafliederen aanheft over gestorven steden, zijn woelig ‘van Enkhuizen naar Stavoren’ volgens den hofmeester van de Harlinger boot juist het meest geschikte punt om op zijn gemak te dineeren, zijne ontmoetingen van water en horizont, die van zeeën doen droomen, zijn Roode Klif, zoo trotsch als een leeuw uit het lage land opstaande den ouden en gewassen vijand Flevo, aangrimmend en, als geen dijken behoevend, op het lage land neerziende, zijn Friesche kust, zijne treurige roode daken, zijne verwende en thans onterfde, straks weer rijk gezegende kinderen van Stavoren, zijn steedsch Harlingen met zijn haven en zijne Engelsche booten? En weet gij zoo goed als een Hollander dat weten moet dat diezelfde Zuiderzee volstrekt niet bezet is met karkassen en wrakken van op dat gevaarlijk vaarwater vergane schepen,
<pb n="248"/>die er als lijken in een woestijn zijn achtergelaten? En kent gij uw vaderland goed genoeg, weet gij goed genoeg waar en wat Twenthe is, om ook te weten dat wie het huis en de bosschen van Twickel overslaat dat land maar ten halve gezien heeft?</p>
<p>Hoe dit zij, 't is goed dat de belangstelling uit haar dommel wordt opgewekt en de oogen opent. 't Is nuttig dat wij sommige mannen van kennis en smaak met ijver en inspanning hun aandacht zien wijden aan datgene, wat wij onzer aandacht niet waard achten en met welks verwaarloozing wij juist een proeve van goeden smaak meenen af te leggen. Onwillekeurig treden wij nieuwsgierig nader om te zien wat er toch merkwaardigs mag wezen binnen onze grenzen, waar men toch wel zoo naar kijken mag, en moeten wij 't aanzien dat men soms glimlacht en het hoofd schudt of met leesbare letters op ons voorhoofd schrijft wat wij maar noode willen weten, tevens mogen wij leeren rondom ons te zien met een helder oog in de kleine wereld van duinen en meren, weiden en velden, rivieren en kanalen, dorpen en steden, bedrijven en vermaken, instellingen en gebruiken, idealen en vormen, oudheden en nieuwheden, traditiën en verwachtingen, die nu eenmaal de wereld uitmaken, waartoe wij behooren en te huis behooren te zijn.</p>
<p>Slechts bij deze belangstelling kan een boek leven als dat, welks titel ik hierboven afschreef. Het heeft te meer waarde daar het is van een man, die een even echt Nederlandsch hart als een echt Nederlandschen naam heeft.</p>
<p>Men moet toch wel een Nederlander zijn om een Ruysdael of een Cuyp te worden, ons land en ons volk in zijne eigenaardige kleuren en tinten weer te geven.</p>
<pb n="249"/>
<p>Daarom, wandelaars, hier is een boek voor u, dat gij niet ter zijde moogt leggen, hier is een gids, die zijne wandelingen niet alleen moet maken.</p>
<p>&nbsp;</p>
<p>Het Boek der Wandelingen van den Heer Craandijk heeft familie, oude en goede familie. Daar hebt gij Jakob van Heemskerks <hi rend="spat">Batavische Arcadia</hi>, waarlijk een oudoom, die genoemd mag worden, met een geleerden rug en een geleerd hoofd en geleerdheid in de zakken, maar met een vroolijk hart. Deze oudoom van 1640 heeft het al geweten dat de causerie de ware vorm van mededeeling is en heeft om de lieden naar zijne Latijnsche citaten en zijne uit het Latijn, Spaansch en Italiaansch vertaalde aanhalingen te lokken, de Min bij de hand genomen en aangezien in die (en andere) dagen de liefde zich bij voorkeur onder herders en herderinnen voordeed en met deze hare schoonste lauweren van hoffelijkheid, kieschheid en ridderlijkheid plukte, ontmoeten wij eenige Haagsche jonge heeren en jonge juffers, de beleefde Woudheer, de deftige Diederic, de verliefde Reinhert, de schoone, onvergelijkelijke Rosemond en de ‘bevallighlick wijze’ Radegond, allen zoo dichterlijk, wijs en beschaafd als men dat alleen bij een schaapskooi wezen kan, op een idyllische herders-voijagie, dat is: op een bolderwagen, waarmee zij Batavisch Arcadia, de streek tusschen den Haag en Catwyk, bezoeken. ‘Zoo zult gij’ zegt de goedige oudoom, ‘onder 't zoet van minnepraetjes’ - en ze zijn zoet, suikerzoet, ja ik twijfel of zelfs een herder 't wel ooit zoo zoet gemaakt en ooit aan den gapenden halsdoek van een herderin zulke keurige blikken, zulke zoete woordjes en zooveel verbeeldings-<pb n="250"/>kracht verspild heeft als hier gedaan is. - ‘zoo zult gij’ zegt de goedige oudoom ‘eindelijk onder het genot van minnepraetjes al spelende komen tot kennisse van uwe vaderlandsche gelegenheden, daar niemand - dat begreep hij ook al - een vreemdeling in behoort te zijn.’ 't Oorspronkelijke plan was de jongelui door de voornaamste steden en plaatsen van Holland rond te voeren en dan van die plaatsen het merkwaardigste mede te deelen 
en allerlei zoete vertellingen te doen en gewoonten en gebruiken op te halen ‘waarmee de Jeughd een aangenaam en inheemsch tijd-verdrijf zou gegeven worden, die haar streelende met minnemalligheijdtjes al mallende de liefde tot het vaderland en ijver voor de vrijheid zou ingescherpt hebben.’ De jongelui hebben 't echter zoo ver niet gebracht. 't Is bij dien eenen rijtoer gebleven, maar toch heeft de oudoom een tal van gebruiken, rechten, liederen en bijzonderheden aan den man weten te brengen ja, meer stof behandeld dan gevoegelijk op een zomerschen dag zou kunnen verhandeld worden<note n="1)" place="foot">Eenigszins van de familie zijn de <hi rend="spat">Zegepralende Vechtstroom</hi> en het <hi rend="spat">Verheerlijkt Kennemerland,</hi> die ons fijn bewerkte platen vertoonen van de buitenverblijven, kasteelen en tuinen aan de Vecht, met hunne naar één model aangelegde hagen, terrassen, berceaux, kegels, pyramided amphitheaters, parterres, salons, nissen, priëelen, cabinetten, speelhuizen, vijvers, fontijnen, stroomgoden, zwanen, tentschuitjes en verdere knutselarijen. <hi rend="spat">De Zegepralende Vechtstroom</hi> wordt u uitvoerig beschreven in 120 coupletten, die gezongen worden op een zesdaagsche speelreis langs deze heerlijke rivier:
<lg type="poem">
<l>Een ander zing van minnetochten</l>
<l rend="; 1tab">Of doop zijn pen in gal en roet</l>
<l rend="; 1tab">Of daar een zege wordt bevochten,</l>
<l rend="; 2tab">In inkt gemengd met menschenbloed,</l>
<l rend="; 1tab">'t Lust mij van eenen stroom te dichten,</l>
<l rend="; 1tab">Daar ieder van versteld zal staan.</l>
</lg>
Nadat de doorluchte stroomen, waarschijnlijk Rijn, Maas, Schelde, misschien ook IJssel en Waal gewaarschuwd zijn dat zij zich niet moeten belgen over de hulde, die aan een zoo laag geboren spruit bewezen wordt en deze zoodoende gewaarborgd is tegen de ijverzucht der zoo voorzichtig aangeroepen groote heeren, gaat het er op los. De reisgenooten moeten des zangers speelsloep klaar maken. Getrokken door zwanen en omgeven van najaden zal hij nu de lier grijpen en zijn lied doen oprijzen uit den zilveren stroom, bij het geruisch der wateren. Soms wordt de bard gestoord:
<lg type="poem">
<l>Zacht stuurman (zingt hij dan) leg het roer in lei</l>
</lg>
maar gerustgesteld gaat hij voort:
<lg type="poem">
<l rend="; 1tab">'t Gaat wel, wij zijn 't gevaar te boven,</l>
<l rend="; 1tab">De lijn is los, sla weder voort.</l>
<l rend="; 1tab">Men moet zich hier voorzichtig mijden,</l>
</lg>
want de bard is niet van plan zijn harp op het paaltje van een steiger of den kant van een speelhuisje te verbrijzelen, of te water te raken door een over de speelsloep scherend lijntje. Wel zou in dat geval in stille nachten, bij volle maan, de spokende echo zijner zangen uit den vloed komen stijgen, bij welke gelegenheid zeker de stroomgoden en late hengelaars bijzonder verrast zouden zijn; maar waarschijnlijk steekt de bard liever straks een lange pijp op in 't speelhuis en prefereert hij een complimentje in ruil voor al de complimentjes, die hij in zijne zangen zoo zijn gastheer als diens onovertreflijk Hofjuweel gemaakt heeft.
<lb/>
De dichter zingt! Triton zelf wordt uit zijn rijk van riet en lis gelokt en de heeren eigenaars spitsen de ooren als hij hunne Lusthuizen en Vechtkleinodiën voorbijkomt en in een wijdklinkend o, Zoetendaal! o, Hoogevecht! losbarst. Komt hij aan een brokje weiland en heeft hij een paar minuten te goed, voordat hij weer los moet barsten, dan gunt hij zich de weelde eener stille en weltevreden moralisatie.
<lg type="poem">
<l>Gelukkig hij, die zonder kommer</l>
<l rend="; 2tab">Hier onder zijnen wijnstok leeft,</l>
<l>In schaduw van 't bekoorlijk lommer</l>
<l rend="; 2tab">En niets meer wenscht, dan 't geen hij heeft.</l>
</lg>
Inderdaad wat zou men wenschen? 't Was het jaar 1719. Men had vrede en de Oost-Indische Compagnie keerde 40 ten honderde uit. Er was een gevoel van rijkdom en veiligheid, alsof men in een speelsloep langs de Vecht voer. Had men daar vestingen voor noodig? En als men telkens nadeelige overeenkomsten moest sluiten met andere staten en geldelijke opofferingen moest doen, er <hi rend="spat">was</hi> immers geld en als men de Vecht maar aanzag, dan was men immers gerust.
<lg type="poem">
<l rend="; 1tab">Dus vorstlijk kan een koopheer leven</l>
<l rend="; 1tab">Door 's Hemels zegen, zorg en vlijt!</l>
</lg>
En Amsterdam is er goed voor, want door 's Hemels zegen en nog iets gaat het daar nog altijd voor den wind,
<lg type="poem">
<l rend="; 2tab">De waereldstad aan d' Amstelvloed,</l>
<l rend="; 2tab">Hoe wonderlijk 't u klinkt in de ooren,</l>
<l rend="; 2tab">Teelt koningen op schrijfkantooren.</l>
</lg>
Bravo Claas Bruin, want ik wil niet dat uw naam onbekend blijve Bravo, geen nood, zachtjes aan, dat het lijntje niet breekt, en gij goed en wel te Weesp komt, gelijk gij wel ruiken kunt, want
<lg type="poem">
<l>..... Welk een reuk stijgt naar omhoog?</l>
<l>Geen reuk van leliën en roozen;</l>
<l>Maar van 't onedel nageslacht</l>
<l>Der Ithakoische bootsgezellen....</l>
<l>...........................</l>
<l>...........................</l>
<l>Wij zijn te Weesp, nu kunt gij raaden</l>
<l>Dat ik van zwijnen sprak.</l>
</lg>
Helaas! zoo ging het ook met het nageslacht der Watergeuzen, die in de historie evenmin een geur van leliën en rozen verspreiden.
<lb/>
De revolutie schoot een groote bres in 's Hemels gunst en al die rust en tevredenheid en welvoldaanheid. De burger Pieter Pijpers, tabakshandelaar te Amsterdam, lid en, op zijn beurt, president van de Nationale Vergadering in 1795, had evenals de hooge regenten, die hij buiten het bewind gesteld had, een buitenplaats en wel in 't Gooi, dat op geduchte wijze met den zegepralenden Vechtstroom en 't verheerlijkt Kennemerland wedijverde. Met mejuffrouw Alida Hollingerus, zijn gade, resideerde hij op het lusthuis Puntenburgh, vermaard noch door uitgebreidheid of schoonheid; maar door een beroemde dame, die er logeerde, veel met den burger en de burgeres van Puntenburgh wandelen ging en kort en goed niemand anders was dan Clio zelve. Deze dame hielp hem zingen en gaf hem twaalfregelige verzen in, die met keurige plaatjes verlucht, onder den veelbelovenden titel van <hi rend="spat">Eemlands Tempe</hi> of <hi rend="spat">Clioop Puntenburgh</hi> de wandelingen beschrijven van den grooten Pieter Pijpers en gade, de gids Clio mitsgaders het hondje van broeder Jan door heel het Gooiland. Droomde Claas Bruin, de man van 1719, van rustig bezit en verworven heerlijkheid, de revolutie was in 1803, toen Pijpers gedichten uitkwamen, nog vol van de vergankelijkheid der aardsche dingen, die hij dan ook telkens door zn huis-Clio bezingen laat:
<lg type="poem">
<l>Ninive, gij zijt vergaan,</l>
<l>Babylon, gij zijt gezonken,</l>
<l>Troje, gij vergingt in vonken,</l>
<l>Sion is in bloed verzonken,</l>
<l>Zou Soestdijk dan blijven staan?</l>
</lg>
Tragischer blik kan zeker wel niemand op het lachende lustslot slaan; maar de Oranjes waren in den vreemde en 't begon er dus naar te lijken dat het met den Haag, wie weet? misschien ook met Soestdijk op een eind zou loopen. Overigens heerscht er bij de wandelingen een hupsche geest, reeds kenbaar uit de opschriften ‘<hi rend="spat">Wij gaan wandelen</hi>,’ ‘<hi rend="spat">ons hondje gaat mee</hi>,’ ‘<hi rend="spat">het huisje op Puntenburgh</hi>,’ ‘<hi rend="spat">Tuinarbeid</hi>,’ ‘<hi rend="spat">Ik moet weldoen</hi>,’ ‘<hi rend="spat">de stadsbuitengraften</hi>,’ ‘<hi rend="spat">Wij keeren naar Puntenburgh</hi>’ en andere niet minder plastische titels en regels, als deze:
<lg type="poem">
<l>O! kortstondigheid der dingen!</l>
<l>Hier, waar bombazijnen hingen,</l>
<l>Bloeit een schoon beplante tuin.</l>
</lg>
Verneem den aanvang eener hymne op Baarn
<lg type="poem">
<l rend="; 1tab">Welk een spitse piramiê</l>
<l rend="; 1tab">Die ik in de verte zie!</l>
</lg>
of het slot van het lied op den oliemolen eens philanthroops
<lg type="poem">
<l rend="; 1tab">Pers vrij olie uit het graan;</l>
<l rend="; 1tab">Maar gij perst uit ieders oogen,</l>
<l rend="; 2tab">Op uws bouwheers graf gebogen,</l>
<l rend="; 2tab">Uit menschlievend mededogen,</l>
<l rend="; 2tab">Hartvertedrend treurgetraan.</l>
</lg>
En hoe aangrijpend die vraag, te Baarn gedaan,
<lg type="poem">
<l>Is 't een droom? Kan 't waarheid wezen</l>
<l>Zijn we in 't landschap der Chineezen?</l>
</lg>
Al komen die vragen ook telkens weerom:
<lg type="poem">
<l rend="; 1tab">Piramiden bij den vloed,</l>
<l rend="; 1tab">Die Egypte drenkt en voedt,</l>
<l rend="; 1tab">Is een uwer hier (Amersfoort) verschenen</l>
<l rend="; 1tab">Pronkt een tweede thans te Rhenen?</l>
</lg>
‘en gij, glasblazerij, zijt gij ook soms de Ethna of de Vesuvius, bij vergissing hierheen verplaatst?’ zij blijven altijd nieuw. Het verhevene wedijvert bovendien met de braafste braafheid
<lg type="poem">
<l rend="; 2tab">Zacht zangster.....</l>
<l rend="; 2tab">Schenk mijn veder braafheid, deugd!</l>
</lg>
en de aangrijpendste lyriek
<lg type="poem">
<l rend="; 1tab">.......... maar Heelallen,</l>
<l rend="; 1tab">Schoon onnoemlijk in getallen,</l>
<l rend="; 1tab">Zijn geen zandkorl neergevallen</l>
<l rend="; 1tab">In Hem, die nooit einden zal,</l>
</lg>
paart zich aan de kinderlijkste naïveteit
<lg type="poem">
<l>Toren! nader ons: wij gaan</l>
<l>Langs den krommen vloed u tegen.</l>
<l>'t Schijnt, gij zijt om ons verlegen;</l>
<l>Maar, gij wist niet, welke wegen</l>
<l>Wij verkozen in te slaan.</l>
</lg>
Ieder regel kost een traan.
<lb/>
Wat deze verzen een zekere beroemdheid gegeven heeft, is het leven, dat zij gemaakt hebben. De Heer Pieter Pijpers heeft ze in 1803 opgedragen aan het gemeentebestuur van Amersfoort, waar hij acht jaren geleden het ‘Comité revolutionair,’ diende, den vrijheidsboom plantte en de goede zaak leidde. 't Is hem met die opdracht diepe ernst geweest. Met Eemlands Tempe ‘drukte hij het zegel op zijne dichterlijke voortbrengselen,’ (waartoe ook Tooneelpoëzy behoorde) en hij wenschte dat zijn Eemlands Tempe in de raadzaal van Amersfoorts stadhuis zou bewaard worden. De Raad betuigde den ijverigen patriot, die te midden van de staatszorgen zoo eenvoudig gezongen had, zijn dank met een geschenk in zilver en de zaak maakte vrij wat rumoer, totdat zij in een tragedie eindigde. De vijand, die incognito den grooten man vervolgde, heette, schijnt het, Fokke Simons. Hij tastte den bundel aan in zijne: <hi rend="spat">Bespiegelingen en aanmerkingen op het vermaarde dichtwerk Eemlands Tempe of Clio op Puntenburgh door den Heere Pieter Pijpers</hi>, <hi rend="spat">van en tot Puntenburgh</hi>, <hi rend="spat">ci-devant tabakswinkelier te Amsterdam, in de Warmoesstraat</hi>, <hi rend="spat">daar Josef de II</hi><hi rend="sup">de</hi> <hi rend="spat">uithing, naderhand President van de Hoogmogende Heeren of Burgeren Staten Generaal, thans controleur op het Zee-Comptoir</hi> (men kon zich dus in den persoon met vergissen) <hi rend="spat">poeta Caesareus Laureatus</hi> &amp; &amp; &amp;. <hi rend="spat">In Nederland onder de Roos en bij de voornaamste boekverkoopers</hi>. De ondeugende criticus van den <hi rend="spat">modernen Helicon</hi>, voor wien niets heilig was, heeft in een zestal pagina's een verschrikkelijk werk verricht en den ganschen bundel gelijk mede den dichter zelven vrij bespottelijk gemaakt. Men moet die kritiek zelve lezen om haar wreedheid te gevoelen. De arme man kan niet van de jacht spreken of onze Fokke roept hem toe 
‘Ei, Ei, Heer Pijpers mede een liefhebber van de adelijke jacht! Wel gij zijt braaf gevorderd, sedert gij op uw landgoed resideert. Wel, wel, gij weet dus dat de haas <hi rend="spat">zweet</hi> en dat hij <hi rend="spat">loopers</hi> heeft?’ Spreekt hij van de ‘verandering’ het heet dadelijk ‘o, ja alles veranderd toch. Salomon is de eerste en nu Pieter Pijpers de tweede, die 't zegt. Och ja alles veranderd! maar vooral in deze dagen. De Prins van Oranje is geen stadhouder meer en P. Pijpers, schoon hij Z.H. niet is opgevolgd, is echter o, wonder boven wonder! President van hun Hoog Mog. geweest, (dat is te zeggen in 1795) en is nu nog Heer van Puntenburgh.’ Of het deze en zoo veel meer andere hatelijkheden zijn geweest, die 't hem gedaan hebben of wel de spot, waarmee de letterkundige waarde der gedichten wordt geroemd, als bijna die der ‘ulefellen papiertjes en nieuwjaarsprenten’ nabijkomend, is niet bekend; maar wel wil men zeggen dat de arme Pieter Pijpers, de dichter van Eemland, de held van Amersfoort, de vriend van Clio door het vlijmend vernuft van Fokke vermoord is. Welk een storm in een glas water! Misschien was de heldenloopbaan van 1795 't waard; maar, hoe schoon ook, Eemlands Tempe, was 't niet. Zoo eindigde dat Tempe, dat Paradijs zijner Muze, dat hij zoo dikwijls met trotschen blik had aangezien en waarvan hij zich zooveel had beloofd; zoo eindigde het met hem bittere, doodelijke vruchten op te leveren. Maar reeds voordat Fokke zijn pen in gal had gedoopt om de bijtende Bespiegelingen te schrijven, had de groote Pieter hem en al de vijanden van Clio voor tijdgenoot en nageslacht veroordeeld ja, voor goed verpletterd onder zijn bliksemend
<lb/>
Dat zij wroeten onder de aard!
<lb/>
Eens dichters wraak.</note>.</p>
<pb n="251"/>
<p>Craandijk is met zijne wandelingen verder gekomen en had dan ook de spoorwegen tot zijn dienst, om hem te
<pb n="252"/>brengen waar bij zijn wilde, ofschoon hij als een goed wandelaar zich te redden weet met elk voertuig, dat hij
<pb n="253"/>op zijn weg ontmoet. Het spook van den rit, dien Reinhert en Roozemond in den bolderwagen deden, is, dunkt mij,
<pb n="254"/>verrezen in dien rit over den Frieschen ‘prikkenweg’ die hem, kuil in kuil uit, zoo menige ‘leverschudding van
<pb n="255"/>zeer eigenaardige afschuwelijkheid’ bezorgde, al was hij dan ook geen ‘jufferachtig heertje.’ De trein dan bracht
<pb n="256"/>hem spoedig op het punt, waar hij zijn wandeltocht wilde aanvangen en zoo heeft hij het nu al tot een vijftiental
<pb n="257"/>wandelingen gebracht, nu in 't Noorden, dan in 't Zuiden, nu Oost- dan Westwaarts. Hij heeft het Noorden van Kennemerland doorwandeld en is vandaar naar Voorst en omstreken getogen. Een anderen keer waren Woerden, Montfoort en IJsselstein aan de beurt, straks Drachten en Beesterswaag, weder het Noorden van Kennemerland, Gouda,
<pb n="258"/>Amersfoort en Diepenheim. Nadat hij zoo een jaar gewandeld had, volgde een nieuwe reeks, waarin Twenthe en de Graafschap een ruime plaats bekleeden. Hij ook heeft er zich op toegelegd alles, wat bezienswaardig was, te bezien, en heeft hij, bij gebrek aan beschikbare herders, die immers wel hoeden met pluimen, mantels en degens dragen; maar onder de boordjes, dassen en vesten dragende jeugd niet meer te vinden zijn, de minnemalligheijdjes ter zijde gelaten en ze slechts, waar 't noodig was, beschreven, gelijk hij moeielijk kon nalaten te doen bij dat geestig gemaald tafereel van het zeil- en vischpartijtje in Friesland (I Dl. pag. 161) toch is hij ook door zijn luim en zijn zin voor het komische, door zijn frisschen blik en zijn gezond hart zijn gezelschap dubbel waard. 't Is een lust met hem uit den trein te stappen en de wandeling te beginnen. Hij is een goed looper; maar hij vermoeit u niet, misschien doordat hij u altijd bezig houdt, omdat hij de plaatsen, de landschappen, de menschen, in hun eigenaardigheid kent, hun taal verstaat, hunne manieren weet, op elke plaats alles met zijn eigen naam noemt en gij hem moeielijk aangaande de ‘vaderlandsche gelegenheden, waarin niemand een vreemdeling behoort te zijn’ iets vragen kunt, waarop hij geen grondig, geen geestig of gemoedelijk antwoord geven zal.</p>
<p>In de voorrede heet het dat de <hi rend="spat">Wandelingen</hi> tot een monument van het <hi rend="spat">Verdwijnend Nederland</hi> moeten strekken en de gansche opzet van het werk met zijn Inleiding over den snuiter, die vroeg wat toch wel een <hi rend="spat">snuiter</hi> zijn mocht, toont dat het oorspronkelijk te doen was om oude overblijfselen, die evenals genoemd werktuig, weggeworpen of vergeten worden, vóór hun val
<pb n="259"/>aan de vergetelheid te ontrukken. ‘De laatste vijftig, vijf en twintig jaren’ zoo heet het, ‘bragten in het maatschappelijk leven meer verandering dan vroeger een drietal eeuwen..... De vervoermiddelen vermenigvuldigen zich, de mazen van het spoorwegnet worden al digter en digter..... De afgelegen provinciën en hunne achterhoeken komen in aanraking met de buitenwereld..... en hunne inwoners bezoeken steden en gewesten vroeger voor hen aan 't einde der aarde gelegen..... 't Onvermijdelijk gevolg is, dat het karakter van landschap en volk allengs verandert. Het eigenaardige gaat verloren, 't eenvormige komt. Wat is Soestdijk niet geworden?.... Hoe weinig gelijkt Oosterbeek nog op een boerendorp!.... Statige hofsteden en kasteelen vallen onder den moker des sloopers. De oude bosschen worden verdeeld en in parken of tuinen herschapen, zoo ze al niet als bouw- en weiland productief worden gemaakt. In de steden worden de monumenten onzer bouwkunst vervangen door lichte, vrolijke woningen met meer doelmatigheid dan smaak. Van nationale bouwkunst geen spraak meer. Wie over vijftig jaar één stad heeft gezien, heeft ze allen gezien.... Dit werk zal er toe moeten medewerken dat het oude, dat nog overig is, niet verdwijne, zonder sporen na te laten. Nog is het tijd.</p>
<p>Inderdaad is dit doel nergens uit het oog verloren en dit maakt dat de <hi rend="spat">Wandelingen</hi> geen eigenlijke reisbeschrijving vormen maar een zeer bepaald karakter dragen, en wel, in den geest des tijds met zijne nieuw opgerichte museüms en zijne tentoonstellingen, het karakter van een museum van onroerende oudheden. Maar stel u geen rariteitenkraam voor. Aan alles wordt de noodige ruimte gelaten, 't
<pb n="260"/>vaderland zelf, dat gij rustig doorwandelt, is het museüm, 't Is geen uitstalling, geen tentoonstelling; maar alles komt voor op zijn eigen plaats, in zijn eigen omgeving en verrast u, terwijl het onverwacht te voorschijn treedt. Dickens laat in zijn <hi rend="spat">Battle of life</hi> een oud slagveld, zooals 't onmiddelijk na den slag er moet hebben uitgezien, verrijzen in het midden van het dorp, dat er door latere geslachten op gebouwd is. Onder de huizen, naast de schuttingen, in 't midden der vreedzaamste tafereelen, onder lachende kinderen, onder honden en kippen, gonzende spinnewielen, uit het bleekveld en het bloemperk, in de bakkerij en bij den hoefsmid, overal rijst het oude slagveld met zijne gewonden en dooden, zijne gestruikelde en neergehouwen paarden en zijn gebroken oorlogstuig op, zooals 't vóór een paar eeuwen was en zonder zich te storen aan 't geen er sinds op zijn bloedigen bodem gebouwd mocht zijn. Uit de <hi rend="spat">Wandelingen</hi> van Craandijk kunnen wij bij benadering gevoelen wat het wezen zou, wanneer te midden van ons burgerlijk Nederland, zooals wij het kennen, met zijne fabrieken en kantoren, zijne rustige ontmantelde steden, zijne opene villa's en pleiziertuinen het Nederland der middeleeuwen naar boven kwam, met zijne zware massieve burchten en stinzen, zijne torens en grachten, zijne strijdlustige heeren en arme dorpers, zijne rijke abdijen en krijgshaftige priesters, of dat Nederland der 16<hi rend="sup">de</hi> en 17<hi rend="sup">de</hi> eeuw met zijne smaakvolle gevels, zijn kunstrijk huisraad, zijn stouten, onbuigbaren, balddadigen moed. Gij verwondert u over de menigte van adelijke huizen, sloten en kasteelen, over de menigte van machtige en aanzienlijke geslachten, over het wapengedruisch en het avontuurlijk ridderlijk leven, dat zich daar moet hebben
<pb n="261"/>vertoond, waar thans winkeliers en renteniers en effectenmakelaars hunne zaakjes doen en pijpjes rooken. En 't gaat u op de wandeling als hem. De poëzie sleept u mee.</p>
<q rend="bq">‘Poëtischer plekje dan de omtrek van dat destijds verlaten kasteel (het huis te Vorden) aanbood zou ik in ons gansche land niet weten aan te wijzen. Gelijk het daar lag een weinig ter zijde van den straatweg op Ruurloo, trok het onwederstaanbaar de oogen, de schreden der wandelaars tot zich. Gelijk het daar oprees uit de ruig begroeide gracht met zijn grauwe bemoste muren, met zijn kleine ramen, door verwelooze luiken half gesloten, en met de verweerde ruitjes, in lood gevat, met zijn leijen dak, waarop de tijd zijn roode, purperen en geele tinten had getooverd, maakte het een diepen en onvergetelijken indruk. En wie de brug was overgegaan en het voorplein aan de beek betrad, waar de ingang was van het huis, wie daar stond voor het front met zijn ouden toren en den hoek door den vooruitspringenden vleugel gevormd, met de gebroken hardsteenen trappen van den stoep en den weelderigen overvloed van klimplanten, neêrhangende langs den hoogen muur, voor de gesloten vensters, om den ronden boog der lage deur, die moest al zeer weinig dichterlijks in zich hebben, als de geest der droomen niet vaardig over hem werd en het oude huis te Vorden niet met machtige taal had gesproken tot zijn gemoed. Hoe was de gansche omgeving ook in harmonie met de verlaten huizinge! Hoe paste hier die prachtige linde, die op het buitenverblijf voor de gracht zijn breede takken uitsloeg - iedere tak een boom! - Hoe uitnemend op zijn plaats was hier die oude watermolen, met zijn half vergane brug en zijn sinds jaren stilstaand rad. - Hoe stemde het verwilderde bosch met zijn menigvuldige, kraaijennesten en zijn begroeide paden met het indrukwekkend geheel overeen! Was het niet, gelijk in het sprookje van de schoone slaapster, als een betooverd slot, dat u niet losliet....’</q>
<p>Maar wij moeten den gids eindelijk loslaten of onze aanhaling zou te groot worden en ik waag mij op dit punt aan geen aanhalingen meer, opdat ik niet weder aan het afschrijven blijve.</p>
<pb n="262"/>
<p>Soms ontmoet gij stukjes vaderlandsche geschiedenis, die door hun aanschouwelijkheid treffen, ik noem slechts den slag van Bergen in 1799, of personen, die nader bij u schijnen gebracht te worden, als Reinout III op Nyenbeek, Jacoba van Beieren te Gouda. Soms staat de meer stille en meer intieme geschiedenis van ons volk vóór u in de gedaante van een staatsman, een geleerde, een dichter, dien gij op zijn slot, in zijn huis ontmoet, of 't is u vergund achter de schermen te zien en op te merken, wat gij zonder uw gids niet zoudt hebben opgemerkt. Of kijkt gij in de St. Janskerk te Gouda dat groote door Dirk Crabeth geschilderde glas, de <hi rend="spat">Instelling van het Heilig Avondmaal</hi> voorstellende, niet met verhoogde belangstelling aan, wanneer gij weet dat dit groote glas een geschenk is van koning Filips II en luistert gij niet gaarne als gij hoort:</p>
<q rend="bq">‘Jammer, dat het (raam) ontsierd wordt en werd (één gedeelte: <hi rend="spat">de inwijding van den tempel van Salomo</hi> afbeeldende, is in 1790 door hagelslag vernield) door de menigte witte strooien, waarop staat uitgedrukt wat ieder zegt, wat alles beteekent. Maar karakteristiek! Reeds van onds werd het vermoed, dat dit aldus aan Dirk Crabeth was opgegeven. In zijn andere werken vindt men dezen misstand niet. En is dit vermoeden niet ten volle bevestigd door de nasporingen van Bakhuizen, v.d. Brink, Gachard, Motley, Prescott e.a., die ons Filips doen kennen als een uiterst voorzichtig man, die tot de geringste bijzonderheden wil regelen, de staatsstukken overdekkend met kantteekeningen, afdalend tot de kleinste nietigheden; uit zorg voor het welzijn zijner onderdanen, bevreesd om iets aan anderen over te laten, bevreesd vooral voor het vrije woord en de vrije gedachte?.... Vinden wij hier niet dienzelfden Filips, die niets wil overlaten aan de fantasie; maar zeer nauwlettend zorgt, dat zijn onderdanen, die zijn kerkglas zien, ook volkomen juist weten wat zij er in zien en wat zij er bij denken moeten? Dat Filips, de verdediger des geloofs, niet zonder bedoeling de inwijding des tempels koos, en in Judas, den verrader,
<pb n="263"/>die uit de opperzaal heengaat, de toenemende reformatorische beweging heeft willen kastijden, laat zich ligtelijk denken.</q>
<p>En zeker niet minder opmerkelijk is het dat Willem van Oranje, tien jaren later, in het jaar 1567, de kerk begiftigde met een raam, waarop hij <hi rend="spat">Jezus, de wisselaars uit den tempel drijvend,</hi> liet voorstellen. Ziehier een strijd, niet met het zwaard, niet met de staatkunde of met de pen gevoerd; maar de stille strijd der kunst, een strijd, die na drie eeuwen in de groote, sombere St. Janskerk van Gouda nog altijd door de twee tegen elkander protesteerende glazen in alle stilte gevoerd wordt.</p>
<p>Maar niet alleen in broze glazen en brokkelende steenen; ook in de verdwijnende middelen van het maatschappelijk verkeer zijn monumenten van het verleden aanwezig en wie ooit iets gevoeld heeft voor de ouderwetsche diligence, dat sterke, kloeke rijtuig in 't geel, man van zaken vergeleken bij de toerende speelwagentjes, chef vergeleken bij den bijwagen, die als zijn trouwe knecht hem volgde, wie hem ooit vol eerbied heeft nagestaard, als hij met zijn zwaren bovenlast stapvoets over de ongelijke keien der straten waggelde, alsof hij voor ongelukken vreesde, zoo hij in zijn kracht voorbijreed, wie hem ooit met zijn lantaarn in het geheimzinnig duister heeft zien verdwijnen, dreunend en rinkelend, met den zwaren tred van een reus, opgewassen tegen de avonturen van den tocht, blijkens zijn vroolijk geschal, die zal dankbaar zijn dat een van deze gevallen grootheden, misschien lang achter een staldeur verborgen of als een oud schip gesloopt, in zijn glorie onzen wandelaar te Woerden is komen verschijnen. Een levendig tafereel heeft hij rondom den wagen geschetst, zooals hij, midden door de stad kwam gereden en de oogen van allen, van jonge en
<pb n="264"/>oude juffrouwen tot zich trok en bij het logement verspande, te midden van een groep jongens en andere nieuwsgierigen.</p>
<q rend="bq">‘Het feest is uit, de stilte keert terug, de straatjeugd vereert andere tooneelen met haar belangstellende tegenwoordigheid, de renteniers gaan naar huis, de habitués (van het logement) keeren terug tot hun dominospel en hun borreltje, de dienstmeisjes zetten hun boodschappen voort, de kopjes verdwijnen van de glazen, en oom Stastok acht het uur gekomen om zijn bittertje te drinken, want de diligence verdeelt den dag in twee deelen, den tijd <hi rend="spat">vóór</hi> - en den tijd <hi rend="spat">nadat</hi> hij voorbij is. Dat is het gewichtig oogenblik. Hij bragt de gasten, de vreemdelingen, de beroepsreizigers, de brieven, de couranten. Hij voerde huisgenooten en logés weer weg en bragt leegte in de huisgezinnen. - De spoortrein houdt hooghartig stil aan een der uithoeken; hij brengt hetzelfde, gasten en vreemdelingen, brieven en dagbladen, maar niet de gezellige drukte. Hij is een machine, een gezegende machine, maar een <hi rend="spat">machine</hi> toch; de diligence was als een huisvriend der gansche stad als een wezen van vleesch en bloed.</q>
<p>Is er ook in zedelijken zin een verdwijnend Nederland? Zijn er gewoonten en gebruiken, hebbelijkheden, die uit een vroeger tijdperk dagteekenend bezig zijn te verouderen en weg te sterven? Hier en daar zult gij ze vinden en u wel kunnen troosten dat zij verdwijnen. Hier en daar blijkt dat de spoken nog huizen, waar zij maar een plaatsje kunnen vinden, 't zij in een ouden muur of op een eenzame begroeide hoogte. Ik twijfel niet of op latere wandelingen zal onze vriend ons inlichten aangaande tooverijen, hekserijen en het belezen, zaken, waarover men nog wel een hoofdstukje vol kan schrijven en die, zoo zij verdwijnen, al heel langzaam wegtrekken en veel te dikwijls omkijken en weerkeeren, voordat zij naar het land der fabelen verhuizen. Maar een treffend beeld van het verdwijnend Nederland in moreelen zin is Twenthe, zooals het op een der wan-<pb n="265"/>delingen wordt geschetst met zijne eeuwenheugende herinneringen en splinternieuwe denkbeelden, zijne oude zeden door tal van menschengeslachten overgeleverd en zijne hedendaagsche gebruiken, zijne oud Saksische hoeven, sinds duizend jaren onveranderd gebleven, en de stoomfabrieken, waarin haast ieder jaar verandering wordt gebracht, zijne spoorwegen, gillend te midden van eenzame heidevelden, waar lang vergeten dooden in hun opgeworpen en nog ongeschonden heuvels slapen, zijne telegraafdraden hangend over de kruiswegen waar de vurige landmeter spookt<note n="1)" place="foot">Nog altijd spoken, naar het volksgeloof, landmeters en markerigters, veroordeeld om met een vurigen ketting zoolang de markegronden nacht op nacht te meten tot dat het land aan den rechthebbende gekomen is.
<lb/>
C.</note> en over de donkere poelen, waar het dwaallichtje boven het graf van den zelfmoordenaar danst, zijne <hi rend="spat">hoesnaomen</hi> en <hi rend="spat">scheldnaomen</hi> ter vervanging van den eigenlijken naam, zijn gulheid en gastvrijheid op het punt van koffie en stoeten, zijn terughouding, als gij oude zaken zoekt op te sporen, alsof de oude vrees voor de drosten den Twenthenaars in het bloed zat en wantrouwen tegen een ‘heer’ een plooi in het volkskarakter was geworden.</p>
<p>Het verdwijnend Nederland, zooals het zich in de <hi rend="spat">wandelingen</hi> voordoet, strekt zich aan de eene zijde uit over veel, dat voor goed verdwenen is, aan de andere zijde over veel dat nog vast op de beenen staat en in blakenden welstand verkeert, en eindelijk ook over veel, dat volstrekt geen plan heeft te verdwijnen ja zelfs een toekomst heeft.</p>
<p>Aardig weet de schrijver het karakter van ieder gewest als te grijpen en vol gevoel en geest zijn zijne schetsen
<pb n="266"/>uit het volksleven. Ik herinner mij gaarne de sparrenlaan in de nabijheid van Amersfoort.</p>
<q rend="bq">‘Breed en ruim, van diepe sporen doorkruist breidt zich de weg voor ons uit. Aan beide zijden rijzen trotsche sparren van verschillende soorten omhoog, tusschen wier donker groene festoenen het beukenblad vroolijk uitsteekt. Ernstig en plechtig ligt zij daar in haar majestueuze schoonheid. Eens zag ik haar op zeer eigenaardige wijze gestoffeerd... Op het kerkhof te Oud Leusden hadden wij een open graf gezien. Nu ontmoetten wij den droevigen stoet, die den doode derwaarts bracht. 't Schijnt wel de begrafenis van een arme. Een enkel mager paard trekt den boerenwagen, waarop de kist staat, met het zwarte kleed bedekt. In lange rouwmantels gehuld volgen de betrekkingen, onmiddelijk achter den wagen gaat een man met diep gebogen hoofd, twee jonge knapen heeft hij nevens zich, 't zal wel de huisvrouw en moeder zijn, die daar wordt uitgeleid naar de laatste rustplaatst. Het jongste kind kan toch niet nalaten even te gluren naar het troepje wandelaars, dat eerbiedig ter zijde is getreden. Op zijn leeftijd gaat de smart nog niet diep, spoedig wordt de eene indruk door den anderen vervangen. Het was een treffend tooneel. Door de toppen der hooge sparren suisde de zachte lentekoelte, te midden der krachtige, donkergroene armen, die zich uitbreidden over den breeden weg, stroomde het zonlicht, tintelend tusschen de zware schaduwen op den grond en op den bemosten wal, die den weg omzoomt.</q>
<p>'t Is jammer dat de schrijver verzekerende geen oog te hebben voor de ‘bespottelijke rouwmantels’ en de ‘belachelijke oudvaderlijke hoeden,’ niettemin onze aandacht met zooveel nadruk bij dit kostuum bepaalt. Kon hij dit niet nalaten? Zoo neen, waarom dan verzekerde hij geen oog er voor te hebben, waarom dan deze stof niet liever gebruikt om het tragisch effect te verhoogen. De schepper van Peggotty en Captain Cuttle zou er zijn voordeel mee gedaan hebben en ons met die dwaze hoeden en mantels de tranen in de oogen hebben gebracht. Intusschen
<pb n="267"/>zijn wij met onzen gids en worden wij ook door hem getroffen, waar hij ons de tegenstelling tusschen het jonge leven der natuur en den dood, rondgaande onder de menschen, zoo scherp doet gevoelen en tevens ons oog opent voor het licht, dat de vriendelijke zon en het ontwakend leven werpen over dien wagen met het zwarte kleed, over de gestalten in hunne sombere rouwgewaden, - een licht dat tot <hi rend="spat">weemoed</hi>, niet tot bitterheid stemt.</p>
<p>Wilt gij woeliger tooneel, zoo volg de walvischvaarders, die te Gouda worden herdacht, of woon te Egmond op Zee het stranden van een schip bij, of laat u naar de harddraverij voeren te Leeuwarden, of ga met het vroolijk gezelschap van Friezen en Friezinnen mee aan boord van het afgehuurde veerschip en merk op hoe de wind de zeilen vult en, als het vlugge vaartuig overzij gaat, een gilletje der dames deze onverwachte manoeuvre begroet, terwijl de eene helft van 't gezelschap onder luid gejoel en gelach in den schoot der andere helft valt.</p>
<q rend="bq">‘Een oogenblik van stilte. Slap hangt het zeil, stil ligt het schip, de joelende schare zwijgt, en het laveerend vaartuig valt over de andere zijde. En weer herhaalt zich de pret van 't omvallen, weer schatert het gejubel, terwijl het lustig verder gaat. ‘Ik zie den toren van Garijp’ verklaart de schippersknecht. Gij ziet rond. ‘Waar?’ is de zeer natuurlijke vraag, en zeer, zeer in de verte wijst hij u een nevelvlekje in de lucht. Gij zijt geneigd, de mededeeling voor kennisgeving aan te nemen en te verklaren dat gij hem ook ziet. Maar daarom is 't eigenlijk den knecht niet te doen. Een der gastheeren, geen vreemdeling, begrijpt hem beter. Een borreltje wordt ingeschonken...... Den toren van Garijp zien, is een van de tallooze uitdrukkingen, waarvan het volk zich bedient, om te verklaren dat zij wel trek hebben in een kleine hartversterking.</q>
<p>Straks, als de vroolijke visschers beet hebben, zien allen
<pb n="268"/>den toren van Garijp en ik vrees of de toren gedurende den tocht wel uit het gezicht raakt. 't Is in ons lieve vaderland een zeer hooge toren.</p>
<p>Hoe weinig onze gids een lofredenaar van den ouden tijd is, zou ik u gemakkelijk kunnen bewijzen, door zijne zeer stellige verzekeringen op dit punt aan te halen; maar daar daden beter dan woorden zijn, wijs ik u liever op de voorliefde en uitvoerigheid, waarmee hij de fabrieken, met name die van Twenthe en Gouda heeft geschetst. Even goed als hij weet hoe een heerenhuizinge, een boerderij, een sluis, een borreltje hier en elders geroemd worden, evengoed weet hij van <hi rend="spat">watertwist, mule-jenny, warp</hi>- en <hi rend="spat">pincops</hi> en <hi rend="spat">appreteer</hi>- en <hi rend="spat">scheermachines</hi> te spreken en te gelijk met deze woorden ook de spinnerij en weverij te verklaren. Straks komt de arbeidsvraag aan de orde. Waar fabrieken gonzen, gonst ook zij door de lucht. En hier moet ik vermelden de verkwikkende beschrijving van het Enschedesche volkspark. Hulde aan zijn stichter, aan Hendrik Jan Van Heek! Verbeeld u een park, met ruime en breede grasperken en slingerende waterpartijen, schommels, wippen, een muziektent en een restauratie. In de laatste verheft zich het volkspark tot zijn hoogste glorie, niet alleen omdat gij van haar balkon de stad met hare torens en schoorsteenen overziet; maar ook in zedelijken zin, omdat hier de geest der stichting het schoonst uitkomt.</p>
<q rend="bq">Daar zitten groepen van fabriekarbeiders, van kleine burgers en winkeliers, van dienstboden met haar welbeminden. Daar zitten ook de heeren en dames. De groote fabriekant is er met zijn vrouw en dochter. Op den voet der meest volkomen gelijkheid zijn zij er gezeten aan tafeltjes, die zij zelven hebben veroverd, op stoelen, die zij zelven heb-<pb n="269"/>ben gehaald, en zij drinken uit glazen, die zij zelven aan een der buffetten hebben laten rullen. In de week is ook thee en koffij verkrijgbaar. Op Zondag zou dat te omslachtig zijn. Dan is ook geen eigenlijke <hi rend="spat">bediening</hi> mogelijk. Ieder helpt zich zelven, zoowel de heer als de knecht. Daar heerscht vroolijkheid, geen luidruchtigheid; daar is gewoel, geen gedrang; vrijheid, geen losbandigheid. En wat gij ook ziet, geen policiedienaar, tenzij misschien een enkelen, die als privaat persoon in politiek ook zijn glaasje bier drinkt, - en waarom hij niet even goed als de burgemeester? Zie dat doet goed!</q>
<p>Inderdaad! De wolf en het lam zoo te zien verkeeren, dat doet goed. Ook, dat men in Enschede's volkspark de toren van Garijp niet zien kan, en er toch vroolijkheid heerscht. Ook, dat het volk zelf toezicht houdt op de plantsoenen. Ook, dat fabrikanten bij hunne werkplaatsen scholen hebben opgericht. Ook, dat bij de wet op den kinderarbeid slechts drie kinderen, als te jong, uit de fabrieken verwijderd behoefden te worden. Natuurlijk gaat de zon in Twenthe ook wel eens achter de wolken; maar de dag is er gekomen en gaat er niet onder.</p>
<p>'t Verdwenen, verdwijnend, afscheid nemend, tegenwoor dig en aankomend Nederland - 't staat alles vóór u. Wandelt gij mee, gij zult bevinden dat het uw gids niet ontbreekt aan den noodigen humor, om de tegenstellingen te voelen en te doen uitkomen. Zij werpen soms een levendig licht op een slotplein, in een gracht, in een grutterij. De kippen, die op Marquette als in een kippenparadijs leven, u overal volgend, tevreden en rustig en onbekend met de sombere geheimen der mesthokjes; de Rijn, die, mag hij de wereld niet meer in koninkrijken verdeelen, toch de bescheiden taak vervult Woerden in twee gelijke deelen te splitsen en de geheimzinnige Commanderij der Heeren van St. Jan, in de Hofstraat te Mont-<pb n="270"/>oort, in wier oude kapel witte gedaanten zweven en het spookpaard rusteloos rondgaat, of het den noodlottigen toovercirkel niet verlaten kon, en een dof gegons wordt gehoord, of een geestenkoor met klankelooze stem een somher graflied murmelde - een grutter oefent in de Commanderij zijn nuttig bedrijf uit - dit een en ander zullen wij niet kunnen zien zonder elkaar de beschrijving er van nog eens voor den geest te roepen. Met niet minder ernst dan humor bezield voelt hij de taak, die op de natie en haar regeering rust. Dat hij aanleiding vindt om het zijne te zeggen over ‘kunst is geen regeeringszaak’ verwondert u niet. Gewagende van een voorstel door David Jacobus van Lennep, in tegenwoordigheid van koning Willem II, op een vergadering van het Kon. Ned. Instituut ter sprake gebracht, tot het oprichten van een monument op de plek der oude Abdij van Egmond, eindigt hij: ‘Men bracht het tot onderzoekingen en nog eens onderzoekingen in loco, 't kwam zelfs tot verslagen van Commissiën en plannen en tegenvoorstellen. Overbodig is het te zeggen, dat het monument zelf achterwege bleef.’</p>
<p>‘Nos kennimus nos!’</p>
<p>Gaarne ook laat hij zich uit over onze tegenwoordige manier van bouwen en zijn afkeer van portland en witkwast is even diep als rechtmatig, waar zij zooveel teekenachtigs verbergen en in hun alles bepleisterende valschheid den schijn voor het wezen stellen. En verwisselt hij ook zelden de taak van beschrijver met die van moralist, soms, zooals bij de dichtgemetselde en daardoor onzichtbaar gemaakte gevangenishokken onder het oude kasteel van Woerden, spreekt hij een flink woord tegen de zucht om alle onaangename herinneringen van den voor-<pb n="271"/>tijd weg te doen, terwijl zij zooveel kunnen leeren en bij voorbeeld de Gevangenpoort te 's Gravenhage een even strenge als welsprekende taal doet hooren tegen zoovelen, die ook thans het vuurtje stoken:</p>
<q rend="bq">In België slaan zij elkander reeds met stokken op het hoofd, daar begint het zaad al te rijpen. Laat de voorpoort van den Hove van Holland nog maar wat staan, zij heeft nog wel iets te zeggen aan de kinderen van dit geslacht. En niet het eenige, noch het grootste gevaar voor de burgerij is gedrang in de kermisweek.</q>
<p>En gaarne maakt hij zich de tolk van humaniteit en ware degelijke menschenliefde, zooals hij bij zijn bezoek aan de <hi rend="spat">Gevangenis voor jeugdige vrouwelijke veroordeelden</hi> in het oude slot van Montfoort en aan de <hi rend="spat">Werkinrichting</hi> te Gouda getoond heeft. In 't kort - deze lijkredenaar vergeet de achtergelaten betrekkingen van den overledene niet. En dat is goed!</p>
<p>&nbsp;</p>
<p>'t Is zomer - De zon schijnt warm, maar de wind maakt het goed en waait frissche levenskracht aan. De wegen staan voor u open, de logementen, groot en klein, hoog en laag, insgelijks en tijd is misschien hier of daar voor u te vinden.</p>
<p>'t Is zomer. Het lieve vaderland ligt vóór u, menig deel er van is een land der vreemdelingschap, dat op een bezoek van u wacht.</p>
<p>'t Is zomer. 't Is de tijd van wandelen en dwalen, van overal thuis en gaarne buiten te zijn, de tijd der lange dagen en der vroege morgens.</p>
<p>'t Is waar, gij kunt met dit boek ook rustig en lustig reizen aan het hoekje van den haard, en u met den wande-<pb n="272"/>laar verplaatsen naar het noorden en het verre zuiden. Wie een vijftig jaren achter den rug heeft, zal zich misschien liever met die manier van reizen behelpen, tenzij ook hij met minachting op een vaderlandschen wandeltoer neerziet, sinds Verne hem op zijn leuningstoel zelfs naar de maan leidt. Dan wordt de verbeeldingskracht niet weinig te gemoet gekomen door de voortreffelijke steendrukken, waarmee het boek opgeluisterd wordt. De Heer Schipperus heeft er eer van en onzen vriend Craandijk mag geluk gewenscht worden met zulk een teekenaar. Wat kan men zich in plaat edelers denken dan die Amersfoortsche toren, met zijn reizige gestalte (<hi rend="spat">haar</hi> gestalte, zegt Craandijk - en hij heeft gelijk, deze toren heeft iets edel jonkvrouwelijks) uitstekend boven de lage huizen? Wat teekenachtiger dan het geestig tintelende geveltje van het stadhuis van Woerden met de donkere schaduwen er achter, waarin hier de zijmuur eener kerk, ginds een dommelig stadsgezicht zich als verschuilt? Wat rustiger dan de havezathen Warmelo en Weldam met hunne teekenachtige daken? Wat indrukwekkender dan de Eeze bij Almen, het bosch te Ruurloo en het huis Hackfort bij Vorden? Wat landelijker dan de Lutte met de zware huifkar en wat rijker van toon dan Zelvert in Drienen, waar de voorste rij der uittrekkende schaapskudde juist bij tijds uit het zware geboomte te voorschijn komt, om door een krachtigen zonnestraal verlicht te worden en geestig tegen het donkere lommer af te steken. Niet al de voorstellingen zijn onder het een of ander treffend licht gebracht. De eisch was dan ook een trouwe schets te geven van landschappen, stads- en dorpsgezichten, huizen enz. Doch enkele dier schetsen zijn door een gelukkigen greep van het genie tot ware kunststukjes herschapen, die wij mis-<pb n="273"/>schien nog wel eens op het doek zullen mogen wederzien. Dat de 
lithographiën door de zorgen der Heeren Emrik en Binger de teekeningen van den heer Schipperus zoo trouw en kunstig weergeven mag voor hem en voor het publiek een reden van dankbaarheid zijn en tevens in ons vaderland zeldzaam genoeg geacht worden, om hier opzettelijk te worden herdacht. Van den teekenaar, die zoo goed verstaan werd, mag voorts gezegd worden, dat hij op zijn beurt de natuur bij uitnemendheid goed verstaan heeft en ook daarin is hij de waardige compagnon van onzen wandelaar en gids. Jammer dat de kunstenaar zulk een onverwinlijken afkeer heeft van het ledige. Een klein plekje Twickeler Bosch, op een der platen voorkomende, is stil en rustig. De geesten der eenzaamheid sluimeren op den kant der beek en in het dommelig verschiet. Maar, ziet gij naar de andere voorstellingen, dan vermoedt gij dat alleen daarom de geesten der eenzaamheid er door geen boertje of boerendeerntje gestoord worden, omdat er geen boertje of boerendeerntje bij kon. Anders was er zeker wel een geweest, die juist dien weg langs kwam. Want het is wonderbaar hoe bevolkt de afgelegen landschappen zijn, die ons hier worden voorgesteld. Overal menschen, in het Twickeler bosch, in het Almelosche bosch, op de hoogte, vanwaar gij Bentheim ziet, in de Lutte, bij oud Leusden, op het hooge duintje bij Bergen, overal. Maar zijn wij dan nooit eens alleen in de stilte? Is 't niet genoeg dat wij boomen bewonderen, schaduwen en lichteffecten opmerken, dat wij hooren wat het bosch ons te zeggen heeft? Menschen bij huizen, menschen in steden en dorpen, menschen op straatwegen, menschen, waar de voortbrengselen van 's menschen hand ons worden voorgesteld; maar als 't u belieft eens
<pb n="274"/>vrij van de menschen, of 't moet een goed vriend zijn, vrij ook van de meest landelijke boertjes en boerinnetjes, wanneer rechts en links, vóór en achter, het dichte gebladerte de wereld van ons afsluit. Waarlijk, wij hebben genoeg aan het bosch- en vergezicht!</p>
<p>Hoe diep doet de schrijver der <hi rend="spat">Wandelingen</hi> ons dit gevoelen! En hoe zou ik, na zoovele wandelingen met hem gemaakt te hebben, afscheid kunnen nemen zonder hem te danken voor de vele treffend schoone bosschen en landschappen, die hij mij heeft laten zien en waarvan hij mij de schoonheid zoo diep heeft doen gevoelen.</p>
<p>Wandelaars, dit is een boek voor u! 't Is mogelijk met deze <hi rend="spat">Wandelingen</hi> bij u, in uwe gedachten uw land te doorreizen en voor niet weinigen, die over geen ander voertuig beschikken kunnen, zal die mogelijkheid een blijde uitkomst zijn; maar menigeen zal zich ook opgewekt gevoelen een wandeling mee te maken. Wees verzekerd dat het hem niet aan zomergenot ontbreken zal. Wees verzekerd dat het niet alleen de schoonheden van het vlakke land, van den stillen waterplas, van het levendig stadsgezicht, van den ouden toren zijn, die door zijn gids geroemd worden. Niet zelden en overal, waar er eenige kans op is, voert hij u onder dennen en eiken, in lanen en bosschen.</p>
<p>'t Is zomer. Wat moet het schoon zijn te Bergen, in de Graafschap, bij Amersfoort, wat moet het stil en heerlijk koel zijn in het Twickeler bosch, en hoe verrukkelijk op dat uitverkoren plekje, waar hij, als hij over het wonderpaardje <hi rend="spat">Clavillenno</hi> kon beschikken, ons zoo gaarne als bij tooverslag verplaatsen zou. - Ach, vreesde hij dat het wonderpaardje, hetwelk dagelijks brieschend en snuivend, stampend en wolken stofs opjagend ons vaderland
<pb n="275"/>doorrent en ons ook bij dat uitverkoren plekje zou kunnen brengen, ons nog te traag, of te duur of te moeilijk zou zijn? -</p>
<q rend="bq">Ik zou u onverwacht neerzetten te midden van een bosch van krachtige eiken, die hun knoestige takken ver in het rond uitbreiden en hier en daar door het digte lommer hunner breede kroonen een blik op den blaauwen hemel vergunnen. Ik zou u leiden langs het smalle voetpad, waar het doorvallend zonlicht speelt op de graauwe stammen en op den rijk geschakeerden grond, waar het donker groen van het mollig mos zich vermengt met het glinsterend bruin der afgevallen bladeren, - de vonders over, waar het pad wordt doorsneden door breede, diepe greppels als lange, groene lanen, die het oog vergunnen ver in het bosch door te dringen en over wier hooge kanten de varens hun golvende pluimen buigen.... Ik ging u voor over slingerende paden, onder statige dennen, rood gekleurd door het licht, die hoog in de lucht hun armen uitstrekken en hun naalden ineenweven als tot een beschermend dak. Ik wees u op kleine heidevelden, waar in den laten zomer de paarsche erica's hun fijngekleurd tapijt over uitspreiden, waar het eenvoudig plantje zoo vriendelijk langs het witte zandspoor bloeit en waar de gonzende bijen hun rijken voorraad vergaderen.... Ik toonde u de vriendelijke villa met haar rijk begroeide veranda en haar heldere waterpartij.... En ik ben overtuigd dat menigeen, verrast en betooverd haast ongeloovig zou vragen: ‘<hi rend="spat">Zijn wij hier in Friesland?</hi>’</q>
<p>Aan dezen flinken wandelaar het laatste woord gunnend, roep ik hem uit de volle borst op zijne verdere tochten een ‘goede reis!’ toe.</p>
<p><hi rend="sc">j</hi><hi rend="sup">o</hi>. <hi rend="sc">de vries</hi>.</p>
<pb rend="blank" n="276"/>
</div>
<div type="chapter">
<interpGrp>
<interp type="primair" value="admi001"/>
<interp type="secundair" value="groot01"/>
</interpGrp>
<pb n="277"/>
<head rend="h3">Wilkins Micawber.</head>
<p>Dickens lezen en hem liefhebben is één. Niet alleen bij het engelsche volk maar ook bij ons leeft hij in veler harten. En hoe? Als de verheven dichter van wien men zegt dat hij verheven werken gemaakt heeft en van wien men dus spreekt met eerbied en ontzag? Ik geloof het niet. 't Is mij voorgekomen dat hij onder ons voortleeft als een weldoend vriend, die zich nooit boven ons plaatste, maar met ons was en aan ons en alles wat ons omringde een beteekenis schonk die wij van onszelven niet bezaten. Zijn opmerkingen, zijn vertellingen, zijn sproken, zijn gebaren, als hij daar bij ons zat in 't hoekje van den haard, deden voor ons leven wat dood, licht worden wat donker, te voorschijn komen wat verborgen, verdwijnen wat op den voorgrond was. Een straat, een rijtuig, een huis, ja een eenvoudige tafel of stoel wist hij belangwekkend voor ons te maken en wat kwam er in huis een leven als hij zeide, dat het woei.... maar hoe lief en gemakkelijk voelden wij ons in 't huisje van de kleine poppenmaakster met haar dronken vader, als hij ons vertelde van haar vlijt en haar
<pb n="278"/>kindertrouw.... Met smart werd alom Dickens afsterven vernomen; het werd op dat uur stil in en om ons en als wij aan zijn beminnelijke spraaksaamheid, aan zijn levendige vertellingen en zijn altoos opwekkend onderhoud dachten, voelden wij tranen in onze oogen komen die wij voor niemand verborgen hielden. Hoe zoet was dan de troost als onze blikken naar zijn boeken dwaalden, die ons de zekerheid gaven dat hij toch niet gestorven was. Ik denk dat hij nog aan vele geslachten na ons zal vertellen van David en Nelly en kleine Dora Dorrit; van Agnes en tante Trotwood en Sam Weller en dat zij luisteren zullen als wij en dat hun hart daarbij kloppen zal als 't onze, omdat het eeuwig menschelijke ook hen zal bekoren. Altoos wil de mensch iets van zichzelf vernemen en 't is een onuitputtelijke verbeeldingskracht als die van Dickens, wier tallooze vormen ons altoos nieuw maken voor onszelven. Wie zal de bevolking zijner werelden tellen? Wie kan onder al die schepselen twee gelijken noemen? Wie zal zeggen dat hij met hen levende, zich niet beter en zachter gevoelde? Wie, die zijn waardeering van het leven niet voelde klimmen bij elk verhaal?</p>
<p>Niet als kamerwijze maar als profeet des levens leidt Dickens ons zijn werelden binnen, veredelt onze aandoeningen, verhoogt onze waardeering van menschen, doet ons het kleine veel meer dan vroeger schatten en levensvreugde scheppen uit het geringste. Vooral de laatste eigenschap van dezen voortreffelijken volksdichter verheft hem boven velen die een hoogeren toon hebben aangeslagen. Dat schetsen van tooneelen uit den kleinen-burgerstand; die schijnbaar geringe en toch zoo hoog verheven kunst, ons te doen leven in die wereld en belang te doen stellen
<pb n="279"/>in haar kleine drijfveeren, daden, omgang, streven, geeft zulk een schoone beteekenis aan Dickens. Want waar het voor alle menschen op aan komt: een huis te hebben, daar vrede en liefde te vinden, elkander te verstaan en te helpen, over kleine bezwaren met humor te leeren heenstappen en tegenspoeden met blijden maar ernstigen moed te bekampen, dat heeft hij met onvergelijkelijk talent in duizend schoone vormen met een lach en een traan ons voorgesteld, zoodat wij het nimmer vergeten. Maar dat niet alleen. De levenskracht der scheppingen van dezen dichter hebben wij allen in ons gevoeld en gevoelen wij steeds meer, omdat zij in ons hart is overgegaan en vandaar deel krijgt aan ons werkelijk leven.</p>
<p>Daar wij allen alles van den geliefden schrijver hebben gelezen en in ons hart opgenomen, is 't moeilijk en wellicht overtollig op enkele voorbeelden te wijzen, maar toch zij 't mij vergund een paar tafereeltjes te herinneren waar de eigenaardige beteekenis van Dickens als den dichter van het kleine zoo voortreffelijk uitkomt. Er is veel geschreven en gesproken over verdrukte en miskende goevernantes - geleden door haar wellicht nog meer - maar wie vergeet ooit dat tooneel, waar de beroemde Thomas Pinch, zelf zooeven de snoode mishandelingen van een Pecksniff ontvlucht, zijn zuster Marie Pinch uit haar onhoudbare betrekking haalt om kloekmoedig met haar een zelfstandig leven in Londen te beginnen?</p>
<p>&nbsp;</p>
<p>‘Welnu, schrei dan niet,’ zeide Tom.</p>
<p>‘Maar het spijt mij zoo voor u,’ snikte zijn zuster.</p>
<p>‘Om mijnentwil moest gij er blij om zijn,’ zeide Tom;
<pb n="280"/>‘ik zal het in uw gezelschap wel eens zoo plezierig hebben. Houd uw hoofd op. Zoo! nu gaan wij zooals het behoort. Niet dat wij brutaal willen zijn, maar wij moeten toonen dat wij onze eigen waarde kennen.’</p>
<p>Tom en zijn zuster behoefden wel niet bang te zijn, dat iemand hen ooit met recht voor brutaal zou houden, maar hij ging toch met zulk een strak gezicht het hek door, dat de portier hem nauwelijks herkende.</p>
<p>Het was niet voordat zij een eind ver waren gegaan, en Tom langsamerhand koeler en bedaarder was geworden, dat hij tot bezinning werd gebracht door een vraag van zijn zuster, die met haar zilveren stemmetje zeide:</p>
<p>‘Waar gaan wij heen, Tom?’</p>
<p>‘Dat is waar,’ zeide Tom, stilstaande. ‘Ik weet het niet.’</p>
<p>‘Niet - woont gij dan niet ergens, lieve broeder?’ vroeg zij, hem met zekere bekommering aanziende.</p>
<p>‘Neen,’ antwoordde Tom; ‘eigenlijk nog niet. Ik ben van morgen pas hier gekomen. Wij zullen een paar kamers moeten huren.’ Hij zeide haar niet, dat hij bij zijn vriend John Westlock zou zijn blijven logeeren, en er niet aan denken kon, om dezen twee gasten op den hals te schuiven, vooral daar de tweede een jonge juffer was; want hij wist dat dit haar verdriet zou doen en op de gedachte brengen, dat zij hem tot last was.</p>
<p>Hij wilde haar ook niet ergens laten wachten, terwijl hij John ging zeggen welke verandering er in zijn plan was gekomen, daar hij te veel kieschheid bezat om zelfs den schijn te willen hebben, dat hij van de edelmoedigheid van zijn vriend misbruik zou willen maken. Hij zeide daarom nog eens: ‘wij moeten een paar kamers huren,’ en dat zoo stoutweg, alsof hij een lijst van al de
<pb n="281"/>kamers, die in Londen te huur stonden, in het hoofd had.</p>
<p>‘Waar zullen wij ze gaan zoeken?’ vervolgde hij. ‘Wat dunkt u?’</p>
<p>Zijn zuster was in dit opzicht niet veel wijzer dan hij. Zij stak daarom slechts haar beursje in zijn rokzak, drukte hare hand vaster op zijn arm en zeide niets.</p>
<p>‘Het moet in een goedkoope buurt zijn,’ hervatte Tom, ‘en niet te ver van Londen. Laat eens zien? Zoudt gij denken, dat Islington goed was?’</p>
<p>‘Uitmuntend zou ik denken, Tom!’</p>
<p>‘Men placht het het vroolijke Islington te noemen,’ hervatte Tom. ‘Misschien is het nog vroolijk en dat zou des te beter zijn. He?’</p>
<p>‘Als het maar niet te duur is,’ zeide zijn zuster.</p>
<p>‘Natuurlijk, duur mag het niet wezen,’ zeide Tom. ‘Nu wij kunnen alzoo niet beter doen dan naar Islington te gaan, zou ik denken. Gaan wij dan!’</p>
<p>Zijn zuster zou naar het eind van de wereld met hem gegaan zijn, en stapte derhalve welgemoed met hem voort. Daar zij echter weldra bevonden, dat Islington aan een geheel anderen kant van de stad lag, deed Tom navraag, of er ook gelegenheid was om er heen te rijden, en spoedig vond hij er een. Onder het rijden voerden zij zulk een druk gesprek, daar Tom vertelde wat hem gebeurd was, en zijn zuster wat haar gebeurd was, en beide veel meer te zeggen hadden dan in zulk een korten tijd kon gezegd worden, dat zij nog niet half uitgepraat waren, toen zij het einde van hun tocht bereikten.</p>
<p>‘Nu moeten wij eerst een niet al te voorname straat zoeken,’ zeide Tom, ‘en dan naar de huurbriefjes zien.’ Zij wandelden derhalve weder voort, zoo genoegelijk alsof
<pb n="282"/>zij uit een plezierig eigen huisje kwamen, en voor iemand anders naar kamers gingen kijken. Tom was nog even eenvoudig als voorheen; maar dewijl er nu iemand was, die op hem vertrouwde, moest hij ook wat meer op zich zelven vertrouwen, en in zijn eigen schatting was hij een held geworden.</p>
<p>&nbsp;</p>
<p>En als zij later te Islington eenvoudig maar netjes gevestigd zijn, dan zegt de dichter van dit broer- en zusterpaar: ‘Was eenig gezelschap in staat om een eenvoudig avondmaal smakelijk te maken, dan was 't gewis het hare. Zij zelve dacht bijna nooit om eten of drinken; haar broeder trok al hare oplettendheid. En terwijl zij tegenover hem aan de tafel zat, een zijner liefste wijsjes op het tafellaken trommelde en hem daarbij glimlachend aankeek, gevoelde Tom zich zoo vergenoegd als hij ooit in zijn leven geweest was.’ Hoe klein zijn de genoegens die zij in staat zijn elkander te schenken en hoe groot is hun geluk! Zulk een gelegenheid wordt door Dickens nooit verzuimd, omdat hij weet hoe elk klein en onaanzienlijk feit in 't leven voor 't menschelijk geluk zijn kan, wat een hapje brood voor onze voeding is. Al te veel wordt in 't werkelijk leven over 't hoofd gezien, dat het groote uit het kleine wordt geboren. Hoe menig klein genoegen kan de vrouw den man doen, waarvoor zij inderdaad geen geld noodig heeft en met hoe weinig kan dikwijls de man zijn vrouw het leven zonnig maken, waardoor beider geluk in 't leven is geroepen. Altijd schreeuwen en tieren de menschen om geld; als zij maar veel geld hadden, zouden zij wel gelukkiger zijn. Ja, roept zoo'n slecht zelfkenner vaak in vervoering uit, die rijke man daar ginder kan licht van
<pb n="283"/>geluk spreken, hij kan zich gelukkig koopen! En niet zelden hoort men dat geldlyrisme stijgen tot delirium, terwijl de benijde rijke daar nederzit met een onvoldaanheid in zich en een onvoldaanheid om zich die slechts door de ledigheid der gemoederen in zijn huis wordt geëvenaard. De zonnigheid, de warmte des harten wordt verkregen niet door schatten, maar door liefderijken omgang, door tevredenheid, door neiging om van alles 't goede te erkennen. Daardoor bouwt de mensch zich een huis. Daardoor kweekt hij zich een huiselijk leven, een huiselijk geluk, vrede, vroolijkheid in en om zich. Daardoor is hij de echte burger en vormt met zijnsgelijken dien degelijken burgerstand, die zonder groot geldelijk vermogen een kracht uitmaakt, die niet verzwakt kan worden door omwentelingen en andere volksrampen, maar de kern is en blijft van den staat, de rotsgrond waarop de maatschappij rust. Voorzeker is dit alles reeds meer opgemerkt, met nadruk aangetoond, met kracht bewezen, maar niemand heeft het in zulke liefelijke onvergetelijke beelden duidelijk gemaakt als Dickens; niemand als hij heeft ons het hart zoo verwarmd, ons zoo oplettend gemaakt voor de waarde van het kleine. De blijde boodschap van het ware christendom is de ziel zijner werelden, zijner menschen, en daarom leven zij met steeds toenemende kracht. Treedt eens het huisje van tante Trotwood binnen, liefst tegelijk met dat aartsvagebondje, David Copperfield. Niet alleen zijt gij getroffen door de ontfangst die den knaap ten deel valt, maar ziet gij daar niet dien krankzinnigen oom Dick, lid eener menschensoort, die gij meest in gestichten vindt, maar die hier door een practische engelsche vrouw wordt geraadpleegd als den verstandigsten mensch van Engeland? En later, als
<pb n="284"/>zij arm is geworden, dan verdient die zelfde Dick nog geld met kopiëerwerk en hij is zoo gelukkig als een kind als hij zorgt met Copperfield voor Tante's ouden dag.</p>
<p>Men moet niet aanvoeren dat zoo iets ook in andere romans wordt aangetroffen. 't Is Dickens' levensdoel. Zijn hart klopt warm voor den kleinen middelstand; van Sam Weller tot den gouden vuilnisman is hij de tolk van dien stand met zijn armoê en kwalen, zijn poëzie en levensvreugd. Hij is der rijken vriend niet: in de geheele geschiedenis van Merdle staat met vlammend schrift geschreven: eer gaat de kemel door 't oog eener naald, enz. maar de opmerksame volger van den dichter verliest in die treurige Merdle-geschiedenis de eigenlijke Muze niet uit het oog en die is aan de armen, aan de burgerklasse gewijd. Niets zonniger, niets prettiger, niets geestiger hij hem dan die kleinburgerlijke binnenhuisjes, waar hard gewerkt wordt voor 't dagelijksch brood, maar waar de arbeid tevens het hart veredelt en gelukkig stemt, zoodat de dagelijksche behoefte niet knelt en steeds een prikkel is tot blijmoedigen voortgang. Waar groote rijkdom onder zijn opgevoerde personen heerscht met zijn toejuiching, zooals hij de gebroeders Cheeryble, daar is het geld verkregen door de deugden en de vlijt waarvoor hij in al zijn verhalen ijvert, en waarin zijn beminnelijkste personaadjes uitblinken. De arme maar eerlijke tooneelspeler, zelfs de kermiskunstenaar, heeft in Dickens een pleitbezorger gevonden. Wat is lieflijker dan het verkeer van Nicolaas Nickleby met de Crummles en hun Wonderkind? Wie heeft geen sympathie opgevat voor de goeden, eerlijken en werksamen onder die veel te algemeen verachte menschen? Dickens heeft over deze klasse, gelijk over zoovele die voor ons in 't donker lagen, de zon
<pb n="285"/>van zijn edel, warm hart doen opgaan. Laat honderden zijner dankbare lezers erkennen, dat zij nooit zooveel zonlicht op de mindere standen zagen vallen als uit zijn groote ziel. Daar hebt gij, om één uit honderd te noemen, dat Betje Higden, die kinderen bewaarde. Gij herinnert ze u toch wel, die oude arme vrouw, bij wie Boffin en zijn vrouw kwamen, op raad van den predikant Milvey, om een kind van haar over te nemen en gij hebt toch Slop niet vergeten, die zich voor haar zou doodgemangeld hebben?</p>
<p>&nbsp;</p>
<p>‘Betje Higden was een van die vrouwen, die er zich door een ijzeren volharding en een sterk gestel jaren lang doorworstelen, ofschoon ieder jaar haar met nieuwe slagen kan bestormen; een bedrijvige oude vrouw met een helder donker oog en een vastberaden gelaat, en toch een lief, zachtaardig schepsel, hoewel niet logisch noch beredeneerd; maar God is goed en harten tellen evenveel meê als hoofden.</p>
<p>Ja wel, zeide zij, toen het gesprek geopend was, mevrouw Milvey is zoo vriendelijk geweest mij er over te schrijven en Slop heeft het mij voorgelezen. Het was een mooie brief; maar zij is ook een lief mensch.’</p>
<p>De bezoekers keken den langen jongen aan, die door nog breeder gapenden mond en groote starende oogen scheen te kennen te geven, dat Slop in hem vertegenwoordigd was.</p>
<p>‘Want gij moet weten,’ ging Betje voort, ‘dat ik niet vlug ben in het lezen van geschreven schrift, ofschoon ik den bijbel en de meeste boeken lezen kan. Ik houd ook veel van de krant. Gij zoudt het zoo niet zeggen maar Slop leest de krant zoo mooi voor. Hij doet de verschillende stemmen van de politie na.</p>
<pb n="286"/>
<p>De bezoekers achtten het nogmaals een punt van beleefdheid naar Slop te kijken die, terwijl hij hen aanstaarde, plotseling het hoofd achterover wierp, zijn mond zoo wijd uitrekte als hij kon en lang en luid begon te lachen.</p>
<p>Daarop begonnen de twee onnoozele bloedjes, wier hersens in zulk een schijnbaar gevaar verkeerden, insgelijks te lachen, en vrouw Higden lachte en de wees lachte en eindelijk lachten de bezoekers ook, al hetgeen meer vroolijk dan begrijpelijk was.</p>
<p>Toen scheen Slop door een manie of een woede van ijver aangetast te worden; hij trok aan den mangel en legde het op de hoofden der kindertjes toe met zulk een gekraak en geraas, dat vrouw Higden hem verbood.</p>
<p>‘De heer en de juffrouw kunnen hun eigen woorden niet verstaan, Slop. Wacht even, wacht even.’</p>
<p>‘Is dat het lieve kind, dat gij op uw schoot hebt?’ vroeg juffrouw Boffin.</p>
<p>‘Ja juffrouw, dit is kleine John.’</p>
<p>‘John ook al!’ riep juffrouw Boffin, zich tot den sekretaris wendende ‘hij heet al John! Nu behoeven wij hem nog maar één van de beide namen te geven. Hij is een lieve jongen.’</p>
<p>Met zijn kinnetje naar beneden, zooals beschroomde kinderen doen, keek hij juffrouw Boffin uit zijn blauwe oogen schuchter aan en hield zijn mollig handje voor den mond der oude vrouw, die het telkens kuste.</p>
<p>‘Ja, juffrouw, hij is een lieve jongen, hij is mijn lieve lieveling, hij is het kind van mijn eigen laatst overgebleven kleindochter. Maar zij is de anderen gevolgd.’</p>
<p>‘Die twee zijn geen broertje en zusje van hem?’ vroeg juffrouw Boffin.</p>
<p>‘O, heden neen, Juffrouw, dat zijn Bewaarlingen.’</p>
<pb n="287"/>
<p>‘Bewaarlingen?’ herhaalde de sekretaris op vragenden toon.</p>
<p>‘Hier gezonden om bewaard te worden, mijnheer; ik houd een bewaarschool. Ik kan er maar twee bergen om den mangel. Maar ik houd veel van kinderen, en vijf stuivers in de week is alweer zóóveel. Kom eens hier Toddles en Poddles.’</p>
<p>Toddles was een liefdenaam voor den jongen, Poddles voor het meisje. Met hun kleine onzekere kinderstapjes kwamen zij aanloopen, hand in hand, alsof zij een allermoeilijksten weg, met beken doorsneden, hadden over te te steken, en toen vrouw Higden hun hoofdjes gestreeld had, vielen zij beiden met wijd uitgestoken armpjes op den wees aan, vertooning makende, alsof zij hem kraaiend gevangen wilden wegvoeren. Alle drie de kinderen hadden dolle pret en de sympathetische Slop begon op nieuw lang en luid te lachen. Toen de welvoegelijkheid gebood een eind aan het spel te maken, zei vrouw Higden:</p>
<p>‘Gaat nu weer naar uw plaatsen, Toddles en Poddles,’ waarna zij hand aan hand het land weer overstaken en de beekjes, door den onlangs gevallen regen, nog al gezwollen schenen te vinden.’</p>
<p>&nbsp;</p>
<p>Neen vrienden, dat is geen overdrijving, dat is gloed en leven, dat is liefde; alleen de dichter die den mensch in den mensch liefheeft schetst u zoo een hut aan den weg, beschijnt ze, verwarmt ze, opdat gij voortaan niet voorbij zoudt gaan. Dat is geen overdrijving, maar dat is liefde evenals in de beschrijving van Betjes dood, een lied, een psalm des levens, een lofzang op de ongeziene worsteling van de vlijtige, eerlijke armoede. ‘Hier ben ik veilig, was haar
<pb n="288"/>laatste benevelde gedachte. Als ik dood word gevonden aan den voet van dit kruis, zal 't zijn door menschen van mijn eigen stand....’ En zoo vond Lize Hexam haar, die ook van 't werk harer handen bij den dag moest leven en zoo kreeg zij stervend nog de zekerheid, dat zij niet vergeefs zooveel jaren had gekampt om 't leven.</p>
<p>Zoo gevoelen wij, door al Dickens werken heen, ons overweldigd door zijn groote, warme belangstelling in het lot dier menschensoort die al te dikwijls als noodzakelijk kwaad wordt beschouwd en behandeld. Daarmede grijpt hij ons aan. Bijna al zijn beelden zijn zooveel levens die ons lokken tot de mindere standen en met ernstigen aandrang tot ons spreken van hun voor- en tegenspoed, van hun zorgen en hun huiselijk genot.</p>
<p>Gelijk de staathuishoudkundigen ons onophoudelijk toeroepen: past op de kleintjes; werpt niets weg; alles heeft waarde; wij zullen 't geringste laten bewerken en zuiveren en gij zult zien hoeveel er bevat was in hetgeen door u als een niets was weggeworpen! - alzoo zegt Dickens in elk zijner duizenden tooneelijes tot ons: verpleegt het kleinste zonnige plekje in uw hart; zijt zoo billijk om te bedenken dat arme menschen ook zoo'n hart, ook zulke plekjes hebben en merkt op hoe gelukkig zij in hun kring kunnen zijn, als zij met het zonlicht, dat in hun hoek valt, verstandig omgaan. Helpt hen daarin - en zoo gij dat niet kunt vanwege uw vreeselijk gewichtige werkzaamheden, verstoort dan althans hun kring niet door er nog meer en nog leelijker donkerheid op te laten vallen dan er reeds te doorworstelen is. Zoo is 't gekomen, dat hij een zendeling der armen is geworden en een geesel der rijken; de dramatische dichter van den kleinen burgerstand
<pb n="289"/>en de hevigste satyrist der rijken die misbruik van hun vermogen maken; de vriendelijke zendeling van het huiselijk leven en de diep ernstige tuchtwreker van schijnheiligheid en luiheid als die ondeugden, waardoor het huiselijk leven wordt vernield tot op zijn grondslagen. Zoo is 't gekomen, dat een Heep en een Pecksniff hij hem schier te gronde gaan, doch de meeste overige ondeugden door hem worden vergoêlijkt en weder terechtkomen in een of ander zonnig huiselijk leven. Zoo is 't gekomen, dat wij bij hem zooveel toegevendheid voor de menschelijke natuur aantreffen, dat hij niet in staat is ons een booswicht te schetsen naar den aard. Zijn zon van binnen verschalkt hem in die poging zoozeer, dat zelfs een Pecksniff, een Jonas Chuzzlewit, e.d.m., wezens die hij-zelf diep veracht, veel te geestig zijn om diep veracht te worden door den lezer. Zelfs Uriah Heep, op wien hij al zijn donkerheid heeft laten vallen, is niet zoo'n verworpeling geworden als hij gewenscht en bedoeld had. Dit goddelijk onvermogen van Dickens, de menschelijke boosheid zielkundig en in al haar noodzakelijke gevolgen voor 't leven in 't licht te stellen, blijkt op 't helderst uit Wilkins Micawber.</p>
<p>&nbsp;</p>
<p>Deze heer was een soort van kommissionair, in welke hoedanigheid hij voor onderscheidene handelshuizen bestellingen opliep, o.a. ook voor den wijnhandel van Murdstone, David Copperfields stiefvader. Hij verdiende weinig met dit scharrelen en althans te weinig om zijn gezin, een vrouw en vier kinderen, te verzorgen. Doordien Murdstone van dezen man een kamertje had gehuurd voor David, zoolang deze jonge heer niet meer verdiende dan zes schellingen 's weeks, kwamen David en Micawber met elkander in ken-<pb n="290"/>nis. De knaap, tot heden niets gewend van huiselijk leven, vond het bij Micawber huiselijk en wel en ofschoon mevrouw Micawber al dadelijk hem vertelde dat zij van hooge afkomst was, maar dat Micawber in overstelpende ongelegenheden zat, schikte hij zich in zijn kamertje en had sympathie voor de arme vrouw. ‘Als mijnheer Micawbers krediteuren hem geen tijd <hi rend="spat">willen</hi> laten, sprak zij vertrouwelijk tot David, alsof deze heer vier en twintig in plaats van twaalf jaar oud was, dan moeten zij de gevolgen maar ondervinden; hoe gauwer zij er dan een eind aan maken, hoe beter. Men kan geen bloed uit een steen halen en zoo is er op dit oogenblik ook niets op rekening van mijnheer Micawber te krijgen - om van gerechtskosten niet eens te spreken.’</p>
<p>Met deze kennis van 't huishouden toegerust, ging David met de familie op en neder als hij 's avonds en 's morgens en Zondags thuis was. Hij merkte dan op dat Micawber vreeselijk ter neer geslagen was, als er om geld gescheld werd; hij greep niet zelden, als mevrouw op hem lette, naar zijn scheermes. Maar was die donderbui overgedreven en de belastinggaarder die de kwaadste was, de trap af, dan liet hij fluitend zijn vrouw met theelepeltjes of zoo iets naar de bank van leening gaan en gebruikte daarna met de zijnen lamskarbonade en warm bier en was overgelukkig. ‘Ik herinner mij nog zeer goed, verhaalt Copperfield, dat hij, eens 's avends tuiskomende, een vloed van tranen stortte en verklaarde, dat hem nu niets meer overschoot dan de gevangenis - maar naar bed ging onder 't maken van een berekening der kosten om zijn huis met balkonvensters te versieren “als zich eens wat opdeed” - zijn geliefkoosde uitdrukking.’ Toen David gemeenzamer
<pb n="291"/>met hem werd, bracht hij de oude boeken en het oudzilver naar de lombard en dit duurde zoolang tot Micawber en de zijnen in de gevangenis zaten. Toen de vrijheid weder voor de familie was aangebroken en David aan mevrouw vroeg, welke voornemens zij nu hadden, antwoordde zij: ‘mijn familie is van gevoelen dat Micawber <hi rend="spat">Londen</hi> verlaten moest en elders zijn talenten moest gaan beproeven. Mijnheer Micawber is een man van groote talenten, jonge heer Copperfield.’ Dat was hij.</p>
<p>Wanneer wij de raadgevingen overwegen, die hij anderen gaf en de wijsheid nagaan die hij David mededeelde op den avend toen zij scheidden, omdat de familie met al haar talenten naar Plymouth zou verhuizen, dan moeten wij Micawbers doorzicht en levenswijsheid roemen. ‘Jaarlijksch inkomen twintig pond, jaarlijksche vertering negentien, negentien, zes - gevolg, geluk; jaarlijksch inkomen twintig pond, jaarlijksche vertering twintig pond en zes stuivers - gevolg, ellende; de bloesem verwelkt, het blad verdort, de god des daags daalt neder over 't akelig tooneel - om kort te gaan, gij ligt voor altoos omver. Zooals ik.’ Ook zijn hart was goed voor anderen. ‘Ingeval zich iets opdoet (wat ik vrij zeker verwacht) zou 't mij buitengewoon verheugen als ik uw vooruitzichten kon verbeteren.’ Zoo spreekt inderdaad de man die het talent bezit om met een gezond lichaam en een helder hoofd zijn gezin dagelijks te doen dobberen tusschen ellende en ondergang. 't Is volkomen juist gezien dat Micawber de man was om anderen raad te geven, waarvan hij slechts de helft had te beoefenen om een burger te zijn naar 't hart van Dickens. Maar zielkundig en maatschappelijk zijn zulke talenterige Micawbers deugnieten. De bloei en de welvaart van een
<pb n="292"/>volk vangen in 't huisgezin aan. Een huisgezin, waarvan het hoofd den eersten plicht des burgers verkracht, n.l. den arbeid te vergoeden die voor hem wordt verricht, is aan het onkruid op den akker gelijk. Zielkundig en maatschappelijk gesproken mag het niet bestaan en kan het ook niet duren. Laat zulk een ontrouw burger nog zulk een goed hart hebben, hij zal niet van gemoed de zelfde blijven als hij dag aan dag in onrust moet verkeeren of hij morgen nog teerkost zal hebben. Hij zal gejaagd worden en in zijn oogen zal eerlang die rusteloosheid te lezen zijn, die zijn ziel beweegt. 't Ligt in de menschelijke natuur en in de onverbiddelijkheid der volgkracht, dat zulk een gemoed wrevel gaat koesteren jegens de maatschappij die van hem 't plichtmatige eischt. Deze wrevel stijgt tot tegenstand, tot haat en 't ergste is van een individu te verwachten die weet dat hij zich jegens de samenleving misdraagt en zich, ondanks dat bewustzijn, door waarachtige of denkbeeldige talenten boven haar waant. Hij wordt een opzettelijk bedrieger. Daar nu de wereld zulkeen vermijdt, wordt hij steeds boozer van bloed en het natuurlijk gevolg dier verhouding is verborgen vijandschap op leven en dood. En hóe vaart Wilkins Micawber? Vrees niet voor hem; de dichter waakt over hem. Wel is waar was hij in de handen van Uriah Heep gevallen toen Copperfield hem te Canterbury ontmoette, maar hij was blijmoediger dan ooit. ‘Nooit in mijn leven, zegt hij in vervoering tot Heep en zijn moeder, hun Copperfield voorstellend, heb ik grooter genot gekend, dan toen ik mijn smarten (indien ik ongelegenheden die voornamelijk uit sommaties van procureurs en acceptatiën op twee en vier maanden ontsproten, met dat woord mag aanduiden) in den
<pb n="293"/>boezem van mijn vriend Copperfield mocht uitstorten.’ Hij was te Plymouth geweest maar men wilde aan het tolkantoor geen talenten hebben. Men had liever geen man van Micawbers bekwaamheden, hij zou anderen maar in 't donker gezet hebben, zei mevrouw Micawber. En die tak van haar familie daar te Plymouth had hem de deur gewezen. ‘Wat kon onder zulke omstandigheden een man van mijnheer Micawbers hooghartig karakter doen? Duidelijk schoot hem niets anders over, dan van dien tak der familie 't geld te leenen voor de terugreis naar Londen. Sints heb ik de andere takken mijner familie geraadpleegd over de maatregelen, die mijnheer Micawber nu 't best zou kunnen nemen. 't Is duidelijk dat een huisgezin van zes personen niet van den wind kan leven. De meening dier andere takken mijner familie is dat mijnheer Micawber onmiddelijk zijn aandacht op de kolen moet vestigen.’ Nu was Micawber dan uit Londen naar Canterbury gekomen om naar steenkolen te kijken, had zijn intrek genomen in een herberg en wachtte nu op een remise uit Londen om zijn logies te betalen en weer te vertrekken. 't Is hier dat wij eens van eenige onrust hooren spreken bij Micawber. ‘Copperfield, sprak de man, gij zijt een waar vriend, maar als het ergste komt is niemand zonder vriend, zoolang hij nog een scheerkistje heeft....’ Men gevoelt hoe mevrouw Micawber hieronder werd. Maar 't mooiste kwam nog. Den avond vóór zijn vertrek schreef hij aan Copperfield dat hij zijn schuld had voldaan door een acceptatie van zijn eigen hand, betaalbaar veertien dagen na dato. Wanneer ze vervalt, zal ze niet gehonoreerd worden, schreef hij. Het gevolg is mijn verderf. De donder dreigt, de boom moet vallen.’ De arme David, die den brief 's morgens
<pb n="294"/>vroeg ontving, liep naar het afrijdkantoor om nog hulp te bieden en daar zaten beiden achter op den wagen, Micawber een toonbeeld van stil genoegen, zij noten uit een zakje etend en hij een flesch bij zich waarvan de hals uit zijn borstzak kwam kijken!’ Wie er niet om lachen moet, mist alle nier, maar als men gelachen heeft, wat dan? Waarvan leefde die Micawber eigenlijk? 't Is toch niet twijfelachtig, dat hij anderen liet werken en wat zeide nochtans die onvergetelijke mevrouw Micawber tot Copperfield en Traddles, bij gelegenheid dat David hen allen in Londen waar zij nu weder woonden, bij zich had genoodigd: ‘Hier zit mijnheer Micawber met een groote verscheidenheid van begaafdheden, met veel talent, ik zou zeggen met genie, maar dat kan de partijdigheid eener vrouw zijn.... (Traddles en Copperfield mompelden beiden: neen) Welnu, hier zit mijnheer Micawber zonder eenige voegzame betrekking of bezigheid. Op wie rust daarvan de verantwoordelijkheid? Duidelijk op de samenleving. Dit moet bekend gemaakt en de samenleving opgeeischt worden, het te verhelpen. Het komt mij voor, mijn beste Copperfield, dat Micawber niets anders heeft te doen dan der maatschappij de handschoen toe te werpen, en als 't ware te zeggen: wie zal hem opnemen, laat den man te voorschijn komen!...’</p>
<p>Gij zult zeggen: daar hebben wij dan eindelijk die handschoen, eerste vijandelijkheid tusschen de maatschappij en den schuldige. Dickens ontrukt zich aan zijn verguldpartij. Juist. Toen Copperfield vroeg, wat er dan eigenlijk moest gebeuren en hoe, toen kwam de geheele uitdaging neer op een advertentie van Micawber in de dagbladen om een betrekking. ‘Dat denkbeeld, sprak Micawber, is
<pb n="295"/>de groote sprong, Copperfield, waarover ik u onlangs sprak.’ Dat zou ten gevolge hebben, dat zich iets opdeed. En daar adverteeren kostbaar is, zoo behoorde Micawber, meende zijn vrouw, zou bij zichzelf en de maatschappij recht laten wedervaren, zekere som gelds op te nemen - op een wisseltje!..... Zij gaf nu te kennen hoe daarop geld te krijgen en deed opmerken welk een goede speculatie Micawbers naam op de beurs was. Zoo zat die handschoen in elkaar! Maar niet alleen dat Micawber zijn eigen bedorven naam durfde zetten onder briefjes die hij nooit voldoen zou, hij waagde er den goeden naam van den eenvoudigen, eerlijken Traddles aan. Mevrouw Micawber had steeds geweigerd van Copperfield geld aan te nemen, en dit vereeuwigt haar, maar in haar bewondering van haar genialen man, die voor elk raad wist doch haar met de kinderen aan de openbare verachting prijs gaf, was zij de oneerlijke vrouw van een oneerlijken man. Micawber had Traddles reeds misleid vóór deze niets kwaads vermoedende jongeling het wist. ‘Traddles, zei Copperfield, mijnheer Micawber meent geen kwaad, de arme slokker; maar als ik u was, leende ik hem niets. Mijn beste Copperfield, antwoordde Traddles met een glimlach, ik heb niets te leenen. Gij hebt toch een naam, zei Copperfield. - O, noemt gij <hi rend="spat">dat</hi> iets leenen? - vroeg Traddles met een peinzenden blik. - Wel zeker, hernam zijn vriend. - O, zei Traddles, ja wel! ik ben u zeer verplicht, Copperfield, maar ik vrees dat ik hem dan al geleend heb. - Ik hoop dat er geen kwaad van zal komen, antwoordde Copperfield. - Ik ook niet, hervatte Traddles, maar ik denk het niet, Copperfield, want hij zeide mij nog kortelings dat er voor gezorgd was, dat was zijn uitdrukking: voor gezorgd.’
<pb n="296"/>Hoe er voor gezorgd was, wist Micawber reeds aan Copperfields disch toen zijn vrouw van die handschoen sprak die hij, in den vorm eener advertentie, der maatschappij in 't aangezicht moest werpen, - en van dat nieuwe wisseltje waarop geld zou genomen worden om de handschoen te betalen. Want vóór dat feestmaal had Micawber aan Copperfield den navolgenden brief geschreven in rechtsgeleerden stijl dien Micawber altoos volgde als hij wanhopig was. Copperfield meende dat Micawber dien stijl schreef om zich in een toestand van herstel te wanen.</p>
<p>‘Mijnheer - want ik durf niet zeggen, mijn waarde Copperfield. 't Is noodzakelijk u te berichten dat de ondergeteekende vermorzeld is. Eenige ongestadige pogingen om u de voorbarige kennis zijner camaliteuse positie te besparen, kunt gij misschien heden bij hem opmerken, maar de hoop is beneden den horizont gezonken en de ondergeteekende is vermorzeld.</p>
<p>De tegenwoordige wordt ten papiere gebracht in de persoonlijke nabijheid (gezelschap kan ik 't niet noemen) van een individu, dat in een der dronkenschap nabijkomenden toestand verkeert en in dienst van een deurwaarder is. Dat individu is in legale possessie van het lokaal, onder een dwangbevel voor de huurpenningen. Zijn inventaris omvat niet slechts de roerende goederen van alle soort, den ondergeteekende als jaarlijksch huurder dezer woning toekomende, maar ook de goederen van den heer Traddles, inwonend huurder, lid der honorabele societeit van den Inner Temple.</p>
<p>Indien er nog een droppel duisternis ontbrak aan den overloopenden beker welke thans (in de taal van een onsterfelijk schrijver) aan de lippen van den ondergeteekende
<pb n="297"/>is ‘gevoerd’, zou die droppel gevonden worden in het factum, dat een vriendschappelijke acceptatie voor de som van 23 pond 4 schellingen 9½ stuiver, door den voormelden heer Thomas Traddles aan den ondergeteekende verleend, vervallen is en <hi rend="spat">niet gehonoreerd</hi>. Insgelijks dat de responsabiliteiten, aan den ondergeteekende vastgestrengeld, volgens den loop der natuur, met de som van nog één hulpeloos slachtoffer zullen vermeerderd worden, welks jammerlijke verschijning - om een rond getal te nemen - te verwachten is vóór de expiratie van een tijd, dien van zes maanden, te rekenen van de dagteekening dezer, niet te boven gaande.</p>
<p>Na deze premissen zou het superrogatoir zijn er nog bij te voegen, dat thans voor eeuwig stof en asch is gestrooid op het hoofd van</p>
<p>W.M.’</p>
<p>&nbsp;</p>
<p>Aan 't begin van dit advokatenstuk is men geneigd aan schaamte te gelooven bij Micawber, aan zoo iets van ik durf niet, maar als wij in aanmerking nemen, dat de arme Traddles dien wissel moest betalen, dat zijn ronde tafeltje met het marmeren blad, voor zijn aanstaand huishouden bespaard, benevens de bloempot en standaard van zijn meisje aan den deurwaarder werden overgeleverd en dat Traddles een tweede acceptatie teekende, n.l. die voor de handschoen, dan twijfelen wij aan 't geringst gevoel van schaamte bij den talentvollen Micawber. Er zal voor gezorgd worden, had hij bij de teekening van den goedvertrouwenden Traddles gezegd. En het begin dier zorg was, dat hij zijn naam Micawber veranderde in dien van Mortimer, dat Traddles elders een onderkomen moest zoeken
<pb n="298"/>en dat Mortimer niets meer deed dan 's avonds uitgaan tegen dat het donker werd. Nu zou men zeggen dat Traddles Micawber maar voor altoos zal ontwijken en Copperfield genoeg heeft van deze afzetterij. Zij zullen inzien dat zij dupes zijn van iemand, die onder een indrukwekkenden schijn van classieke geleerdheid, rechts- en menschenkennis en bijgestaan door de bazuin zijner medeplichtige vrouw, op kosten van anderen zoekt te leven. Juist andersom: zij blijven vol toegenegenheid voor den bedrieger. Van Micawber en zijn vrouw zou men verwacht hebben dat zij kwaadaardig werden tegenover de samenleving, omdat zij van hen eischt dat zij zullen arbeiden voor hun brood, niets van dat alles: zij jammeren bij een verkoop hunner goederen en juichen een oogenblik daarna bij een bool punsch. Het hevigste waartoe zij ooit in hun gejaagd leven gekomen zijn, is die handschoen in den vorm eener advertentie. Volgens de eerste beginselen der zielleer is Micawber van een oneerlijk, wreed gemoed en volgens de eerste beginselen der samenleving moest zijn kring al kleiner en zouden hem de handen steeds nauwer gebonden worden, tot hij geheel onschadelijk was. Dickens denkt er anders over, liever gezegd, kan niet van zich verkrijgen hem dit natuurlijk lot te doen ondergaan. Hij doet met Micawber als met Jonas Chuzzlewit en Fagin den jood; hij kan 't niet nalaten geestige deugnieten van hen te maken. Het onvermogen, Micawber zijn natuurlijk lot te doen ondergaan, en den lust om hem tot een der onderhoudendste beelden in de schilderij te verheffen, voert Dickens ten top bij de laatste bijeenkomst te Londen van Micawber en zijn jonge vrienden. De groote Wilkins kwijt zich daar namelijk van zijn verplichtingen tegenover Traddles.</p>
<pb n="299"/>
<p>‘Nog iets heb ik te doen eer deze scheiding voltooid is - en dat is, een daad van gerechtigheid te verrichten. Mijn vriend, mijnheer Thomas Traddles, heeft bij twee verschillende gelegenheden zijn hand geteekend om die alledaagsche uitdrukking te bezigen, op twee wissels. Bij de eerste gelegenheid werd mijnheer Thomas Traddles - laat ik het kortaf zeggen - in den steek gelaten. De tweede wisselbrief is nog niet vervallen. Het bedrag der eerste acceptatie - hier keek mijnheer Micawber zorgvuldig zijn papieren na - was, meen ik, drie en twintig vier, negen en een half; van de tweede, volgens mijn aanteekening, achttien, zes, twee. Deze sommen te samen maken, als mijn berekening juist is, een totaal van een en veertig, tien, elf en een half. Mijn vriend Copperfield zal mij misschien het genoegen wel willen doen om het eens over te rekenen.’</p>
<p>David deed dit en vond de rekening in orde.</p>
<p>‘De hoofdstad, vervolgde de nauwkeurige Micawber, en mijn vriend Thomas Traddles te verlaten, zonder mij van het financieele gedeelte dezer verplichting te kwijten, zou mij als een ondragelijke last op het gemoed drukken. Ik heb dus voor mijn vriend, den heer Thomas Traddles, een dokument geschreven waardoor het beoogde doel bereikt wordt. Ik verzoek mijn vriend, den heer Thomas Traddles, een schuldbekentenis ter hand te mogen stellen voor de som van een en veertig, tien, elf en een half; en het verheugt mij, hiermeê het gevoel mijner zedelijke waarde te herkrijgen en te weten dat ik nu weder met opgerichten hoofde voor mijn medemenschen kan rondwandelen!’</p>
<p>&nbsp;</p>
<p>Deze kwijting is zoo geweldig lachwekkend, dat zij alle
<pb n="300"/>gedachten aan Micawbers oplichterij op den achtergrond doet springen. Het heeft er veel van, alsof de dichter partij trekt voor het bedrog, alsof hij een Karel Moor van Schiller, een Aram van Bulwer in zijn Micawber wilde vernieuwen. Dit is echter niet het geval. In de uitingen van Copperfield blijkt duidelijk, dat Dickens Micawber zeer laag stelt en hem geenzins in zijn tekortkomingen zoekt toe te juichen, maar hij geeft hem zooals hij Pecksniff geeft en den procureur Brass en zoovele anderen. Ten slotte zegt hij als 't ware in zooveel woorden tot den lezer: Micawber, 't is waar, is een slecht lid der maatschappij, geen oortje waard, maar zijn karakter wint het altoos nog ver genoeg in deugd, van de Pecksniffs en de Heepen, om dezen tot rechter te strekken. En zoo geschiedde het, dat de zelfde Micawber de man zou zijn, die Heep ontmaskeren en de hoofdpersonen in zijn kring hun rechtmatig eigendom bezorgen zou.</p>
<p>De handschoen n.l., door hem zoo ridderlijk geworpen in het krijt, om de maatschappij uit te dagen, was opgenomen door Uriah Heep. Het gevolg van het tweegevecht was, dat Micawber Heeps vertrouwelijke klerk zou worden en daarom ging wonen in Canterbury, waar Heep bezig was den ouden, goeden Wickfield uit zijn zaken te lichten en in alle nederigheid de rijke koopmansdochter Agnes Wickfield aan zijn snoer te krijgen. Toen Copperfield hem daar eens bezocht, was Micawber verlegen en gaf niet onduidelijk te kennen dat hij onder Heep zat, omdat deze hem altoos zijn traktement moest uitbetalen vóór den vervaldag. Later moest Copperfield van Mevrouw Micawber vernemen, dat haar man niet meer dezelfde was, dat hij zich afzonderde van de zijnen, geheele dagen op het kantoor
<pb n="301"/>was en zelfs stroef werd tegen haar, die hem in de wanhopigste tijden zoo trouw was gebleven. Maar tegelijkertijd ontfing hij van Micawber zelf een brief, onderteekend ‘de gevallen toren W.M.’, waarin geschreven stond dat Micawber vier en twintig uren naar Londen kwam om zich te ontspannen. Hij verzocht Copperfield en Traddles te mogen ontmoeten. Hij voegde er ook bij, dat Mevrouw Micawber niet met zijn reisplan bekend was. Dit was zeker bevreemdend. Mevrouw Micawber schreef in een schreienden brief aan de oude vrienden, dat het arendsoog der echtelijke bekommering haar ontdekt had wat Micawber ging doen en zij smeekte hen, hem wel te willen terugvoeren op het oude pad van toegenegenheid voor de zijnen. Nu, dit beloofden zij. Toen zij Micawber afhaalden ter aangeduide plaats en hem hartelijk naar vrouw en kinderen vroegen, was hij kort en koud; maar toen zij iets omtrent Heep wilden weten, toen zeide Micawber:</p>
<p>‘Vraagt gij naar mijn patroon als uw vriend, dan spijt het mij; vraagt gij naar hem als <hi rend="spat">mijn</hi> vriend, dan antwoord ik met een sardonische grimlach. In welken staat zijn gezondheid zich moge bevinden, zijn uitzicht is vosachtig, om niet te zeggen duivelachtig.’ Het hoofdstuk lezende, waarin Micawber met Heeps snoodheid voor den dag komt en een samenkomst te Canterbury bepaalt om Heep te ontmaskeren, gevoelen wij hoe de dichter hier een triomf viert met zijn Micawber. 't Is een der geestigste hoofdstukken uit Copperfield, vol van die sterke, diep bewegende tegenstellingen die, gelijk bij Jean Paul, de kracht van Dickens beteekenis uitmaken. Al die kleine, nooit betaalde wisseltjes, - al die geleden armoede en op kosten van zoovelen gegeten puddings, - al het bedrog aan Trad-<pb n="302"/>dles en anderen gepleegd, 't verdwijnt hier in de bool punch die Micawber bij tante Trotwood zal maken, maar die bij ontvluchten moet met de gedenkwaardige woorden: ‘Mijn beste Copperfield, dit is een bezigheid, die bovenal een onberoerden geest en gevoel van eigenwaarde vordert. Ik kan ze niet verrichten, 't gaat niet. Goede hemel, 't is vooral omdat ik onder vrienden ben, dat mijn gemoedstoestand is zooals hij is.’ Wat is er toch, vroeg bij. ‘Schurkerij is er, slechtheid is er; om bedriegen, stelen, schelmsche komplotten is het te doen en de naam dier opeenstapeling van snoodheid is - Heep!....’</p>
<p>De worsteling is voorbij. Ik leid niet langer zoo'n leven. Ik ben een rampzalig wezen, afgescheiden van alles wat het leven draaglijk maakt. Ik ben in dienst van dien helschen schavuit onder een Taboe geweest. Geef mij mijn vrouw, mijn kinderen terug en stel een Micawber in plaats voor den ellendeling, rondwandelend in de laarzen die ik tegenwoordig aan de beenen heb en roep mij morgen om een degen in te zwelgen. Ik zal het doen. Met lust!’ Toen Micawber te Canterbury bij hen in de herberg kwam om de afspraak te voltooien en hun vertrouwen te vragen, zeide hij: ‘Bewijs mij de gunst, u onder de leiding te stellen van iemand, die, hoezeer onwaardig in eenig ander licht beschouwd te worden dan als een aangespoeld wrak op het strand der menschheid, toch uw medemensch blijft, hoewel door persoonlijke afdwalingen en de opeengestapelde macht van een samenloop van omstandigheden zoodanig verpletterd, dat bij zijn oorspronkelijke gedaante heeft verloren.’</p>
<p>De dichter vindt er blijkbaar welbehagen in, door Micawber de rechtspleging te doen leiden, die Heep zijn betrek-<pb n="303"/>king kost. Hij geeft ons daardoor te verstaan, hoe hij denkt over menschen als Micawber en hoe diep verachtelijk in zijn oogen alle Heepen zijn. Nu is Heep, merkwaardigerwijze, de eenige deugniet die haast geen geest heeft onder al de duizend en één personen die Dickens ten tooneele voert. Heep is dus blijkbaar door hemzelf diep veracht, daar geen enkele zonnestraal uit zijn rijk dichterhart op dit wezen vallen wil. Hij doet een Micawber de eer aan, het lot van dezen schelm te beslissen en dit is een onbedriegelijk kenmerk van Dickens denkwijze over de mindere zwakheden der menschelijke natuur.</p>
<p>Ik zeide daar dat Heep steeds geesteloos is, maar onvoorwaardelijk kan dit niet gezegd worden, hij is de flauwste van allen, maar zelfs in hem kan Dickens zijn spel niet staken. Voorts kunnen Nelly's vader, de beide oude Dorrits, de heer Quilp, tot zelfs de bende uit Olivier Twist ons leeren, met hoeveel toegevendheid en barmhartigheid de dichter ons de zwakheden der menschen wil doen beschouwen. Uit dat oogpunt vooral blijft zijn groote kunst doortrokken van edel kristendom, zijn humor en satyre vol verheven evangelie. Er is geen twijfel aan of Wilkins Micawber is, in 't werkelijk leven overgeplaatst, onbruikbaar; weldra een uitvaagsel. In de wereld van Dickens wordt een Copperfield, een Traddles gevonden om hem steeds te helpen en eindelijk is 't juist deze met moeite op de been gehouden Micawber, die de ondeugd opspoort en ontmaskert. De dichter plaatst zwakheid der menschelijke natuur tegenover een stelsel van huichelarij en bedrog; Micawber tegenover Heep. De vrucht er van is, dat de laatste enkel schaduw is in de Copperfieldsche wereld en dat Micawber er het zout van uitmaakt. Want
<pb n="304"/>de geheele lezende menschheid heeft Copperfield schoon gevonden, vindt het nog steeds een bekoorlijk hoek en zal dat blijven doen zoolang een dichter, zoo teeder en zoo geestig de fijnste roersels der ziel behandelend, wordt geëerd en geraadpleegd. Doch denk Wilkins Micawber weg uit dezen aantrekkelijken kring van Copperfield, en niet alleen mist gij de beste citroenpunsch die gij ooit hebt gedronken, maar gij mist tooneelen van zon en schaduw die schier eenig mogen heeten in de litteratuur der wereld.</p>
<p>&nbsp;</p>
<p>Waarlijk niet alle kunstbeschouwers hebben Wilkins Micawber zoo opgevat. De strengen onder hen hebben er Dickens een grief van gemaakt, dat hij zoo lichtvaardig met de ondeugd omsprong en zijn personen voor karikaturen gehouden. Anderen hebben gemeend dat hij menschen uit de werkelijkheid op 't oog had en daardoor met zijn verbeeldingskracht niet kon voortarbeiden, zoodat er noch 't een noch 't ander uit werd geboren. Enkelen hebben gezegd: ‘ziehier de karakters die hij schetsen zal: hij zal een persoon in zekere houding kiezen, hij zal hem in die houding waarnemen; zijn gezicht zal altoos de zelfde uitdrukking hebben en die uitdrukking zal in den regel de grimas wezen. Micawber zal, drie deelen door, de zelfde soort van gezwollen zinnen uitspreken en vijf, zes honderd maal op zeer koddige manier van de grootste blijdschap tot de diepste droefheid overgaan.’ Bij een zoo rijk, zoo diep gemoed als Dickens deel was, moet de beschouwing ruim en verheven zijn, anders is zij dien dichter onwaardig. Er is bijna geen romanschrijver op de wereld geweest of zijn naaste omgeving heeft gezegd: dat is die,
<pb n="305"/>dat is gene, dat is hijzelf, als zij zijn romanhelden monsterden en die aanwijzingen gaf zij voor kunstbeschouwing uit. Laat ons deze manier aan die alwetende omgeving overlaten. Laat zij voortgaan met alzoo de kunst te ontwijden en zij zal de straf te dragen hebben dat zij de schoonheden niet gevoelt, dat de kunst haar niet aanblaast; dat zij plat op den grond blijft, het lot der slang ondergaande tot wie de godspraak zeide: op uw buik zult gij kruipen, al de dagen uws levens. De kunstkritiek blijve bewaard voor de manieren van Jan Rap. Waren er ook honderd uit Dickens omgeving die beweren en staande houden, dat de dichter met Wilkins Micawber zijn vader op 't oog had, dan zou ik tot die bakers zeggen: ‘o bakers, zoo vol zaligheid, laat mij toch die onsterfelijke taal nog eens hooren van uw zuster, baker Stotter, gelijk ze tot het verste nageslacht zal doordringen’ en verder: ‘Ik heb mijn kopje omgekeerd, dat zie je wel! Want dergelijke vertellingen, teksten en opvattingen verdienen vereeuwiging....’</p>
<p>Hoever gaat met zulke nieuwstijdingen de kunst vooruit? Doet zij er zulke geduchte schreden door, dat deze de straf vergoeden, voor altijd over den grond te moeten kruipen? Stijgt er de dichter door in onze waardeering, die zoozeer noodig heeft te stijgen? Is zulk een vertelling aangelegd op verheffing van dichter en dichterswerk en van onze kunstliefde?....</p>
<p>De waarheid is dat geen alledaagsch gemoed, veel minder dat hetwelk langs den grond kruipt, een dichterhart kan peilen. Het heeft gevoel noch voorstelling van wat omgaat in dat hart. Al wat de nuchtere alledaagsche mensch van den dichter zegt, is uit den aard der zaak nuchter en
<pb n="306"/>alledaagsch en daarom laster tegen den dichter. Om op een voorbeeld te wijzen dat elk, dus ook die nuchtere lasteraar, de Gradgrind en de Bounderby der kunstkritiek begrijpt, leg ik den vinger bij de gloedvolle oostersche gedichten, in den Bijbel vervat, en vraag u: wanneer zijn ze ooit naar waarde geschat? Gij kunt hier niet aanvoeren dat de menigte ze niet kent. Zij kent ze van buiten. Alle. Heeft men haar de dichters leeren beminnen die deze zielveroverende liederen zongen? Neen, dat is verzuimd. Zij kent ze niet. Zij is dus koud voor hen gelaten. En het eerste gevolg er van is, dat zij onbekend blijft met de wording van de schoonste kunstwerken, onverschillig is voor het lijden dat in die wording de dichter lijdt en nauwelijks in de samenleving den kunstenaar een plekje gunt om onder kamp en kruis te arbeiden. Die menigte zal den kunstenaar oordeelen!.... God vergeeft haar de zonde, omdat zij niet weet wat zij doet.</p>
<p>Indien de volksvoorgangers, bij al de vlijt die zij besteed hebben en nog besteden om de jeugd leerstelsels in te prenten, zich een oogenblik den tijd en 't genoegen gunden, de schoone poëzie, ook die in den bijbel, te bespreken en haar te wijzen op de toewijding, de studie, de opoffering van wereldsche genoegens aan deze poëzie besteed en haar de mannen te leeren kennen en waardeeren, die zooveel schoons in deze grauwe wereld schiepen, dan zou dat ras van kruipers op den buik zoo talrijk niet zijn. In die scheve opleiding ligt de oorzaak van al die scheefheid ten onzent jegens de kunst. In haar de kiem van den treurigen moed, een oordeel te durven vellen over een hart dat men niet kent en een werk dat men niet waardeert. Men heeft in zijn konsistoriejeugd veel gehoord van buitengewone wezens,
<pb n="307"/>maar men leerde al spoedig daarbij, dat die ook buitengewoon voor den dag kwamen; men leerde dat engelen-gedaanten noemen. Van der jeugd heeft men dus geleerd dat wie buitengewoon is, dan ook buitengewoon te voorschijn moet treden. Nu hebben zelfs de hoogste kunstenaars op aarde het ongeluk, dat zij slechts een menschengedaante hebben; zij treden niet buitengewoon op, dus zij zijn niet buitengewoon: dit beslist hun lot en wee hun, zoo zij in die gewone menschengedaante anders durven doen of zijn dan zulk een gedaante past! Dit bijgeloof heeft menige kunstenaarsziel gebroken.</p>
<p>Laat ons bij elk verschijnsel op kunstgebied afdalen in de diepte van het gemoed, waaruit het werk ontsproot. Zonder den kunstenaar van de wereld te scheiden, moet toch bij zijn arbeid gedacht worden aan die andere en betere wereld die zijn ziel beheerscht. Die beide werelden in verband met elkander te leeren kennen en te zien in hoever zij op elkander inwerken, zij het doel van alle kunstbeschouwing. Indien we ons gewennen in een kunstwerk den strijd na te gaan, de smart mede te gevoelen die aan elken geestesarbeid verbonden is, dan zal ons die gewoonte behoefte worden en wij zullen steeds in waardeering van kunst en kunstenaren toenemen, en het genot mede smaken dat arbeid altoos schenkt. Bovenal zullen wij den kunstenaar liefkrijgen, die ons dit genot verschaft. Zoo leerden wij Dickens beminnen. Hem dankbaar zijn. Zijn werken lezen met hetzelfde genoegen, waarmede wij zijn personen zouden helpen uit hun druk of bijwonen in hun nederig huiselijk leven. 't Is niet genoeg, volop te willen genieten, men behoort om te zien naar de bron. Die bron is het hart van een evenmensch en gij zoudt dat waarlijk
<pb n="308"/>groote en schoone hart niet willen leeren kennen? Wij kunnen altoos veilig aannemen, als grondslag van bewondering en liefde voor groote geesten, dat wij altoos beter en edeler door hen worden. Deze overweging doet alle bekrompen beschouwing vervallen. Deze overweging doet elke poging, de aanspraken van groote kunstenaren op ons te verkleinen, schipbreuk lijden. Wat Dickens aangaat geen kleinmanskritiek zal hem uit ons hart rukken; de machtige, kunstbewuste beschouwer van zijn werken mag hem als kunstenaar grooter macht toewenschen, hij is gedwongen van hem te getuigen, dat geen romanschrijver zulk een vaste plaats bij ons heeft ingenomen. Daarom bid ik u, niet lichtvaardig den geliefden vriend prijs te geven aan alledaagsche beoordeelingen die van diepe onkunde, wangevoel en grove ondankbaarheid getuigen. Zoo gij heden zegt met den bisschop van Manchester: ‘hij verkondigde het evangelie der vriendelijkheid, der broederlijke liefde, der sympathie in den ruimsten zin des woords; ook ik heb den weldadigen geest van zijn onderricht aan mijn hart ervaren,’ - zeg dan niet morgen met Coenraad Busken Huet: ‘hij miste het orgaan om de edele kern van het godsdienstig leven te onderscheiden van den ruwen kerkelijken bolster, die het veeltijds omgeeft.’ Zoo gij heden zegt met dienzelfden Busken Huet: ‘Machtiger door zijn pen dan de meeste vorsten door hun schepter, heeft hij als een koning over de harten zijner lezers geheerscht; een groote natie, wier taal in alle werelddeelen wordt gesproken, betreurde zijn dood als een volksramp;’ zeg dan niet morgen met Forster, dat Dickens vader hem het portret van Micawber heeft geleverd. Zoo gij heden met Taine verklaart, als hij Dickens liefde voor kinderen en zijn éénig
<pb n="309"/>talent om ze te schetsen bespreekt: ‘Dickens heeft de kinderen met een bijzondere voorliefde geschilderd: 't was hem niet te doen om het publiek te stichten, hij heeft het bekoord. Al zijn kinderen hebben een buitengemeene gevoeligheid: zij hebben veel lief en zij hebben groote behoefte aan veel liefde:’ zeg dan niet morgen met dien zelfden geleerden kunstbeschouwer ‘men zal Dickens portret hebben wanneer men zich een man voorstelt, die met een braadpan in de eene en een zweep in de andere hand, op een hoek der straat gaat om te profeteeren....’ Staat vast in uw overtuiging. Hebt gij gelezen, genoten; hebt ge uw hart voelen kloppen, uw bloed angstig jagen van belangstelling voor de menschen, met wie de dichter u doet leven, geef dan die gewaarwordingen niet prijs aan den sleur des daags, die er een zeker behagen in schept, den kunstenaar den toetsteen van het dagelijksch leven aan te leggen, hem te meten en te wegen als ellewaar of thee. Laat de zekerheid, dat gij teedere aandoeningen hebt ervaren in zijn romans, niet los voor de overbluffende beslissing van allerlei zoogenaamde kunstrechters dat die aandoeningen oppervlakkig waren. Dat weet gijzelf het best. Hebt gij geweend, verberg uw tranen voor die rechters niet. Hebt gij hartelijk gelachen, waarom zoudt gij niet zeggen: ik lachte hartelijk en gaarne; in elk zijner werken heeft Dickens mijn hart bewogen; hij heeft mij altoos getroffen, altoos iets geleerd, altoos mijn gevoelens verzacht en veredeld en daarvoor zal ik hem dankbaar zijn. Waarom zoudt gij niet openlijk verklaren dat gij Micawber onsterfelijk acht en dat gij 't een hooge deugd in Dickens vindt, dat hij zelfs in 't schetsen der menschelijke zwakheid de zachtheid zijner ziel niet kan verloochenen.</p>
<pb n="310"/>
<p>Ja, edel vernuft, gehuwd aan 't vriendelijkst dichterhart, aan u hebben wij zooveel waarachtigen geest, zooveel treffende overgangen, zooveel onvergetelijk genoegen, aan u vooral Wilkins Micawber te danken.</p>
<p>‘Ik houd het voor een onjuiste voorspelling, dat een volgend geslacht de romans van Dickens met de zelfde gretigheid zal verslinden als de tijdgenooten deden; zij zijn daartoe te uitvoerig, te gemaniëerd, te tooneelmatig, niet substantieel genoeg,’ zegt Huet in zijn overigens warme schets over Dickens. Volkomen slecht gezien. Zooals de man van den vorm, die van Dickens durft beweren dat hij geen beschaafd kunstenaar is, juist verdient te zien. Hij zal zich nog op de vormen blindkijken, vrees ik. Waarin bestaat Dickens uitvoerigheid? In 't nauwkeurig nagaan, van schrede tot schrede, van de handelingen en drijfveeren zijner hoofdpersonen. Nooit heeft iemand Dickens' uitvoerigheid verdroten of verveeld, zooals Scotts uitvoerigheid b.v. Daarbij komt nog - of liever gezegd ziehier de reden dat hij niet verveelt - Dickens treedt nooit in bespiegelingen maar geeft altoos beelden en beelden zijn der leeken boeken. Het nageslacht wil ook beelden, hoe meer hoe liever, want de stoom zou het anders ongelukkig maken. Wat is gemaniëerd? Wil dat zeggen dat vele van Dickens personen met maniën behebt zijn of moest er staan: gemaniereerd, een lam woord, maar dat dan zou moeten beteekenen dat Dickens vaste loopjes heeft om effekt te bejagen. Zeker hebben enkele menschen de een of andere manie, die van oom Dick er nog buiten gelaten; en zeker beoogt Dickens effekt, zooals trouwens elk kunstenaar; maar of er nu in een volgende eeuw niet zulke maniên meer zullen bestaan onder de menschen en of de kunste-<pb n="311"/>naar ook onzen naneef niet welkom zal zijn met zulke verrassende uitwerksels op het thema van het menschelijk hart, als Dickens te voorschijn riep, dat heeft toch recht op een vraagteeken. De romans van Dickens zouden voorts te tooneelmatig wezen om duurzaam te zijn; m.a.w. zijn menschen zijn meerendeels poppen, iets wat Taine ook beweert, tot mijn groote droefheid voor hem en Huet. Waarom noemen zij dan dezen poppekastman den 
grootsten schrijver van zijn tijd, den grootsten vriend zijns volks? Zijn wij dan door poppen aan 't schreien en lachen gebracht? Heeft een poppekast een geheel volk, wat zeg ik, de geheele lezende wereld tot in 't diepst harer ziel bewogen? Wonderlijke poppen, sterke draadjes voorzeker. Neen, wonderlijke afdwaling, mijnheeren! niet van de poppen, maar van u. Met ontroering, met eerbied, met ontzag gewaagt gij van Dickens en talloos veel mannen en vrouwen, die zoo met u gevoelen; maar het was: omdat Agnes Wickfield, Copperfield, Olivier Twist, Nelly en haar schoolmeester, Tante Trotwood, Nickleby met moeder en zuster <hi rend="spat">leven, menschen zijn</hi> van gelijke beweging als wij en omdat de adem van een meester hen bezielt. De adem van een meester, die liefde is en liefde is de substantie, (welk een gedrochtelijk woord) van 's meesters scheppingen. Arm nageslacht, inderdaad, als het onvatbaar is voor die liefde.... Er is een volksklasse en er zal een volksklasse blijven, die behoefte heeft aan den zonneschijn die Dickens over haar heeft doen opgaan. Ja, naar ik vrees zal die behoefte aan hem toenemen omdat de menigte meer en meer in 't ijzer beklemd raakt. Deze behoefte aan hem, dat verlangen naar hem zijn bewijzen zijner duurzaamheid. Laat zijn boeken verspreid raken onder de Wellers en
<pb n="312"/>onder de Stephens, onder de Crummles en onder de Newmans; zij zullen alles aan hun kinderen oververtellen en deze zullen ze opnieuw verhalen aan een verder geslacht, want de belangstelling van den mensch in eigen lot is groot en de deelneming, die de arme beleeft in zijn lot en leven, gelijk uit Dickens werken spreekt, wordt door hem nooit vergeten, maar erkend van kind tot kind eeuwiglijk.</p>
<p>&nbsp;</p>
<p><hi rend="sc">aart admiraal</hi>.</p>
</div>
<div type="chapter">
<interpGrp>
<interp type="primair" value="hooi007"/>
    <interp type="primair" value="18761000"/>
</interpGrp>
<pb n="313"/>
<head rend="h3">Een condoleantiebezoek.</head>
<p>‘Het kompliment aan dominé, en dat Reindert Gorter dominé laat weten, als dat zijne vrouw het heit afgeleid.’</p>
<p>Mevrouw houdt even op met schenken. De tuit van den trekpot wordt plotseling gestuit in haar nederdalende beweging naar het wachtende kopje.</p>
<p>‘Daar moet ik naar toe,’ zegt mijnheer met een blik naar de lieve schenkster voor 't theeblad. 't Is mijn ouderling, weet ge?’</p>
<p>‘Hoe treurig voor den man,’ spreekt meêwarig het jonge vrouwtje. ‘Zij was nog zoo jong, pas acht en twintig jaren, geloof ik!’</p>
<p>Dominé, - want de lezer heeft reeds begrepen dat wij ons bevinden in eene dorpspastorie - dominé legt zijn courant neêr, staat op, loopt een paar malen het vertrek op en neêr, kijkt uit het raam, trommelt op de ruiten, komt weêr terug naar de tafel en zegt: ‘Dat bezoek, wilt ge 't gelooven, ligt mij als een pak op het hart. Had ik te kiezen, ik maakte liever tien preeken. Wat zal ik zeggen? Hoe zal ik 't aanleggen? Ik zie er verbazend tegen op, verbazend!’</p>
<pb n="314"/>
<p>Verwondert gij u, lieve lezer, over den man, die dáar, het beeld der verlegenheid, voor de theetafel staat en, de handen in de zakken van zijn kamerjapon begraven, zijn vrouw in de heldere oogen kijkt, als ware dáar raad te vinden; weet dan, dat onze herder en leeraar zich nog bevindt in dien hybridischen toestand, waarin een jong, levenslustig student verkeert, die, bijna zonder overgang, zich ziet overgeplant in de officiëel kerkelijke dorpswereld. Het acclimatisatieproces is nog in vollen gang; de eerwaarde nog bezig zich uit den student te ontpoppen. Men behoeft den man slechts aan te zien om er van overtuigd te worden, dat hij nog lang niet is ingegroeid in zijn deftige betrekking. Vandaar zijn opzien tegen het eerste officiëel herderlijke condoleantiebezoek!</p>
<p>‘Wel,’ herneemt mevrouw; ‘ik kan dat nu zoo moeilijk niet vinden. De man is bedroefd, bitter bedroefd. Hoe zou dat anders kunnen wezen, als men zijn vrouw verliest?’ (Hier glimlacht mijnheer en zijn vrouwtje naar zich toe trekkend, slaat hij den arm om haren hals) ‘Mij dunkt, gij moet hem zeggen, wat uw hart u ingeeft te zeggen, tot ieder met wien gij medelijden hebt. Ziedaar, dat vind ik nu heel eenvoudig!’</p>
<p>‘Kost ge in mijne plaats gaan,’ barst mijnheer los ‘ge zoudt het er duizendmaal beter afbrengen dan ik. Vrouwen zijn voor zulke dingen geschapen. Zij hebben er een natuurlijken aanleg voor. Daarenboven u zit de qualiteit niet in den weg?’</p>
<p>‘Kom, kom, 't zal beter gaan dan ge denkt. Ge moet maar niet te veel aan u zelven denken. Hindert u de qualiteit, vergeet dan de qualiteit en denk.... aan den man.’</p>
<pb n="315"/>
<p>‘Vergeet eens, zoo ge kunt, bij 't overstappen van den drempel der boerderij, dat ge dominé, officiëel kerkelijk trooster zijt! Uw raad is prachtig, doch gemakkelijker te geven dan op te volgen. Enfin, Alle Anfang ist schwer. 'k Zal mijn best doen.’</p>
<p>Zoo sprekende verlaat onze eerwaarde het vertrek om straks terug te komen van top tot teen in 't deftig zwart gestoken. Een oogenblik daarna hooren wij hem de huisdeur achter zich toetrekken en zien we hem met looden schreden het tuinhek uit, den straatweg opstappen. Zijn vrouw staat voor 't raam haren man na te kijken, tot hij achter de stokrozen van meesters tuin verdwijnt. ‘O, vent,’ spreekt ze bij zich zelve, ‘hoe zal er nog eens een bruikbaar pastor van u groeien!’ Er is echter zooveel hartelijke liefde in haren blik, zoowel als in den toon harer stem, dat ik mevrouw begin te verdenken den natuurlijken mensch in haren heer gemaal maar al te lief te hebben en volstrekt niet met Paulus, gelijk het eene brave domineske betaamt, te verlangen naar de komst van den geestelijken. Zou zij waarlijk den tragen gang van het verkerkelijkingsproces bij haren man nog in het voordeel van dezen uitleggen? Zoo zijn de vrouwen!</p>
<p>Mag ik, nu dominé weg is, u voorstellen aan zijne vrouw? Gij zult u de kennismaking niet beklagen. 't Is een lief, verstandig gezichtje dat ge voor u ziet, zoo frisch als een rozenknop. De geestige blik der vrolijk stralende oogen zou u bijna doen vergeten, dat er in de diepte dier oogen zoo iets heel innigs en teeders ligt. Gelijk ze daar staat, bedrijvig huismoedertje, in haar net eenvoudig toilet, met haar heldere stem een bekend wijsje neuriënd onder de gewichtige bezigheid van 't afdrogen der kopjes, zou zij
<pb n="316"/>den vinnigsten hater van toga en bef de eerste de beste pastorie doen invliegen, mocht hij er maar wonen met zoo'n bevallig persoontje als zij. Vijf en twintig jaren - in de hoofdstad opgevoed, - veel in de wereld verkeerd, en - nu begraven op een Noord-Hollandsch dorp. Ja, mijnheer en mevrouw, zoo is het. Beklaag haar echter niet, want zij weet zich, gelijk gij ziet, uitmuntend te schikken in haren nieuwen levenskring. Natuur gaf haar ten bruidschat mede eene frischheid van gevoel en verbeelding, die haar in staat stelt overal het eigenaardige op te merken en het goede te waardeeren. Ze is een dier Zondagskinderen, wien een zonnetje niet ophoudt te schijnen van binnen, dat hun ten oogen uitlicht in zoovele stralen van beminnelijke vrolijkheid en blijden levensmoed. Niet dat ze haren strijd niet zou hebben gehad. Zij heeft moeten wennen, dat spreekt van zelf; maar wij mogen er bijvoegen, dat zij zich kordaat heeft gehouden. Wie zou 't haar aanzeggen, zoo blijmoedig als ze u tegenblikt, dat ze gisterenavond nog eene boerinnenvisite heeft doorgestaan, die duurde van 4 uren des namiddags tot 9 uren des avonds. Tien boerinnen, lezer, paaschpronk, kaarsrecht en zwijgend als het graf, die vóór u te hebben en dat vijf trage uren lang, zonder tot wanhoop te vervallen, dat is groot! Het gesprek gaande te houden, wanneer ge op uwe opmerkingen en welmeenende vragen geen ander antwoord ontvangt, dan een in koor herhaald ‘Ja, hoor! nee hoor! nou hoor! dat zeit jufvrouw wel!’ enz. is bewonderenswaardig te noemen. Toch verzeker ik u, dat zij na den afloop der pijnlijke plechtigheid haren man niet onthaalde op een uitbarsten in tranen of op eenen in zulk een geval zeer verklaarbaren aanval van heimwee naar stad. Zij had
<pb n="317"/>den moed de zaak van hare kluchtige zijde op te vatten en eens hartelijk te lagchen om den doorgestanen angst. Daar waren wel zaken in die boerenmaatschappij, die een jonge dame uit de stad eenigzins vreemd moesten voorkomen. Dat b.v. het schaap van den schoolmeester, met goedkeuring der brave dorpelingen, onder den toren gehuisvest, en slechts door een dun beschot van de vergaderde schare gescheiden, soms in de meest pathetische stukken van de preek ter ongelegener ure inviel met een langgerekt mê; dat eens na eene prachtige rede van dominé over de raadselen des levens, (jeugdige predikanten preeken gaarne over de sombere raadselen van ons aardsch bestaan en doen dit soms zeer aandoenlijk, schoon met de rozen op de wangen, gelijk ontluikende dichterszielen liefst met dramas debuteeren en ongetrouwde dames-auteurs zich bij voorkeur begeven in bespiegelingen over het huwelijk waarbij zij dan aan hare gehuwde zusters menigen nuttigen wenk ten beste geven), dat na dit doorwrochte stuk, zeg ik, de organist, een boer-dilettant, na het uitspreken van den zegen, het toepasselijk vond in te vallen met een daverend Wilhelmus van Nassauwen; dit en meer waren zeer opmerkelijke zaken, eenigzins afwijkend van de stadsgebruiken, geschikt om eene dame te hinderen, te ergeren, boos te maken. Toch ergerde zij zich niet, omdat, gelijk ik daareven zeide, ze een goede dosis humor van de natuur ontvangen had, waarlijk een kostelijke gift, die men niet te hoog schatten kan. Humor neemt de ergernissen weg, vervult het hart met een welwillend gevoel jegens den naaste, omdat hij de dwaasheden en gebreken van den natuurgenoot oogenblikkelijk tot hare ware verhoudingen, dat wil zeggen: tot zwakheden, terugbrengt. Humor kan
<pb n="318"/>slechts wonen in een warm en vriendelijk hart en wie geen humor verstaat, wie hem staat aan te gapen als een kermisklucht, wie Dickens en Andersen en Fritz Reuter laf vindt en smakeloos, de Hemel vergeve 't mij, dien zou ik verdenken in zekere omstandigheden zeer hard en koud en liefdeloos te kunnen denken en doen.</p>
<p>Zoo trachtte dan ons vrouwtje de menschen voor lief te nemen gelijk ze nu eenmaal waren en haar zin voor het komische in verband met haar bewegelijk gevoel en haar goed hart plooide alreê elken rimpel en frons tot een ondeugenden maar goedaardigen glimlach. Zoo lachte zij toen de dikke boerin van de overzijde aan domine's jufvrouw een grooten schotel met aardbeziën brengen kwam en al blazende en op haren stoel heen en weder schuivende, alle dankbetuigingen afweerde met de volgende gracieuse en openhartige verklaring: ‘Jufvrouw, neem ze gerust, hoor! Ze verrotten toch maar aan de struiken. 't Is beter dat jij ze opeet dan dat de slakken ze krijgen.’ Maar, toen kort daarop hetzelfde zware met goud beslagen vrouwspersoon haren arbeider wegjoeg, omdat de arme drommel onder het plukken een handvol der vruchten voor zijn acht kinderen had prijs verklaard, toen lachte ze niet, maar kleurde van verontwaardiging over zooveel hardheid van hart. Eenige dagen na dit voorval - de arbeider had reeds een nieuwen meester gevonden - trad de jonge vrouw het studeervertrek binnen, in haar hand een schaal vol roode, sappige aardbeziën dragende, ‘Hebt ge een oogenblik tijd?’ zei ze met blozende wangen en stralende oogen, ga dan met mij mede. Kijk, deze vruchten - de eersten uit onzen tuin - ik wilde ze, zoo ge 't goed vindt, aan de arme kinderen van Klaas den arbeider brengen. De stum-<pb n="319"/>pers proeven nooit zoo iets, ik wilde de gezichtjes eens zien, die zij zetten zullen. Kom meê, dan gaan we ze zamen brengen.’ Dominé, die verward zat in de kunstig gebouwde volzinnen van een diepzinnigen Duitschen theoloog vond, toen hij zijn mooi vrouwtje daar voor zich zag staan dat ‘alle Theorie grau ist.’ Flap, werd het boek dichtgeslagen en die Lehre der Trinität ontving op de frissche wangen haar symbolische uitdrukking. - De leer der liefde vond ook de hare in de kleine stulp van Klaas.</p>
<p>Hier woonden en leefden van 10 gulden in de week acht kinderen, twee ouders en een suffe grootmoeder, die, knikkebollend en in zich zelve mompelend, in haar hoekje zat. Het huisgezin was bijeen toen de onverwachte bezoekers binnentraden. Klaas, het buis vol hooistoppels, stond voor den haard, waar de groote zwart berookte waterketel te vuur hing. Welk een verbazing op zijn eerlijk, door de zon geblakerd gezicht! Het zwakke, afgesloofde vrouwtje, met die roode vlammen op de ingezonken wangen, de moeder van de acht, sloeg de handen van verbazing ineen toen de schaal met aardbeziën op de tafel werd neêrgezet en een vriendelijk mondje, waarboven twee zachte oogen lichtten, vrolijk sprak: ‘Vrouw Bronckhorst, dat is voor je kinderfjes’ - ‘Maar, Jufvrouw!’ was alles wat zij uitbrengen kon, terwijl haar man met een stoel kwam aandragen, een dankbetuiging stamelend, die meer hartelijk was dan verstaanbaar.</p>
<p>Het kleine volkje stond verlegen in een hoekje weggescholen, de heerlijkheid op de tafel uit de verte met begeerigen blik verslindend, terwijl grootje het grijze hoofd op den dunnen gerimpelden hals heen en weder wiegde en bij zich zelve mompelde: ‘wel, wel, wel, wel!’</p>
<pb n="320"/>
<p>Toen nam de dominésvrouw een zakje met witte suiker, schudde dat over de vruchten uit, en daarop haren man bij den arm nemend, die gaarne van het smullen der kinderen getuige wilde zijn: ‘neen! doe dat niet; wanneer wij blijven, durven ze niet.’ Wip, was ze de deur uit, maar, eenmaal buiten, drukte zij haar gelaat tegen het venster, wenkte dominé nader te komen, en zie, daar stonden de kleinen om de tafel, grasduinend met hun tinnen lepels in den kostelijken schotel.</p>
<p>De gloed van het haardvuur wierp een gouden weêrschijn op de blonde kopjes en op de stralende gezichtjes, blozend van genot. De ouders stonden er bij en glimlachtten. Van tijd tot tijd wisselden zij een teeken van verstandhouding met de toeschouwers buiten, die den vinger op den mond hielden en eveneens lachend nêerzagen op de kinderpret.</p>
<p>‘Kijk ze, kijk ze eens,’ fluisterde het dominésvrouwtje, maar dominé drukte zijn wederhelft de hand en zeide niets. Er blonk iets in zijn oogen; hij dacht er aan dat de man uit Nazareth, wiens naam elken Zondag weêrklinkt onder de hooge gewelven, ware hij hier, zijn kleine, lieve vrouw zou hebben aangezien met iets heel teeders in zijn donkere, diepe oogen. - Wie een dezer kleinen weldoet in mijnen naam......</p>
<p>O, Nederlandsch hervormde kerk! Oud besje met uwe ouderwetsche manieren, wanneer ik bedenk hoe saai ge zijt, hoe kleingeestig en vervelend; wanneer ik u muggen zie ziften, wanneer ik u wauwelen hoor en kibbelen en zaniken; wanneer ik uwe synode, als een oude kindermeid, zie scharrelen tusschen de stoute jongens, die zij niet meer in orde houden kan of met deftig gezicht u hoor redetwisten over vermolmde gebruiken en vormen, alsof de wereld
<pb n="321"/>daar aan hing, dan heb ik zulk een recht hartelijken hekel aan u, Nederlandsch hervormde kerk! Maar, wanneer ik een der esprits forts van onzen tijd op u hoor smalen en een stroom van Jan Rapsche minachting over u uitstorten, zie, dan komt de oude liefde voor u weêr boven in mijn hart; dan denk in aan zoo menig edel hart vol menschenmin, dat ge bergdet in uwen schoot; aan zoo menig rijk en vruchtbaar leven van liefde en zorg en zelfverloochening, dat er geleefd is in uwe stille pastoriën; dan denk ik aan die vrome brave mannen, wier namen niet geschreven staan in het boek der historie, maar die geschreven staan in het groote boek dat voor den Eeuwigen opengeslagen ligt.</p>
<p>Ik zie uw kerken aan, gelijk zij daar verrijzen tusschen het groen en denk niet aan ‘gansch wonderlijke zaken die daar over 't wezen Gods’ soms worden uitgekraamd of aan de holle klanken, die er vaak weêrgalmen; maar ik zie hoe de torenspits naar boven wijst en zeg bij mij zelven: Hier, in deze plaats, voelt dan toch de arme boerenknecht, dat hij nog iets anders is dan het vee in zijn stal. Dan zou ik u, o zoo gaarne, in een Hexenküche brengen en u nieuw bloed storten in de uitgedroogde aderen; dan zou ik de jonge mannen in Nederland, die de menschheid lief hebben en hart hebben voor hun volk, die pastoriën willen wijzen en aan menig beschaafd meisje ook; en ik zou hun willen toeroepen: Daar ligt het koppelteeken tusschen stad en land; daar ligt de brug, die de breede, steeds breeder wordende kloof moet overspannen, die er gaapt tusschen u en <hi rend="spat">het volk</hi>! Dan zou ik hen willen bezweren de zaak der kerk ter harte te nemen met al den ijver en de belangstelling die zij verdient.</p>
<pb n="322"/>
<p>Jammer, jammer, als in al die woningen waarheen de maatschappij haar beste zonen en dochteren zenden moest, als zoovele pionniers den wellevendheid en der beschaving, domheid, boerschheid en dweepzucht voor goed hare tenten opslaan!</p>
<p>Maar, ik bedenk dat ik fraai aan 't afdwalen ben. De lezer heeft misschien reeds met een bedenkelijk gezicht gemompeld: waar blijft het condoleantiebezoek? Gelukkig stapt onze eerwaarde onder den druk zijner ambstbezigheden slechts langzaam voort. Wij kunnen hem derhalve gemakkelijk inhalen. Ginds in de verte meen ik hem te zien; hij wandelt bedaard den rechten straatweg af, langs de wonderlijke boerenhuizen met hunne torenhooge daken, hun bont geschilderde deuren en stijve prentige tuinen, waar de boomen, halverwege met blauwe verw besmeerd, er uitzien als negers in katoenen broeken gestoken. Tusschen de boerderijen strekken zich de onafzienbare weilanden uit, die weder door den kronkelenden zeedijk worden afgesloten. Daarboven, schril afstekend tegen het donkergroen grastapijt, welft zich het leiblauwe zwerk waartegen de ondergaande zon bloedroode strepen getrokken heeft. Een stout penseel slechts zou zich aan zulk een landschap wagen. Roelofs alleen wierp u dergelijke tinten op het doek met enkele forsche penseelstreken. Nu de zon is ondergegaan steekt er een koelte op, die van zee komt en de lindeboomen doet ruischen onder welke dominé heenstapt, naar de deur van het erf van Dirk Gorter. Die deur staat aan; men heeft haar slechts even aan te stooten om den langen zindelijken koegang voor zich te zien opdoemen. Aan 't eind van dien gang zit naast een rookend tabakscomfoor Dirk Gorter en verroert zich niet. Slechts van tijd tot tijd doet hij pen lan-<pb n="323"/>gen trek aan zijn pijp, blaast dan den rook met een zekere stomme gelatenheid voor zich henen. Ook als zijn bezoeker reeds voor hem staat verandert de boer niet van houding maar grijpt zwijgend de hand, die hem wordt toegestoken. Dan slaat hij de oogen neêr, kijkt strak naar den grond en doet een nieuwen langen haal aan de pijp, terwijl zijn lippen zich nog vaster op elkander klemmen en zijn gansche persoon, gelijk hij daar zit, iemand, die met de gewoonten dier streken niet bekend is, 
den indruk zou geven, als bewaarde de boer een geducht geheim. Dominé had intusschen op den matten stoel aan de andere zij van de tafel plaats genomen. Hij zag den stoeren vreemden man van ter zijde aan die al rookend en voor zich starend het beeld geleek van ongevoeligheid en stuursche ingetrokkenheid. Toen, vergeef het hem, begon hij eenige dier gemeenplaatsen aan te voeren welke men bij dergelijke gebeurtenissen pleegt te hooren uit den mond van geestelijken en leeken. Berusting in hooger wil, hoop op weder zien..... De boer verroerde zich niet; daar kwam ook geen antwoord, maar hij zag er uit als had hij dit verwacht te hooren en als kwam hem dit in zijne omstandigheden van rechtswege toe. Hij knikte en zweeg.</p>
<p>‘Gij moet u wel eenzaam gevoelen,’ beproeft onze herder het weder.</p>
<p>‘Wat blieft dominé?’</p>
<p>‘Ik meen, dat ge zoo alleen zult zijn in uw gevoel!’</p>
<p>‘Dat is te zeggen,’ - valt de boer in met een zweem van verwondering in den toon zijner stem - ‘het werk gaat zijn gang. Mijn snaartje (nichtje) is hier. Heeft dominé haar niet gezien?</p>
<p>Wil dominé ook een pijp?’</p>
<pb n="324"/>
<p>‘Hoe oud was uwe vrouw, Gorter?’</p>
<p>‘Achtentwintig.’ Weder een haal aan de pijp.</p>
<p>‘En waaraan is ze gestorven?’</p>
<p>‘Aan de pleurus, zegt de meester.’ Nieuwe stilte.</p>
<p>Dominé, ten einde raad, laat zijnen blik dwalen door den stal, nu ledig, want de beesten grazen buiten en plotseling valt zijn oog op een tweetal jonge kalveren, die in een afgeschoten hoekje rustig nederliggen. De twee melkwitte wezens staren hem met hunne groote, droomerige oogen zoo wonderlijk aan en eensklaps valt 't hem in, hoe de hand der boerin, die daar nu koud en verstijfd nederligt, achter gindsche bruin gelakte deur, voor weinige dagen wellicht nog streelend henenvoer over hunne gekroesde koppen. - ‘Zij was zeker goed voor het vee,’ zegt hij half bij zich zelven, half tot den zwijger naast hem en gij zult haar missen in de boerderij, Dirk Gorter!’</p>
<p>Maar deze heeft zich omgewend. ‘Goed voor het vee,’ klinkt het luid en onverwacht van de overzijde der tafel; ‘ja, dat was ze; en, (hier wordt de pijp uit den mond genomen) keezen kon ze, keezen; daar was er geen beter op het dorp!’ Toen, na een oogenblik zwijgens, terwijl er iets blinkt tusschen de neergeslagen wimpers: ‘Ze haalde altijd de hoogste markt.’</p>
<p>Waarom greep onze pastor de hand, de ruwe vereelte hand van den stoeren West-Fries en drukte die? Zoo zaten ze een oogenblik zonder iets te zeggen die beide mannen. Ze hadden elkander verstaan: ‘ze haalde de hoogste markt’ - ja, dat was de gevoelige plek onder Dirk Gorters wambuis. Die vrouw was de glorie geweest van den boer. Dat zij voor haar producten de hoogste prijzen had gemaakt, had haar in Dirks boerenziel een eerzuil gesticht.
<pb n="325"/>De arme kerel had zijn vrouw op zijn manier bewonderd en vereerd; de traan die uit zijn grijze oogen vloeide, was een stomme tolk van hulde en erkentelijkheid.</p>
<p>Toen dominé naar huis wandelde, dacht hij er over na, hoe jammer het is dat menschen zoo zelden menschen verstaan en wij zoo weinig in elkanders denken en voelen ons verplaatsen kunnen. Onder het letterschrift, dat zeden en gewoonten, levenswijze, stand en kerk en wetenschap over de oppervlakte onzer ziel schrijven, moet toch het oorspronkelijk schrift der natuur verborgen wezen. Waarom zijn onze oogen zoo zwak dat wij 't niet bespeuren? Daar moet toch in ieder hart, ook in het meest wonderlijke, zoo'n hoekje zijn, waar de mensch den mensch terugvindt. Konden wij 't maar vinden altijd - konden wij 't 't maar vinden! - Dominé is op weg een goed pastor te worden.</p>
<p>‘Wel, hoe is het gegaan?’ vroeg vrouwtje toen haar man zich naast haar op de sofa had gezet in de gezellige huiskamer. - ‘Beter dan ik had gedacht,’ was 't antwoord; doch 't was mijne schuld niet, voorwaar. - Ik heb eene ingeving gehad; die kwam nu wel niet van boven, doch dat behoeft ook niet. De waarheid, die wij zoeken zoo hoog boven de wolken, is dikwijls zoo dicht hij ons. De kleine lichtjes om ons henen gestrooid zien we over 't hoofd om naar de groote zon te staren, wier licht ons oog niet verdragen kan.’ Toen legde hij zijn hoofd op den schouder van zijn vrouw en beiden keken door het opene venster naar den met starren bezaaiden hemel. Het avondkoeltje droeg den geur der bloemen naar binnen. De lamp brandde zoo gezellig en wierp haar vredig licht door het vriendelijk kluisje. De pendule sloeg tien.....</p>
<pb n="326"/>
<p>'t Moet toch vreeselijk wezen, zoo alleen, zoo alleen!’ fluisterde een lieve, zachte stem en het blonde kopje vleide zich aan de borst van den beminde en drukte zich vaster aan dat trouwe hart.</p>
<p>&nbsp;</p>
<p>Jaren zijn verloopen. Dominé heeft zijn dorpsleven verwisseld tegen een standplaats in de stad, doch zijn kleine trouwe gezellin heeft boerin Gorters voorbeeld gevolgd en is heengereisd naar dat andere, geheimzinnige land. Dominé heeft nu zich zelven moeten troosten en 't ging hem daarbij als Dirk Gorter. Hij legde zich zelven alle troostgronden voor, maar zij bleken te zwak en hadden geen vat op zijn ziel. Toch was daar iets dat als een zachte zoelte van weemoedigen troost voer door het snerpen der smart en dat was - wat er in de herinnering onzelfzuchtig is - de dankbaarheid. - Ook zij haalde in haar leven - de hoogste markt.</p>
<p>&nbsp;</p>
<p>Dordrecht Oct. 1876.</p>
<p>&nbsp;</p>
<p><hi rend="sc">j.h. hooijer</hi>.</p>
</div>
<div type="chapter">
<interpGrp>
<interp type="primair" value="byva001"/>
<interp type="secundair" value="frank01"/>
</interpGrp>
<pb n="327"/>
<head rend="h3">M<hi rend="sup">lle</hi> de Lespinasse en J.J. Rousseau.
<lb/>
Een paar hoofdstukken uit het gemoedsleven der 18<hi rend="sup">e</hi> eeuw in Frankrijk.</head>
<head rend="h4">I.</head>
<p>Het is een koninklijk privilegie van eenige weinige uitgelezenen, dat hun namen onafscheidelijk verbonden zijn met de eeuw, waarin zij geleefd en gewerkt hebben. Zij blijven niet langer personen, zij worden het zinnebeeld van de beschaving, van het streven van hun tijd; hun eeuw wordt naar hen beoordeeld, en men oordeelt over hen naar hunne eeuw.</p>
<p>In dien zin is de 18<hi rend="sup">e</hi> eeuw, de eeuw van Voltaire. Welk een rijke schat ligt voor ons uitgespreid bij het hooren van dat eene woord: Voltaire; wat opent zich voor ons oog een breed verschiet van kennis, van maatschappelijk leven en van kunst, dat hij beheerschte door zijn schitterend, bewegelijk, geestig verstand.</p>
<p>Wij bewonderen al die pracht, maar - er wordt iets gemist dat het volle menschelijke leven geeft aan die heerlijke verschijning; doorloopt Voltaire's werken en het is u alsof
<pb n="328"/>ge opgesloten zijt in een kunstig versierde zaal: juist genoeg verguldsel is aangebracht aan het huisraad en aan de lijsten welke het damasten behangsel omzoomen om u opgewekt te stemmen, niet zoo veel om uwe aandacht af te leiden van de wijze en schalksche woorden, welke het gesprek kruiden der verzamelde gasten, geestige abbés en edellieden, schoone gepoederde vrouwen. Toch op den duur wordt het u te eng in de geparfumeerde atmospheer en onder het schijnsel der waslichten, een onbestemd heimwee naar frissche woudgeur rijst in u op, gij zoudt de zware gordijnen willen opligten en de vensters willen ontsluiten - - -; waarvoor? het is immers diepe duisternis daar buiten en hier in de zaal is het gezellig en warm.</p>
<p>Wat ontbreekt er dan aan het talent van Voltaire? Hetzelfde wat aan zijn karakter ontbreekt: zin voor het ideale, het overmeesterende diepe gevoel, dat eenheid en overtuiging geeft aan het leven; onttrekt u eens aan de gedachte, zoo ge kunt, dat gij tegenover hem staat als tegenover een acteur, die u vermaakt, die uw weetlust prikkelt, maar die altijd door een rol blijft spelen, gij bewondert hem, doch hem lief te hebben - daarvoor mist hij dat namelooze iets, dat een geheimzinnigen band vormt tusschen mensch en mensch, en waarvoor de taal te machteloos is om het in een enkel innig woord uit te drukken.</p>
<p>Gelijk Voltaire, zoo is ook de maatschappij der 18<hi rend="sup">e</hi> eeuw. Met spijt terugziende op de jaren, welke hij in de Parijsche kringen had doorgebracht, zeide een geestvol vreemdeling eens: ‘Daar alleen verstond men wat leven is.’</p>
<p>Hij had gelijk, - als te leven is: het genieten met lichten zin van de oppervlakte des levens. Men was gelukkig daar, als het geluk bestaat in het koel zich houden
<pb n="329"/>buiten alle mogelijkheden van het ongeluk, in het blijven aan den oever uit vrees voor de onbekende wereld waarheen de stroom zou voeren, die zijn breede wateren aan hun voeten voortstuwde.</p>
<p>Men had geestige vrienden, zoolang ze geestig waren, men had kleine hartstochten, om het hart meê bezig te houden, een klein verdriet om het genoegen beter te doen uitkomen, men was goed - soms, om een opgeruimd geweten te hebben, men was weetlustig om het verstand zijn voedsel te geven, om zich te kunnen onderscheiden. Wel kwam de dood van tijd tot tijd een gaping brengen in een kring van bekenden, maar wat was hij anders dan een toevallige omstandigheid, die een goeden vriend een verre reis liet ondernemen; men trachtte te vergeten, men vergat, een ander vulde den kring weder aan, en waar bleef de prikkel van den dood<note n="1)" place="foot">Ik kan niet nalaten hierbij de woorden aan te halen uit een brief aan Madame d'Epinay, geschreven om haar te troosten over het verlies van haar vriend Helvetius; zij schetsen de richting van een geheel tijdperk: ‘Ma belle dame, s'il était bon à quelque chose de pleurer sur les morts, je viendrais pleurer avec vous la perte de M. Helvetius; mais la mort n'est autre chose que le regret des vivans. Si nous ne le regrettons pas, il n'est pas mort; tout comme s'il ne serait pas né. - Mais enfin le mal de la perte d'Helvetius est le vide qu'il laisse dans la ligne du bataillon. Serrons donc les lignes... et rien n'y paraitra.’</note>.</p>
<p>Wilt ge die schitterende wereld met haar volmaakte manieren voor u zien herleven, zoo treedt een van die beroemde salons der 18<hi rend="sup">e</hi> eeuw binnen waar een talentvolle gastvrouw een schaar van ‘<hi rend="spat">beaux esprits</hi>’ om zich vereenigt.</p>
<p>Wij zijn in den salon van Madame Geoffrin. De gast-<pb n="330"/>vrouw is reeds bejaard, zij heeft het eens voor altijd opgegeven, moeite te doen om jong te blijven of te schijnen, een stemmig kleed alleen opgeluisterd door fijn linnen en kant is haar gewone dracht. Let eens op met welk een fijnen tact zij orde weet te houden onder haar gasten, geen minderen dan Diderot en d'Alembert en Marmontel. Wordt het gesprek wat te levendig, of wordt een onderwerp aangeroerd, dat haar ongepast voorkomt dan brengt zij met haar eenvoudig: ‘Voîlà qui est bien,’ het gesprek op een andere zaak over. Anders mengt zij zich zelden in het gesprek, als om het aan den gang te houden; dan plaatst zij haar anecdote of haar <hi rend="spat">bon mot</hi>.</p>
<p>In een hoek van het vertrek zit haar echtgenoot, hij moeit zich weinig met de gasten, hij is tevreden als men hem met rust laat. De gasten spotten over zijn onbeduidendheid. Men verhaalde, hoe Mijnheer Geoffrin de wijd vermaarde Encyclopaedie, die in twee kolommen op één bladzij gedrukt was, las alsof de regels op de pagina doorliepen, en daardoor vond, dat het werk wel heel mooi maar een weinig hoog voor hem was. Eens vroeg een vreemdeling aan Madame Geoffrin, waar toch die oude heer gebleven was, die vroeger zoo geregeld haar diners bijwoonde, en dien men nu niet meer zag. Zij antwoordde droogweg: ‘Dat was mijn man, hij is dood.’</p>
<p>Madame Geoffrin was rijk en mild. Zij was weldadig, omdat het haar een behoefte was tevreden gezichten om zich heen te zien. ‘Donner et pardonner’ was haar leus, een edel devies, ware het haar niet gemakkelijk geweest te geven, nu zij vermogend was, en misschien nog gemakkelijker, te vergeven, wijl de rust van haar geest haar boven alles ging. Haar weldoen was een ander, een ver-<pb n="331"/>fijnd egoïsme, <hi rend="spat">haar</hi> wijze om zich van de ongeriefelijkheden der wereld af te maken, want zij wilde geen dankbaarheid voor haar giften, die haar misschien nog verder zou verplichten.</p>
<p>En zij vertelde, ten bewijze hoe lastig een mensch kon worden die dankbaar was, haar verhouding tot de vrouw, die haar room leverde. Zij had haar eens wanhopig gevonden over het verlies van haar eenige koe, en haar daarom twee nieuwe daarvoor in plaats gegeven, een meer om haar te troosten over haar verdriet; nu kon zij zich niet van het goede mensch losmaken hoe slecht ook de room was, en moest haar bestellingen voort laten duren, omdat de boerin anders op nieuw wanhopig zou worden.</p>
<p>‘Ik houd niet van bergklimmen, noch met mijn voeten, noch met mijn geest,’ zoo drukte zij zich wel eens uit om de eigen aard van haar geest aan te duiden; en in die woorden komt ons als een echo te gemoet van het streven der maatschappij in de 18<hi rend="sup">e</hi> eeuw.</p>
<p>Zijn er dan geen karakters in die wereld, voor wie dat tooverwoord <hi rend="spat">Voltaire</hi> nièt de sleutel is, die ze voor ons opent? Misschien.</p>
<p>Madame Geoffrin verzocht nooit dames op haar diners of soupers; die leidden de aandacht van haar gasten te veel af, zij maakte slechts een uitzondering voor <hi rend="spat">Mademoiselle de Lespinasse</hi>. Wel was zij een uitzondering waard; ook voor ons. Want hoe ook bij den eersten oogopslag haar leven schijnt samen te vallen met den kring, dien wij leerden kennen, dring dieper door in dat bestaan en een nieuwe wereld van gevoel en van hartstocht ontsluit zich.</p>
<p>Haar geschiedenis is in weinig woorden verteld.</p>
<pb n="332"/>
<p>Zij was van adelijk geslacht, maar bij eenvoudige burgerlieden opgevoed omdat haar geboorte de schande was van haar moeder. Ouder geworden kwam zij in een ondergeschikte stelling te midden van haar familie terug, half als gouvernante, half als arme bloedverwant.</p>
<p>Daar vond haar Madame Du Deffant, de bekende vriendin van Walpole, de meest gevreesde kunstregtster van de letterkundige beweging in Parijs. Bekoord door haar vlug verstand, haar geestige naieveteit, begreep deze dat de jonge Julie Lespinasse een aanwinst zou zijn voor haar salon, een pikante nieuwigheid, die frisch leven zou bijzetten aan haar verouderde graties. Zij stelde haar dus voor mêe naar Parijs te gaan, op voorwaarde dat zij haar gehoorzaam en onderdanig zou zijn. Julie nam aan, op welke voorwaarden ook; alles was beter dan het doodende leven op een kasteel in de provincie, waar zij de verschoppeling was.</p>
<p>In 't eerst ging het naar wensch. De jongere dame was verrukt over het scherpe doordringende verstand van de oudere en zij lokte nieuwe gasten in den gastvrijen salon. Zedig hield zij zich op den achtergrond, sprak slechts, wanneer Madame Du Deffant niet deelnam aan het gesprek, en weet haar succes aan hare vriendin. Waren de gasten verdwenen, dan vermaakte zich Julie met al de heeren en dames, die zoo even vertrokken waren na te doen, - en Madame Du Deffant aan het lachen. Welk een kostelijke aanwinst!</p>
<p>Maar de oude dame werd blind; zij gaf daarom nog niet haar wensch naar gezelligheid op, integendeel zij eischte meer; zij kon niet alleen blijven en Julie moest haar voorlezen als het souper geeindigd was, tot diep in den nacht, om den volgenden morgen weêr te beginnen; geen oogenblik
<pb n="333"/>vrijheid. Wat een verbittering moest zich opstapelen, (te heviger omdat zij verborgen was), in het hart van Julie gedurende die slapelooze nachten, slapeloos voor haar, omdat het slapen haar niet gegund was. En tegelijkertijd wint zij in de bewondering van haar vrienden, die haar talenten nu eerst in het rechte licht zien, als zij meer op den voorgrond moet komen.</p>
<p>De gedwongen deftigheid in den grooten salon hinderde de vrienden, zij kwamen weldra een uur vroeger en verzamelden zich in de bovenkamer van het hôtel rondom de Lespinasse. Het duurde eenigen tijd voordat Madame Du Deffant iets van die geheime bijeenkomsten bemerkte. Toen zij er de lucht van kreeg barstte zij in toorn uit. Wat, men waagde het haar te verraden, haar de vrienden te ontstelen, hun geest het eerst te willen genieten, en haar de oude vrouw slechts de klieken te laten, en dat iemand die zij bij zich op genomen had, die alles aan haar had te danken, de slang! Een volslagen scheiding was het gevolg.</p>
<p>Een gedeelte der vrienden, de geestigsten, de beroemdsten volgde Julie; men wist van den koning een jaargeld te verkrijgen, wat nog meer noodig was, daarvoor werd ook gezorgd en zoo vormde zij op haar beurt een salon, en werd een van de erkende machten der 18<hi rend="sup">e</hi> eeuw. Zij gaf geen diners, daarvoor was ze te arm, - men vond haar dagelijks thuis tusschen het diner en het souper van 5-9 uur, - ze was ook niet schoon, de eerste jeugd reeds voorbij, maar ze had de gaaf om te behagen, ieder het woord te kunnen zeggen, dat hem paste, nooit over zich zelf te spreken, daarentegen veel over de personen tot wie ze sprak, hùn verstand en talenten te laten uitkomen. ‘Hoe graag zou ik de zwakke ziĵ van ieder willen kennen’ riep
<pb n="334"/>zij eens uit; de zwakke ziĵ om van ieders hart meester te zijn.</p>
<p>Zoo opgewekt te midden van haar kring, te midden van feesten en soupers bleef zij dezelfde tot haar dood op haar 43<hi rend="sup">e</hi> jaar in 1776. Maar onder dat schijnbaar kalme leven had zich een hartstochtelijk, bijna wanhopig drama afgespeeld. Men wist wel iets in de wereld van haar bijzondere gehechtheid aan een jong spaansch edelman, die aan een slepende ziekte gestorven was, men schreef het verdriet dat men soms bij haar opmerkte aan diens vroegen dood toe; de werkelijkheid echter was veel tragischer. Brieven, jaren na haar dood openbaar gemaakt, hebben ons over haar innerlijk bestaan gedurende de laatste levensjaren ingelicht.</p>
<p>Het is waar dat zij een groote liefde had opgevat voor den markies de Mora, den zoon van een der eerste Spaansche edelen; maar terwijl deze op verzoek van zijn familie en om redenen van gezondheid naar het Zuiden vertrok met het doel om spoedig naar Parijs terug te komen en ondertusschen met haar in de levendigste briefwisseling bleef, - terwijl hij afwezig was, nog vervuld van zijn beeld, ontmoette zij M. de Guibert, een jong kolonel van 29 jaar, wiens eerste stappen in de beschaafde wereld van Parijs begeleid werden door een enthousiast koor van loftuitingen over zijn kennis van militaire zaken, over zijn tragedies, over zijn verzen.</p>
<p>Julie behoorde tot die aanbidsters van zijn persoon, was de hartstochtelijkste daaronder; en vergat berouwvol, niet zonder bitteren strijd, den markies de Mora. De Guiberts ijdelheid was gestreeld, hij liet zich beminnen, de stem van een der orakels in de maatschappij was <hi rend="spat">hem</hi> veel waard.
<pb n="335"/>Zij onderwijl is geslingerd tusschen haar eerste liefde, zoo kalm, zoo vol vertrouwen van beide kanten, zoo met geheele opoffering beantwoord, en deze nieuwe hartstocht, die zij weet, dat een onverschillige geldt.</p>
<p>Dat gevoel van geen uitweg te kennen uit dezen verscheurenden tweestrijd drukt zij bewonderenswaardig uit in haar brieven aan Guibert: ‘mijn denken helpt mij niet meer, ik kan niets meer zien, ik onderscheid niets meer, ik rust alleen uit in het denkbeeld van den dood, er zijn dagen waarop dat mijn eenige hoop is; maar ik voel ook juist het tegenovergestelde, ik voel me soms vastgebonden aan het leven (<hi rend="spat">je me sens garrottée à la vie</hi>). Wat zal ik zeggen, de overmaat van mijn besluiteloosheid verwart mijn geest, en onder het gewicht van het leven wordt mijn ziel vernietigd. Wat moet ik doen, wat zal er van me worden? zal 't het gekkenhuis of het kerkhof zijn, dat mij van mij zelf zal verlossen.’ Die uitdrukking komt telkens terug onder haar pen: ‘la mort est le besoin le plus pressant <hi rend="spat">de mon âme</hi>, <hi rend="spat">et je me sens garrottée à la vie</hi>.’</p>
<p>Eén troost heeft ze, éen ding doet haar ellende zelfs haar lief worden, 't is dat zij een geweldige aandoening ondervindt, dat zij zich voelt leven. ‘Ik houd niets van wat maar half is, van wat onbeslist is, van wat maar een beetje is. Ik versta de taal der gewone menschen niet: zij amuseeren zich en zij gapen: zij hebben vrienden, en zij hebben niets lief,’ (‘Ils ont des amis et ils n'aiment rien,’) <hi rend="spat">je vis</hi>, <hi rend="spat">j'existe si fort</hi>, <hi rend="spat">qu'il y a des moments où</hi> ‘<hi rend="spat">je me surprends à aimer à la folie jusqu'à mon malheur</hi>.’</p>
<p>Zij zoekt die stemming op. Aan het genieten van dat
<pb n="336"/>grievende leed kan zij zich niet meer onttrekken. Zij vindt dat leed weer bij het aanhooren van de muziek van Glück.</p>
<p>‘Il n'y a qu'une chose dans le monde, qui me fasse du bien, c'est la musique, mais c'est un bien, qu'on appellerait douleur. Je voudrais entendre dix fois par jour cet air qui me déchire, et qui me fait jouir de tout ce que je regrette: J'ai perdu mon Eurydice,’ en elders ‘Hier j'étais si triste! je venais d'Orphée. Cette musique me rend folle: elle m'entraîne; je ne puis plus manquer un jour: mon âme est avide de cette espèce de douleur.’</p>
<p>Intusschen is haar liefde aangegroeid tot een noodlottige macht over haar, hoe de Guibert haar ook moge behandelen, zij behoort hem toe, hoe scherp zij zijne fouten zie, zij kan zich niet aan de heerschappij van haar hartstocht onttrekken, om hem een stelling in de wereld te verschaffen leent zij er zich toe hem een rijk huwelijk aan de hand te doen; ‘Je suis entraînée vers vous par un attrait, par un sentiment que j'abhorre, mais qui a le pouvoir de la malédiction et de la fatalité..... mon âme se révolte contre votre action, et mon coeur est rempli de tendresse pour vous.’ Een liefde die misschien haar hoogste uitdrukking vindt in dien enkelen regel dien zij hem eens schrijft gedagteekend: ‘De tous les instans de ma vie,’ ‘Mon ami, je souffre, je vous aime, et je vous attends.’</p>
<p>Hoe te midden dier ellende in het leven te blijven! Haar gezondheid verdwijnt, een kwade hoest komt op, zij neemt opium, verdubbelt de dosis om tot eenige rust te komen, zij voelt zich sterven.</p>
<p>En onderwijl ontvangt zij haar vrienden lachend, geestig; als de beschaafdste gastvrouw onderhoudt zij zich met hen, zij hebben medelijden met haar slechte gezondheid,
<pb n="337"/>zelfs haar beste vriend raadt haar verdriet niet. Wel zal het verlangen bij haar opgekomen zijn iemand haar geheim mede te deelen, hem te vragen haar van zich zelf te redden, maar zij onderdrukte die stemming, en toen zij stierf uitgeput na drie jaren van strijd, wist geen der bezoekers van haar salon, wat er omgegaan was in dat hart.</p>
<p>Is er een scherper contrast denkbaar, dan dat waartoe wij ingewijd worden door die eene geheime bladzijde uit het leven eener ongelukkige vrouw: aan de eene kant hooren wij nog ons te gemoet klinken het koele zelfzuchtige woord, dat misschien het best de vriendschaps-verhoudingen dier verfijnde wereld kenmerkt: ‘Ik kan niet buiten mijn vrienden, maar eigentlijk wat geef ik om hen?’ (‘J'ai le malheur de ne pouvoir me passer de ceux dont je ne me soucie point’), en daartegenover die tonen van innig smartelijk gevoel, de aanwijzing van een onverbreekbaren, noodlottigen band, die mensch aan mensch verbindt.</p>
<p>Er klopt dus nog een ader van hartstochtelijk leven door dat marmerkoude lichaam der 18<hi rend="sup">e</hi> eeuw? Zeker; Voltaire moge heerschen over de schitterende, <hi rend="spat">gelukkige</hi> kringen, hij kan niet weeren dat de groote stroom van het echte menschenleven met zijn leed en zijn vreugde, met zijn oneindige verwachtingen, zijn teleurstellingen en zijn idealen, - hij kan niet weeren dat die stroom zijn golfslag doe gevoelen te midden dier bevoorrechte wereld. Hij moet zijn macht met eene andere macht deelen, en ook die macht is belichaamd in een persoon.</p>
<p>Naast Voltaire staat Jean Jacques Rousseau.</p>
<div type="section">
<pb n="338"/>
<head rend="h4">II.</head>
<p>In het jaar 1749 schreef de academie van Dyon een prijsvraag uit: ‘of de herleving van kunsten en wetenschappen er toe bijgebracht heeft de zeden te verbeteren.’ Zij verwachtte natuurlijk een lofrede op de beschaving; het stuk, dat zij bekroonde, was een smaadschrift op kunst en wetenschap, die het hart verdorven, de waarheid uit het leven weggenomen, de deugd in vergetelheid hadden gebracht, terwijl alleen het talent werd geëerd. Het boek, maakte opgang. Men vond de gedachte vreemd, stootend, men was gewend aan een tegenovergestelde beschouwing, maar juist daarom bracht het een grooter indruk teweeg.</p>
<p>En toen vier jaar later in 1753 een nieuwe prijsvraag van de academie ‘wat is de oorsprong van de ongelijkheid onder de menschen’ op denzelfden toon, door denzelfden schrijver beantwoord werd, toen daarin werd betoogd, dat de inrichting der maatschappij de schuld was van de ongelijkheid der menschen, dat het geluk alleen bestaan had in de tijden van zorgelooze onschuld, in den natuurtoestand, toen de mensch noch een vaste woning had, noch een bepaalde werkzaamheid, noch behoefde na te denken, - want l'homme qui médite est un animal dépravé, - toen won de meening veld, dat een nieuw, eigenaardig talent was opgetreden, dat voor zich en voor anderen een nieuwe baan gebroken had.</p>
<p>Het was een linksche ongezellige man, de schrijver <hi rend="spat">Rousseau</hi>, een man met slechte manieren en slechte gezondheid; als componist en muziekmeester was hij in Parijs gekomen, had bescherming gevonden bij eenige groote heeren en
<pb n="339"/>dames en was zoo in kennis geraakt met de mannen, die den toon aangaven in de Parijsche wereld. In die wereld bekoorde hij niet thuis. Als hij in gezelschap verscheen toonde hij de gewone regels van beleefdheid niet te kennen, hij was afgetrokken, sprak zelden en dan nog te onpas; het was een <hi rend="spat">beer</hi> (<hi rend="spat">un ours</hi>), in één woord, met kuren, met slecht humeur, die boos werd zonder dat men wist waarom, dien men door een kleine goedheid onbeschrijfelijk gelukkig maakte, en als hij zich verbeeldde in iets gemanqueerd te zijn, wanhopig.</p>
<p>Toch werd hij aangehaald vooral door de dames, - die zich ten taak stelden den beer te temmen, of liever omdat zij begrepen, dat achter dien ongemanierden pruiler een ander man school, vol gevoel en verbeelding, een fijn opmerker, ook een geest die in trots en onafhankelijkheid allen overtrof. Wie hem eens geraden had bleef hem getrouw ondanks zijn ruwheid, ondanks een voorkomen, dat, geestig en sprekend slechts, als hij zich opgewonden en bezield voelde, een onaangenamen indruk in de herinnering achterliet.</p>
<p>Het duurde eenigen tijd voor dat de mannen zich tot hem getrokken voelden, zij hebben eerst de geestdrift van de vrouwen moeten ovememen. Men lachte er om, dat hij den natuurstaat aanprees, en tegen de beschaving te velde trok; zeker omdat hij overtuigd was in gezelschap niet zoo te kunnen schitteren als zijn vrienden, en meer op zijn plaats in een bosch, de beer. Voltaire, voor wien Rousseau vroeger een opera gedeeltelijk gecomponeerd had, schreef hem op ironischen toon als aan iemand waarop het niet veel aankomt na de lezing van zijn Discours sur l'Inegalité: ‘On n'a jamais employé tant d'esprit à vouloir
<pb n="340"/>nous rendre bêtes. Il prend envie de marcher à quatre pattes, quand on a lu votre ouvrage. Cependant comme il y a plus de 60 ans, que j'en ai perdu l'habitude, je sens qu'il est malheureusement impossible de la reprendre et je laisse cette allure naturelle à ceux qui en sont plus dignes que vous et moi.</p>
<p>En niet alleen in dien brief haalt Voltaire spottend de schouders op, hij heeft hem nooit kunnen, nooit willen begrijpen, het was ook een geheel verschillend karakter, een geheel verschillend leven, dat tegenover hem stond. Voltaire schitterend, buigzaam, wat hem overvallen mocht altijd op zijn voeten terecht komend, ten laatste rijk, geëerd, de koning Voltaire; - Rousseau, een arme zwerver, nergens op zijn plaats, wanneer het geluk hem lokt bevreesd zich terugtrekkend, altijd eenzaam; hoe verder hij het leven in gaat, hoe grooter zijn invloed wordt, hoe meer donkere wolken zich om zijn hoofd zamenpakken, totdat zijn verstand en zijn hart breekt onder de zware last.</p>
<p>Om hem te begrijpen laat ons trachten zijn levensloop te volgen.</p>
<p>Jean Jacques was een droomer van zijn vroegste jaren af, het gevoel was het eerst bij hem wakker geworden, zoo als bij alle kinderen, maar heeft machtig die eerste plaats blijven behouden. Vrouwelijk van aard, ik bedoel niet verwijfd, had hij een vaste steun noodig gehad om zijn weg te kunnen vinden. Zijn moeder stierf bij zijn geboorte, zijn vader een horologiemaker te Genève, was geen man, om hem een goede leiding te geven; ongedurig, zwak, was hij in zijn hart een egoïst. Hij hield van zijn vroeg ontwikkelden zoon, hij hield ook veel van roman lezen en zoo zaten beiden vader en zoon van 6 jaren,
<pb n="341"/>ieder op zijn beurt na het souper voorlezende, tot dat het deel uit was, tot dat soms de ochtend begon aan te breken en de vader beschaamd moest zeggen: ‘Laat ons naar bed toe gaan, ìk ben het kind van ons tweeën.’ Een verstandige opvoeding voor een gevoelige jongen, die daardoor zijn verbeelding vulde met allerhande princessen en avonturen, en in die tooverwereld geheel leefde.</p>
<p>En ook dat huiselijk zamenzijn moest hij spoedig missen. De oude Rousseau had een twist met een aanzienlijk man, en moest dientengevolge Genève verlaten, zijn zoon bleef achter bij de familie, die hem aan vreemde handen overliet. Een bedorven kind op kostschool, men kent dat: hartstochtelijk hangend aan een jongen kameraad, voor wien het sympathie gevoelt, even hartstochtelijk, wanneer het om een klein vergrijp, misschien onrechtvaardig gestraft wordt. Een van die tooneelen bleef Rousseau zijn leven door bij, hoe hij valsch beschuldigd 's nachts in bed in zijn tranen bijna stikte, zijn hoofd zenuwachtig in de kussens borg, dan op ging zitten en met luider stem wel honderdmaal achter elkander riep ‘beul! beul! beul!’ Jongensleed, maar dat zijn natuurlijken aanleg ziekelijk ontwikkelde. Hij voelde zoo fijn met zijn verbeelding, dat leed, een ander voor zijn oogen aangedaan, hem onuitstaanbaar was, hem razend maakte.</p>
<p>Wie zoo teeder is, is ook ontvankelijk voor genot, dat voor geen ander is weggelegd. Hem brengt een schoon landschap, een lief gezicht in extase, een droom een zoete fantasie brengt overweldigend geluk, en dat geluk slurpte de droomer met volle teugen in.</p>
<p>Het werd onderwijl tijd een beroep te kiezen, hij kwam bij een horlogiemaker in de leer, en was daar lui, snoep-<pb n="342"/>ziek; hij stal meer uit zwakheid dan boosheid, ruw daarvoor behandeld, zette hij zijn hoofd er tegen in, werd stil, in zichzelf gesloten, ontevreden, wanhopig. Alleen Zondags had hij vrij, dan ging hij buiten de stad wandelen, zoo ver hij kon, en - vond 's avonds dikwijls de stadpoort gesloten: men moest dan buiten blijven en de nacht onder den blooten hemel doorbrengen. Welk een onthaal hem den volgenden morgen bij zijn meester wachtte laat zich begrijpen. Toen het weêr eens gebeurde besloot hij voor goed weg te blijven en zijn vaderstad den rug toe te keeren. Hij was toen 16 jaar (in 1712 is hij geboren).</p>
<p>Vrij, - de wereld lag voor hem open in een gulden verschiet, hij zou een vorstin bekoren door zijn zang en in een paradijs van weelde zijn dagen slijten. Voorloopig moest hij zien te eten te krijgen. Een pastoor in Savoie nam hem op, die een Calvinistisch zieltje uit Genève zocht te bekeeren tot den schoot der katholieke moederkerk. Zijn argumenten beteekenden niet veel, maar zijn eten was uitstekend, en een argument dat met een goed diner eindigt kan niet slecht zijn. Rousseau was door hem gewonnen, hij wilde zich gaarne bekeeren. De pastoor zond hem naar Madame de Warens, zelve een bekeerling, die van den koning van Sardinië een jaargeld trok, en verdoolde harten op den goeden weg leidde, welken zij eindelijk gevonden had. Jean Jacques gaat heen, talmend onder weg, of hij niet de princes zal ontmoeten, die hem gelukkig maken zal, langzamer gaande hoe meer hij Annecy de woonplaats van Madame de Warens nadert, angstig voor die stijve, vrome dame, die hem onder handen nemen zal. Hij komt aan haar huis, ze is op het punt de deur uit te gaan, om de
<pb n="343"/>mis bij te wonen, hij reikt met neergeslagen oogen zijn inleidings-brief over, slaat ze bedeesd op en ziet - een zacht lachend betooverend gezicht met blauwe oogen vol liefde, hij staat roerloos van bewondering, tot een bevallige stem hem wekt. ‘Arm kind, je bent jong genoeg, om zoo alleen het land af te loopen. Maar ga nu maar in huis, zeg, dat men je wat te eten geeft, na de mis zullen we zamen wel praten.’</p>
<p>Na de mis werd het gesprek hervat. Jean Jacques was onder de bekoring; voor 't eerst van zijn leven zag hij iemand voor wie hij zijn hart durfde uitstorten, hij was welsprekend, verhaalde zijn ongevallen, bewoog het teedere gemoed van zijn beschermvrouw, - maar wat te doen? zij kon hem niet bij zich aan huis houden, dat zou opspraak geven. Ten slotte werd overeengekomen, dat hij naar Turyn zou gaan, in een hospice opgericht voor menschen, die zich bekeeren wilden, en waar men onderwijs in het geloof ontving.</p>
<p>Een reis over de Alpen naar Italië, dat stond hem aan, hij kreeg eenig geld en aanbevelingsbrieven mêe, en zorgeloos maakte hij zich op weg: droomen kon hij van die schoone vrouw, wier beeld zijn genius door het leven zou zijn, aan wie hij toebehoorde, droomen van een lachende toekomst, die hem in het land der weelde wachtte; was hij niet een Hannibal, die de wereld ging veroveren? In die stemming kwam hij te Turijn en bij het hospice, een zware sombere poort opende zich voor hem, grendels werden achter hem dicht geschoven, en hij bevond zich in een doodsch vertrek hoog en kaal, alleen verlevendigd door een groot kruisbeeld en eenige houten stoelen. Een viertal bandieten, die zich uitgaven voor joodsche Mooren, en
<pb n="344"/>eigenlijk Slavoniërs waren, welke er hun handwerk van maakten zich te laten bekeeren in Spanje en Italië, overal waar hun avonturen hen brachten, en waar er eenig geld mee te verdienen viel, - dat viertal bandieten was zijn gezelschap, om niet te spreken, van eenige vrouwen in een afgezonderd vertrek, die het zelfde peil bereikt hadden als de mannen.</p>
<p>Nu hij echter eens zoo ver was gegaan, kon hij niet meer terugtreden, hij moest de familiariteit van het gemeenste boevenpak verdragen, het zielloos onderwijs van een geestelijke aanhooren, ten slotte openlijk en plechtig in de kerk zijne vroegere ketterij afzweren; - twee mannen liepen achter hem aan, die met sleutels op een koperen schaal tikten, waarin zij de giften der geloovigen voor den jong bekeerde verzamelden. Na afloop van de ceremonie gaf men hem de luttele opbrengst, drukte hem op het hart voortaan christelijk te leven, wenschte hem geluk, sloot de deur en Jean Jacques stond op straat.</p>
<p>Tien gulden is niet veel, zelfs als men zuinig is, en waren ook spoedig verdwenen. Hij moest werk zoeken, vond dat hier en daar, ter wille van zijn mooije oogen, zijn fatsoenlijk gezicht, als hulp in een winkel, als lakei en voorlezer, als knecht van vertrouwen, hij nam de ondeugden van zijn stand over, kwam in slechte handen, verwaarloosde zijn bezigheden en werd weggestuurd. Geen nood, hij had zijn plannen, wat deed hij ook zoo lang in Turyn? Met een vriend zou hij zamen gaan reizen te voet door Piemont, Savoye, Prankrijk, waar al niet heen, misschien zou hij madame de Varens weêr zien? Geld hadden zij geen van beiden, maar hij had een kunstig fonteintje cadeau gekregen, dat zouden zij aan de boeren vertoonen, en daarmeê hun
<pb n="345"/>fortuin maken. De fontein maakte veel effect bij kinderen en keukenmeiden, veel munt echter sloegen ze er niet uit, daarenboven, wat vervelender dan altijd hetzelfde te vertoonen? Gelukkig dat ze brak, maar nu hun onderhoud! Op een goeden dag nam zijn vriend afscheid van hem, en liet hem alleen.</p>
<p>Zijn eenige hoop, zijn ster, was madame de Warens. Zou hij zich aan haar durven vertoonen, zou zij niet vertoornd zijn op hem, dat hij zoo zijn eigen geluk moedwillig vernield had? Er bleef niet anders over, minder honger dreef hem, dan verlangen naar liefde voor iemand, die hem vriendelijk toesprak; hij moest het wagen. Bevend verscheen hij voor haar, maar nauwelijks hoorde hij die vleijende stem, of gerustgesteld, viel hij onder tranen voor haar op de kniën: ‘Ben je daar weêr terug, mijn arme jongen? Ik wist wel dat je nog te jong was voor die reis, ik ben blij, dat het nog beter afgeloopen is, dan ik vreesde.’ Zij gaf last om een kamer voor hem in huis gereed te maken en Rousseau hoorde haar zeggen: ‘Men mag er over spreken, wat men wil; maar nu de Voorzienigheid hem mij terugzendt, ben ik besloten hem niet te verlaten.’</p>
<p>Zoo nam hij zijn intrek in die vreemde woning, als hulp voor de dame des huizes. Zij was een zeer bewegelijke vrouw, die het oor leende aan allerhande gelukzoekers, steeds in geldnood, steeds zich in nieuwe schulden stekende, en nooit in zorgen daarover. Een huishouden sans-gêne waar Rousseau zich recht op zijn gemak voelde; zijn werk was zeer onbepaald, hij moest haar brieven overschrijven, haar planten droogen en uitzoeken, helpen in het bereiden van geneesmiddelen, ze proeven, vooral als het een leelijke medicijn was; Madame de Warens had er pleizier in gek-<pb n="346"/>heid te maken, met hem te sollen, en hij liet zich graag bederven, zij was Maman en hij heette Petit.</p>
<p>Ondertusschen was zijn 20<hi rend="sup">e</hi> jaar aangebroken; Maman zag in, dat men iets van hem maken moest. Het oordeel van haar vrienden was, dat Rousseau wel veel beloofde, maar dat zijn uiterlijk bedroog, zijn verstand was zoo langzaam, een dorpspastoor zou al het meest zijn, dat men van hem maken kon. Hij werd dus naar een seminarie gezonden. Een seminarie na het verblijf bij Madame de Warens, het onderscheid was al te groot; en dan latijn te moeten leeren! Hij had een muziekboek meêgenomen, en daar studeerde hij in, van het latijn kwam niets terecht: hij was zelfs niets geschikt om pastoor te worden, zeiden zijn superieurs, en zonden hem terug; als welkomstgroet zong hij Maman een aria voor, het eenige dat hij gedurende zijn afwezigheid geleerd had.</p>
<p>Was dan muziek zijn roeping? Een muziekmeester in de nabijheid zou hem opleiden, hij vergezelde hem op een reis naar Frankrijk, maar in Lyon kreeg de oude man plotseling een toeval op straat, een hoop menschen verzamelt zich om hem, en als Jean Jacques ieder met hem bezig zag, maakte hij zich uit de voeten, en liet zijn meester alleen in handen van vreemden. Een zwak karakter, niet in staat een moeijelijkheid fiks onder de oogen te zien; een zieke op te passen wat een last! - en hij verlangde zoo terug naar Maman, hij doorvloog den afstand, die hem nog scheidde, hij komt aan, en - hij vindt haar niet. Ze was op reis, waarheen, dat was onbekend. Maar als men jong is troost men zich spoedig, hij begon zijn zwerftochten op nieuw zette zich neêr in Lausanne, als zangmeester, en kondigde aan, dat hij een muziekstuk van
<pb n="347"/>eigen compositie ten gehoore zou brengen, hij die noch zingen noch componeeren kon; zijn verwaandheid was hem in het hoofd gestegen.</p>
<p>De muziekanten verzamelen zich om de symphonie uit te voeren, hij legt hun vol deftigheid, den toon uit waarop het gespeeld moet worden, tikt als een magister 5 maal met zijn rol op de lessenaar, hij slaat de maat, en - daar begint de afgrijsselijkste charivari, die ooit op aarde gehoord is, de muziekanten hebben er pleizier in en spelen door, hij door schaamte weêrhouden weg te loopen met de droppels angstzweet op het voorhoofd gaat voort de maat aan te geven. De toehoorders schaterden van lachen, en maakten hem hun compliment bij het eind: hij zou zeker naam maken. Op veel discipels kon hij na zoo'n début niet rekenen.</p>
<p>Hij troostte zich met omwandelingen om het meer van Genève; diep in zijn hart school de gedachte, dat daar het geluk te vinden moest zijn, aan die trotsche oevers en dat blauwe heerlijke meer, - een zachte melancholie maakte zich van hem meester, hij hield dan stil, zette zich neer op een grooten steen en liet zijn tranen den vrijen loop. Heimwee naar het onbekende, onrust van een geest die zijn weg zoekt en niet vinden kan. - Hoe lang zou dat zwerven nog duren?</p>
<p>Vooreerst wachtten hem allerlei avonturen, hij begeleidde een bedrieger, die zich uitgaf voor een prelaat van Jeruzalem, en geld inzamelde voor het Heilige Graf, hij kwam tot Parijs, daar hoort hij dat Maman weêr in Savoie terug is, en hij maakt zich op weg te voet, betooverd door het geluk dat hem wacht. Het is de oude ontvangst die hem ten deel valt, maar het is niet meer het oude huis in
<pb n="348"/>Annecy waar men zoo'n heerlijk uitzicht op het land had, neen een sombere woning in een enge straat van Chambéry. Een zware ziekte overvalt hem daar; Maman paste hem op dag en nacht als haar kind, alleen haar zorg redde den zieke. Hun gehechtheid vermeerderde niet, dat was onmogelijk, maar werd inniger, zij deelden alles zamen, hun gedachten, hun verlangens, hun hoop voor de toekomst, hun geluk.</p>
<p>Hij herstelde niet spoedig, de buitenlucht was noodig; als zij eens zamen den zomer op het land door gingen brengen ver van al die lastige bezoekers! Maman stemde toe, zij vond een klein verblijf in een dorpje niet ver van Chambery, les Charmettes.</p>
<p>Een liefelijk vruchtbaar dal ingesloten door heuvels, een beekje in 't midden, waarvan de oevers met frisch hoog gras en lentebloemen bekleed zijn, dat is les Charmettes, een steile weg, den loop der rivier langs, voert over een grasperk naar het huisje. Het ligt daar zoo frisch en mysterieus met zijn tuin en boomgaard voor en achter de woning, op de helling van den berg, een lustoord voor een dichter om rustig te droomen en te werken en altijd in de verbeelding aan terug te denken. Rousseau was daar gelukkig, ‘je me levais’ zoo zegt hij, ‘avec le soleil, et j'étois heureux, je me promenois et j'étois heureux, je voyois maman, et j'étois heureux, je la quittois et j'étois heureux, je parcourrois les bois, les côteaux, j'errais dans les vallons, je lisois, j'étois oisif, je travaillois au jardin, je cueillois les fruits, j'aidois au ménage et le bonheur me suivoit partout, il n'étoit dans aucune chose assignable, il étoit tout en moi même, il ne pou voit me quitter un seul instant.’</p>
<p>Hij stond 's morgens voor de zon op, beklom de heuvels, genoot het uitzicht op het omringende land, bad voor
<pb n="349"/>Maman en zichzelf en dan langs een grooten omweg terugkeerende, zag hij of het raam van haar kamer al open was. Was het nog gesloten, dan bleef hij in den tuin tot dat zij wakker was, anders ging hij zijn morgenbezoek brengen, en ontbeet met haar lang onder gesprekken, waar geen eind aan was. Dan kwam het werk, hij las veel, studeerde muziek, om 12 uur werden de boeken op zij gelegd, men at zamen, en na het diner gingen beide in een beschaduwd priëel achter het huis koffij drinken, de bloemen en de groenten werden bezichtigd, de duiven gevoerd en de bijenkorven waargenomen, daarna werd de lectuur weêr ter hand genomen.</p>
<p>Zoo gingen de dagen voorbij, de een als de ander, of het moest zijn, dat ze een uitstapje maakten in den omtrek. Eén van die tochten bleef in zijn herinnering, de etensvoorraad werd vooruitgezonden, omdat zij den geheelen dag zouden uitblijven. Zij gingen van heuvel op heuvel, van bosch in bosch, dan in de zon, dan in de schaduw, rustend van tijd tot tijd, uren lang pratend over hun geluk en hoe het eeuwig zou duren. Alles op dien dag scheen hen te begunstigen. Het had pas geregend, geen stof, lustig ruischende beekjes, een frissche koelte bewoog de bladeren, geen wolken aan den horizon, de hemel helder als hun harten. Hun diner werd bij een boer gehouden en met diens familie gedeeld, die hen van harte daarvoor zegende. Na het eten zochten zij de schaduw onder groote boomen op, en terwijl Jean Jacques dorre takjes bij elkander zocht, om de koffij op te kooken, had mamaatje er pleizier in onder de struiken bloemen en planten op te zoeken, zij maakte er een ruiker van, en wees hem op de kunstige zamenschikking van de blaadjes. Maar hij lette daarop niet,
<pb n="350"/>het kwam in eens bij hem op, dat hij jaren geleden van dat geluk gedroomd had, dat hij nu genoot, - dat hij zoo eens had willen zamen zijn met die hij liefhad. Vol verrukking barstte hij los in tranen: ‘Maman, Maman! riep hij hartstochtelijk, deze dag was me beloofd, sinds lang beloofd, en ik zie niets hooger dan dit. Mocht dit altijd zoo duren!’</p>
<p>De droomer, die zijn geluk bouwde op zichzelf, den grilligste der stervelingen, en op een vrouw, die.....</p>
<p>Ongedurig verliet hij het eerst het paradijs, hij moest voor zijn gezondheid een doctor raadplegen in Frankrijk. Hij reisde als een heer, vond vrolijk reisgezelschap, dames die hem behaagden, en wie hij niet misviel, maar na lang aarzelen miste hij den moed nieuwe betrekkingen aan te knoopen, hij keerde weêr terug naar <hi rend="spat">maman</hi>, maar - vindt zijn plaats in haar hart ingenomen door een ander jongman, luidruchtig, blufferig, ijdel, onbeschaamd, hij zag in na langen tweestrijd, dat hij het veld moest ruimen; les Charmettes waren onttooverd, alleen een bitter heimwee naar het verlorene bleef.</p>
<p>Hij nam afscheid van zijn vriendin en vertrok naar Parijs met een nieuw systeem om muziek te noteeren, hij zou daarmeê zijn weg wel vinden, zooals met de fontein die hij uit Turyn had meegebracht.</p>
<p>Zijn stelsel werd verworpen door de Academie van Wetenschappen, maar het bracht hem een voordeel aan, hij kwam er door in kennis met dien kring van mannen Diderot enz., die weldra het overwicht in de maatschappij zouden verkrijgen. Hij volgde den raad van een hunner: ‘Beproef uw geluk eens bij de vrouwen, de geleerden hebben u afgewezen, misschien dat de dames u zullen
<pb n="351"/>helpen.’ En werkelijk het scheen dat die kans gunstig voor hem was, hij kreeg, door middel van een zijner hooge beschermvrouwen, een post als Secretaris bij den Franschen gezant te Venetië.</p>
<p>Achttien maanden bracht hij daar door, toen kreeg hij oneenigheid met den ambassadeur, moest zijn betrekking opgeven, en keerde terug naar Parijs, het hoofd vol met plannen voor opéras. In dien zelfden tijd verbond hij zijn lot met dat van Therèse Levasseur, vroeger bediende in een restauratie, een vrouw zonder opvoeding, brutaal, kijfziek, maar aan wie hij gehecht bleef, omdat hij aan haar gewend was. De kinderen, die uit die verbindtenis ontsproten, zond hij naar het vondelingshuis, zonder er veel bij na te denken uit vrees voor de last, die zij hem konden geven. Daarentegen liet de moeder van zijn vrouw zich niet zoo afschepen, zij kwam bij Rousseau inwonen, en noodigde haar zusters, zoons, dochters en kleindochters uit om haar gezelschap te houden, en mede de geringe inkomsten te helpen verteeren. De toekomst scheen dus zeer donker; de druk van huiselijke zorgen en plagerijen had het zonnige verleden ver op den achtergrond geschoven, toen op een lange wandeling, die hij maakte om zijn vriend Diderot te bezoeken, zijn aandacht getrokken werd door de uitgeschreven prijsvraag in een courant, welke hij meegenomen had om zijn weg te korten: ‘Heeft de herleving van kunsten en wetenschappen er toe bijgedragen om de zeden te verbeteren?’ Eensklaps kwam een lichtstraal voor zijn geest, hij vergat al zijn kwellingen, zijn kleine hartstochten, zijn teleurstellingen; zijn geestdrift nam daarvan de plaats in voor een groot doel: de waarheid te zeggen aan de wereld, de kampioen te worden voor de deugd, duizende van de
<pb n="352"/>levendigste idëen kwamen in zijn hoofd op, dronken tot waanzin toe van enthousiasme kon hij niet verder voortgaan, zoo was hij door zijn gedachten overweldigd, hij viel onder een boom neêr en bracht daar een half uur door in de grootste ontroering.</p>
<p>Ziedaar onze droomer evenals Paulus op den weg naar Damascus. Een plotselinge ingeving toont hem den weg, dien hij voortaan bewandelen moet, die hem tot roem en tot ellende zal brengen. Hij was nu reeds bij de 40 jaar, en van zijn talenten was nog niets gebleken, een linksche onbeholpen avonturier, beurtelings lakei en secretaris, dien men met de schouders aanzag, een man zonder achting voor anderen of zichzelf, misplaatst in den kring waarin hij verkeerde, terneêrgedrukt door een huishouden, waarvoor hij zich schaamde, - een enkele vingerwijzing van het toeval roept in hem zijn sluimerende begaafdheid wakker, hij stelt tegenover die hartelooze maatschappij, die slechts het verstand op prijs stelt, zijn droombeeld van geluk, dat alleen met onschuld, eenvoud en armoê gepaard gaat, en hij denkt hartstochtelijk genoeg, om gloed te vinden, waarmeê dat paradijs te schilderen. Hij geeft die koude wereld het ideaal weêr, dat zij verloren had, waar ze niet meer naar zoekt, en de onverschillige wereld in plaats van te lachen, hoort hem, en gelooft hem. Hij is niet langer een droomer, Jean Jacques, maar ee profeet.</p>
<p>En nu waagt hij het zich langzamerhand uit die maatschappij terug te trekken, waarin hij niet thuis behoort, hij wil op zichzelf staan, onafhankelijk leven, met muziekcopiëeren den kost verdienen. De vrienden vonden dat heel vreemd, juist nu hij in de mode kwam, nu ieder hem om strijd uitnoodigde, nù zich af te zonderen, dat ging niet.
<pb n="353"/>Rousseau zette zich daartegen in, een audientie bij den koning, die hem een jaargeld verzekerd zou hebben, sloeg hij af, en onderwijl steeg zijn naam, door de uitgave van zijn tweede geschrift: ‘over de ongelijkheid van de menschen.’</p>
<p>Een rechtmatig gevoel van trots deed hem verlangen zijn vaderstad Genève weêr te zien. Hij nam een omweg over Savoie om <hi rend="spat">Maman</hi> een bezoek te brengen. Er waren 13 of 14 jaren over him afscheid verloopen, jaren, die zwaar geteld hadden voor Madame de Warens, haar geldzaken waren onredbaar verward, haar schoonheid verdwenen met haar goeden naam. Rousseau moest haar in het ongeluk laten, omdat zij geen kracht had zich uit haar omgeving van gelukzoekers los te rukken, en ging door naar Genève waar hij het catholicisme afzwoer, en weder opgenomen werd als burger van de stad. Hij had wel lust gehad daar te blijven, een kleine betrekking zou hem voor 't vervolg een rustig leven hebben bezorgd, toch vertrok hij om allerlei kleine redenen naar Parijs terug. Hij vond daar een verrassing.</p>
<p>Madame d'Epinay, een groot bewonderaarster van Rousseau, had op haar buiten een kleine eenvoudige woning voor hem gereed gemaakt. Dicht bij een uitgestrekt bosch, op een afgelegen plaats, te midden van een boomgaard stond een huisje, dat men de Hermitage noemde. Zij bood hem dat als een verblijf aan, daar kon hij naar hartelust het buitenleven genieten en toch niet afgezonderd zijn van zijn vrienden: het kasteel was in de nabijheid, men kon elkander zien zooveel men wilde. ‘Mon ours voilà votre asile,’ zeî Madame d'Epinay hem op een dag, dat zij hem de plaats rondleidde. Dankbaar, tot tranen geroerd, nam
<pb n="354"/>Rousseau aan, hij die anders zoo slecht over zich kon verkrijgen, zich door een weldaad te laten binden. Hij trok er in met de lente van 1756, vergezeld door Therèse en ook door de moeder van Therèse. Maar wat maakte dat uit? Had hij niet weêr de vrije lucht boven zich, waren de oude dagen van eenzaam geluk niet weêr teruggekomen? O weelde van het droomen in de bosschen! Als maar geen lastig bezoek hem kwam storen; voor dat hij de gelegenheid had gehad te ontsnappen; was hij maar eens den hoek van het bosch om, dan met wat een hartklopping, met wat een zalig gevoel van vreugde begon hij adem te halen, en kon hij zeggen, dat hij gered was, meester van zijn tijd voor het overige deel van den dag. Dan ging hij langzaam een wild plaatsje in het woud opzoeken, een verlaten plekje, waar niets de hand der menschen toonde, waar geen lastige derde zich tusschen hem en de natuur instelde, een schuiloord, waar hij kon denken, dat hij het eerst doorgedrongen was.</p>
<p>In die verrukkelijke eenzaamheid, kwam het beeld van zijn zwervende jeugd opdagen. Hij leefde nog eens door al het genot dat hem ten deel gevallen was, hij herschiep zich zijn onbezonnen tochten, toen de wereld hem scheen toe te hooren, hij herschiep zich les Charmettes met al den toover, dien het heimwee aan het onherroepelijk verleden leent, en te midden van al die droomen klaagde hij, dat hij nooit iemand geheel had liefgehad, zoo als hij meende, dat zijn onverzadelijk hart kon liefhebben.</p>
<p>Wat nood, was hij niet een dichter? kon hij zich niet zijn eigen beelden vormen, hun zijn gevoel meêdeelen en in de wereld van eigen schepping leven? kon hij ze dan niet plaatsen op dat eenige oord ter wereld, waar men
<pb n="355"/>recht gelukkig kon zijn, aan de liefelijke oevers van het blauwe meer van Genève? Langzamerhand traden de gestalten van twee geliefden voor zijn fantasie, Julie en Saint Preux. Julie, een begaafde, veredelde Madame de Warens, St. Preux hij zelf, maar jong, dweepend, hartstochtelijk en reiner. Hij begon zijn roman ‘la Nouvelle Héloïse,’ een roman in brieven, zoo als de mode uit Engeland overgenomen meêbracht. En toen Rousseau daarmeê bezig was, nog zonder bepaald doel, schrijvende alleen wat zijn verbeelding hem ingaf, kwam een verschijning hem troosten, die hem nog eens het volle gevoel van een ideale liefde gaf, een liefde innig, hem geheel overweldigend, - maar die niet gedeeld werd, door haar die hij liefhad.</p>
<p>Het was Madame d'Houdetot, de schoonzuster van Madame d'Epinay, die zijn hart won. Hij had haar reeds vroeger ontmoet, zijn verlegenheid in gezelschap was haar een reden geweest hem vriendelijk toe te spreken, hij was bekoord door haar voorkomendheid, zij aangetrokken door zijn naam. Haar buitenverblijf was niet ver van de Hermitage verwijderd, op een morgen kwam zij Rousseau daar bezoeken. Zij verdwaalde onderweg, haar rijtuig bleef in den modder steken, in plaats zich daardoor te laten afschrikken besloot zij te voet verder te gaan, en kwam geheel beslijkt en lachend om haar avontuur aan. Rousseau noodigde haar uit zijn eenvoudig maal te deelen en na een vrolijk onderhoud scheidde men tot weerziens.</p>
<p>Een weerzien dat tot het volgende jaar uitgesteld werd, toen werd de kennis hernieuwd en inniger. Zij sprak hem over haar vriend de St. Lambert, die bij het leger afwezig was, Rousseau deelde haar leed, en terwijl zij hem tot haar vertrouwde maakte, boezemde zij hem ongemerkt de ge-<pb n="356"/>voelens in, die zij voor haar minnaar koesterde. Na haar vertrek echter, toen hij weêr aan Julie wilde denken, kon hij de gedachte aan Madame d'Houdetot niet meer verdrijven. Zijn oogen gingen open, hij had haar lief, en die liefde was een verraad; maar de hartstocht te onderdrukken was hem onmogelijk. Hij voelde zijn schuld, toch gaf hij zich aan zijn gevoel over, en trachtte de plaats van St. Lambert in haar hart te veroveren. Te vergeefs, hij was oud, ziekelijk, een beer, hij moest vreezen, dat zijn vrienden om hem zouden lachen, hij vroeg dus alleen vergunning haar te mogen blijven bezoeken en zij stond dat toe. De oogenblikken, die hij bij haar doorbracht waren de eenige dat hij recht leefde, in spanning voor dat hij haar zien zou, geheel ter neêrgeslagen, als hij scheiden moest, totdat de terugkomst van St. Lambert en zijn vertrek van de Hermitage de betrekking afbrak.</p>
<p>Want het was hem niet vergund zijn roman te eindigen, op dezelfde plaats waar hij het plan er voor gemaakt had. En dat door eigen schuld. Hij kon onmogelijk met zijn vrienden op goeden voet blijven. Er waren daarvoor verschillende redenen. Men begreep niet, hoe hij het op het land kon uithouden, hoe hij zoo lang buiten Parijs kon blijven, dat was de neiging van een menschenhater; Rousseau kon niet dulden dat men zich met zijn voorliefden bemoeide, in Parijs was hij ongelukkig, waarom moest hij om anderen te believen zijn eenzaamheid opgeven? en evenmin als hij den tact zijner vrienden deelde om zich in de wereld te bewegen, evenmin deelde hij hun overtuiging. Rousseau kon niet verdragen, dat er gespot werd met zaken van godsdienst, en die spotternijen waren de schering en inslag van de gewone gesprekken. Eens had hij zich boos gemaakt
<pb n="357"/>en was uit een gezelschap opgestaan: ‘Als het lafheid is toe te zien, dat men kwaad spreekt van een vriend die afwezig is, dan is het een misdaad het kwaadspreken te dulden over zijn God, die tegenwoordig is, en ik, mijnheeren, ik geloof aan God.’</p>
<p>De eigentlijke reden, waarom hij met zijn vrienden brak, lag dieper, lag in zijn karakter. Aan een eenzaam leven gewoon, aan een leven met zijn verbeelding, overdreef hij alles, kleinigheden maakten hem mismoedig, hij was wantrouwend, en men kon hem niet vertrouwen. Zoo had hij Madame d'Epinay beschuldigd een brief geschreven te hebben aan de St. Lambert over zijn liefde voor Madame d'Houdetot. Rousseau had zijn onrecht ingezien, had vergiffenis gevraagd en verkregen, maar dergelijke beschuldigingen hernieuwden zich telkens.</p>
<p>Het kwam tot een uitbarsting bij gelegenheid van een reis, die Madame d'Epinay naar Genève zou ondernemen, om een beroemd docter over haar gezondheid te raadplegen. Zij vroeg lachend, of hij niet meê wou gaan. ‘Et vous mon ours ne viendrez-vous pas aussi?’ Hij nam dat aanbod ernstig op, stelde zich al het ongerief voor, dat hij die ziekelijk was, op reis zich zou moeten getroosten, zijn aankomst in Genève, zijn geboortestad, als bediende van een groote dame, en toen Diderot er op aandrong, dat hij het best zijn dankbaarheid kon toonen, door zijn weldoenster te vergezellen, spiegelde zijn verbeelding hem een complot van zijn vrienden voor om hem uit Frankrijk te verwijderen. Dat zijn verhouding tot Madame d'Epinay gespannen raakte door zijn vreemd gedrag is niet te verwonderen. Oude zaken werden weêr opgerakeld, zij verklaarde hem, dat zij gelukkig was over haar vertrek, want
<pb n="358"/>ze kon het niet over zich verkrijgen, hem terug te zien. Ze vertrok zonder afscheid van hem te nemen.</p>
<p>Hij had gaarne nog den winter in de Hermitage doorgebracht, en schreef haar daarom een brief naar Genève, dat hij dadelijk haar woning had willen verlaten, zoo als zijn plicht was, maar zijn vrienden hadden gewild, dat hij de lente nog overbleef; als zij het goedvond zou hij nog zoo lang blijven. Zij gaf hem tot antwoord ‘Puisque vous voulez quitter l'Ermitage, et que vous le deviez, je suis étonneé que vos amis vous aient retenu. Pour moi je ne consulte point les miens sur mes devoirs, et je n'ai plus rien à vous dire sur les vôtres.’</p>
<p>Zijn besluit was dadelijk genomen: hij betrok een andere woning en zeî mismoedig al de schoone herinneringen, die zich aan zijn verblijf in de Hermitage vastknoopten vaarwel. Geen van zijn oude vrienden bleef hem over; met Diderot brak hij openlijk in een bericht aan het publiek, waarin hij hem van verraad beschuldigde. Diderot antwoordde hem: ‘Laat de wereld tusschen ons oordeelen, ik behoud al mijn vrienden, en gij blijft alleen.’ - Rousseau bleef alleen.</p>
<p>De woonplaats die Rousseau koos was Montmorency; in de nabijheid was het kasteel van den hertog van Luxemburg, een der eerste edelen van Frankrijk. Men liet hem niet lang in rust in zijn kleine woning; er kwam een uitnoodiging van den hertog: hij hield zich doof; de hertog kwam hem zelf opzoeken, verwonderde zich over zijn bouwvallig verblijf en bood hem een klein slot aan, dat tot het landgoed behoorde, voor al den tijd, die er noodig zou zijn, om zijn eigen huisje wat op te knappen. Rousseau nam aarzelend aan.</p>
<pb n="359"/>
<p>Hij werd een bezoeker van het luisterrijke gezelschap, dat zich des zomers op het kasteel om den hertog en de hertogin verzamelde, een tijd lang was hij de lieveling of verbeeldde zich de lieveling te zijn, - maar de plooi in zijn karakter was niet meer uit te wisschen: te trotsch, te onafhankelijk om zich te schikken in de houding van een mindere, te verlegen, met te weinig vertrouwen op zich zelf om de plaats, die hij wenschte, te kunnen innemen; vol wantrouwen ieder woord afwegend, dat tot hem gesproken werd: kon het ook een spotternij op zijn persoon bevatten? even zoo zich afvragend of hij ook door zijn woorden iemand had kunnen beleedigen; nu eens gestreeld, door de belangstelling, die de hoogst geplaatste personen van Frankrijk voor hem aan den dag legden, dan moedeloos en overtuigd, dat hij in dien kring misplaatst was. ‘Wij spelen geen gelijk spel’, riep hij eens zijn beschermers toe, ‘voor u ben ik een afleiding, gij zult mij nooit missen, maar ik hecht mij aan u en vind nieuw leed, wanneer gij u van mij aftrekt.’</p>
<p>De hertog van Luxemburg was een te groot heer om zich die grillen aan te trekken, er brak geen twist uit en Rousseau kon rustig het werk voleindigen, dat hij zich voorgesteld had, gedurende de 4 jaren dat hij te Montmorency bleef Dat was ten eerste zijn roman, la Nouvelle Héloïse. Men wist dat hij bezig was hem te schrijven, men verwachtte iets bijzonders, en die verwachting werd ver overtroffen. Het succes was zoo groot, dat de oplaag dadelijk uitgeput was; in de eerste dagen van zijn verschijning betaalde men 12 stuivers per uur, voor het leenen uit een leesbibliotheek.</p>
<p>Een groote dame, die naar een bal toe moest, sloeg het
<pb n="360"/>terwijl ze gekleed werd op, het boeide haar zoo, dat ze beval het rijtuig pas om 12 uur te laten voorkomen. Men kwam haar waarschuwen, maar zij antwoordde niets. Om twee uur, als men haar nog steeds in de lectuur verdiept vond, nieuwe waarschuwing van de bedienden. ‘Er is geen haast bij,’ zei zij, terwijl ze voortging met lezen. Na eenigen tijd liet zij vragen hoe laat het was, men antwoordde, dat het 4 uur was. ‘Dan is het te laat om nog naar het bal te gaan, laat de paarden maar uitspannen.’ Zij bleef den geheelen nacht doorlezen. Een dame, die een bal vergeet, welk grooter succes kan men hopen.</p>
<p>Natuurlijkheid en gevoel, dat was het wat Rousseau predikte en voor overtuigde harten - daarnaast wees hij de vroomheid, het godsdienstig gevoel haar plaats aan in het menschelijk gemoed. In twee andere boeken, het een over de opvoeding, <hi rend="spat">Emile,</hi> het andere over de staatsinrichting <hi rend="spat">le Contrat Social,</hi> ontwikkelde hij verder zijn denkbeelden en zijn leer. Ons bestek is te klein om over den indruk uit te wijden dien deze drie werken hebben gemaakt. In 't kort zamengevat zou men kunnen zeggen: evenals Voltaire op het denken, zoo heeft Rousseau op het vormen der karakters invloed gehad, èn Chateaubriand èn Byron zijn kinderen van Rousseau. Hun dichterlijk ideaal onder welks toover zij zoo lang de wereld gevangen hielden; hun René, hun Manfred, de held, door een schuld gedrukt, die zijn geweten pijnigt, maar trotsch daarop, dat hij een leed draagt, zoo als geen mensch lijden kan, de menschen verachtend, die hem niet begrijpen, troost zoekend voor zijn onverzadelijk hart in de gemeenschap met de eenzame natuur, dat type is aan Rousseau ontleend.</p>
<p>Hij heeft door zijn schilderingen de oogen geopend voor
<pb n="361"/>de eenvoudige schoonheid der natuur. De grootste schrijvers van onzen tijd, een George Sand, zijn daarin zijn leerlingen. Zijn opvatting van den staat is het model geweest waarnaar Robespierre, St. Just en hun partij Frankrijk hebben willen inrichten, gedurende de revolutie. Over de revolutie heen heeft hij de hand gereikt aan de godsdienstige beweging van onze eeuw, als men de godsdienst niet langer opvatte als een leerstuk, maar als een behoefte van het hart. Indien al die personen Byron, met zijn Manfred, Chateaubriand met zijn René en zijn Génie du Christianisme, Goethe met zijn Werther, Robespierre met zijn ideaal van den staat, Bernardin de St. Pierre met zijn Paul en Virginie zich om dien éénen man Rousseau scharen, indien zij van hem het woord hebben opgevangen, dat hun talenten tot leven gebracht heeft, zoo heb ik niet uitvoeriger op zijn onmetelijken invloed, ook voor onze eeuw te wijzen. Liever vergezellen wij hem verder op zijn loopbaan. Een droeve taak: de man die de eenzaamheid zocht, hij zou ze vinden maar zonder de bekoorlijkheid, waarmeê hij ze verbond, zonder de rust waarna hij verlangde.</p>
<p>Er was in den Emile (het boek dat over de opvoeding handelt) een hoofdstuk, la profession de foi du Vicaire Savoyard, waarin de noodzakelijkheid der godsdienst voor het geluk van den mensch betoogd wordt. Juist dat gedeelte gaf aanleiding tot de veroordeeling van het boek door het gerechtshof van Parijs, men wilde zeker niet dat godsdienstige zaken door ongewijde handen werden aangeroerd. Ook tegen den schrijver werd een bevel van inhechtenisneming uitgevaardigd. Hij voorkwam die door een plotselinge vlucht uit Frankrijk.</p>
<p>Waar heen nu? In Genève werd eveneens zijn boek
<pb n="362"/>veroordeeld. Uit Bern, waar hij zich een poos ophield, werd hij door de autoriteiten als een gevaarlijk man gebannen. Hij moest zijn toevlucht nemen op het gebied van Neufchâtel, dat aan den koning van Pruissen behoorde. Daar was hij veilig; Frederik II zou hem niet voor zijn opiniën vervolgen. Hij wilde nu eens geheel naar zijn overtuiging leven; zich op een groot werk toe te leggen, daar miste hij de ongebroken geestkracht toe, - te mijmeren, in zijn eigen droomwereld te leven, aan die lust kon hij voldoen. Maar zijn handen moesten bezigheid hebben, hij zou veters vlechten, daarbij behoefde men niet veel te denken, op een kussen voor zijn deur gezeten kon hij dan zich met de voorbijgangers onderhouden. Een vreemd gezicht die man met het vrouwenwerk onderhanden, gekleed in een Armenischen kastan met een pelsmuts op het hoofd, een kleedij, die hij voor zich doelmatiger vond, dan de gewone.</p>
<p>Geen wonder dat hij opspraak verwekte; ging hij over straat, de straatjeugd jouwde hem uit, begon met steenen te gooijen. Het bleef niet bij een enkelen steen, die naar hem geworpen werd, hij werd zelfs in zijn huis verontrust door het gepeupel. Tot welke schriktooneelen zijn verbeelding die aanvallen deed groeijen, is gemakkelijk te begrijpen. Hij meende een groot complot op het spoor te zijn van de vijanden die hij in Frankrijk had achtergelaten, om hem het leven te verbitteren. Hij voelde zich machteloos daartegen: wat moest hij doen? zij zouden hem immers overal vervolgen, op wien kon hij nog vertrouwen, zijn beste vrienden, of die hij onder zijn vrienden gerekend had, waren medeplichtig aan het complot.</p>
<p>Een nachtelijke belegering van zijn huis versterkte hem
<pb n="363"/>in die gedachte, en de overheid zelf van de streek moest hem verzoeken haar gebied te verlaten, ze waren niet in staat hem tegen de woede van het gepeupel te beschermen. Rousseau had op een voetreis eens het eilandje St. Pierre bezocht te midden van het Bieler meer in de nabijheid van Neufchâtel; de verlaten aanvallige ligging had hem bekoord: mocht hij daar eens wonen! Maar het behoorde onder Bern, en Bern had hem verbannen. Toch zouden ze hem dat verblijf niet kunnen ontzeggen, hij kon daar met niemand gemeenschap hebben, hij was daar als een gevangene; hij besloot de kans te beproeven, en trok er heen. Hij nam daarmeê afscheid van zijn eeuw en van de wereld, zijn naam mocht gelasterd worden, hij zou daar niets meer van hooren, hij was als dood, en kon in zijn hemel leven. Botaniseeren werd zijn afleiding, dat wil zeggen, het zwerven door het bosch, achteloos hier een bloem, daar een takje oprapen, opmerken den verschillenden vorm van de bladen, al die opmerkingen weêr vergeten, en den volgenden morgen op nieuw beginnen. Zijn droomen waren langzamerhand vervlogen, en hij moest zich toch bezig houden, al was het dan met een strootje of een grasscheutje. Een klein bootje, dat hij zelf roeide, voerde hem het meer rond; in de avondschemering liet hij het op het water ronddrijven, en kon zich ontrukt denken aan een bestaan te midden van menschen.</p>
<p>Een enkele maand slechts duurde dat geluk voor Rousseau, toen ontving hij bericht, dat de overheid van het canton Bern hem niet langer op hun grond duldde. Kon men zoo wreed zijn, hem tegen den winter te verjagen! Hij deed in ernst het voorstel, dat men hem in een of ander slot als gevangene zou bewaken, voor zijn onderhoud
<pb n="364"/>zou hij zorgen, papier of pennen zou hij willen missen als men bevreesd was voor zijn geschriften, wanneer men hem slechts de vrijheid gaf een paar boeken meê te nemen, en van tijd tot tijd een kleine wandeling te maken in een tuin. Bern bleef onverbiddelijk; hij mòest heen.</p>
<p>Hij trok besluiteloos door Duitschland, half van plan de bescherming van Frederik II in Berlijn te gaan inroepen, toen hij door bemiddeling van vrienden een uitnoodiging van <hi rend="spat">Hume</hi> den beroemden Schotschen geschiedschrijver kreeg, om met hem naar Engeland te gaan en zich daar te vestigen. Rousseau zag op tegen de zeereis, tegen het klimaat, tegen de nieuwe gezichten, die hij zou moeten zien, maar er stond niet anders op.</p>
<p>Hij nam zijn reis over Frankrijk, scheepte zich te Calais in met Hume en had vooreerst geen reden tot klagen. Hij werd gevierd in de gezelschappen, en als hij uit de drukte van Londen naar het landleven verlangde, werd hem van verschillende zijden het aanbod gedaan om buiten te komen logeeren; plotseling echter meende hij te bemerken, dat zijn vriend Hume een hoogen toon tegenover hem aannam, en hem achter zijn rug bespotte en tegenwerkte. Eens dat zij te zamen zaten bij het vuur na het souper, zag Rousseau hoe de blik van Hume doordringend op hem rustte, hij trachtte hem in 't gezicht te zien, maar kon dat niet volhouden, hij voelde zich verward, gekrenkt; wat mocht Hume bedoelen? hij vermant zich ten slotte, heeft spijt over die verdenking, en in groote ontroering valt hij Hume weenend om den hals, en roept uit. ‘Neen, neen David Hume is geen verrader, als hij niet de beste der menschen was, zou hij de zwartste deugniet moeten zijn.’</p>
<pb n="365"/>
<p>Men kan ziet voorstellen hoe de droge Schot niets van dat tooneel begreep. Hij klopte Rousseau zachtjes op zijn rug, om hem tot bedaren te brengen, en sprak hem toe: ‘Hé mijnheer, wat is er dan mijnheer! wat heb je toch mijnheer!’</p>
<p>Rousseau's hart kromp bij die woorden in: was dat dan een antwoord op zijn ontboezeming! Wij kunnen ons best de houding van Hume voorstellen, hij beschouwde zijn vriend als een zieke, aan wien men niets kan overlaten; hij moeide zich met zijn zaken, en onder vrienden lachte hij wel eens over Rousseau's eigenaardigheden, - voor 't overige met de beste bedoelingen. Maar dat alles waren zaken, die het fijne gevoel van Rousseau niet konden ontgaan, hij merkte met zijn gespannen verbeelding veel meer op, dan waarvoor men hem in staat hield, hij vergrootte dat, en weldra was Hume ook een van dat helsche complot, dat hem vervolgde.</p>
<p>En wat nu te doen, alleen, in een onbekend land, waarvan hij de taal niet verstond, te midden van een ruw volk, dat men zeker ook tegen hem zou opzetten, als dat in Neufchâtel het geval was geweest! Hij werd gejaagd, zoo als hij nog niet geweest was, zijn boeken waren niet overgekomen, hij kon niet botaniseeren, de lucht was zoo somber in dat nevelachtige Engeland, - hij werd krankzinnig van smart. Oneenigheden met den man in wiens huis hij intrek genomen had voegden zich daarbij. Hij dacht, dat men hem niet zou vergunnen Engeland te verlaten, uit vrees, dat hij de behandeling daar geleden bekend zou maken. Soms meende hij dat men hem op een geheimzinnige wijs om het leven wilde brengen. Nochmaals hij was krankzinnig van angst.</p>
<pb n="366"/>
<p>Roerend is zijn klacht in een brief aan iemand, dien hij meent dat hem helpen kan: er is geen andere uitkomst voor hem dan òf uit Engeland te vluchten òf te sterven. Laat men hem heengaan, hij belooft op zijn eer, op zijn woord, op al de gevoelens, die hij in zijn geschriften heeft verkondigd, bij al de hoop, die den ongelukkige op aarde tot troost is, dat hij voor altijd afstand doet, niet alleen van het plan om zijn gedenkschriften te schrijven, maar ook om ooit een woord van beklag te uiten over de ellende, waarin hij in Engeland gewikkeld is geweest, hij zal nooit dan met lof van Hume spreken, alles wat hij gedaan heeft werpen op zijn eigen grillig humeur; hij heeft toch geen verlangen meer om zijn gesmaden naam te herstellen, zijn moedeloosheid is hem meester; na zijn dood zal van zelf zijn onschuld aan 't licht komen. ‘Nog een woord tot uw hart gesproken’ zoo eindigt hij. ‘Gij ziet voor u een ongelukkige, die tot wanhoop gedreven is. Ik moet vrij worden of sterven. Er is geen midden.’</p>
<p>Kan men zich bedroevender vernederender rol voorstellen, dan deze van een man, wiens woorden als een evangelie werden aangehoord, door al wat in Europa zich beschaafd noemde! En in denzelfden tijd, te midden van die onrust, schreef hij aan een boek over zijn leven, zijn <hi rend="spat">Confessions</hi> een boek, waarvan enkele bladzijden zullen blijven leven, zelfs wanneer de geheele 18<hi rend="sup">e</hi> eeuw vergeten zal zijn: enkele tooneelen uit zijn jeugd, van zijn liefde, van zijn avonturen; want zelfs op de schitterendste pagina van Voltaire ligt een beetje van dat witte poeder, waarmeê hij zijn pruik poederde, maar deze bladzijden zijn zoo frisch, zoo natuurlijk, zoo onmiddelijk uit het hart geschreven; men hoort den polsslag van het leven er nog onder slaan; het schijnt
<pb n="367"/>alsof al het leed, dat hem moest overkomen, hem slechts meer en meer terugdreef tot dat eenige goed, dat men hem niet ontrukken kon, de herinnering aan den gouden wondertuin van zijn jeugd.</p>
<p>Verbitterd, misanthropisch, vol zwarte denkbeelden kwam Rousseau na een verblijf van een jaar op Britschen grond in Frankrijk terug; hij zwierf een tijd lang ongestadig rond, en zette zich eindelijk te Parijs neêr, waar hij zijn oude bezigheid van muziekcopiëeren weêr opvatte. Hij leefde zeer stil met Therèse, zijn vrouw; menschen verlangde hij niet meer te zien, hij brak op beleedigende wijs met degeen, die hun vriendschap voor hem onveranderd hadden behouden. Een enthousiaste vriendin, met wie hij sinds lang in briefwisseling was, en die hem haar bezoek aankondigde, schreef hij: ‘Je n'accepte point, madame, l'honneur que vous voulez me faire. Je ne suis pas logé de manière à pouvoir recevoir des visites de dames, et les vôtres ne pourraient manquer d'étre aussi gênantes pour ma femme et pour moi, qu'ennuyeuses pour vous.’</p>
<p>Hij wil alleen zijn, want waartoe strekt zich de macht zijner vijanden niet uit: den besten vriend weten zij van hem afvallig te maken, ieder geluk te vergallen, alleen zichzelf kan hij nog vertrouwen. Het complot van zijn vijanden vervolgt hem op al zijn schreden, omdat het als een spook in zijn ziekelijke verbeelding bestaat. Als hij op zijn wandelingen een kind ziet, dat naar hem toekomt, dan durft hij dat niet aanhalen, hoe zijn hart zich ook getrokken voelt door de aanvallige kinderlijke manieren; hij gaat door, besluiteloos, maar keert na een paar passen terug, omhelst den kleine, geeft hem geld om lekkernij te koopen, en hoort naar zijn gesnap. Hij laat zich zijn vader wijzen,
<pb n="368"/>die in de nabijheid aan zijn handwerk bezig is, en ziet tevens, dat iemand, zoo als hij zich verbeeldt, een van zijn spionnen, naar den werkman toegaat, zeker om te waarschuwen, wie Rousseau is. Jean Jacques sluipt verward, beschaamd weg. Heeft hij nog genoegen om in de omstreken van het Hôtel des Invalides te wandelen, daar de oudgedienden te groeten, met hen een praatje aan te knoopen, weldra bemerkt hij, dat men ook onder hen gestookt heeft, zij gaan hem openlijk uitlachen, zij toonen hem, zoo als hij zich uitdrukt, den geweldigsten haat.</p>
<p>Een paar kleine voorbeelden, - maar die ik juist om hun geringe beteekenis aanhaal, als een bewijs hoe groot de verbijstering van zijn geest geworden was. Hij kon niet meer dan klagen: ‘Hier ben ik dan alleen op de wereld, zonder broeder meer, zonder naaste, zonder vriend of gezelschap als mij zelf. De man, die het meest van alle stervelingen behoefte heeft aan liefde, is uit hun kring door een gemeen overleg gebannen. In him verfijnden haat hebben zij gezocht, welke kwelling mijn gevoelig hart het pijnlijkst moest aandoen, en zij hebben wreed alle banden verbroken, die mij aan de menschen hechten. Zoo zijn zij vreemden, onbekenden voor mij geworden, zij bestaan niet langer voor mij, wijl zij het zelf hebben gewild’.</p>
<p>Zijn geest verzwakte merkbaar, hij droomde niet meer, hij herinnerde zich alleen zijn droomen van vroeger, hij zat dan gebogen over zijn gedroogde kruidenverzameling, en ieder plantje moest hem terugroepen de plaats waar het geplukt was. Bij twee tijdstippen van zijn leven verwijlde hij het liefst, zijn verblijf bij Madame de Warens, en die eene maand doorgebracht op het eiland St. Pierre, als hij bij het vallen van den avond aan den oever van het meer
<pb n="369"/>op het strand zat, luisterende naar de gelijkmatige beweging van het water, dat soms fluisterende dan aanzwellende in toon, zijn mijmeringen als wiegde.</p>
<p>Ook die betrekkelijke rust was hem niet gegund; om zijn leed de kroon op te zetten, hij bemerkte, - en dat was geen begoocheling - dat zijn vrouw Therèse hem beloog en bedroog, zijn naam en zijn eer op onwaardige wijze ten spot gaf. Wat bleef er anders voor hem over als te sterven.</p>
<p>De dood was genadig; hij trof den rusteloos gejaagde weinigen tijd daarna, zoo onverwacht, dat men een zelfmoord vermoed heeft. Zijn dood blijft een mysterie, gelijk zijn leven een mysterie gebleven is.</p>
<p>Want is er grooter wonder dan die persoonlijkheid: zoo vol laagheid en zoo vol trots, tegelijk een lafaard en onafhankelijk, zooals geen van zijn gelijken zich onafhankelijk getoond heeft, een man vol gevoel, dïe zijn kinderen in 't vondelingsgesticht zond en daarbij geen huichelaar? Wat is het geheim van de heerschappij, die hij over de harten gevoerd heeft; wat is het geheim van de sympathie, waarmede wij ons nu nog tot den ziekelijken zwerver getrokken voelen?</p>
<p>Te Parijs in de gewelven der weidsche kerk van Sainte Geneviève, weleer het Pantheon door een dankbaar vaderland aan zijn groote mannen gewijd, - in die gewelven bij het vale schijnsel van eenig bleek licht, dat zich te midden der sombere zware pijlers verliest, en den indruk der duisternis nog pijnlijker maakt vindt men een gedenkteeken voor Rousseau, een houten smakeloos versierde lijkkist (maar die zijn lijk niet bevat); een menschenarm steekt te voorschijn uit dat lompe gevaarte met een fakkel
<pb n="370"/>in de hand als om de donkere nevelen te verdrijven. Ontstemd wellicht door die grillige verschijning gaat men verder maar ze houdt de verbeelding gevangen, en groeit aan tot een symbool van Rousseau's werk. Het trotsche kerkgebouw wordt een zinnebeeld van het <hi rend="spat">leven,</hi> de zonnestralen brengen er licht, er heerscht beweging, de voetstappen komen en gaan over den marmeren vloer, - maar onder het plaveisel in het donkere gewelf rusten de dooden afgescheiden van de buitenwereld, de dooden, dat zijn: de geheime verlangens, de begraven hartstochten, het onderdrukt verdriet, de verborgen eerzucht, vervlogen herinneringen, droomen voor de toekomst.</p>
<p>Rousseau nu heeft licht gebracht in die duisternis; hij heeft een gestalte gegeven aan die onbestemde gevoelens; hij heeft zijn idealen geschapen uit de innigste gedachten van den mensch, uit zijn trots en zijn berouw, uit zijn wenschen en zijn tekortkomingen, uit zijn behoefte aan geluk en zijn gevoel voor smart; hij heeft de ziel in gemeenschap gebracht met die groote trooster, de natuur; hij heeft den inhoud van het leven rijker en dieper gemaakt. Daàrin ligt het geheim zijner macht, dat is de verplichting, die wij aan hem hebben.</p>
<p>&nbsp;</p>
<p>Leiden.</p>
<p><hi rend="sc">w.g.c. byvanck</hi>.</p>
</div>
</div>
<div type="chapter">
<interpGrp>
<interp type="primair" value="niev001"/>
<interp type="primair" value="18761100"/>
</interpGrp>
<pb n="371"/>
<head rend="h3">Herfst.</head>
<p>Dit zijn de dagen van volheid, rijpheid en matheid. De meeste veldbloemen hebben uitgeleefd, en haar zaadjes reeds laten vallen tusschen de grashalmkens, onbekommerd wat er van groeien zal; zij volbrachten hare zorgelooze taak - ontloken, geurden, waren schoon, vermenigvuldigden zich, en stierven. 't Loover is op zijn zwaarst, en al niet meer op zijn groenst. Loom en log, aan dichte trossen, doet 't de takken moede zich ter aarde neigen. De vruchten zwellen niet meer. ‘Waarom plukt ge ons niet?’ wenken zij met blozende wangen u toe tusschen de reeds verschrompelde bladers, ‘vóór wesp of worm ons schendt?’ - En de zangvogels, waar zijn ze? - Vertrokken nog niet; doch zij zwijgen. 't Aardige eitje in de Mei werd uitgebroed, en er kwam een naakt, hulpbehoevend wichtje uit voort, dat erbarmelijk piepte van honger en kou. Voorbij was de tijd van min en gezang. De dagen waren gekomen van zwoegen en waken en garen, en van toebereidselen tot de groote winterreis.</p>
<p>Kent ge uit deze enkele trekken de eerste dagen van September, herinner u dan tevens hoe warm 't was, en
<pb n="372"/>hoe hartelijk gij genoeg hadt van den zomer. De hitte had te lang geduurd. Die matheid, waarvan ik sprak, kroop als gesmolten lood ook door uwe aderen; zij zat u in de beenen, in 't hoofd, in de zinnen. Gelijk de volheid van den bladerendos des wouds, niet frisch meer, zoo begon uwe zomervreugd te zweemen naar zatheid. Als stofwolken door paardehoeven werden opgeworpen over den weg, om gras en geboomte met eene vuilgrauwe laag te bepoederen, dan kreegt ge er volop uw deel van in longen en oogen. Te veel! Dit was eene overdaad van zomergaven. Wie was voor overdaad ooit dankbaar, door overdaad ooit gelukkig? - Niet gij, menschenzoon, wien 't nuttig is uw bete en dronk dagelijks te moeten ophijschen met hand en tand, als de geleerde putter in zijn kooitje.</p>
<p>&nbsp;</p>
<p>'t Kan u niet ontgaan zijn hoe ge u gevoeldet, wanneer ge van een rijk en deftig feestmaal waart tehuis gekeerd, rok, das en handschoenen hadt afgelegd, muilen en kamerjapon hadt aangeschoten en, onder 't genot van eene nederige pijp tabak, met vrouwlief bepraten mocht hoe stijf en gedwongen 't was, hoe saai of zinneloos de toosten waren, hoe de krakende schoenen der bedienden en de krakende stemmen der redenaars u verveelden - ja, hoe na 't al te weelderig en toch al te karig genot van spijs en drank, uwe door liflafjes getergde maag nog een eenvoudig avondbrood niet versmaden zou. Gij gevoeldet u dan uzelf weer - vrij burger - vrij in uw kleeren, vrij in uw denken en spreken, vrij in de duizend kleinigheden van doen en laten, die nu eenmaal 't geheel samenstellen van eens menschen ikheid. Zeker, de honderd lekkernijen, die de spijskaart beloofde, werden getrouwelijk opgedragen
<pb n="373"/>en schenen uitmuntend toebereid; op geur en gehalte der verschillende wijnen viel niets af te dingen; ook waren de draperieën der zaal recht smaakvol, de lichtkronen glanzend, de bloemgroepen langs de wanden feeëntuintjes gelijk. Doch, helaas! uwe spijsverterings-organen zijn niet als die der olifanten; drie wijnsoorten door elkander bekwamen u nooit goed; van al te sterken lichtglans gaan u de oogleden steken, en de onverdunde geuren van feeëntuintjes berokkenen u hoofdpijn.</p>
<p>Welnu, eene soortgelijke aangename gewaarwording, als in 't hier beschreven geval, verkwikt u wanneer na de laatste lange zomerhitte de eerste herfstregens beginnen neer te dalen. Het is, gelijk ik zeide, een terugkeeren tot zichzelf, tot 't gewone Hollandsche voelen, kunnen en doen. Niet, dat 't wandelen in den regen u zoo aanlokkelijk, de kille, drassige winter u een ideaal zij; niet, dat ge den zomer een enkel jaar zoudt willen missen, of ooit hem ongenoten liet voorbijgaan. Gewis, de zon ten toppunt harer koesterende macht is u eene wonderdoende godin; de lange dagen, de ochtendstonden vol glans en jubel, de avonden met zachten gloed en wulpsche zefirs, zij zijn u eene feestgave; bloemengeur en vogelgezang zijn u nektar en ambrozijn; gij kunt niet genoeg uw oog te gast laten gaan aan 't groen der weiden; gij kunt u niet verzaden van der wouden koele pracht. Doch? - - Juist zoo! Ik heb de rechte woorden getroffen. Gij <hi rend="spat">kunt</hi> niet; gij <hi rend="spat">kunt</hi> u niet verzaden - en blijft dus ónverzadigd, ónvoldaan. Feestgaven zijn welkom voor een keer; doch niet om banket - om 't dagelijksch brood heeft men ons geleerd te bidden. Godenkost voedt luttel. En met godinnen is 't kwaad huishouden.</p>
<pb n="374"/>
<p>Daalt dan, eerste herfstbuien! Wascht mij 't loover schoon! Vult mij de vlieten! Drenkt mij Holland, dat eene Sahara geworden was, met uw hemelwater, opdat 't weer Holland zij!</p>
<p>En ons - bereidt ons voor op den naderenden winter! Doet ons voor 't eerst sedert April weer heil zoeken rondom de lamp der gezelligheid! Leert ons weer beseffen, beseffen in berusting, dat wij niets zijn, wij burgers van 't Noorden, zoo we niet huislijk zijn!</p>
<p>&nbsp;</p>
<p>Geen grooter dwaling, echter, dan te meenen dat de zomer nu reeds gevloden zou zijn. De rijke lui ontruimen tegen October wel hun buitenplaatsen, om hunne huizen met bordessen te gaan betrekken in de stad. Doch juist dáárom hoort men menigen armen tobber met zooveel recht beweren, dat de rijke lui geen buitenplaatsen waard zijn.</p>
<p>Nauw zijn de regenachtige weken omstreeks de evening voorbij, of de zomer keert terug. Maar nu niet meer als alleenheerscheresse, despotisch, meedoogenloos gloeiend; nu niet meer gelijk eene oostersche vorstin, wie trots en wreedheid, zinnelijkheid en zatheid van genot op 't marmerschoon gelaat geschreven staan. Neen! ook de herfst, die kwam, is gebleven - de moederlijk beradene, de zorgzaam peinzende matrone. Hand aan hand treden zij nu naar buiten; en wat beiden schoons hebben - de stralende heerlijkheid der eene, de zachte majesteit der andere - dat weven zij ineen tot een nieuw feestgewaad voor de lachende natuur. Mocht ik een menschenbeeld mij denken voor dit vereenigd schoon - ik dacht mij Cleopatra, wedergeboren tot de deugd en den ernst, tot de moederweelde eener Maria.</p>
<pb n="375"/>
<p>Liefelijker is zelfs de lente niet, dan deze na-zomer of vóór-herfst in October. Of spreekt ge dit mij tegen? Behaagt u beter de dartelheid der bloeiende maagd, dan 't kalm aanminnige der vrouw, om wier lippen uit ervaring van 's levens wee een droevig trekje achterbleef?</p>
<p>Ik heb in mijn jonge jaren een meisje gekend - een mooi, geestig, overmoedig dartel kind. De lach was niet van haar wangen, behalve wanneer ze verkoos te pruilen - en dán joeg ze haast nog erger een armen knaap 't hoofd op hol. Geen vogel had reiner stemmetje dan 't hare - en geen vogel kweelde er blijder op los; doch met een traan en een snikje of wat, zoo noodig, was zij onweerstaanbaar zelfs waar heur zingen faalde. Ik had haar slaaf willen zijn. Ik vreesde haar terwijl ik haar aanbad - onder haren oogopslag bloosde en sidderde ik - de prachtige coquette had 't in hare macht, mij met één woord den koning te trotsch, of in aller oogen belachelijk te maken. Ha! engelin - duivelin - Leonora!....... Na een jaar of vijf afwezigheid zag ik haar weder. Hoe was ze veranderd! Dezelfde heerlijk ranke gestalte nog; maar de houding waardiger, de vormen zachter, voller en meer afgerond. Dezelfde donkere oogen; maar niet, als vroeger, glinsterend met een beweeglijk vuur, dat vonken schoot ter zijde, of plotseling zich terugtrok achter de gordijnen der lange wimpers; - de flikkerende dwaallichtjes waren sterren geworden: kalm stralende, vriendelijk lichtende sterren, soms verhelderd door een lach, soms beneveld door een waas - doch immer rustig. Dezelfde rijpe mond; maar 't trekje dat om de hoeken placht te spelen, 't schalksche, vaak spottende trekje, dat opkwam en verdween als een waterzonnetje, had plaats gemaakt voor een bestendigen,
<pb n="376"/>ietwat weemoedigen glimlach, die niemand stak en elk verwarmde. Niet Nora meer - Madonna was haar naam. Zij was moeder geworden, en had smart gekend. Ik zeg u dat ik haar schooner vond, dan ooit.</p>
<p>Zoo ook is een zonnige October mijn maand der maanden. 't Zwerk is blauwer dan in den zomer; 't gras, door September's regens gelaafd, is groener; de lucht is klaarder; en 't schuin vallende zonlicht zet aan 't landschap diepte, aan al zijn kleuren nog weer eens de wonderbare frischheid bij van een lenteglans. Doch oneindig rijker zijn thans de verscheidenheid en de harmonie dier kleuren. Ziet gij hoe de tengerder boomen, linden, kastanjes en 't jonge goed onder esschen en berken reeds aangestreken zijn met geel en bruin? De wilde wingerd vlecht haar bloedroode festoenen langs den muur. Looverkens van goud en zilver gelijken de eeuwig fladderende blaadjes der abeelen. En wanneer de zon lager gezonken is achter een roerloozen sluier van vederwolkjes, die zij gloren doet met 't teederst karmijn, dan vloeien, in 't purpergrauwe nevelwaas van den avond, al die schakeeringen tusschen groen en vaal, tusschen de kleur van leven en de kleur van dood, ineen tot een tintenbeeld van ontzaglijk weemoedige pracht. Stil, droomig stil ligt de natuur. Zij schijnt te luisteren naar haar eigen hartekloppen, te mijmeren over haar bestaan. 't Is niet de sombere stilte van den winter, noch 't bedrukte zwijgen van een heeten zomerdag. De vredige ernst is 't van een naderend einde. De stilte is 't van een laatst gebed.</p>
<p>Ga dan, wandelend huisvader, die met uw kind de taal der lente afluisterdet onder een groenen boom in de Mei - ga thans een uurtje peinzen onder dienzelfden boom in October. Neem weer uw kleine met u. De kans is, dat
<pb n="377"/>zij spelen zal met de afgevallen bladers - er in trappelen met haar voetjes, zich verlustigend in hun geritsel. Of (zij is alweer iets ouder geworden), of hebt ge haar reeds kunnen doen begrijpen wat de herfst is?</p>
<p>Haast u er niet mee. Ik vrees, zoodra 't haar duidelijk geworden zal zijn, dat, heimelijk vóór 't slapen gaan, een bittere tranenvloed haar ontsnappen zal bij 't eerste vage gissen van 't eind van bladers en menschen - den dood.</p>
<p>&nbsp;</p>
<p>Gij herinnert u Kloris en zijn Roosje, die we zagen vrijen in April, tegelijk met de ooievaars op de schouw bij den koeboer? - Zij waren toen zoo onnoozel verliefd, als een jong paartje maar wezen kan. Zij zagen elkander slechts. De wereld lag buiten hen. In hun kozen of kibbelen ging 't heelal voor hen op of onder.</p>
<p>Dit is thans anders. Ook voor hen is er eene lente verstreken; ook in 't groen van hún priëel hebben herfstkleuren zich gemengd. Zij zijn getrouwd sedert. Een eigen woning huurden zij. Doch toen ze voor 't eerst er binnentraden, sloop de zorg met hen mee de deur in. - Geen booze zorg nog: geen zorg met grauwe haren en nijpenden klauw. Een lachend zorgje veeleer, dat ze voor geen schatten hadden willen bannen - maar een zorgje toch. Zal ik 't u verklappen? - Bij Roosje is iets op de komst. 't Duurt misschien zooveel jaren niet, of ge ziet ook Kloris filosofeeren onder boomen in October en in Mei, met een kleintje op zijn knie, dat wijsheid gaart van zijn lippen.</p>
<p>Bekijk mij inmiddels dit herfst-tafereeltje in hunne huiskamer.</p>
<p>'t Is avond. De lamp, gedekt met eene bont beschilderde
<pb n="378"/>kap, beperkt haar helder licht tot de tafel en de twee die er aan gezeten zijn, terwijl zij de rest van 't kleine, recht gezellig aangekleede vertrek rusten laat in behaaglijk schemerduister, dat het schijnsel van 't flikkerend haardvuur grillig doorspeelt. Roosje rept druk de naald. De witte jurk, waar zij over heengebogen zit, met 't lief gezicht in eene verbazend ernstige plooi, lijkt wat te groot voor eene pop, en veel te klein voor haarzelve. Kunt ge raden voor wie ze bestemd is? - Kloris leest, zoo dicht mogelijk bij 't vuur geschoven. 't Is merkwaardig, hoe kouwelijk de man geworden is sinds hij spreken mag van een haard die de <hi rend="spat">zijne,</hi> de <hi rend="spat">mijne,</hi> de <hi rend="spat">onze</hi> is; - vermoedelijk, echter, heeft hij zijne eerste kolen-rekening nog niet ontvangen. Voorts rookt hij lange goudsche pijpen; ja! een meervoud diene hier: hij <hi rend="spat">zou</hi> er drie tegelijk willen rooken, in 't geweldig besef zijner waardigheid als echtgenoot en aanstaand vader.</p>
<p>Wat toch (ik vraag 't in 't voorbijgaan) aan den rooker van eene lange goudsche pijp zulk eene majesteit bijzet? - Is het 't smakken en paffen bij den zwaarderen haal? Of de langs den steel gebiedend uitgestrekte arm? Of 't afgemetene der bewegingen, noodzakelijk om ongelukken te voorkomen? Of de vereischte vlekkelooze witheid van dezen huislijken schepter? - 't Laatste misschien. Ik kende althans een dorpsman, oud en eerwaardig genoeg, maar die toch altoos eene <hi rend="spat">zwarte</hi> goudsche rookte, omdat (zeide hij) eene witte ‘zoo kloek’ stond. Brave, nederige baas Kuipers! gezellig reliek van oud-Hollandsche gemoedelijkheid! Menige rustige pijp hebben we samen gesmookt bij de kachel. <hi rend="spat">Fuït</hi>! Voor u fabriceert Gouda geen langen meer, zwarte noch witte!</p>
<pb n="379"/>
<p>Doch bespieden we verder ons tweetal.</p>
<p>Juist heeft de klok tien geslagen. Kloris staat op. ‘Rosa, kind,’ spreekt hij, terwijl hij zijn boek dichtslaat - ‘genoeg gewerkt! Je zult je oogen nog bederven met al dat pikken!’</p>
<p>Zij: - ‘Geen nood, man! Pik ik niet, dan kom ik er niet.’</p>
<p>‘Komaan! een partijtje nu! en een glas! Schaken, jassen, dammen - wat wil je?’</p>
<p>‘Eerst moet die naad nog af.’</p>
<p>‘En dan?’</p>
<p>‘Dan nog dit kantje er op.’</p>
<p>‘Vervolgens?’</p>
<p>‘Moeten de knoopjes er nog aan.’</p>
<p>‘En daarna?’</p>
<p>‘Daarna nog de haken en oogen, malle jongen!’</p>
<p>‘En eindelijk?’</p>
<p>‘Eindelijk is 't dan klaar. Je zult eens zien hoe snoepig!’</p>
<p>‘Maar inmiddels wordt 't tijd om te gaan slapen! Waarom laat je toch dat domme naaiwerk niet door een naaister doen?’</p>
<p>‘Omdat er geen naaister zoo dom is, of ze wil voor 't domste werk betaald worden - en duur ook! - Kijk me zoo'n baron eens aan, die bij een vrouw nog een naaister moet hebben!’</p>
<p>‘'t Zou ook wat! Wat maal ik om een paar tientjes meer of minder, als ik jou maar niet den ganschen avond zie sloven op zoo'n stom stuk hemd of jurk!’</p>
<p>‘Hoe langer hoe mooier! Je maalt er niet om? Ha ha! Goed dat ik in dien korten tijd al wat beter heb leeren cijferen! - Weet je wel wat beeren er brommen?’</p>
<pb n="380"/>
<p>‘Zoo veel niet! - De kleermaker en de wijnkooper; anders al niet.’</p>
<p>‘Ja wel! je denkt nog vrijgezel te zijn! Meneer z'n pantalons, z'n wijn en z'n sigaren. Anders al niet! - Maar de meubelmaker dan, die zoo pas zijn briefje stuurde?’</p>
<p>‘Een bagatel!’</p>
<p>‘En de smid?’</p>
<p>‘Hm!’</p>
<p>‘De behanger? De stukadoor?’</p>
<p>‘Goed, goed! Ik weet 't nu al!’</p>
<p>‘De man van 't linnen? De glaswinkel? De turfboer? - Negentig, zestig, honderd, dertig, tachtig, zeven-en-vijftig, twintig - vier-honderd-zeven-en-dertig’ - -</p>
<p>‘Hou op maar! Je maakt me radeloos met je eeuwige schulden-register!’</p>
<p>‘Ziedaar! nu balloorig worden en desperaat! Je zoudt nu misschien wel louter tot bezuiniging een pijp minder willen rooken? - Onnoodig, beste jongen. Gerust! stop je er nog een; en lees nog een hoofdstuk in je boek; en laat mij nog even dit strikje aan mijn jurk zetten. Ik wou je enkel maar aan 't verstand brengen, dat 't geen naaister lijden kan. Begrepen?’</p>
<p>‘Zeker, mijn kleine Salomo in rokken!’</p>
<p>‘En dat 't maar heel goed voor je is, een vrouw te hebben die zelf de handen uit de mouw kan steken.’</p>
<p>‘Ontwijfelbaar, o jurken-flansende Minerva!’</p>
<p>‘En dat je nog als huisvader je balans moet leeren maken, vriend!’</p>
<p>‘Ik beken mijn onverstand, o jonge vrouw van diepe ervaring! 't Kan geen naaister lijden. Kan 't bij al de drukte nog een kus lijden van dit wijze rozenmondje?’</p>
<pb n="381"/>
<p>‘Wel twaalf!...... Zeg, Kloris - hou je nog van me, als vroeger, toen we vrijden, en toen 't enkel spelen was?’</p>
<p>Kloris, op haar toetredend en haar omhelzend: ‘Van je houen - ik?’</p>
<p>‘Ja?’</p>
<p>‘Waarachtig, meid - nu nog véél méér dan toen!’</p>
<p>Tableau.</p>
<p>&nbsp;</p>
<p>Ik geloof hem, den goeden Kloris. Ik geloof, ik weet, dat twee méér van elkaar houden als 't reeds een weinig herfst, dan als 't enkel lente om hen heen is - als 't niet enkel meer vrijen en spelen, maar ook reeds wat werken en zorgen voor hen zamen is. Ik geloof, ik weet, dat tusschen man en gade vriendschap, de rijpe, méér is dan min, de groene. Liefelijk staat den boom de bloesem; doch aan de vrucht kent, naar de vrucht waardeert men hem.</p>
<p>Hopen wij dat 't met Roosje's jurk recht spoedig vlotte, opdat er nog tijd overschiete voor een partijtje smousjassen. Wij zien dan ons jong paar, als oudjes zoo gezellig, bij hun lamp en hun vuurtje - terwijl buiten de storm 't signaal blaast van den winter in vollen aantocht.</p>
<p>&nbsp;</p>
<p>'t Is ochtend. Hij heeft voor heden uitgeraasd. Wie was er buiten dezen nacht? Wie hoorde hem bulderen door de boomen, overmoedig als 't kozakken-paard, dat weer ten strijde rennen mag na langen vrede? - Hij juichte, nu hij 't stenende woud zijn dos mocht ontrijten. Hij, die gewoon is slechts dorre takken te zweepen in de maanden zijner heerschappij, hij juichte over de verwoesting die hij mocht aanrichten onder de zwakken der schepping. Was
<pb n="382"/>hij 't, die den mensch leerde genot en trots te vinden in 't werken van verderf - in een bondgenootschap met den dood, waarbij de duivelen <hi rend="spat">gloria</hi> zingen?</p>
<p>En toch, gelijk een oorlog tusschen volkeren in 't plan der albestierende macht strekken kan tot loutering en wedergeboorte van ongezonde rust, zoo heeft ook de wilde storm in de huishouding der natuur zijne roeping des vredes. Hij is de middelaar tusschen de eeuwig kampende krachten van zon en nacht, van warmte en koude. Ik weet niet van waar hij komt; doch ik weet waar hij heengaat. Als er botsing ontstaan is tusschen de elementen - als de genius van vuur of van ijs 't hem toegewezen gebied overschreed, een vulkaan zijn vlammenhart grommend ontlast, of een afgedoolde ijsberg met zijn killen adem 't Zuiden eene rilling aanjaagt - dan ijlt hij er heen, om 't verbroken evenwicht in de luchtsfeer te herstellen. En bij zijne vlucht rukt hij neer wat hem in den weg staat, wat niet buigt of niet sterker is dan hij.</p>
<p>Thans sluimert hij. Zijn vlerken van mist heeft hij rustend uitgespreid over de aarde. Stilte heerscht in 't woud en op de vlakte: stilte als op een slagveld na den slag. De grond is bezaaid met de lijken der verslagenen. En als op een slagveld stijgen uit den klammen bodem de duffe uitwasemingen der ontbinding.</p>
<p>Hij sluimert, de herfstwind; maar om weldra weer te ontwaken. Eerst schuifelt hij huiverig onder de gevallen bladers. Daarna verheft hij zich, om als spottend zijn werk te overzien, en te stoeien met 't dor gebeente van zijn slachtoffers. Hij speelt met de dooden. Hij doet ze ronddwarrelen in dollen ringdans; hij jaagt ze voort over den weg, bij troepjes, als boerenmeiskens die krijgertje spelen,
<pb n="383"/>heentuimelend over elkander. Grimmige parodie der levens! - Eindelijk, groeiend in toorn en macht, wordt hij storm op nieuw - de boomen geeselend, de bladeren verstrooiend, de zee beroerend, de menschen verschrikkend in den donkeren nacht.</p>
<p>&nbsp;</p>
<p>Wandelt ge na dit alles op een schoonen November-dag naar buiten, dan staat ge verbaasd over den rijkdom van loover, die, de stormen trotseerend, nog overbleef aan de boomen. De linden en vele andere uwer lievelingen treuren reeds bladerloos. Doch de forschere woudburgers, eiken en beuken, zijn thans eerst in hun bontst gewaad; zij blozen en gloeien in den benevelden glans der winterochtendzon. Anderen, als iepen en platanen, even taai, doch met die pracht van bontheid niet bedeeld, behouden groene twijgen vaak tot in December. Inderdaad, voor wien er zomervreugd smaken kan zoolang een bloempje schuilt onder een hegge, een blad, ontluikend of verwelkend, zich roert aan struik of boom - voor dien is er haast geen winter in dit land.</p>
<p>Nochtans - 't eind moet komen. Een fellere vijand dan de storm is met stille trom des nachts aangerukt: de vorst. Nu zijgt 't als een dichte regen neer tusschen de stammen. Er is een ritselen en lispelen alom. 't Is of de takken nu vrijwillig en om strijd hun verdorden tooi loslaten, om er een tapijt van groen en geel en bruin mee te spreiden over de paden, opdat zacht de voetstap neerkome van de herfstgodin bij hare uitvaart.</p>
<p>&nbsp;</p>
<p>'t Eind moet komen.</p>
<p>Als na Sinterklaas de eerste sneeuw de weiden dekt,
<pb n="384"/>dan zijn de boomen naakt, en de hemel is hopeloos grauw. ‘Dood! dood!’ huilt de snerpende wind door de twijgen. ‘Dood! dood!’ knarst de hongerige kraai, als hij met loomen wiekslag 't zwerk doorkruist.</p>
<p>Doch wat zie ik daar wroeten in 't veld, en ijverig delven onder sneeuw en aarde, als naar goud?</p>
<p>'t Zijn kinderen, die molsla zoeken.</p>
<p>Welkom, nieuwe lente!</p>
<p>Eeuwig leven van het al - versche spruitjes onder 't lijkkleed - ik tracht u te verstaan!</p>
<p>Troost mij, en leert mij vertrouwen!</p>
<p>&nbsp;</p>
<p><hi rend="sc">c. van nievelt</hi>.</p>
<p>&nbsp;</p>
<p>Rotterdam, November 1876.</p>
</div>
<div type="chapter">
<interpGrp>
<interp type="primair" value="wybr002"/>
<interp type="secundair" value="maro003"/>
</interpGrp>
<pb n="385"/>
<head rend="h3">Om bij 't vuur van 't Kerstblok gelezen te worden.</head>
<p>Om bij 't vuur van 't Kerstblok gelezen te worden... is zeker niets beter geschikt, dan - een Kerstsprookje. Hoe buitengewoon gretig zouden we grijpen naar deze winteraflevering van ‘Los en Vast’, als wij wisten, dat zij zoo'n echt gezellig Kerstsprookje, zoo fijn, in den goeden zin van 't woord, voor ons medebracht. Maar dat kon van 't jaar niet, zegt onze Redakteur.... Wij hopen dan maar, gij en ik, op de wintergave van '77.</p>
<p>Voorshands weet ik niet beter, dan uwe aandacht te vestigen op een boekje, klein maar rein, dat Sinterklaas of Sylvester in den vorigen winter zeker reeds aan menigeen bracht. Ik meen ‘Het Kerstfeest. Een historische schets door J.H. Maronier ('s Gravenhage, Martinus Nijhoff).’</p>
<p>Twaalf jaar geleden had Dr. Verwijs zijn welbekend ‘Sinterklaas’ in 't licht gezonden. Dat boekje droeg een tweeden titel: ‘De Christelijke feesten, eene bijdrage tot de kennis der Germaansche mythologie; n<hi rend="sup">o</hi>. 1. Sinterklaas.’ ‘Men had dus reden te vermoeden,’ zegt de Heer Maronier: ‘dat ook de andere feesten, Kerstmis, Paschen, Pink-<pb n="386"/>steren, behandeld zouden worden. Tot nog toe is dit niet geschied en daardoor is het vermoeden niet voorbarig, dat dit aanvankelijk plan door den schrijver van Sinterklaas is opgegeven. Wanneer dit voor velen, gelijk voor mij, eene teleurstelling was, dan vindt in die teleurstelling het verschijnen van dit boekje zijne verklaring en rechtvaardiging. Wat Dr. Verwijs zoo goed begon, heb ik op mijne wijze trachten voort te zetten.’</p>
<p>'t Boekje, dat bovengemelde teleurstelling van den Heer Maronier tot moeder heeft, zal, denk ik, niemand teleurstellen onder hen, die lectuur wenschen, passend aan de avonden van onze kortste dagen. 't Schetst ons de geschiedenis der viering van het Kerstfeest; 't verhaalt ons van de overoude gebruiken, van de huislijke en openbare winterfeestviering, van de luidruchtige pret en de naïeve vroomheid onder de voorgeslachten, Heidensche en Christelijke, in 't noorden en zuiden, in Germaansch en Romaansch Europa, - ook in Nederland, al beklaagt zich de schrijver, dat hij te onzent minder vond, dan hij gewenscht had. Ge vindt hier een eenvoudig en kalm verhaal, ordelijk ingedeeld, dat u verplaatst midden in 't streven en het mistasten, in het wenschen en 't vreezen, in 't aanbidden en het verguizen, gangbaar onder de menschengeslachten, die vóór ons waren. Heb ik het mis, of is zulk een verhaal niet vaak, voor menigen lezer van de goede soort, even boeiend en verrassend, even verkwikkelijk en weldadig, als de Kerstsprook van den dichter?</p>
<p>Ziehier, lezer, de ‘aankondiging’ van het boekje, dat mij aanleiding gaf tot dit schrijven. Maak u niet bang voor een ‘recensie’: tot het ‘levéren’ daarvan acht ik mij niet geroepen. Wat ik mij voorneem is, <hi rend="spat">naar aan-<pb n="387"/>leiding van</hi> 't boekje van den Heer Maronier, u bezig te houden met eenige losse herinneringen uit de geschiedenis van 't feest ter eere der geboorte van Jezus. Vallen die herinneringen in uw smaak, dan laat gij zeker niet na, ook Maronier's boekje te lezen. - En wat zal ik zeggen tot den lezer, die dat boekje reeds kent, en die in mijne bladzijden dus - voor een deel - ‘oud nieuws’, al is 't in anderen vorm, vinden zal? Tot hem zeg ik, in den trant van Jesaja: ‘als de maaier het staande koorn heeft verzameld en zijn arm aren heeft afgemaaid, zooals wanneer iemand aren leest in het dal van Rephaïm: dan blijft eene nalezing daarin overig, gelijk bij de afschudding van een olijfboom twee of drie beziën overbleven in den top der opperste twijg, en vier of vijf aan zijne vruchtbare takken.’ - Veel meer dan de vier of vijf beziën mag ik waarlijk niet beloven.</p>
<p>&nbsp;</p>
<p>Geen gedenkwaardiger Kerstfeest in de geschiedenis van Europa, dan dat van 't jaar 800.</p>
<p>De plechtige nachtdienst, met zijn schoone, ernstige en rijke liturgie, wordt gevierd in de oude Sint-Pieterskerk te Rome. Voor het altaar ligt een vreemdeling, een forsch en fraai gebouwd man, neergeknield. Veler oogen zijn naar hem gericht: en geen wonder! want het volk in Italië noemt, sinds meer dan vijf-en-twintig jaren, met eerbiedige huivering den naam van dien vreemde. Vroeger heeft hij óók eens 't Kerstfeest op Italië's grond gevierd; maar destijds in 't open veld, voor de muren van Pavia. ‘Hoeveel staal! hoeveel staal!’ hadden de ingezetenen dier stad sidderend uitgeroepen, toen, als aanvoerder te midden
<pb n="388"/>van ‘een donker woud van lansen, wiegelend en deinend als de korenaren op den akker’, <hi rend="sc">Karel</hi> de Frankenkoning hun stad was genaderd. ‘Reeds in de verte - zoo verhaalde men elkander - had men zijn wapenen zien flikkeren en een vreeselijk licht verspreiden in de vreeselijke duisternis van den nacht. Ros en ruiter waren met staal overdekt geweest.’ Destijds had hij den paus gediend met de kracht zijner wapenen; ook thans is hij gekomen, om de eer van Christus' stedehouder te verdedigen.</p>
<p>Indrukwekkend schouwspel voor de geloovigen, dien man van macht, dien stalen en strengen vorst eerbiedig te zien nederknielen bij de herinnering der geboorte in de kribbe te Bethlehem.</p>
<p>De groote Frankenkoning is verdiept in zijn stille aandacht. En velen met hem. Op eens klinkt het juichend en jubelend: ‘Leven en victorie! Karel- Augustus- Imperator- van God gekroond!’ Paus Leo heeft zijn vriend de kroon op 't hoofd geplaatst en hem gewijd tot Keizer.... Keizer van het Heilige Rijk van Rome.</p>
<p>Gelukkige Kerstnacht voor Karel! - en vereerend vooral, indien 't waar is, dat hij, bij 't verlaten van 't kerkgebouw fluisterend gezegd heeft: ‘Als ik dàt geweten had, zou ik hier niet zijn gekomen.’</p>
<p>En gelukkige Kerstnacht ook voor Paus Leo! Want deze plechtigheid kon worden beschouwd als een keerpunt in de geschiedenis der strijdende kerk!</p>
<p>&nbsp;</p>
<p>We willen thans een woning binnentreden in de landstreken van hen, die door 't zwaard van den Frankenkoning tot het christendom zijn gebracht. - In den kring, waarin
<pb n="389"/>wij ons bevinden, is men, door oppermacht gedwongen, alleen <hi rend="spat">in naam</hi> tot den nieuwen godsdienst toegetreden. De mannen en vrouwen, hier in de ‘gastzaal’ vereenigd, zijn dan ook saamgekomen, om dezen winternacht naar voorvaderlijk gebruik te vieren. Want óok onder de volken van Germaanschen stam was 't van ouds feest in deze lange nachten: <hi rend="spat">de dertien nachten</hi>, van 25 December tot 6 Januari.</p>
<p>Als de wintervoorraad verzameld is en het vee in de stallen geborgen, en de hand des landbouwers vooreerst niet vindt om te doen: dan toont de huisvader zijn gastvrijheid, en ziet gaarne vrienden en magen in de gastzaal vereenigd. Daarbuiten loeit en giert de storm, hier binnen luistert men gaarne naar 't knetteren van 't gezellige vuur; hier is de disch rijk voorzien, en.... forscher dan ooit wordt de beker gebruikt. Want.... het is <hi rend="spat">joel</hi>, - het feest van de kortste dagen: - het joelvuur wordt gebrand en het joelotfer geslacht!</p>
<p>Hoort! wat giert het daar buiten door de lucht.... dat is de Wilde Jacht..... Stil!.... de goden dalen in deze nachten neder op aarde: Wodan, op zijn schimmel, - Wodan, die, in zijn wijden mantel, op aarde komt, om heil en voorspoed te brengen en velerlei wenschen te vervullen, - Wodan, gevolgd door de anderen.</p>
<p>In deze dertien nachten ‘rust de zon:’ dan ruste ook de mensch. Alles sta stil: ook 't spinnewiel en het rad van den wagen.</p>
<p>Straks, als de dertiende nacht voorbij is gegaan, gaat de zon weer winnen; en wat op 't aardrijk verstorven was, gaat dan weer uitbotten tot een nieuw en vruchtbaar leven.... otdat alweder de duisternis komt van de joeldagen.</p>
<pb n="390"/>
<p>Maar de goden sterven niet; <hi rend="spat">juist</hi> in de dagen der duisternis komen ze telken jare weêr tot de mensch..... totdat ook die <hi rend="spat">groote</hi> verduistering komt, waarvan de winter-zonnestilstand maar een nietig beeld is! - Laat ze 't nog maar weêr eens vertellen, die oude vrouw - die nu toch het spinnewiel in rust moet laten - laat ze nog eens vertellen, wat zij in vroeger dagen hoorde van dien zanger, die zooveel had rondgezworven, ook in 't hooger noorden. - En ze verhaalt, hoe eenmaal de groote verduistering komen moet, als Wodan en Donar en Frouwa en de anderen worden verslonden, en er een nieuwe aarde geboren wordt, beschenen door 't licht van een nieuwe zon.</p>
<p>Zoo wordt hier nog 't oude joel gevierd naar voorvaderlijk gebruik. En is 't niet verklaarbaar, dat ze zoo spoedig niet verzoend zijn met den nieuwen godsdienst, door 't zwaard van den Frank hun opgedrongen! Ze <hi rend="spat">willen</hi> den christengodsdienst niet, al is 't dan blijkbaar aldus ‘beschoren’ geweest, dat hun wakkere degens telkens weer werden verwonnen door den huichelenden Frank. Ja, een huichelaar noemen ze hem! Door zijn laffe priesters laat hij als heilmare verkondigen, wat oude zwakke vrouwen zelfs niet zonder walging mogen hooren: ‘Als iemand u op den éénen wang slaat, keer hem ook den anderen toe!’.... Maar zelf woedt hij, de grimmige christen, niet als een fel, maar eerlijk oorlogsman, doch als een eervergeten moordenaar en beul. Aan zijn God Jezus Christus heeft hij bij Werden zijn menschenoffer gebracht, toen hij, in koelen moede, de vierduizend en vijfhonderd Saksenmannen, edel van bloed, door zijn ‘schalken’ vermoorden liet..... En toen! toen zijn ze - evenals men reeds jaren lang onder zijne Franken doet - <hi rend="spat">begraven</hi> in een kuil! Zelfs
<pb n="391"/>de <hi rend="spat">gestorvenen</hi> vervolgt zijne woede! Heeft hij niet de doodstraf bepaald over al wie het lijk van zijn ouden vader of moeder, van zijn lieve vrouw of zijn kleine kind, verbranden laat naar oud en eerlijk gebruik....? En de oude vrouw van zoo-even tracht te verbergen, hoe ze siddert bij de gedachte, dat ze - wie weet hoe spoedig? - ‘zoo diep en duister, met vier nagelen onder eik en aarde, besloten en bedekt’ zal moeten worden.</p>
<p>Zal, met de ‘christelijke begrafenis’ van die oude vrouw en haar tijdgenooten, 't geslacht zoo ongeveer zijn uitgestorven van hen, die den nieuwen godsdienst innig haten? Heen: dàt zoo spoedig niet. Maar toch, ook hier zal 't blijken, hoe - op dit gebied althans - de felste haat kan plaats maken voor de innigste liefde.</p>
<p>&nbsp;</p>
<p>Stel u wederom een kerstavond in Germaansche kringen voor. Er zijn drie eeuwen voorbijgegaan, sinds de groote Frank in den grafkelder te Aken is bijgezet, met de keizerskroon op het hoofd, met het geduchte zwaard aan de zijde, en 't Evangelie op de knie. Zóó rust hij daar in vrede - zeggen ze op dezen kerstavond - hij <hi rend="spat">rust</hi> er, tot zijn ure zal gekomen zijn; want hij is niet gestorven, maar hij slaapt! - De keizerskroon, hem voormaals bij 't Heilig Kerstfeest op 't hoofd gezet, zal welhaast op nieuw blinken in het licht der zon: Charlemagne zal verrijzen uit zijn graf, en wederom 't geweldig zwaard hanteeren. Dan zal de held, dien eenmaal boven 't graf van Sint Pieter de keizerskroon ten deel viel, zijn nederige hulde brengen bij 't graf van Jezus Christus..... Want zijn tweede reeks van oorlogen zal worden gevoerd -
<pb n="392"/>Goddank! niet tegen Saks of Fries - maar tegen den volgeling van Mohammed. Saks en Fries zullen dan staan, bij duizenden en tienduizenden, in zijne gelederen - God wil het! - als <hi rend="spat">gekochte slaven des kruises</hi>.</p>
<p>&nbsp;</p>
<p>Want ze zijn goede kerstenen geworden. Zelve zijn zij er van overtuigd.... en dat-reeds zegt immers veel! En blijken zal dat ook schitterend, als hunne duizenden vol geestdrift naar het Oosten trekken..... God wil het! - Blijken zal dat, niet het minst, als de Saraceen kennis maakt met den geduchten dorschvlegel van Hajo den Fries, die land en maag verliet, om den ‘grooten aflaat’ te verdienen.</p>
<p>&nbsp;</p>
<p>Zijn dan Wodan c.s. voor eeuwig in 't niet gezonken? Is dan die Noorsche voorspelling van de groote verduistering, de Ragnarökr, vervuld geworden? - en is er werkelijk, zooals wij 't grootmoedertje hoorden praten, een nieuwe aarde opgerezen, verlicht door een nieuwe zon?</p>
<p>Och neen, er is geen wonder gebeurd. Eenvoudig is hier op nieuw gebleken, wat ook in vroeger eeuwen elders op te merken viel: namelijk, dat het verbreiden van nieuwe, den volksaard vreemde, vormen en begrippen onder menschen, <hi rend="spat">vooraf niet genoeg ontwikkeld</hi>, om die vormen te waardeeren en die begrippen machtig te worden, in den regel een allerzonderlingst mengelmoes van nieuw en oud geloof doet ontstaan. Zal 't niet met menigeen zijn gegaan, gelijk de Heimskringla ons verhaalt van den Noorman, die zeide: ‘Als ik toch in een god gelooven
<pb n="393"/>moet, dan kan ik even goed in den bleeken Christus gelooven, als in een ander?’</p>
<p>Indien ooit zendelingen verdienden te worden geroemd om hun liefderijken ernst, hun geestdrift en toewijding; op dien roem hebben, naar mijn innige overtuiging, vooral velen van die zendelingen aanspraak, die onder onze voorgeslachten het katholicisme hebben gepredikt en gevestigd. En toch.... hoe vaak stuitte ook hun ijverigste arbeid af op de taaiheid van het diep ingeworteld volksgeloof.</p>
<p>Is dat te bejammeren?</p>
<p>Op die vraag straks een antwoord!</p>
<p>&nbsp;</p>
<p>Thans merken wij alleen op, dat Wodan, Donar, Frouwa c.s. niet zoo spoedig - in drie of zes eeuwen bij voorbeeld - verdwenen zijn, en dus ook de Joelfeesten onder de groote menigte nog langen tijd op eigenaardige wijze werden herdacht.</p>
<p>Merkwaardig en leerrijk tijdperk in de geschiedenis van der menschen zoeken en oordeelen! Oud en nieuw geloof schijnen een innig verbond te hebben gesloten, - de wolf en het lam tamelijk vredig met elkander te kunnen verkeeren!</p>
<p>Velen onzer middeleeuwsche vaderen gelooven, zoo vast als maar mogelijk is, aan alle denkbare mirakelen van heiligen, verricht door de kracht van Jezus of van Maria; maar ze blijven toch éven vast - als 't <hi rend="spat">kon,</hi> nóg vaster - gelooven bijv. aan de geneeskracht, die uitgeoefend wordt, wanneer een zieke, liefst op 't naakte lichaam, gemeten of omwonden wordt met een rooden band. - Onze oude vrouw, die zoo christelijk moest begraven worden, zou u wel gezegd hebben, waarom. Was <hi rend="spat">rood</hi> niet
<pb n="394"/>de kleur van Donar<note n="1)" place="foot">'t Oude mensch zou zich <hi rend="spat">nog,</hi> althans in Noord-Holland, kunnen <hi rend="spat">verkneukelen</hi>! Daar zijn zéér velen - in <hi rend="spat">alle</hi> kringen der samenleving, en ook anders ‘zéér <hi rend="spat">ongeloovige</hi>’ menschen, - die u uit hun ondervinding verhalen kunnen, hoe 't dragen van een karmozijn- of scharlaken- of purper-rood lintje of draadje om den hals ‘probatum’ is, vooral tegen neusbloedingen. Als het draadje zijn roode kleur heeft verloren, begint gewoonlijk de lastige kwaal zich weer te vertoonen. - Ge moogt zeggen, wat ge wilt; maar ze hebben 't honderdmaal ondervonden; en als de empirie spreekt, is 't praatje natuurlijk uit. 't Moet hem, - zeggen ze - zeker in de werking der roode <hi rend="spat">kleurstof</hi> zitten. Ik wed, dat al de moderne kleurpraeparaten, die aan aniline of andere <hi rend="spat">ine's</hi> verwant zijn, 't geluk hebben van diezelfde ‘werking’ uit te oefenen.
<lg type="poem">
<l>‘Rowan-tree and red thread,</l>
<l>Put the witches to their speed!’</l>
</lg></note>? - De goden van 't voorgeslacht zijn gebleven; - alleen, ze zijn vaak <hi rend="spat">veranderd</hi> in wichten en andere booze geesten. Nog altijd giert de Wilde Jacht door 't luchtruim; maar thans, naar sommiger meening aangevoerd door.... dat kwade wijf, Herodias. Nog altijd leven de overoude Reuzen, en voert men hun afbeelding in triomftocht over den weg; maar ze heeten voortaan Goliath, of.... Gog en Magog! - De ridderlijke tornooien zijn - en niet zonder reden - bij de kerk gehaat.... en toch komt de Maagd Maria zoo nu en dan haar hulp verleenen en haar slagen uitdeelen, bij gelegenheid van een tornooi.... 't is de oude, weerbare Frouwa, de strijdhaftige godin, die zich gehuld heeft in 't kleed van de Moeder Gods. En ook in hare ‘hoedanigheid’ van Schenkster, als neehaleni (‘Nehalennia’) leeft de Germaansche godin nog voort: 't geen ons nu-en-dan blijkt,
<pb n="395"/>als de maagd Maria aan hare gunstelingen verschijnt met ‘enen scoenen nap in haer hant,’ en hun ‘supen gheeft’ van haar heerlijken hemelschen drank: ‘latuwariën van hemelrike.’</p>
<p>Voortdurend bleef Wodan in zijn wondermantel de wenschen der stervelingen vervullen, en reed hij op zijn ouden schimmel rond, gevolgd door zijn trouwen Eckart, <hi rend="spat">beladen met goede gaven</hi>;.... maar in sommige streken, vooral in Nederland, heeft hij den naam aangenomen van den Heiligen Nikolaas; - elders echter, in menige streek van Duitschland, gaat, tegen 't Kerstfeest, de oude Ruprecht rond, met den zak op den rug en de roede in de hand.... en menigmaal vergezelt hem het ‘schöne’ <hi rend="spat">Christuskindje</hi>: dan wordt er aan de deur geklopt, - en straks regent het.... vooral <hi rend="spat">appelen</hi> en <hi rend="spat">noten</hi>.</p>
<p>Waar die roede vandaan komt, hoe in de appelen en noten van Sinterklaas en den kerstboom, hoe in den vorm van 't Sinterklaasgebak en in de kerstkoeken, hoe in 't Kerstblok op den haard en in den kerstboom nog altijd overblijfselen der Germaansche mythologie zijn te bespeuren, en 't oude feest van den Midwinter nóg voortduurt: over dat alles is zeer veel belangrijks te vinden in de boekjes van de HH. Verwijs en Maronier. Te onzent heeft de Heilige van 6 December beslag gelegd op 't grootste deel dier oude gebruiken; (wellicht is dat vooral toe te schrijven aan de liefde, die men hier van ouds dezen patroon der zeevarenden toedroeg); maar nog altijd blijft er hier-en-daar, ook op 't Kerstfeest, het een en ander van voortleven; ofschoon ook dat weinige met elk jaar minder schijnt te worden. Nog altijd leven er ouden van dagen, die van 't groote, ja van 't reusachtige Kerstblok weten te spreken; ook zijn
<pb n="396"/>de kerstkoeken, de ‘kerseweggen’ of ‘korseweggen,’ nog niet overal in ons vaderland vergeten. In die korseweggen, gelijk in allerlei andere kerstspijzen, leeft het oude offermaal van December nog ongemerkt voort<note n="1)" place="foot">Zie ook Kiliaan, op het woord <hi rend="spat">volard, vollaerd</hi>.</note>. Vele plattelandsbewoners in Noord-Holland gebruiken op 't Kerstfeest, gelijk men ook nog hier-en-daar in Engeland doet, een soort van broodpap, die ze lekker schijnen te vinden en gewoonlijk <hi rend="spat">sop</hi> noemen. (De <hi rend="spat">aardappel</hi> is dan toch ook waarlijk al te modern voor den overouden heiligen dag!). Op een Noord-Hollandsch dorp kon men dan ook, voor eenige jaren, uit den mond der schooljeugd, gedurende de donkere Decemberdagen, herhaaldelijk, op eigenaardigen dreun, het adagium, of de kernspreuk hooren: ‘Kerstdag - Lukas II - Sop!’ - Tot die oude feestspijzen behoort wellicht ook nog het ‘katerbrood’ van Broek- in -Waterland; bijzonder fijn-gebakken brood, dat er op 't Kerstfeest, en bij enkele andere gelegenheden, wordt gebruikt.</p>
<p>In het Zutfensche rijdt Derk met den beer (het everzwijn van het joelfeest) rond in den kerstnacht; 't is dan ook zaak, 's avonds te voren het akkergereedschap maar veilig onder dak te brengen. Zoo was 't althans, een veertig jaar geleden: is Derk misschien in de laatste jaren gevlucht voor 't geratel der spoortreinen?</p>
<p>Niet alleen de dartele pret van het joelfeest, maar ook ruwe drinkgelagen en ergerlijke ongebondenheden bleven nog langen tijd de feestelijke nachten van den midwinter kenmerken: 't is dan ook niet te verwonderen, dat de maand December onder ons voorgeslacht niet alleen met
<pb n="397"/>den naam van ‘de Kerst-maend,’ maar ook met een anderen, zéér leelijken en onwelvoegelijken naam werd betiteld.</p>
<p>Intusschen, niet alleen te onzent was het zoo gesteld. In dat aardige oude boek van Buchanan, Rerum Scoticarum Historia, (pardon!) vindt men een zeer ernstige klacht over Britsche ongebondenheden in die dagen. De schrijver maakt de opmerking, dat zoo'n manier van 't Kerstfeest te vieren natuurlijk niet van christelijken oorsprong kan zijn; uit den naam ‘jul’ leidt hij dan ook af, dat het eigenlijk de Saturnaliën zijn, indertijd door de Romeinen in Britannië ingevoerd, en naar Julius Caesar door 't volk ‘jul’ genoemd!</p>
<p>&nbsp;</p>
<p>Doch genoeg over die oude ongebondenheden; laat ons den sluier daarvan maar niet oplichten!.... We vroegen zooeven, of het te bejammeren is, dat de strijd, dien de Christenpredikers onder de Germaansche volken te voeren hadden, zoo langdurig en zoo moeilijk is geweest. Laat ons op die vraag met volle verzekerdheid ‘ja’ ten antwoord geven. 't Gold hier toch nog wat anders en wat hoogers, dan godsdienst<hi rend="spat">vormen</hi> en <hi rend="spat">namen:</hi> de strijd moest niet het minst op 't gebied van 't zedelijk leven worden gevoerd.</p>
<p>Veler verbeelding schijnt zich die oude voorgeslachten, onder wie de Christen-zendelingen en priesters arbeidden, gaarne als echte, onbedorven natuurkinderen voor te stellen, die nu, ja, wel eens wat zwaar dobbelden en wat gulzig dronken, maar toch voor 't overige een frisch, onbedorven geslacht..... Jammer, denken dan sommigen, dat zulke frissche, Germaansche kinderen der natuur later
<pb n="398"/>dweepende katholieke priesters gedompeld zijn in den langen middeleeuwschen nacht, enz. - Wie de <hi rend="spat">waarheid</hi> in dezen wil kennen, raadplege eens de boetbepalingen der Westersche kerk, in de verzameling bijv. van den rechtsgeleerde Dr. Wasserschleben.... wellicht, dat hij huivert van de ontdekkingen, die hij doet aangaande die ‘kinderen der natuur!’</p>
<div type="section">
<head rend="h4">II.</head>
<p>En thans nemen we afscheid van 't Heidendom en zijn gebruiken; - en we vragen, wat er in die Germaansche woningen, nadat het Christendom er wat meer gastvrijheid gevonden heeft, bij 't vuur van het Kerstblok wordt verhaald en gezongen?</p>
<p>In de eerste tijden werden daar zeker ook, onder begeleiding van de harp, christelijke dichtstukken voorgedragen, in den trant van den Heliand.</p>
<p>Of hij onze aandacht verdient, die Heliand! - dat merkwaardige Germaansch-Christelijke epos, - die oude Saksische Messiade, heel wat liefelijker en treffender dan het dikke brommende gedicht van Klopstock!</p>
<p>Hier is, niet ‘een oud-Saksische berijming van de evangelie-geschiedenis’; - maar hier is: de Messias uit Nazaret zelf <hi rend="spat">vertaald</hi> in een Germaanschen Heiland. De held van dit epos is een koning, door zijn trouwloos en verdwaasd volk verloochend en verraden, maar omringd en gesteund door zijn getrouwen, wier twaalftal hij koos uit edelgebo-<pb n="399"/>ren en beproefde mannen. Elk tafereel hier schijnt op Germaanschen grond te spelen; bij voorkeur schijnen dan ook uit het evangelie-verhaal die tafereelen gekozen, die 't gemakkelijkst uit het israëlitisch in het saksisch kunnen worden ‘overgezet’.</p>
<p>Waar op den kerstavond uit zulk een gedicht het verhaal van Jezus' eerste levensdagen werd voorgedragen, daar hoorde men zeker ook wel met belangstelling vooraf, wat de dichter te zeggen wist over de geboorte van Johannes den Dooper, wiens ‘edelgeboren’ ouders wel innig verblijd moeten zijn geweest bij den aanblik van dat lieve kind.... ‘Johannes kwam aan der lieden licht. Schoon was zijn lichaam, fraai was zijn huid, ook zijn hoofdhaar en zijn nagels; en zijn wangen waren lief.’ En korten tijd later, toen de ban en boodschap van Octavianus over zijn breed rijk aan al zijn hertogen gezonden was, zoodat ieder man heenging naar den burg zijner geboorte: toen had te Bethlehem-burg de geboorte van Heliand plaats, den koensten der koningen, den krachtigen held. Straks komt de blijde mare tot de herders in 't veld.... neen, tot de knechts (de schalken) die op de paarden passen. Ook naderen drie mannen uit het Oosten; zij zijn ‘thegnôs snelle’ - snelle degens - d.i. rappe<note n="1)" place="foot">De gewone vertaling ‘snelle degens’ is misschien, - juist omdat zij zoo letterlijk is, - schilderachtig, maar moet cum grano salis worden opgevat. ‘Snel’ wordt hier (en elders) 't best vertaald door ‘rap’, weerbaar, sterk, krijgshaftig. Aardig voorbeeld, hoe de spraakmakende gemeente, naarmate de omstandigheden veranderen, ook 't gebruik, de beteekenis der woorden wijzigt. Voor de voorgeslachten in overouden tijd liepen (heel natuurlijk) de begrippen <hi rend="spat">moedig</hi>, <hi rend="spat">flink</hi>, <hi rend="spat">krachtig</hi>, en.... <hi rend="spat">vlug met voet en arm</hi>, <hi rend="spat">los in de spierbewegingen</hi> in één. Zoo komt dan ook <hi rend="spat">snel</hi> in den Heliand en elders telkens in dien ruimen zin voor; maar 't kreeg al ras die meer beperkte beteekenis, waarin 't nog door ons wordt gebruikt. - <hi rend="spat">Gezwind</hi> is van ouds een 
vriendje van <hi rend="spat">snel</hi> geweest, en 't heeft dan ook dezelfde lotgevallen ondergaan. In zijn oudsten ons bekenden vorm heette het (in de Gotische bijbelvertaling van Vulfila) ‘svinths,’ maar 't beteekent daar <hi rend="spat">altijd</hi> ‘sterk.’ Zoo zegt daar Johannes den Dooper (Matth. 3:11) ‘Die na mij komt, is <hi rend="spat">gezwinder</hi> dan ik’ (svinthoza mis ist).</note>, moe-<pb n="400"/>dige kerels. De gaven, die zij den jonggeborene brengen, worden - echt voornaam! - door de ‘mannen’ (de bedienden) die om hunnen heer staan, in ontvangst genomen. Zoo ziet men straks ook Jozef - die hier nergens als de timmerman voorkomt - omringd, als een voornaam heer, door zijne mannen, naar Egypte vluchten.... Want, de koning Herodes is in woede ontstoken; de Bethlehemsche kindermoord volgt. Wat levendige kleuren gebruikte hier de dichter! Let op die moeders: ‘De vrouwen jammerden, menige moeder; ze zagen hare knaapjes dooden. Neen, ze kon hem niet helpen, schoon zo met beide armen haar eigen kind omvatte, lief en klein; toch moest hij het leven laten, 't knaapje voor 't gezicht der moeder....’ Maar ik ga niet verder: de Heliand kan evenmin als Homerus worden <hi rend="spat">vertaald</hi>.</p>
<p>Wordt hier niet op voortreffelijke wijze de toon aangeslagen, die weerklank kon vinden in 't hart dier nieuwbekeerden?</p>
<p>&nbsp;</p>
<p>Niet altijd even schoon van vorm, maar toch ook vaak zéér populair was de kerstpreek. Menig prediker trachtte
<pb n="401"/>zijn doel te bereiken, door de krebbe, den os en den ezel die er bij behoorden, en wat het evangelie van den dag verder te lezen gaf, in zijn rede zoo plastisch mogelijk voor te stellen. Weinigen zullen 't daarin zoo ver hebben gebracht, als de H. Franciscus van Assisi. Van hem verhaalt zijn gemoedelijke biograaf, dat hij op kersttijd graag preekte in een stal naar 't voorbeeld van dien, waarin Jezus geboren is, bij een os en een ezel; hij liet stroo in den stal werpen, en deed zijn best, om bij 't uitspreken van den naam Bethlehem, 't geblaêt der schapen na te bootsen.</p>
<p>'t Zou zeker voor den goeden smaak even bedenkelijk zijn geweest, als voor den ernst, zoo de H. Franciscus in dit opzicht een school had gevormd. Maar daaraan bestond - gelukkig inderdaad! - geen behoefte: men beschikte over andere en betere middelen om het evangelie van den feestdag op plastische wijze den volke voor te stellen.</p>
<p>Ook 't evangelie der geboorte vond, in en buiten de kerk, zijn dramatische voorstelling. Als ik hier nog omtrent die dramatische voorstellingen 't een en ander aanstip, dan bepaal ik mij niet streng bij vertooningen en spelen, waarvan wij zeker weten, dat zij juist tot den <hi rend="spat">Kerstdag</hi>-zelven behooren; maar ik let even goed op die, welke met Drie Koningen of op Onnoozele-kinderendag plaats vonden; al die spelen en vertooningen behooren blijkbaar bij elkander, tot éénen eigenaardigen cyclus.</p>
<p>&nbsp;</p>
<p>Er zijn, vroeger en later, zeker al heel vreemde testamentaire beschikkingen gemaakt., - en dat wel niet het
<pb n="402"/>minst, waar kerkelijke vroomheid den erflater den weg wees. Tot die merkwaardige beschikkingen behoort, dunkt mij, ook die van Dirk Van Randerode, die aan den Utrechtschen dom een fonds vermaakte, (ongeveer 't jaar 1250) waaruit jaarlijks een hoeveelheid tarwe en eenige amen bier moesten worden verstrekt tot belooning van een kerkelijk ambtenaar, die daarvoor zou optreden als ‘rector van de ster en den ezel.’ De man had nl. te zorgen, dat op palmzondag de houten ezel, waarop 't Christusbeeld in de processie rondreed, behoorlijk werd voortgeleid, en moest de ster bestieren, die op Drie Koningen zich boven in de kerk bewoog, ter herinnering van de ster, die door de wijzen uit het Oosten was gezien.</p>
<p>Wilt ge nog een voorbeeld, hoe men prijs stelde op zulk een vertooning in de kerk? Hoor dan, wat Van Bleiswijck's Beschrijving van Delft ons in dien echten ‘stede-beschrijvingen-stijl’ vermeldt. ‘In 1498 werd te Delft een spel gespeelt van de priesters, die tot verscheidene deuren der kerke te paerd in quamen rijden, elcx met zijn gheselscap vergaderende in 't midden der kercken, ende upte groete orgel waren Engelen, zingende Gloria in excelsis, ende beneden lagen die harders en speelden. Ende daer kwam een ster, schietende van after wt die kercken naer 't hoog outaer toe, ende bleef daer staen, wijsende die drie koninghen den nieuwgeboren koning. Twelck gemaect was met levendighe personen, upten hogen outaer, dair dese koningen, <hi rend="spat">eensdeels sprekende ende eensdeels singhende,</hi> haer offeranden deden; ende dair was alsoe veel volx inde kercke beneden ende boven, datter nye soeveel volx in de kercke ghesien en was.’</p>
<p>Deze soort van vertooning moge te Delft een nieuwig-<pb n="403"/>heid zijn geweest, elders waren zulke plechtigheden sinds jaar en dag bekend,... ja, werden bij deze en andere feestelijke gelegenheden niet alleen dramatische vertooningen gegeven, maar uitvoerige drama's geregeld opgevoerd in de kerk, door priesters en wie hen hielpen.</p>
<p>&nbsp;</p>
<p>In ons land berust een der merkwaardigste en oudste gedenkstukken, waaruit blijkt, hoe het kerkelijk spel op 't Kerstfeest en daarmee tevens hoe geheel het geestelijk tooneelspel der middeleeuwen en dus ook geheel de latere tooneelkunst, - die groote, forsche boom, - gegroeid is op den bodem van de liturgie der Katholieke kerk.</p>
<p>'t Is een gezangboekje, dat de kanunniken van St. Marie te Utrecht, in de twaalfde eeuw en later bij hunne ‘nachtdiensten’ gebruikten. Door verschillende stemmen, wordt, bij wijze van vraag en antwoord, gezongen:</p>
<p><hi rend="spat">‘Wien hebt gij gezien, o herders</hi>? <hi rend="spat">Zegt, bericht het ons</hi>! <hi rend="spat">Wie is er op aarde verschenen</hi>?’</p>
<p>Antwoord (der herders):</p>
<p><hi rend="spat">‘Wij hebben in</hi> 't <hi rend="spat">koor der engelen den Heiland zien geboren worden</hi>;’ enz.</p>
<p>Uit het zingen, met verschillende stemmen, van zulke vragen en antwoorden ontstaat langzamerhand in 't kerkgezang een soort van samenspraak. Die samenspraak wordt opgeluisterd door gaan en komen.... door gebarenspel en.... door kostuum.</p>
<p>Maar nu wordt het ook wenschelijk, het <hi rend="spat">zingen</hi> door <hi rend="spat">spreken</hi> te vervangen, en als men eenmaal <hi rend="spat">sprekend</hi> optreedt in een rol, - dán ook maar in de landtaal, - dán niet in 't kerklatijn gesproken!</p>
<p>Zóo ontstaat in de kerk een tooneel, waarin éérst
<pb n="404"/>alleen priesters, later ook leeken, als acteurs optreden. Eindelijk worden die tooneelstukken, - als ze hoe langer hoe meer zijn afgeweken van 'tgeen voegt hij de oude kerkgebruiken - ook buiten de kerk, ook in de open lucht, vertoond; eerst met, dan zonder de medewerking,... straks ook buiten het toezicht... eindelijk tegen den zin - der priesters.</p>
<p>&nbsp;</p>
<p>Maar... wat stof voor een <hi rend="spat">drama</hi> biedt de geboorte van een kind?.. ook al heet dat kind Jezus van Nazaret? Dat bij 't vertoonen der passie spelers en toeschouwers tot opgewondenheid, tot geestdrift werden meêgesleept, of tot tranen bewogen, - wie, die er zich over verbaast? Maar hoe kon een <hi rend="spat">Kerst</hi>-drama ooit de harten der toeschouwers winnen?</p>
<p>De alleroudste gedenkstukken van 't kerstspel geven een merkwaardig antwoord op die vraag: zij stellen tegenover de blijdschap bij de geboorte van Jezus.... de klacht der moeders bij den Bethlehemschen kindermoord. ‘Toen’, zegt het Matthaeus-evangelie (II, 17): ‘toen is vervuld geworden wat Jeremia zeide: “In Rama is een stem gehoord, geklag, geween, en veel gekerm; Rachel beweende hare kinderen, en wilde niet vertroost wezen, omdat ze niet zijn.”’ - Rachel, de Israëlitische vrouw, haar jonge kind beweenend, is in de alleroudste kerstspelen het treffend contrast van de gelukkige Maria. - (Is de herinnering hier noodig, dat die oude traditie nog haar nagalm doet hooren in Vondel's Gijsbrecht van Amstel, waar de Rei zijn ‘o Kerstnacht, schooner dan de dagen’ straks volgen laat door het troostwoord:</p>
<lg type="poem">
<l>Bedrukte Rachel, staak dit waren:</l>
<l>Uw kinders sterven martelaren, enz.)</l>
</lg>
<pb n="405"/>
<p>In dat contrast tusschen Maria en Rachel ligt reeds een dankbare stof voor den dichter;... maar hoe groot en rijk wordt niet het gebied, waarop hij zich beweegt, als hij de geboorte van Jezus gaat voorstellen... als de blijde <hi rend="spat">ontknooping</hi>, waarnaar sinds eeuwen met verlangen en in vreeze werd uitgezien!... Wat uitgebreidheid van stof, wat bewegelijkheid, wat effect (altijd in den zin van zoo menig middeleeuwsch kunstenaar, die bij pendanten en contrasten leeft) krijgt dán niet zijn drama!</p>
<p>In 't antiek uitgewerkte kerstspel komt, in breede trekken, voor, wrat ook door de liturgie der kerkelijke kerstviering, den geloovigen herinnerd werd. Drie missen werden bij den kerkdienst, ter eere van 't feest, gezongen: de eerste <hi rend="spat">in den nacht</hi>, waarbij men dacht aan 't donker tijdperk: vóór de Wet; - de tweede <hi rend="spat">bij den dageraad</hi>, waarbij aan het tijdperk der Wet werd gedacht en aan 't schemerlicht van Wet en Profetie; - de derde eindelijk, <hi rend="spat">op den morgen</hi>, om de volheid des lichts, bij de komst van den Verlosser, te begroeten.</p>
<p>Ziedaar ook het schema dier oude, uitvoerige kerstspelen. Eerst wordt de zondeval ten tooneele gevoerd, met al de ellende, die er op volgt; hij wordt voorgesteld als 't gevolg van den <hi rend="spat">hoogmoed</hi>, waardoor ook eertijds de duivelen zelve in den afgrond waren gestort; zijn treurige gevolgen zullen eerst dan worden weggenomen, als de Allerhoogste zich zal hebben <hi rend="spat">vernederd</hi> en de gestalte van een dienstknecht aangenomen. - Wat deerniswekkend beeld daar op het tooneel: Adam, als grijsaard worstelend met den dood, ‘oud, versleten en krank.’ Wat jammerkreten in de hel, - ook van achtbare aartsvaders en profeten, die door balddadige duivels worden mishandeld
<pb n="406"/>met pek, met gloeiende tangen, met roosters en vurige zitbanken!.... Maar op aarde wordt straks de lieflijke stem der profetie gehoord... toen de oude Adam pas begraven was, heeft zijn zoon Seth een takje van den boom der kennis, door hem als gave van den Engel-paradijswachter ontvangen, geplant onder 't hoofd van den ouden man.... de boom, die daaruit groeit, zal eerlang 't hout leveren dat verlossing brengen zal, - het hout van Jezus' kruis. - Hoort! daar zingen ze 't loflied ter eere van den gelukkigen tijd, die dàn komen zal: - de profeten van 't Oude Testament, in breeden rei; - en in dat koor zingen ook de Sibylle mede en Virgilius, die het kind aankondigt, dat uit den hoogen hemel zal nederdalen.</p>
<p>Maar nog altijd duurt het gekerm voort in de hel. En op de tweede verdieping, de aarde, blijft de zonde heerschen en woeden. Thans echter volgt.... dat merkwaardig tafereel, vooral sinds de dagen waarin Anselmus' stellingen ingang hadden gevonden, zoo algemeen geliefd; dat allegorisch tafereel, bijna allerwegen den volke vertoond, dat ik <hi rend="spat">het pleidooi in den hemel</hi> zou willen noemen.</p>
<p>Te midden van de ellende, dáár, op de tweede verdieping heerschende, ziet gij een jonkvrouw bezig een gat te boren in den vloer der bovenste verdieping van het tooneel, den hemel. Zij heet het ‘Gebed der Menschen’, en stijgt naar boven, om God-Vader zoo mogelijk te vermurwen.</p>
<p>God-Vader is op zijn troon gezeten: vier jonkvrouwen - ‘eigenschappen Gods’ - houden voor zijn aangezicht een pleidooi. Bij 't Gebed der Menschen voegt zich Goedertierenheid (Misericordia of Intfarmherticheit), en
<pb n="407"/>ze smeekt om erbarming. Jonkvrouw Gerechtigheid is natuurlijk sterk daartegen; zij eischt strenge straf; want:</p>
<lg type="poem">
<l>‘Worde Adam niet dewige doot besurende,</l>
<l>‘Gerechticheit en waar niet ewelic durende.’</l>
</lg>
<p>Moeielijk geval voor Hem, die op den troon is gezeten! Jonkvrouw Waarheid zoekt een redmiddel. Als eens iemand die ‘geheel zuiver’ was, zich in de bres wilde stellen, en zijn leven geven, zou dán Gerechtigheid niet te vreden wezen? Daarop geeft jonkvrouw Gerechtigheid - geheel naar haar kalmen, en tegelijk pessimistischen en snibbigen aard - natuurlijk ten antwoord: dat dit wèl goed is bedacht, maar... dat er zoo iemand onder de menschen niet wordt gevonden. Jonkvrouw Waarheid, vrijmoedig als altijd, wijst op de engelen, die den Troon omringen; als een van hen 't eens deed?... Zij zijn toch vlekkeloos!... Ja, dat zijn ze, die engelen; volkomen braaf en gehoorzaam; - als God het <hi rend="spat">gebiedt</hi>, ja, dan willen ze 't natuurlijk ook volbrengen. Maar uit <hi rend="spat">liefde</hi> ‘den dood te sterven’, neen... daartoe is geen enkele van die onberispelijke, sneeuwwit-brave engelen bereid!!</p>
<p>Gelukkig maakt de Zoon Gods een einde aan de moeielijkheid. Onder goedkeuring van den Heiligen Geest verklaart hij zich gereed. God-Vader keurt die oplossing goed; daarop kussen de jonkvrouwen Vrede en Gerechtigheid elkander<note n="1)" place="foot">Stellig moet men hier denken aan de woorden van Psalm 85 (welke Psalm dan ook tot de tweede nocturn van den kerstnachtdienst behoort): ‘De goedertierenheid en de waarheid zullen elkander ontmoeten; de gerechtigheid en de vrede zullen elkander kussen.’</note>.</p>
<pb n="408"/>
<p>In allerlei vormen komt dit pleidooi voor in alle talen van Westelijk-Europa. Nog altijd wordt het (zeker althans nog in 1853 werd het) omstreeks kersttijd door landlieden in Stiermarken vertoond. Maar, met wat eigenaardig <hi rend="spat">plastische</hi> voorstelling maken die Stiermarker boeren het oude dogma recht tastbaar! Als <hi rend="spat">God</hi>-Vader zijn toestemming gegeven heeft tot de menschwording van den Zoon, maakt deze zich terstond klaar, om de reis te aanvaarden. Hij legt daarom de kroon van 't hoofd, <hi rend="spat">zet</hi>, <hi rend="spat">in plaats daarvan</hi>, <hi rend="spat">een</hi>... [<hi rend="spat">gewonen menschen</hi>-] <hi rend="spat">hoed op</hi>,... en neemt afscheid: ‘Nun <hi rend="spat">Adieu</hi>, mein allerliebster himmlischer Vater; nun Adieu, mein allerliebster Heiliger Geist! - Sieh, ich geh in die Welt ins Leiden, welches mir von Ewigkeit ist zubereitet. Nun Adieu, ihr lieben Engelein!’ (geht ab. - Der Engel singt: ‘Gloria in excelsis Deo!’)</p>
<p>&nbsp;</p>
<p>Als 't pleidooi in den hemel is afgeloopen, stelt het tooneel der tweede verdieping de aankondiging van Gabriël aan Maria, Maria's ontmoetingen met Jozef en vele andere verhalen omtrent Jezus' geboorte voor. Daar de kanonieke evangeliën hier niet veel stof aanboden, greep men vaak naar den rijken voorraad, die in de apokryfen lag opgetast.</p>
<p>&nbsp;</p>
<p>In afzonderlijke spelen, van geringer omvang, werd (met weglating van zondeval, profeten enz.) uitsluitend over Maria en Jozef, de herders en de wijzen uit het Oosten, gehandeld. Die kleine spelen missen het antieke, vaak deftige en ernstige van de grootere, maar zijn daarentegen ook meer populair, - vaak naïef, soms akelig plat. - Jozef is hier in den regel een zeer ongelukkige verschijning.</p>
<pb n="409"/>
<p>Niet ver is de reden te zoeken, waarom de kerkelijke traditie Jezus' ‘pleegvader’ als een oud, liefst als een stokoud man voorstelde. Maar dit geeft natuurlijk aanleiding tot een vreemde houding tusschen Jozef en ‘zijn ondertrouwde vrouw’, aan wie hij tot bruidegom is aangewezen. In een Nederlandsch spel zegt Jozef, nadat hij zoowel als Maria de belofte van trouw <hi rend="spat">voor den ‘Bisscop</hi>’ hebben afgelegd:</p>
<lg type="poem">
<l>Ick wil gaen trecken <hi rend="spat">ongelet</hi> (d.i. onverwijld’)</l>
<l>Te Bethlem.’</l>
</lg>
<p>‘Ende ic’ - zegt Maria - ‘te Nazareth.’</p>
<p>In enkele spelen is Jozef een jaloersch echtgenoot, maar in de meeste wordt hij voorgesteld als een huisvader van hoogen leeftijd, te oud om kleine diensten te bewijzen bij de wieg van een jong kind. De diensten hem opgelegd, zijn somtijds zelfs zwaar genoeg. Dat hij een lichtje moet gaan halen, of het kindje eens wiegen, is nog al huislijk; maar 't wordt al kwader, als ge hem in een ander spel bezig ziet met het klaarmaken van de pap... en vooral als hij hierbij zich beklaagt, dat hij daar geen verstand van heeft, en het timmeren hem beter van de hand gaat. Zelfs wordt hij gebruikt om zijn diensten bij de waschtobbe te bewijzen,... en was 't nog maar bij de tobbe gebleven! - een oud liedje maakt het nog erger als het zegt:</p>
<lg type="poem">
<l>‘Wijl Jozef waakt den ganschen nacht</l>
<l>En wascht de luiers in de gracht.’</l>
</lg>
<p>(Bij die ‘gracht’ zal men natuurlijk 't best doen, me zich een of ander nederlandsch stadsgezicht voor de verbeelding te roepen). Elders (in een duitsch stuk) krijgt hij het te kwaad met de twee dienstmaagden, Hilgard en <hi rend="spat">Gutt</hi>
<pb n="410"/>die geducht met elkander kijven. De oude huisvader Jozef wil de orde bewaren,... met dit treurig gevolg, dat de hartstochten tot de hoogste hoogte stijgen,.... en de heer des huizes door de woedende dienstmaagden zoo duchtig wordt afgerost, dat hij om gratie smeekt. - Meer te berispen, dan te beklagen, is hij zeker, als hij - op 't gerucht van den aanstaanden Bethlehemschen kindermoord - de vlucht neemt, niet naar Egypte, maar naar een bierhuis!</p>
<p>&nbsp;</p>
<p>Hier is <hi rend="spat">op verre na</hi> het zotste en ergerlijkste niet genoemd; niet naar dwaasheden <hi rend="spat">gezocht</hi>, maar alleen het gewone geschetst. Wie op dergelijke dingen belust is, zou uit oude kerstspelen vrij wat erger voorbeelden kunnen voor den dag halen - en zijn verzameling vooral rijk kunnen stoffeeren, indien hij snuffelen ging in de oude - en ook in de nog in onze eeuw te Londen en elders voortlevende ‘Christmas-carols’. 't Was mijn doel niet, eenige <hi rend="spat">curiosa</hi> hier meê te deelen; ik wilde den aard van 't oude kerstspel getrouwelijk schetsen.</p>
<p>Of wij in die kleinere spelen te doen hebben met volksgrappen, <hi rend="spat">in den regel</hi> tegen den zin der geestelijkheid uitgevoerd? Men heeft dat beweerd, doch <hi rend="spat">zeker</hi> ten onrechte. De middeleeuwsche ‘klerken’ waren over 't algemeen geen puriteinen, geen nuffige ‘rondkoppen’, die den neus optrokken voor wat grap en scherts; ze konden er maar al te veel genoegen in vinden, niet het minst in de Decembermaand, bij 't feest van den ‘Kinderbisschop’ of van den ‘Ezelpaus’, allerlei dwaasheden te plegen, ja... 't heilige te parodiëeren; ‘prochiepapen ende clercken bedreven dan groot ghenouchte’; zij gingen ‘al vastenavondsche wijze’ te werk, ja maakten 't soms met hun grappen aan de
<pb n="411"/>huizen der burgers lastig, en ‘gecreghen groote vuilichede.’</p>
<p>En 't waren niet alleen ‘klerken’ van <hi rend="spat">lageren</hi> rang, die openlijk toonden, wel eens van een grappige voorstelling, ook van 't kerkelijke, te houden. Op 't concilie van Constanz waren maand aan maand de ernstigste onderwerpen ter tafel: immers de ketterij van Johannes Huss en de zijnen dreigde met een niet gering gevaar! Ter verpoozing waren de Vaderen, uit Engeland overgekomen, beleefd genoeg, hunne vrienden te onthalen op een mysterie, den Bethlehemschen Kindermoord voorstellend. In dat spel trad een gemeene nar op, en verlangde van zijn meester, tot ridder te worden geslagen, ten einde, in behoorlijke kwaliteit, de moeders der Bethlehemsche kinderen te gaan dooden. Maar de dolende ridder kwam van een kwade reis, toen hij 't waagde die Bethlehemsche moeders aan te vallen; hij werd met spinnewielen en andere dergelijke wapenen toegetakeld, en met den ruwsten smaad, als een lafaard, naar huis gezonden.</p>
<p>&nbsp;</p>
<p>Verdienen zulke spelen òf als ‘dwaasheden’, òf als ‘gruwelen’ te worden beschouwd? Soms, ja! - En toch maar zelden. - Er is toch een tijd geweest, waarin ze met ernst, met liefde, met geestdrift werden voorgedragen en gehoord; - wat diepen indruk moeten ze niet hebben gemaakt op een groote menigte, waaronder o zoo velen, die niet <hi rend="spat">lezen</hi> konden! - Er is, <hi rend="spat">ook</hi> voor die spelen, een tijd geweest, waarin ze recht thuis behoorden, en daarom ook weldadig konden werken. Maar toen men er meê voortging, <hi rend="spat">ook nadat hun tijd was voorbijgegaan,</hi> moesten ze een ergernis en een schande worden!!</p>
<pb n="412"/>
<p>Datzelfde geldt van een andere Kerstplechtigheid, eertijds, vooral in Duitschland, zeer geliefd - en in onze dagen nog lang niet vergeten: het zoogenaamde kindjewiegen. In vele kerken werd oudtijds achter 't altaar een kleine kribbe geplaatst, een wieg, die af-en-aan werd in beweging gebracht. En dan zong de groote menigte der geloovigen, bij de wieg van 't kind Jezus, vrome liederen, afgewisseld door een wiegedeun - door 't ‘eia, eia’ of ‘susa-ninne.’ Op deze wijze:</p>
<lg type="poem">
<l rend="; 1tab">Sunt impleta, quae praedixit Gabriel,</l>
<l rend="; 1tab">‘Eia, eia,’ virgo deum genuit, enz.</l>
</lg>
<p>of:</p>
<lg type="poem">
<l><hi rend="spat">‘Sausa ninne,</hi> gottes minne,</l>
<l>Nu sweig und ru!</l>
<l>Wen du wilt, so wellen wir deinen willen tuu,</l>
<l>Hochgelobter edler furst, nu sweig und wein auch nicht;</l>
<l>Tuste das, so wis wir, dass uns wol geschicht.’</l>
</lg>
<p>In den beginne, in zijn oorspronkelijke naïveteit, was dat gebruik zeker liefelijk. Het Christuskindje, zoo redeneerde men, had voormaals zoo armoedig in dien kouden Decembernacht in zijn kribbe gelegen; - maar thans, in den kouden nacht wil zijn gemeente hem haar dank betoonen, - ook al kost het wat zelfverloochening.... want in dien nacht van 25 December rilt men in de groote kathedraal: in een zachte wieg moet hij neergelegd, en alle geloovigen willen hem verplegen en 't wiegelied voor hem zingen. (Als die oude vrouw, van wie ik zooeven sprak, uit haar ‘christelijk graf’ een paar eeuwen later had mogen opstaan, - hoe hartelijk zou ze misschien hebben meêgezongen: <hi rend="spat">eia</hi>, <hi rend="spat">eia</hi>, <hi rend="spat">susa-ninna</hi>!). - Me
<pb n="413"/>dunkt, wij stellen ons recht-gaarne voor, hoe in zéér-lang verleden tijd het godsdienstig gevoel eener weinig ontwikkelde menigte zich met zulk een plechtigheid stichtte; wij kunnen eerbied hebben voor 't gebruik, waar wij het in 't hart der Middeleeuwen ontmoeten; - en toch óók instemmen met den eerzamen Amsterdammer, die in de tweede helft der 16<hi rend="sup">e</hi> eeuw zich duchtig er aan ergerde. De man wil zijn tijdgenooten, ‘welke alhier inde openbaare exercitie der Roomsche religie gheleeft, ende die ghevolcht ende beoeffent hebben’ met ernst wijzen op ‘de Diensten ende Ceremoniën die daerinne geschieden.’ En dan begint hij met de herinnering: ‘Sy weten, hoe men op Kersdach een wieghsken met een klein Beeldeken daer inne, na een kleyn kindeken liggende in de luyers gefatsoneert, opt hooch Autaer plachten te setten; ende dat d'Ouders hare kinderen <hi rend="spat">met een wiegsken ende schelle</hi> in de kercke leyden: ende als de Priester onder de Misse het kindeken opt Autaer staende begoste te wieghen ende te singhen “eia, eia, eia, etc.,” soo vinghen de kinderen voort mede aen, elck zijn kindeken te wieghen ende eia te singhen, maeckende daer benevens een groot gheluyt ende gheclanck met haere schellen, dat de gheheele kercke daervan vervult was: waer onder de Orghel op eene sonderlinghe wijse was spelende..... En is dit niet eene fraeije oeffeninghe inde christelijcke Religie?.... ende dit wert noch onder hunluyden voor costelijck dingh ghehouden, ende planten hare kinderen op die tijt binnen huys dit Poppenwerck noch inne!’</p>
<p>&nbsp;</p>
<p>Wie onder mijn lezers de oud-nederlandsche volksliederen
<pb n="414"/>heeft liefgekregen, indertijd door den duitscher Hoffmann von Fallersleben ter kennis van het nederlandsch publiek gebracht; - die heeft ongetwijfeld, zoo-even, bij 't lezen van dat ‘eia’ en ‘susa-ninna’ gedacht aan een oud-nederlandsch kerstliedeken.... een der bekoorlijkste onder die oude geestelijke volkszangen. (Het vervelende ‘mijns inziens’ kan hier-althans gerust achterwege blijven).</p>
<p>Breng even 't vuur van uw Kerstblok in orde, o aandachtige! - en hoor daarna een deel althans van dat lied:</p>
<lg type="poem">
<l>‘Ons ghenaket die avondstar,</l>
<l>Die ons verlichtet also claer,</l>
<l>Wael was haer doe;</l>
<l>Susa ninne, susa noe,</l>
<l>Jesus minne sprac Mariën toe.</l>
<l>&nbsp;</l>
<l>Dat huus dat hadde so menich gat,</l>
<l>Daer Christus in gheboren was,</l>
<l>Wael was haer doe,</l>
<l>Susa ninne, enz.</l>
<l>&nbsp;</l>
<l>Si setten dat kint op haren scoet,</l>
<l>Si cussedet voer sijn mondekijn roet,</l>
<l>Het was so soet!</l>
<l>Susa ninne, enz.</l>
<l>&nbsp;</l>
<l>Si setten dat kint op haren knien;</l>
<l>Si sprac: groet eren moet u ghescien!</l>
<l>Wael was haer doe!</l>
<l>Susa ninne, enz.</l>
</lg>
<p>Och, luister nog even voort!</p>
<lg type="poem">
<l>Die moeder die makeden den kinde een bat,</l>
<l>Hoe lieflic dattet daer inne sat,</l>
<l>Wael was haer doe,</l>
<l>Susa ninne, enz.</l>
<pb n="415"/>
<l rend="; 2tab">Dat kindekijn pletterde metter hant,</l>
<l rend="; 2tab">Dattet water uten becken spranc,</l>
<l rend="; 2tab">Wael was haer doe,</l>
<l rend="; 2tab">Susa ninne, enz.</l>
</lg>
<p>Dergelijke liedekens, ook al waren ze van minder waarde, dan 't geen ik hierboven afschreef, leefden nog langen tijd voort. Zoo wordt (door de gebroeders Alberdingk Thijm) als een Kerstlied ‘van omstreeks 1700’ aangewezen:</p>
<lg type="poem">
<l rend="; 1tab">Herders, ik boodschap, blij van stem,</l>
<l>Dat heden uw Messias kwam in Bethlehem,</l>
<l rend="; 3tab">Haast u naar den stal,</l>
<l rend="; 3tab">Haast u naar den stal,</l>
<l>Haast u naar den stal, daar ligt de God van al.</l>
<l>&nbsp;</l>
<l rend="; 1tab">Van de Profeten werd voorzeid</l>
<l>Hij die er in een kribbe ligt en bitter schreit;</l>
<l rend="; 3tab">Sus, sus, Jesu zoet,</l>
<l rend="; 3tab">Sus, sus, Jesu zoet,</l>
<l>Sus, sus, Jesu zoet, wij vallen u te voet.</l>
<l>&nbsp;</l>
<l rend="; 1tab">Ik zie al waar het Kindtjen ligt;</l>
<l>In dezen arme stalle leit het zoete wicht,</l>
<l rend="; 3tab">'k Geef al wat ik kan,</l>
<l rend="; 3tab">'k Geef al wat ik kan,</l>
<l>Lieve Moeder, neem doch deze doekjens an.</l>
</lg>
<p>Ook nog Op den Nieuwjaarsdag werd het ‘eya, eya’ gezongen; want op dien dag had de kerk eertijds, tot wering van de oude ongebondenheden, het feest van Jezus' besnijdenis gesteld. De pret van den Nieuwjaarsdag en de ernst van 't kerkelijk feest loopen allerzonderlingst dooréén in
<pb n="416"/>een nieuwjaarsgedicht van onzen Stalpert van der Wiele; waarin 't oude ‘eya’ nog klinkt.</p>
<lg type="poem">
    <l rend="speaker"><hi rend="spat">Eene stem.</hi></l>
<l>Zuivere Maagd, van God bemind,</l>
    <l rend="speaker"><hi rend="spat">Allen.</hi></l>
<l rend="; 1tab">Hilariter! hilariter!</l>
    <l rend="speaker"><hi rend="spat">Eene stem.</hi></l>
<l>Zegt ons toch, hoe heet uw kind?</l>
    <l rend="speaker"><hi rend="spat">Allen.</hi></l>
<l rend="; 1tab">Eya, eya, eya, eya, eya, cordialiter.</l>
<l>&nbsp;</l>
<l>Geeft ons deze blijde maar,</l>
<l rend="; 1tab">Hilariter, hilariter,</l>
<l>Maged, voor een Nieuwe-jaar,</l>
<l rend="; 1tab">Eya, enz.</l>
<l>&nbsp;</l>
<l>Weest verheugd, gij al te zaam</l>
<l rend="; 1tab">Hilariter, enz.</l>
<l>Jezus is mijns kindjes naam,</l>
<l rend="; 1tab">Eya, enz.</l>
<l>&nbsp;</l>
<l>Jezus, dat duidt zaligheid,</l>
<l rend="; 1tab">Hilariter, enz.</l>
<l>Hoe komt hij dan zoo beschreid,</l>
<l rend="; 1tab">Eya, enz.</l>
<l>&nbsp;</l>
<l>Jezus is het hoogste goed,</l>
<l rend="; 1tab">Hilariter, enz.</l>
<l>Hoe komt hij dan zoo bebloed?</l>
<l rend="; 1tab">Eya, enz.</l>
<l>&nbsp;</l>
<l>'t Is tot 's werelds hoogste goed,</l>
<l rend="; 1tab">Hilariter, enz.</l>
<l>Dat mijn lieve kind dus bloedt,</l>
<l rend="; 1tab">Eya, enz.</l>
<l>&nbsp;</l>
<l>Zie aan deze kleine proev',</l>
<l rend="; 1tab"><hi rend="spat">Poenaliter,</hi> enz.</l>
<l>Welken prijs uw schuld behoev',</l>
<l rend="; 1tab">Eya, enz.</l>
<l>&nbsp;</l>
<pb n="417"/>
<l rend="; 2tab">Want voor Adams droeven val,</l>
<l rend="; 3tab">Poenaliter, enz.</l>
<l rend="; 2tab">Al zijn bloed hij storten zal,</l>
<l rend="; 3tab">Eya, enz.</l>
</lg>
<p>Iemand moet - zoo zouden <hi rend="spat">wij</hi> zeggen - in één of ander opzicht <hi rend="spat">abnormaal</hi> wezen, om in zulk een lied, met vollen ernst, <hi rend="spat">stichting,</hi> - òf in echte opgeruimdheid, <hi rend="spat">genot</hi> te vinden. 't Komt er toch <hi rend="spat">schrikkelijk</hi> veel op aan, door wat bril men van der jeugd af heeft leeren kijken!</p>
<p>Kunt gij u voorstellen dat <hi rend="spat">dezelfde</hi> zangers een lied hebben gezongen, waarvan de eerste strofe, plechtig en ernstig - ofschoon wat bombastisch - luidde:</p>
<lg type="poem">
<l>Zijt welkom, lang verwachte leeuw,</l>
<l>Uit Jakob's, Juda's groot geslacht geboren;</l>
<l>Tot stuiting van Jehovah's toren, -</l>
<l>Zoo lang verwacht, van eeuw tot eeuw!</l>
<l>O werelds heiland, groot van macht,</l>
<l>Zijt duizendvoudig welkom in der nacht:</l>
<l>De dag ontzag uw komst en is geweken,</l>
<l>De zon verdween en is bezweken,</l>
<l rend="; 2tab">Toen Uw schijnsel scheen.</l>
</lg>
<p>terwijl de 8<hi rend="sup">ste</hi> strofe van 't zelfde lied den jonggeborene aldus begroette:</p>
<lg type="poem">
<l rend="; 1tab">Zijt welkom, vorst Athanatos,</l>
<l rend="; 1tab">Zijt welkom, goeden koning Adonia,</l>
<l rend="; 1tab">Zijt welkom, vredevorst Sodia,</l>
<l rend="; 1tab">Zijt welkom, wereld-heiland Ischyros</l>
<l rend="; 1tab">Zijt welkom, heer Homousion,</l>
<l rend="; 1tab">Zijt welkom, grooten Tetragrammaton,</l>
<pb n="418"/>
<l>Zijt welkom, grooten overal regeerder,</l>
<l>O Emanuël, ja nog veel meerder,</l>
<l rend="; 3tab">Held Ezechiël.</l>
</lg>
<p>Ik word bang, dat de lezer, na de laatste proeven, verzadigd is: anders zouden we van de liedekens kunnen spreken, die nog altijd hier-en-daar worden gezongen door sierlijk uitgedoste kinderen, die met de ster rondgaan. Of ook van de liederen, voormaals in den Kerstnacht door de nachtwachts aangeheven. 't Is nog maar enkele tientallen van jaren geleden, dat te Amsterdam zulke nachtwachtsgezangen gebruikelijk waren; thans zijn ze reeds zoo goed als vergeten. Althans, onder 't samenstellen van dit stukje deed ik hier en daar een poging, om zoodanig lied terug te vinden. Ik kon 't niet veel verder brengen,.... dan tot de overtuiging, dat er niet veel aan verloren is. - 't Begon - zegt men - aldus:</p>
<lg type="poem">
<l>'t Is nacht op 't gansche wereldrond!</l>
<l rend="; 1tab">De klok heeft [vier] geslagen;</l>
<l>Een doodsche stilte heerscht in 't rond:</l>
<l rend="; 1tab">Dit is Gods welbehagen.</l>
</lg>
<p>'t Werd gezongen (?) op dezelfde wijze, als waarop een der Evangelische Gezangen (ik meen n<hi rend="sup">o</hi>. 159) gesteld is. Nog vernam ik, dat de Amsterdammers 't lied gaarne parodiëerden, en, op dezelfde wijze, zongen:</p>
<lg type="poem">
<l rend="; 1tab">Wij wachts zijn dieven met elkaar,</l>
<l rend="; 2tab">Dat niemand het verwondert;</l>
<l rend="; 1tab">- - - - - - - - - -</l>
<l rend="; 2tab">Wij stelen, dat het dondert!</l>
</lg>
<p>Hoe snel verdwijnen in onze dagen de overblijfselen van 't verleden! Het lied der Amsterdamsche nachtwachts,
<pb n="419"/>sinds 30 of 40 jaar verstomd, schijnt reeds geheel vergeten; - en straks zijn die nachtwachts zelve, de geduchte klepperlieden, opgeruimd, om alleen in lied en sprook voort te leven. Ook de korseweggen raken in 't vergeethoek, het kerstblok wordt verworpen voor den steenkool; Derk met den beer durft het, zelfs in den Zutfenschen achterhoek, geen twintig jaar meer volhouden; straks vermindert het aantal der liefhebbers van ‘sop’ met den dag; - en Lukas II wordt niet meer zoo ‘pront’ van buiten geleerd...</p>
<p>Maar blijven zal de reine feestvreugde, die den kortste der dagen heiligt. Werpt het kerstblok welgemoed op den haard: al staat buiten de thermometer beneden nul, <hi rend="spat">wij</hi> zullen 't warm hebben. <hi rend="spat">Wij</hi>.... en anderen ook! Wij zullen de barmhartige liefde niet vergeten, en, háár betrachtend, Jezus' nagedachtenis huldigen.</p>
<p>'t Is ook het feest van 't geloof in de toekomst - in licht na duisternis. Laat ons in dat geloof ‘het kindje wiegen.’ Vader en Moeder! als straks het kerstblok raakt uitgebrand, en gij uw ruste gaat zoeken, dan buigt gij eerst het hoofd over de sponde der lieve kleinen.... God zegene het sluimerende kind. - God sterke het, opdat het te zijnen tijde groot zij en goed!</p>
<p>&nbsp;</p>
<p>Hoorn.</p>
<p><hi rend="sc">aem. w. wybrands</hi>.</p>
</div>
</div>
<div type="chapter">
<interpGrp>
<interp type="primair" value="hame009"/>
    <interp type="secundair" value="have010fami01"/>
</interpGrp>
<pb n="420"/>
<head rend="h3">Een gezellig kringetje.</head>
<q rend="bq">Familie en kennissen door F. Haverschmidt. Schiedam, H.A.M. Roelants.</q>
<p>Ditmaal geen Piet Paaltjens, onder geleide van zijn beschermheer - of eigenlijk van zijn curator, want het was een jongeling om onder curateele gsteld te worden - den ‘unsichtbar sichtbaren’ F.H., de wereld binnengetreden; maar <hi rend="spat">Frans Haverschmidt</hi> in eigen persoon, met naam en toenaam.... (Wie alleen op het titelblad afgaat, zal allicht zeggen: met zijn dubbelen geslachtsnaam; maar die twee hoofdletters in een naam die er toch maar één noodig heeft, behooren zeker tot de eischen der typografische aesthetiek - in onze dagen een van de grilligste Muzen die er bestaan.)</p>
<p>Nu dan, geen Piet Paaltjens, geen raadselachtige figuur, geen schim, door het bleeke schijnsel der maan met al de grillige vormen van een caricatuur afgeteekend op het scherm eener wereld die dit wonderlijk product miskende; - maar een man van vleesch en been, een goed vriend, een
<pb n="421"/>gevierd schrijver en spreker, een steun en sieraad onzer letterkunde.</p>
<p>Geen ‘snikken en grimlachjes’ - klanken vol weemoedige joligheid en dartele ‘Weltschmerz’, ravengekras door een nachtegaal nagekweeld, welluidend gegrijns, parodiën op bleeke jongelingen, en toch ook zelve een weinig aan bleekzucht lijdend, bespotting van alle sentimentaliteit, en toch ook weer onder dien spot een tikje van sentimentaliteit verradend, studentenliedjes ter begeleiding van een doodendans, vroolijke deuntjes, maar gefloten op de manier van iemand die in den avond fluitend voorbij een kerkhof gaat, raadselachtige muziek, die men F.H. moest hooren zingen om te vermoeden dat ze toch wel begrepen kon worden, poëzie die er op gemaakt scheen om een kriticus in de war te brengen, al was het ook maar alleen door het onzeker geluid dat uit het dof gesnik en naïef gegrijns op den titel u tegenklonk, - geen ‘snikken en grimlachjes’, maar, in nuchter hollandsch, klaar en goed: <hi rend="spat">familie en kennissen</hi>.</p>
<p>Dus: menschen, echte menschen, een troepje levenden en dooden - ja, vooral ook dooden! - wezens met harten en monden, babbelend en jubelend, lachend en kijvend, schreiend en zegenend, - in één woord, het kringetje van Haverschmidt.</p>
<p>Ziedaar de wereld waarin F.H. ons ditmaal binnenleidt.</p>
<p>Bovenaan staat <hi rend="spat">de familie</hi>. Natuurlijk. Haverschmidt heeft veel familiezwak - ‘erg veel’ zou een mijner kennissen zeggen. Hij behoort niet tot die geëmancipeerde naturen die, sedert in theorie is uitgemaakt dat het vaderland meer is dan het huisgezin en de menschheid meer
<pb n="422"/>dan het vaderland, nu ook de stem van het bloed heel achteraan zetten in het koor hunner aandoeningen.</p>
<p>Wij zijn er van den aanvang af op voorbereid, dat deze schrijver nooit en nergens tot zijn verste neven toe verloochenen zal. Mist het boekje van Haverschmidt de onmisbare voorrede, het prijkt op de eerste bladzijde met een opdracht: ‘Aan mijne Ouders’, uitgewerkt in een hartelijk woordje. ‘De menschen moeten het allen kunnen lezen’, dat hij nog hun F., hun dankbare Frans gebleven is.</p>
<p>Wij vinden het dan ook volmaakt in de orde, wanneer de schrijver ons allereerst een bedevaart laat doen naar <hi rend="spat">‘De pastorie van zijn Grootvader</hi>’ - zooals die indertijd is opgenomen en afgemeten door een paar jongensoogen. En het verwondert ons niet als wij, bij gelegenheid van die bedevaart, nog hooger moeten opklimmen in het grijs verleden van des schrijvers genealogie, en aan de ‘ontzaglijke portretten’ van bet-overgrootvader en bet-overgrootmoeder het offer moeten brengen onzer eerbiedige hulde.</p>
<p>Intusschen - we zijn er op de eerste bladzijde ook al voor gewaarschuwd, om niet alles voor familie aan te zien wat in dit boekje familie heet. En ook zonder die bepaalde waarschuwing zouden we al spoedig hebben vermoed dat er op de echtheid van al die familierelaties nog al iets valt af te dingen. Zoo ontging het ons bijvoorbeeld niet, dat dezelfde ouders aan wie de schrijver zijn bundeltje opdraagt, sinds lang gestorven zijn als hij zijn laatsten gang doet naar <hi rend="spat">‘het Huis zijner ouders</hi>’, dat reeds op afbraak verkocht is; en dat hetzelfde ventje dat in <hi rend="spat">‘Mijn Broertje</hi>’ zoo aandoenlijk weet te vertellen hoe moederliefde troosten kan onder het bitterst zieleleed, in het verhaal van <hi rend="spat">‘Tante Mientje en Tante Bet</hi>’ ons in het
<pb n="423"/>voorbijgaan toefluistert, dat hij zijn moeder nooit gekend heeft.</p>
<p>Wij hebben er dan ook niet aan getwijfeld, of de vele oomes en tantes die in dit bundeltje de revue passeeren, zijn allen bloedverwanten bij adoptie - behalve misschien de twee vroeggestorven ooms, die onder den bemosten steen op het kerkhof dicht bij grootvaders pastorie begraven liggen.</p>
<p>Maar juist in dien onweerstaanbaren drang om allerlei bloedverwanten te adopteeren en te annexeeren, verraadt Haverschmidt zijn familiezwak. Het is waarlijk alsof hij de helden en heldinnen van zijn verhalen eerst dán met de noodige kunstenaarsliefde kan behandelen, of hij er pas hart voor kan krijgen, als hij ze eerst heeft herdoopt tot leden van zijn familie. Zoo komt er iets intiems in de relatie, iets gemoedelijks in de scherts, iets vertrouwelijks in de satire; de meest ondeugende teekening van oude vrijsters en éénloopende heeren klinkt als onschuldig gebabbel, zoodra zij wordt opgevangen uit den mond van ‘een neefje’. En zou het ijzingwekkend verhaal van het verdronken jongetje wel zoo akelig aangrijpend geworden zijn, wanneer de schrijver het ongelukkige ventje niet allereerst tot ‘zijn broertje’ had gemaakt?</p>
<p>Maar halt!.... Niet zonder reden geeft het spraakgebruik aan zulk een neiging den naam van ‘familie<hi rend="spat">zwak</hi>’; zij grenst inderdaad aan zwakheid, zij friseert het sentimenteele; zij verraadt de behoefte om nog meer te lijden dan wel noodig is, om in het leed der wereld veel dieper af te dalen dan aan sympathie en vriendschap gevraagd wordt dat ze doen zullen; en voor de objectiviteit van den kunstenaar is zij een gevaarlijke klip. <hi rend="i">On tombe toujours
<pb n="424"/>du côté où l'on penche.</hi> Wordt het evenwicht maar een weinig verbroken, dan wordt er in dezen gestruikeld.</p>
<p>Daarbij komt, dat het publiek maar half gelooven wil aan een objectiviteit die er zoo op uit is om zich onkenbaar te maken. Onbescheiden lezers zullen gaan snuffelen of zij ook sporen kunnen vinden van des schrijvers eigen bloed in de verwen waarmede zijn penseel die aandoenlijke tafereeltjes heeft geschilderd. En zij die wat discreter zijn uitgevallen, zullen een gevoel van verlegenheid niet kunnen onderdrukken, vooral wanneer zij den schrijver zelven die tooneeltjes hooren voordragen. Het publiek is nu eenmaal nieuwsgierig naar de <hi rend="i">histoire intime</hi> van zijn lievelingsdichters, en het raadt zoo gaarne meer geheimen dan er zijn. Heeft het ze dan geraden, dan spot het dikwijls nog met den man die ze zich zoo liet ontfutselen, en beweert dat hij, die misschien maar een klein tipje had opgelicht, ze zelf heeft verraden.</p>
<p>O zeker, de <hi rend="spat">lyriek,</hi> de poësie der ontboezeming, behoeft zich niet schuil te houden voor de menschen; maar zij behoudt toch altijd haar <hi rend="i">droits d'auteur.</hi> Zij is de gewijde poësie bij uitnemendheid, en er is weinig noodig om haar te ontwijden. Van haar ontboezemingen geldt het woord van Renan, <hi rend="i">que la vérité est dans la nuance.</hi> Het moet een treffend tooneeltje geweest zijn, toen Lina Schneider op het congres te Maastricht haar duitsche vertaling voordroeg van het versje van Nicolaas Beets ‘Wanneer de kinderen groot zijn’, en toen de dichter met een traan van weemoedige herinnering in het oog haar de hand drukte. Maar, wie zou er hebben willen bijstaan als de dichter zijn versje zelf had voorgedragen? Toen Molière de hoofdrol vervulde in den <hi rend="spat">Misanthrope,</hi>
<pb n="425"/>waarin al zijn huiselijk leed ten tooneele gevoerd werd, toen meende het groote publiek toch niet anders of de man speelde comedie.</p>
<p>Maar als Haverschmidt nu, naar aanleiding van het ouderlijk huis, over zijn eigen huiskamer gaat praten, waar ‘Margootje’ zit te lezen en ‘Frankie’ zit te teekenen, en de lezer heeft die beide lieve kinderen duidelijk herkend, dan moet diezelfde lezer - althans die hoorder - wel een weinig met zijn figuur verlegen zijn, als hij in ditzelfde schetsje het heiligdom der smart wordt binnengeleid en ‘Anna’ ziet sterven aan de tering.</p>
<p>Of is, voor Haverschmidt's gevoel, zelfs het publiek der Nutslezingen van de familie geworden? Hebben we hier een <hi rend="spat">Intimis?</hi> Is het boekje niet alleen <hi rend="spat">over,</hi> maar ook <hi rend="spat">voor</hi> ‘familie en kennissen’ geschreven? Dan spreekt er uit die opvatting van ‘de wereld’ meer goed vertrouwen dan wij bij den dichter der ‘Drie studentes’ zouden vermoed hebben. Het publiek moge dit vertrouwen niet beschamen!</p>
<p>Intusschen - wanneer gij alles wat familie is en heet er hebt afgenomen, dan blijven er in dit bundeltje nog ‘kennissen’ genoeg over. Waarlijk een ontelbare schaar! En de schrijver verstaat de kunst ze in het oneindige te vermenigvuldigen. Iedere kennis brengt weer een nieuwe kennis mede; zoo wordt het ‘kennis van kenniswege’ tot in den tienden en elfden graad. Het kan u gebeuren, dat ge in een half dozijn regels, à propos van een chassinet, achtereenvolgens kennis maakt met mijnheer Sloot den teekenmeester, die het chassinet heeft vervaardigd, met Oerlemans den schoenmaker die er een toepasselijk onderschrift voor heeft willen maken, met dominee Boskamp, den ‘evan-<pb n="426"/>geliefluit’-bespeler, op wien genoemde Oerlemans een gedicht beeft gemaakt, en met Angenietje de naaister, die het gedicht van den schoenmaker uit het hoofd kent.</p>
<p>Hoe klein, op het eerste gezicht, het kringetje moge wezen waarin Haverschmidt u binnenleidt, gij zijt nooit zeker dat hij dit enge wereldje niet in een oogwenk zal bevolken met tal van vrienden en vreemden. Als ge, bij voorbeeld, bij ‘Tante Mientje en Tante Bet’ wordt toegelaten, dan heeft het er in den aanvang iets van, of gij een paar hofjesjuffrouwen in haar klein kamertje gaat opzoeken. Maar in een oogwenk gonzen al de satellieten der oude dames om u heen; eerst de meiden en Oome Jan, de halfbroer, vervolgens een tuinmansknecht die met een van de meiden trouwt en het tot onderkoster brengt, dominee Post die den tuinmansknecht aanstelde, neef en nicht Verboon met een heele kinderpartij, Juffrouw Kwebbel met een weesvader en een naaibaas, waarbij nog een paar werksters, een paar zwagers, en een heele bewaarschool van armelui's kinderen den achtergrond komen stoffeeren.</p>
<p>Deze gave van vermenigvuldiging, dit geheim eener geestelijke <hi rend="spat">generatio spontanea,</hi> waardoor gij van de eene verrassing in de andere valt, en in éénen adem wordt heengevoerd van Oost naar West, van een vliering naar het kerkhof, en van den hemel naar een oliekoeken-kraam, is een der eigenaardigheden en een der bekoorlijkheden van Haverschmidt's talent. Een enkele tusschenzin is voldoende om u van licht in duisternis, van een roerende tragedie in het allerdolste kluchtspel over te brengen. Niets waarborgt u dat de traan die bij het begin van een volzin u in het oog dringt, niet op staanden voet zal worden ge-<pb n="427"/>volgd door een hartelijken schaterlach. Pas heeft de schrijver u opgevoerd in den fantastischen hemel zijner dichterlijke droomerijen, te midden van lichtstralen en engelenwieken, of op eens - bij het omslaan van een hoek die er niet is maar die er zou kunnen zijn, ziet gij Oom Janus op de bank vóór het huis zitten, ‘en hij leest tante de advertenties uit de krant voor, zoo hard hij maar kan, zoodat de buren er meteen van profiteeren, want tante is erg doof.’ Wat deed die Oom Janus daar op eens? Och, de schrijver wilde alleen maar zeggen dat het hem volstrekt niet zou verwonderd hebben als hij oom Janus en de doove tante ook ontmoet had in den hemel - dat was de heele aanleiding om dit paar oudjes <hi rend="i">en passant</hi> te bezoeken.</p>
<p>Zoo - op het oogenblik dat de schrijver het broertje van ‘Mijn Broertje’ met kinderlijken eenvoud laat spreken van het avondgebed dat zijn moeder met hem deed - rukt hij u op eens van het kinderledikantje weg naar de kerkmeestersbank, waar ge den ouden heer Moshuis ziet knikkebollen onder het lange gebed van den dominee, zoo sterk dat zelfs zijn pruik in gevaar komt.</p>
<p>En andersom - midden in het gejoel en geschreeuw waaronder de koning zijn intocht doet in het stadje, daar staat ge op eens - er was gesproken van een roos die een der zusjes bij die gelegenheid in haar krullen droeg - op eens met uw verbeelding bij het lijk dier ‘arme Marie! al lang verbloeid en vergaan als de roos in haar lokken!’ En terwijl gij de zevenklappers hoort knetteren, die Oom Kannemeter, van het Metalen kruis, aan zijn vroegere veldslagen doen denken, - daar ziet gij, op eenmaal, bij den laaien gloed van het Bengaalsch vuur dat door den drogist wordt afgestoken, de blinde grootmoeder met kleine
<pb n="428"/>Lien op schoot bij den notaris voor het raam zitten, ‘en zij deed met haar blinde oogen of zij het ook wel zag, en zij lachte mee met kleine Lien.’</p>
<p>Zoo gaat het telkens: van een Adagio in een Scherzo, van een Polkaatje in een Miserere.</p>
<p>In die onverwachte sprongen ligt inderdaad een der groote aantrekkelijkheden van het <hi rend="spat">genre</hi> van Haverschmidt, en een der groote redenen van het sukses waaraan deze schrijver, vooral ook als spreker, gewend is. Zonder u door den inhoud van zijn verhalen - het zijn ook maar zelden verhalen - op bijzondere wijze te boeien, houdt hij u op die wijze voortdurend in spanning. Op het oogenblik dat gij u in een zijner beschrijvingen verlustigt, wordt uw genot verhoogd door het vooruitzicht van binnen een paar sekonden voor een ander tooneel te staan, waarvan gij bij geen mogelijkheid raden kunt wat het wezen zal.</p>
<p>Dit is zeker niet de eenige, maar toch een der meest sprekende vormen waarin de humor zich vertoonen kan. En een van de eenvoudigste is het zeker. Haverschmidt zal misschien zelf verklaren, dat hij het geheim dier gave aan het menschenlot heeft afgezien. Inderdaad, de humor van het leven zelf is geen andere dan deze. Het leven is zoo rijk aan dergelijke verrassingen, dat het voldoende kan zijn een half uur langs de straat te wandelen, om gemoed en verbeelding al de wonderlijke intervallen te doen doorloopen die Haverschmidt's Muze aan haar grillig speeltuig ontlokt. Wie een dagblad maar op de juiste manier wist te lezen, zou er een schetsje uit kunnen samenstellen waaronder Haverschmidt niet schromen zou zijn naam te zetten.</p>
<p>Ook de humor der volksklasse is van dezelfde soort.
<pb n="429"/>Ook daar vindt ge verhalen, waarvan de bijzonderheden in de grilligste orde elkaar opvolgen, en waaraan alleen nog maar het kunstenaarsbewustzijn ontbreekt om ze te maken tot schetsjes à la Haverschmidt.</p>
<p>De schrijver zelf weet dit zeer goed. Vandaar dat hij zonder bezwaar nu en dan het woord kan geven aan een dienstmeid of een naaister, wier gebabbel vol uitweidingen, afdwalingen en sprongen van de komiekste soort, tegelijkertijd kan doorgaan voor een modelmeidepraatje en voor een der best gelukte proeven van des schrijvers talent.</p>
<p>Wie er aan twijfelen mocht, leze het dolle verhaal van juffrouw Beumer over den afloop van het oproer en over de ongelukkige verwonding des heeren Pons, den Lutherschen koster, wien bij die gelegenheid ‘de linkeroorlel glad werd afgeschoten’. Of het verhaal van vrouw Mangel, de doove werkster van mijnheer Blik (die, tusschen twee haakjes, wel wat al te goed voor een doof mensch het fluiten en zuchten hooren kan) omtrent haar gesprek met Kee Kleebach en wat er verder gebeurde <hi rend="spat">‘op een Donderdagavond</hi>.’</p>
<p>Natuurlijk werden de lezers van Haverschmidt's schetsen op dat punt al heel gauw een beetje verwend. Het is zoo amusant, den geestigen verteller van de hak op den tak te zien springen, dat men die bewegingen nu ook overal zien wil, en dus allicht een indruk van eentonigheid krijgt, wanneer de schrijver wat lang op hetzelfde takje blijft zitten, hoe diep gevoeld de deuntjes ook zijn die hij er neuriet. Zoo ligt er, in weerwil van de fijne teekening en het lieve idee, toch een waas van matheid over ‘'t <hi rend="spat">Was Sinterklaas</hi>’, een schetsje dat inderdaad, vooral voor een Sint Nikolaas-geschenk, wel wat rijker kon zijn aan verrassingen.</p>
<pb n="430"/>
<p>Aldus leeft Haverschmidt met en onder zijn ‘kennissen’, en leent en ontleent hun beurtelings het geheim van zijn merkwaardig talent. Het is ook een troepje om mee op zijn gemak te wezen. Veel ongenaakbare grootheden zijn er niet bij. En zijn er ook al enkele majesteiten en eerwaardigheden, Haverschmidt solt er een oogenblik mee, en het duurt geen vijf minuten of ze hebben iets gezegd of gedaan dat alle eerbied en vreeze te schande maakt. Zoo heeft Mijnheer Blik, ‘de man zonder hart’, een griffelnegotie, die hem opeens tot een kindervriend maakt. Zoo rolt de vreeselijke majoor Zoetjes weldra ‘in al zijn vreeselijkheid’ van het bordes, en zelfs de koning ‘zet zoo'n vriendelijk gezicht’ als hij Oom Kannemeter toeknikt. Het langst houdt de ‘Tandmeester’ het vol; het gelukt dezen dan ook gedurende zijn leven de familiariteit op een afstand te houden; maar de arme sukkel kan toch niet verhinderen dat er bij zijn begrafenis een loopje met hem genomen wordt.</p>
<p>En dan de dominees! Hoe stijf ook gewitdast, hoe echt ook uit den tijd van lange pijpen en korte broeken - ze zijn nog ‘uit den goeden ouden tijd, toen men nog dominee kon zijn en over wat anders praten dan richtingen en verkiezingen.’ Ze zijn gezellig, zooals dominee Fabius, die een walvischvangst vertoont alsof hij vroeger harpoenier was geweest; ze komen op in kamerjapon en gebloemde pantoffels, zooals dominee Gravius, en weten de groote levensraadselen voor kinderooren niet anders op te lossen dan door een goedige vraag, die de kwestie eigenlijk nog ingewikkelder maakt dan ze reeds was; ze helpen den tuinmansknecht aan een baantje waarop hij trouwen kan, zooals dominee Post; ze hebben geen voornamer lofdichter dan een schoenmaker,
<pb n="431"/>zooals dominee Boskamp; en als het eens tot preeken komt, zooals bij dominee Vogel, dan is het op een Donderdagavond, in een leege kerk, ten aanhoore van zulk een wonderlijk stel toehoorders, dat ge er niet tegen op zoudt zien den man te gaan tegenspreken, als ge reden kondt hebben om het niet met hem eens te zijn.</p>
<p>En de rest van het gezelschap! Hoe zou Haverschmidt daarmee niet op zijn doode gemak wezen? Meiden, naaisters, oppassers werksters, kweekelingen, koetsiers, bovenen onderkosters maken immers de groote meerderheid uit in zijn clubje! Of, zoo de meerderheid ooit overstemd kon worden, - dan moest het wezen door de kinderen. Want de kinderen zijn bij Haverschmidt nummer één <hi rend="spat">Das ist seine Welt!</hi> En geen Mephistho zal durven spotten: <hi rend="spat">Das heiszt eine Welt!</hi> al blijkt het later ook dat zij in werkelijkheid niet zoo ruim en niet zoo gewichtig is als het knaapje meende dat het tuinhek van grootvaders pastorie zoo ontzettend groot vond. Haverschmidt maakt die wereld nog eens gewichtig; hij leert u, haar nog eens bekijken door het vergrootglas der jongensjaren. Uit den mond der kinderen zelve heeft de schrijver de meeste van zijn verhaaltjes opgevangen. De jongensdroomen en jongensvreezen, het kindergebedje en de guitenstreek, hier treden ze nog eens weer te voorschijn met al het gewicht dat ze in lang vervlogen dagen hebben gehad, en dat ze voor de meesten onzer hebben verloren. Moest van Piet Paaltjens getuigd worden, dat ‘hij reeds oud was in zijn jeugd’ van Frans Haverschmidt kan het gerust heeten, dat hij, ouder geworden, kind gebleven is. Zoo rein, zoo eenvoudig, zoo vriendelijk, zoo waar kan de kinderwereld niet opstaan uit het graf van het verleden, of zij moet nog
<pb n="432"/>geheel en al leven in de ziel van den dichter wien dit werk der opstanding zoo meesterlijk gelukt..</p>
<p>Haverschmidt hoopt ‘dat hij hier en daar den indruk geeft van een recht gelukkige jeugd te hebben gehad.’ Kon hij er nog aan twijfelen na zijn beschrijving van het huis zijner ouders, na zijn verhalen van 's konings intocht en van het oproer, en vooral nadat we ‘<hi rend="spat">een heelen dag</hi>’ met hem <hi rend="spat">‘uit rijden’</hi> zijn geweest - een tafereeltje zoo trouw tot in kleinigheden naar de natuur geteekend, zoo tandentergend voor ouders en kinderen in groote steden, waar wel drie spoorwegstations zijn, maar drie uren in de rondte geen duinen, geen bosschen, geen akkers en heuvels, - waar men wel kan ‘toeren’ langs de singels en ‘iets gebruiken’ in een restauratie, maar waar ‘de koude keuken’ een onbekende traktatie is.</p>
<p>Haverschmidt hoopte, dat hij ‘<hi rend="spat">hier en daar</hi>’ dien indruk zou maken. Was hij misschien bevreesd dat het ‘ginds en elders’ ook wel eens andersom kon zijn? Ik zou het mij kunnen begrijpen. Er is veel somberheid en narigheid in dit hoekje, waarlijk, te veel voor een gezond en levenslustig kind. Bezit deze schrijver de gave, het verleden in volle levenskracht uit het graf te doen verrijzen, hij heeft ook de macht om dooden op te roepen uit het schimmenrijk. Hij toeft gaarne op een kerkhof en verzuimt geen begrafenis. Dicht bij de pastorie van zijn grootvader, tegen de kerk aan, staat het doodgravershok, waar het knaapje dat hier aan 't vertellen is, voor het eerst van zijn leven menschenbeenderen heeft gezien. ‘Wat heeft hij daar al niet afgedroomd!’ die jeugdige Hamlet. ‘Zouden mijn tanden er ook nog allen inzitten, als mijn hoofd er zoo zal uitzien?’ vraagt hij met half-filosofische nieuwsgierigheid,
<pb n="433"/>bij den aanblik van een stevigen doodskop. Hetzij hij terugdenkt aan grootvaders pastorie of aan het onderlijk huis, altijd wemelt het van dooden in zijn herinnering. Van al wat er sterfelijks geleefd heeft in die omgeving, wordt ons met een zucht verhaald dat het ook werkelijk gestorven is. Zelfs van ‘Moortje en de poes en de duiven en de biggen, en de dikke boerin, en de diaken en de klokkeluier’ heet het weemoedig: ‘ze zijn dood, dood en begraven, verdwenen van het groote schouwtooneel.’ En als wij dan ‘den geheelen dag uit rijden gaan’, en we denken dat we nu eens den heelen dag pret, niets dan pret zullen hebben, dan kunnen wij de uitspanning niet bereiken of we komen een ‘zwarten stoet’ tegen, en de kleine Hamlet mijmert: ‘wie of dat wezen mag die op zoo'n heerlijken zomerdag naar zijn donker graf moet?’ en we kunnen niet naar huis rijden, of het knaapje ‘verdiept zich in de vraag, wie van allen het eerst zal moeten sterven.’ - ‘Zonderling,’ zegt de schrijver zelf als hij van die mijmering gewaagt; ofschoon ik overtuigd ben dat hij het zelf niet zonderling vindt. Maar, ja, ‘zonderling’ is het, vooral indien u hierbij het geestig gedichtje van de Genestet te binnen komt:</p>
<lg type="poem">
<l>Daar wordt er een begraven,</l>
<l>Dat is een aardig geval!</l>
</lg>
<p>en gij ziet de schooljeugd krijgertje spelen rondom het open graf, gij ziet ze den gapenden kuil peilen ‘met onbezorgden zin;’ en als de stoet naderkomt,</p>
<lg type="poem">
<l>Zij steken de hoofden te zamen</l>
<l>En nemen de petjes af.</l>
</lg>
<pb n="434"/>
<p>Dat is heel anders dan bij Haverschmidt. Toch noemde de Genestet zijn versje ‘Naar de natuur,’ en niemand heeft nog gezegd dat die titel niet deugde. Maar het ventje dat bij Haverschmidt aan het woord is, kan zelfs niet vertellen van het oude paleis dat, bij gelegenheid van 's konings intocht, in orde gemaakt werd, en van de portretten die in de leege zalen hingen, of hij merkt op, dat het ‘allemaal portretten waren van <hi rend="spat">doode</hi> prinsen en prinsessen;’ en we moeten ook nog mee naar de graven dier doorluchtigen ‘in het koor van de Groote kerk.’ Nu zijn wij wel, reeds tien regels verder, in vaders wijnpakhuis aangekomen, waar Tinus uit het armhuis, die tot ‘de geringsten der Bataven’ behoort, aan het bottelen is; en misschien was dat heele grafbezoek maar een aanloopje om te beter met een sprong in het pakhuis te belanden, evenals die doods-mijmering op het einde van den rijtoer misschien maar een aanleiding was om te vertellen, dat ‘als toch iemand het eerst moest sterven, het dan tante maar wezen mocht;’ - maar het blijft dan toch waar, dat de knaapjes van Haverschmidt bij preferentie zulke sombere aanloopjes nemen. Ik geloof waarlijk dat <hi rend="spat">‘het verhaal van Oom Jan</hi>’ het eenige is dat geheel en al zonder treurigheden en akeligheden afloopt; behalve nog het verhaal van het oproer, - want zulk bloedvergieten telt niet mee.</p>
<p>Moet dit kritiek verbeelden? Ik weet het waarlijk niet. Misschien is het als zoodanig mislukt. Want iemand zal zeggen: nu ja, het heet dat hier kinderen aan het vertellen zijn; maar de eigenlijke verteller is toch Haverschmidt, de volwassen man, de man van velerlei ervaring, die vele lieve dooden heeft zien wegdragen en wiens levensweg
<pb n="435"/>over graven loopt. Kan hij het helpen dat de weemoed in zijn ziel sterker is dan de vroolijkheid, dat zijn humor gaarne speelt met het leed der aarde, het soms met een vroolijken lach wegwerpend, hoog in de lucht of ver tusschen de bloemen, en het op eenmaal weer aangrijpend, om het te koesteren met innige liefde? En hoe willen dan de vertellende knaapjes iets anders zeggen dan wat hij hun heeft.... voorgezegd, of althans....</p>
<p>Ingegeven, bedoelt ge? Nu, dat is ongeveer hetzelfde. Maar, mag de schrijver zijn knaapjes daartoe gebruiken? Dat deze kunstenaarsziel een kinderziel gebleven is, - het is een voorrecht waarom zij in dezen hoogwijzen en vroegwijzen tijd bizonder te waardeeren en niet weinig te benijden is; wie nooit recht kind is geweest, verneemt bij Haverschmidt wát hij verzuimd heeft; en wie in de kinderwereld iets te zeggen heeft, zal met Haverschmidt zorgen, dat zij lang een kinderwereld blijft. Dat deze schrijver gaarne aan het vertellen gaat alsof een knaapje aan het vertellen was, - die voorliefde verraadt evenveel talent als hart en memorie. Maar ten allen tijde is er veel zelfverloochening noodig geweest om weer kind te worden. En als iemand, na die metamorfose gelukkig volbracht te hebben, het kind waarin hij zich veranderd heeft, nu weer half en half tot een mannetje maakt, dan is de gedaanteverwisseling toch eigenlijk maar half gelukt.</p>
<p>Ik weet niet of deze opmerking eenigen vat heeft op het <hi rend="spat">genre</hi> van Haverschmidt. Misschien houdt hij werkelijk van zulke kleine Hamletjes; misschien heeft hij er gekend, van zeer nabij zelfs, in den tijd van zijn ‘gelukkige jeugd.’</p>
<p>Misschien.... misschien.... maar voor vast durf ik het niet zeggen. Het is niet altijd duidelijk wat de schrijver
<pb n="436"/>zelf van al die somberheden en die weemoedige kinderbespiegelingen denkt. Misschien zijn er onder, die alleen ter wille van het kontrast door zijn humoristisch penseel zoo sterk gekleurd of zoo smeltend gedoezeld zijn. Het is best mogelijk dat, wanneer gij hier en daar uitroept: ‘dat is nu toch wel wat ziekelijk!’ de schrijver zelf u dan toevoegt: ‘dat vind ik ook; hebt gij het niet bemerkt?’ En, zoo waar! hier komt mij Piet Paaltjens weer te binnen. Is alles parodie? werd er gevraagd à propos van de ‘Snikken en Grimlachjes;’ wordt hier met ‘Weltschmerz’ alleen gespot? of ook.... geheuld? Hebben we hier alleen de <hi rend="spat">verbeelding</hi> van F.H.? of ook iets van zijn <hi rend="spat">eigen ziel?</hi> De opinies waren verdeeld. Welnu, er zijn opmerkingen en tafereeltjes in <hi rend="spat">‘Familie en kennissen,</hi>’ waarbij men onwillekeurig iets dergelijks vraagt.</p>
<p>Nu ik toch Piet Paaltjens genoemd heb, moet ik nog in het voorbijgaan zeggen dat ook het verhaal van <hi rend="spat">den Tandmeester</hi> mij eventjes, heel eventjes aan hem heeft doen denken. 't Was in den eersten volzin; 't was bij dien ‘doodelijken haat’. Want, al kwam die ‘doodelijke haat’ ook nog vijfmalen terug - ik kon maar niet vinden dat de jongenheer er veel reden voor had; de jongenheer bekent dit ook zelf; ‘en toch, nog eens, Davidson, ik haatte u!’ roept hij uit. Waarom toch? Is die sombere, die halfdemonische uitroep alleen gekozen om het schrikwekkende van het ambt eens tandmeesters in al zijn vreeselijkheid te doen uitkomen? Of hebben we hier met een verdwaald ‘grimlachje’ te doen?</p>
<p>Doch, wie vergeeft den schrijver niet gaarne een paar al te sterke penseelstreken, wanneer zijn stukje, misschien ook almede daardoor, een meesterstukje is geworden.
<pb n="437"/>En zoo iets is <hi rend="spat">de Tandmeester</hi>. Een genrestukje waarin ge het dramatisch talent van Haverschmidt, en niet minder ook zijn bewonderenswaardige gave van overgangen, uitweidingen, sprongen en à propos, in hun volle kracht ziet werken.</p>
<p>En dan, ‘<hi rend="spat">Het verhaal van Oom Jan!</hi>’ Voorzeker! Amusanter dwaasheid is zelden verteld geworden. Zoo onnatuurlijk, en toch zoo natuurlijk! Zoo'n uitstekende parodie op helden in de kou, op oorlogje spelen, op proclamaties met en zonder randjes, op autoriteiten die anderen de kastanjes uit het vuur laten halen, ja, waarop al niet! Daarbij die fijne detail-teekening! die tusschenzinnen die u nog luider doen lachen dan de hoofdzin u reeds lachen deed! die dramatische gang! Een stukje om voorgedragen te worden! Jeugdige recitatoren, beproeft er uw krachten aan! Mij dunkt, dat is iets voor de Tooneelschool.</p>
<p>Verder ‘<hi rend="spat">Tante Mientje en Tante Bet!</hi>’ Is het mogelijk, het kontrast van stille, dienende liefde, en naïeve, maar onverbeterlijke zelfzucht juister en keuriger te schilderen dan in de pendanten van deze beide oude dames? Of neen, het is geen schilderij, het is een teekening, een fijne houtsnêe. En de modellen leven in de werkelijkheid. Zooals Haverschmidt beschrijft hoe Tante Mientje zich gedraagt, als Tante Bet dien vreeselijken val heeft gedaan, - zóó, ja, net zóó doet Tante Mientje nog. Het was dan ook goed gezien van den schrijver, dat hij de bede die Tante Bet ‘in haar hart had’ toen ze stierf, onverhoord heeft gelaten.</p>
<p>En nu dan <hi rend="spat">‘Mijn Broertje</hi>’ en de <hi rend="spat">‘Donderdagavond?</hi>’ de ‘Tendenz-stukjes’ van het bundeltje, als men zoo zeggen mag. Van den <hi rend="spat">‘Donderdagavond</hi>’ staat het
<pb n="438"/>zelfs vrij duidelijk aan het eind te lezen, dat het een ‘Tendenz-stukje’ is. Een neef van juffrouw Pippeling en dominee Vogel hehben samen de konklusie opgemaakt. Ieder kan ze daar lezen - en allen zullen het er wel ongeveer mee eens zijn; ten minste zoo de geestige beschrijving en het aandoenlijk verhaal hen niet doen verzuimen om naar de konklusie te vragen.</p>
<p>Maar dan ‘<hi rend="spat">Mijn Broertje?</hi>’ Daarover is al veel gepraat en getwist. Want, behalve dat het, evenals de andere stukjes, in allerlei Nutszalen door den schrijver is voorgedragen, heeft ‘<hi rend="spat">de Liefde Sticht</hi>’ het, een paar jaren geleden, met groote dankbaarheid in haar Mengelwerk opgenomen. En die strijd wordt nog altijd voortgezet - wel niet over dit stukje, maar over de zaak zelve die Haverschmidt aanleiding gaf om ook zijn hart er eens over uit te storten, en zijne opvatting te kleeden in dit aangrijpend verhaal. Het geldt hier inderdaad een stuk van het oude geloof, van het geloof der kinderjaren, niet bestand tegen de wreede ervaringen van het leven en de macht der werkelijkheid. Hier helpen noch de hardvochtige preeken van Siemens, den bidder, noch de vriendelijke wedervragen van dominee Gravius; de werkelijkheid spreekt luider en duidelijker dan alle heele of halve dogmatiek; hier helpen geen uitvluchten of fijne distincties. Een geloof dat slechts de godsdienstige vertolking was van onverstoorde levensvreugde, wordt onherroepelijk weggevaagd door den storm die deze vreugde zelve verwoest. Als het kinderlied zwijgt, dan mogen de vroolijke klanken nog een poosje naklinken in de lucht, geen echo, hoe sterk ook, is bij machte om maar altijd door tonen terug te kaatsen die niet meer gezongen worden. Maar te midden
<pb n="439"/>van de sombere stilte die het kinderlied vervangt, en van de leegte die het verdwenen kindergeloof achterlaat in de ziel, klinken stemmen van moederliefde en vriendentrouw, die, op andere wijze dan vroeger, maar niet minder krachtig dan vroeger, over het leed der aarde troosten en den mensch met het leven verzoenen. Het <hi rend="spat">voorzienigheids</hi>geloof was de toovermacht die de vleugelen eener vriendelijke illusie zegenend uitbreidde over het kinderhart. Maar als het <hi rend="spat">zedelijk</hi> geloof tot de mannenziel spreekt van de ideale machten der wereld van het gemoed, dan gevoelt die ziel zich gestaald door een levenwekkende kracht en heeft ook zij een gevoel van levensmoed en veiligheid, alsof zij onder engelenvleugelen schuilde. ‘Ik had weer het oude gevoel’, zegt het zwaarbeproefde ventje uit Haverschmidt's verhaal, als hij zijn moeder weer bij zich weet. Dus niet meer de oude voorstelling, neen! maar het gevoel, in vroeger dagen gekweekt door een vriendelijke illusie, nu teruggeven door een liefelijke ervaring. ‘<hi rend="spat">Mijn Broertje</hi>’ is een aandoenlijk geschreven bladzijde uit de geschiedenis van het godsdienstig geloof. Wat meer soberheid en opgewektheid in het eerste gedeelte, dat uit den aard der zaak zonder actie blijft, maar dat dan ook korter had moeten wezen, - zou den indruk van het geheel slechts verhoogd hebben.</p>
<p>Van welken aard het geloof van Haverschmidt is, spreekt hieruit duidelijk genoeg. Wie er meer van wil weten, die leze en overdenke eens wat hij schrijft over ‘dat oude huis waarin hij als kind had leeren <hi rend="spat">gelooven</hi>’ en over Sinterklaas, in wien hij als kind heeft ‘geloofd’ en in wien hij is blijven ‘gelooven’. Dat hij daarbij ook ‘hoopt op een hemel, door de eeuwige Liefde weggelegd voor
<pb n="440"/>wie gelooven en liefhebben’ verwondert ons niet van een zoo gevoelige natuur, van een man die zoo diep lijdt onder het heengaan, die zoo gaarne zijn troepje bij elkaar houdt, zijn troepje levenden en dooden, die zulk een ‘oneindige waarde’ toekent aan zijn wereld van ‘familie en kennissen.’</p>
<p>En zoo vinden we dan op de laatste bladzijde den dichter van het titelblad terug, met zijn sterk familiezwak en zijn hart voor goede kennissen. Het was een gezellig kringetje, voorzeker! Maar het kon wel grooter zijn. Er zijn nog vrij wat menschen en soorten van menschen op aarde die waard zijn dat Haverschmidt ze opneemt onder zijn kennissen en dat hij er zijn vrienden mee in kennis brengt. Dat er in dit bundeltje geen plaats was voor de studentenwereld, zal zeker zijn bijzondere reden hebben; want wie zou hier kunnen denken aan vergeetachtigheid of gebrek aan belangstelling? Heeft niet menige snik en menige grimlach van Piet Paaltjens ons het tegendeel geleerd? O zeker, op het atelier van dezen teekenaar moet menige schets van studententypen te vinden zijn. Wij wachten maar op de uitgave van het schetsenboek. En dan verder.... er moet.... of althans, er kan nog meer zijn. Want de wereld is ruim; en wie zoo de gave bezit, in een klein deel dier menschenwereld grepen te doen, waardoor het onbeduidende interessant wordt, die moet ‘in 's volle Menschenleben’ met humor en levenslust zich werpen, om overal zijn modellen te zoeken, zijn beelden te ontwerpen, zijn caricaturen te teekenen. Haverschmidt's talent roept om uitbreiding van zijn kring. Hoe gezellig het wezen moge in die wereld van neven en nichten, van meiden en werksters, van dominees en kos-<pb n="441"/>ters, het is er wel eens wat eng en wat burgerlijk, wij verlangen wel eens naar een visite op den bel-étage, naar een audientie, naar een concert, naar een meeting....</p>
<p>Ik weet wel dat de buitenwereld hier een handje moet helpen: dat niet aan ieder die een Dickens zou kunnen zijn, het leven en de levenskring van een Dickens te beurt vallen. Maar - de fantasie kan toch wel een weinig, indien al niet geheel, de ervaring vervangen.</p>
<p>Dit is, dunkt mij, zeker, dat, zoo het Haverschmidt gelukt den kring zijner waarneming uit te breiden, zijn talent slechts winnen kan bij die grootere ruimte. Mogelijk gaat dat niet zoo van zelf. Doch, wat nood? Een weinig gedwongen objectiviteit kan geen kwaad als tegenwicht tegen al te veel subjectief instinct. En voor een gevoelig hart is er gewis geen beter middel om de gevaarlijke grenzen van het sentimenteele te vermijden, dan het gebied te verbreeden waarop zijn aandoeningen zich bewegen.</p>
<p>Intusschen - in afwachting van hetgeen komen zal, beginnen wij met hetgeen er is, en zullen ‘<hi rend="spat">Familie en kennissen</hi>’ lezen en voorlezen.</p>
<p>Voorlezen ook? Durft iemand er zich aan wagen, als hij het Haverschmidt heeft hooren doen? Want ook deze schrijver is spreker; voordat deze schetsjes lezers konden vinden, hebben ze vele en dankbare hoorders gehad; en als Haverschmidt ‘goed gedisponeerd’ is, dan doet hij u hier en daar denken aan Cremer.</p>
<p>Wie het niet wist, zou het toch allicht bij de lezing raden, dat deze schetsjes oorspronkelijk geschreven zijn om door den schrijver zelven te worden voorgedragen. De stijl verraadt ieder oogenblik den eigenaardigen spreektrant van Haverschmidt; men mag gerust zeggen: hij ver-<pb n="442"/>raadt dien te veel. Het wemelt hier van koppelwoorden, die alleen op de lippen van Haverschmidt op hun plaats blijken te wezen, maar waaronder een stijl-kriticus bepaald een schrapje moet zetten; en er zijn zinnen waarin alleen Haverschmidt's eigen voordracht den weg kan wijzen. Den lezer van bladzij 32 en blz. 201, bijvoorbeeld, zullen ze niet kunnen ontgaan. Tot diezelfde soort van ‘voordrachtelijke vrijheden’ behoort ook een gebruik van het bezittelijk voornaamwoord, dat ik noch mooi noch korrect kan vinden: ‘Sinterklaas zijn paard,’ ‘de juffrouw haar geest,’ ‘Oom Janus zijn huis’ laten zich hooren maar niet lezen.</p>
<p>Edoch - met voorlezen is dat misschien dan wel te vinden; bij die gelegenheid zullen misschien ook de ‘groene diamanten’ hun onnatuurlijke kleur kunnen verliezen, en zal uit het duivengekir ‘het deuntje’ kunnen verdwijnen dat nog niemand vóor Haverschmidt er ooit uit gehoord heeft.</p>
<p>Maar, o voorlezers! laat toch geen enkele van die kleine maar fijne opmerkingen en invallen voorbijgaan, die zoo heel bescheiden tusschen een paar kommaatjes schuilen, en waarin toch meer geest en gevoel verborgen ligt dan een rederijker vermoeden zou. Als ge, bijvoorbeeld, naar de illuminatie kijkt die 's konings intocht moet opluisteren, verzuim dan niet ‘de oogen half dicht te doen,’ en vergeet niet u te verwonderen, ‘dat er van het chassinet niet meer in de krant stond.’ Denk om ‘de laarzen die zoo hinderlijk kraakten,’ toen tante Bet in de tuinkamer ziek lag; (in die herinnering aan allerlei kleinigheden bij groote gebeurtenissen ligt zooveel waarheid.) Laat Tante Mientje toch goed huiveren bij de onuitstaanbare ge-<pb n="443"/>dachte van ‘die trap af te gaan waarop Tante Bet dat ongeluk gekregen had.’ Vertoon duidelijk de ‘veen- of boschbrand’ op het haardvuur, en als ge verhaalt van dien ingevallen mond van Lukas, let dan op de laatste woorden van den volzin, en rust even voordat ge zegt: ‘dat ik ouder ben,’ want ook dat staat er niet voor niets.</p>
<p>En nu dan, leest de schetsjes van Haverschmidt voor! draagt ze voor, huisvaders, oudste broers, volksvermakers, Nutsleveranciers van ‘bijdragen,’ jeugdige zelf-oefenaars in de kunst der welsprekendheid.</p>
<p>En als ge hoort dat Haverschmidt zelf er nog eens een in uw omgeving komt voordragen, verzuimt dan niet hem te gaan hooren.</p>
<p>Het gezellig kringetje van ‘<hi rend="spat">Familie en kennissen</hi>’ heeft recht op vele <hi rend="spat">vrienden</hi>.</p>
<p>&nbsp;</p>
<p><hi rend="sc">a.g. van hamel</hi>.</p>
</div>
<div type="chapter">
<interpGrp>
<interp type="primair" value="admi001"/>
</interpGrp>
<pb n="444"/>
<head rend="h3">Schrikkeloudejaarsavendvertroosting.</head>
<p>De vertelling is oud, ik wil 't weten, zeer oud; maar de oude heer Sylvester dan? Er waren eens drie prinsen, Hussan, Achmed en Ali. Hun vader, sultan van Indië, was een rechtschapen vorst en liefderijk vader. Hij had, tegelijk met zijn zoons, ook een broêrsdochter aan zijn hof opgevoed en het voornemen opgevat haar, omdat zij een voortreffelijk meisje was, zijn oudsten zoon tot vrouw te geven. Tot zijn ontsteltenis moest hij echter ontwaren dat al zijn drie zoons haar hartstochtelijk beminden. Vergeefs poogde hij de twee jongsten over te halen om van haar aftezien, vergeefs noemde hij hun schoone vorstinnen aan andere hoven, vergeefs hield hij hun 't gevaar voor oogen dat de schoone nicht, om aan alle moeilijkheid een eind te maken, een vreemden vorst zou kunnen huwen. Zij bleven onverzettelijk. Toen zeide hij tot alle drie: mijn zonen! ik wil in deze teedere zaak geen gebruik maken van mijn macht, uw nicht te geven aan hem voor wien ik haar had bestemd. Gaat dus henen en maakt een reis; ontmoet elkander niet; hij, die mij het zeldzaamste voorwerp
<pb n="445"/>van zijn reizen medebrengt, zal mijn nicht tot vrouw hebben. Ik zal u alle drie het zelfde bedrag aan reisgeld geven.</p>
<p>De drie prinsen, den wil huns vaders gehoord hebbende, gingen zonder uitstel op reis, elk voor zich met de hoop dat het lot hem gunstig zou zijn. Als kooplieden gekleed en zeer overvloedig van het noodige voorzien, elk één knecht bij zich, trokken zij de zelfde poort uit; aan een kruispunt gekomen, waar zich drie wegen voordeden, namen zij een avendmaal en spraken af dat zij juist over een jaar op dit punt zich weder moesten bevinden om van daar naar hun vaderstad gezamenlijk terug te keeren. Tegen 't aanbreken van den dag omhelsden zij elkander broederlijk en trokken elk zijnsweegs.</p>
<p>De oudste, Hussan, die veel had gehoord van de grootheid en pracht van het koninkrijk Bisnagar, reisde naar de hoofdstad van dien naam en nam zijn intrek in een khan voor vreemde kooplieden, waarna hij zich terstond naar de wijk begaf waar 's konings paleis en de schoonste uitstallingen waren. De menigte en de pracht der winkels, al die levendige, drukke kooplieden met hun fijne waren, zooals indische lijnwaden; schoon doek, op 't natuurlijkst beschilderd met menschen, bloemen, boomen, landschappen; zijden stoffen uit Perzie, China en andere landen; porseleinen uit Japan; tapijten in alle grootte; dat alles trof hem buitengewoon. Maar toen hij aan de winkels der goudsmeden en juweliers was gekomen, stond hij als verrukt bij al die schittering van parel, diamant, robijn, smaragd, safier en ander kostelijk gesteente in zulken overvloed. Voeg daarbij den grooten voorraad rozen die er te koop was, waarvan ruikers en kransen en slingers de ge-<pb n="446"/>heele wijk vulden met heerlijken geur, zoo kan men beseffen dat Hussan behoefte aan rust had. Een koopman, wien hij zeide dat hem al deze schatten in bewondering brachten maar zeer vermoeid hadden, noodigde hem vriendelijk in zijn winkel, waar de prins zich nu nederzette. Terwijl hij uitrustend met den koopman sprak, kwam daar een straatventer voorbij die een klein stukje tapijt voor heel veel geld te koop aanbood. Hij riep den uitventer aan en gaf hem zijn verwondering te kennen dat hij voor zulk een klein stuk tapijt, niet eens van 't fijnste, zoo schreeuwend veel geld durfde vragen. Mijnheer, sprak de omroeper, ik heb last den prijs nog te verhoogen. Dan moet het iets kostbaars bevatten, hernam Hussan. Juist, antwoordde de venter; weet dan, mijnheer, dat men op dit tapijt slechts behoeft te gaan zitten om terstond te zijn waar men wenscht. Hussan verlangde er 't bewijs van. De venter zeide: als gij 't koopen wilt voor de genoemde som, vraag ik dezen koopman vrijheid om in zijn achterwinkel te gaan; daar zullen 
wij beiden op 't tapijt gaan zitten; gij wilt waarschijnlijk naar uw khan om 't geld, welnu, als gij 't gewenscht hebt, zijn we er reeds. De koopman gaf 't gevraagd verlof, alles geschiedde zooals gezegd was en de prins kocht het merkwaardig tapijt.</p>
<p>De prins was zeer blij met zijn koop en had wel dadelijk naar de plaats van samenkomst willen vertrekken, als 't niet te vroeg was geweest, zoo zeker was hij er van, 't wonderlijkste gekocht te hebben, wat op de wereld te koop kon zijn. Nu besteedde hij nog enkele maanden aan het bestudeeren van stad, land en volk en zag ook den koning op de dagen dat deze aan de vreemdelingen spreekuur gaf. Maar eindelijk werd Hussan zoo ongeduldig in
<pb n="447"/>zijn liefde voor zijn nicht, dat hij niet rustte vóór hij zoo kort mogelijk bij haar was. Hij maakte zich tot de afreis gereed en zich met zijn officier op het tapijt plaatsende, was hij op 't zelfde oogenblik op de afgesproken plaats van samenkomst.</p>
<p>Ali was naar Perzie getogen. Ook hij begaf zich, in de hoofdstad Schiraz aangekomen, naar den bezenstein, de markt. Daar hoorde hij een venter een ivoren staafje van een paar palm lang en een duim dik uitroepen voor een schriklijk hoogen prijs. Hij vroeg aan een koopman of die man goed bij zijn zinnen was, waarop de koopman verzekerde dat die zelfde man de beste omroeper was en 't meest werd gebruikt door de kooplieden omdat hij hun vertrouwen bezat. Als hij weer voorbijkomt, zullen wij hem binnenroepen, voegde hij er bij. Dit geschiedde kort daarop en toen bleek het dan, dat het ivoren staafje een kokertje was met twee kijkglazen, waarvan het eene deed zien wat men wenschte en het andere wat verre was. Ali vroeg, welk van de twee glaasjes het rechte was en toen hem dit werd aangewezen, zag hij zijn vader, daarna de prinses, zijn geliefde; beiden in de beste gezondheid en vreugde. De prins kocht het kokertje terstond en achtte zich de uitverkoorne, daar geen voorwerp zoo wondervol als dit op aarde kon te koop zijn; hij voegde zich dus bij de eerste de beste karavaan naar Indie en trof op de bestemde plaats zijn broeder Hussan aan, met wien hij Achmed bleef afwachten.</p>
<p>Achmed was naar Samarkand gereisd en zag daar op den bezenstein een kunstigen appel, waarvoor echter een buitensporige prijs gevraagd werd. Toen hij zich daarover verbaasde, zei de venter: deze appel is uitwendig beschouwd niet veel bizonders, maar als men er de eigenschappen en
<pb n="448"/>deugden van in aanmerking neemt, vooral het bewonderenswaard gebruik dat er tot welzijn der menschen van gemaakt kan worden, dan is hij voor den bezitter een schat. Er is inderdaad, mijnheer, geen ziekte, 't zij koorts, scharlakenkoorts, pleuris, pest, die er niet door wordt genezen, ja stervenden herstellen, eenvoudig door te ruiken aan dezen appel. Dat is zeer merkwaardig, hernam de prins, maar waar zijn de bewijzen? Mijnheer, antwoordde de omroeper, gij behoeft daartoe niet verder te gaan dan Samarkand, honderden hebben er de kracht van ondervonden, ga maar rond; de appel is ook de vrucht van jaren inspanning en studie van een zeer beroemd wijsgeer dezer stad, die zijn leven heeft besteed aan het onderzoeken van de kracht der planten en grondstoffen. Hij stierf te plotseling om zijn appel te kunnen aanwenden en zijn weduwe wenscht hem te verkoopen om te kunnen leven. Daar vele omstanders, in den winkel waar zij waren, 't verhaalde bevestigden, en bovendien een zieke daar ter plaatse werd gebracht en genezen, kocht Achmed den appel en reisde naar de plaats der kruiswegen, waar Hussan en Ali hem blijde verwelkomden. Ali en Hussan hadden elkander reeds de wonderkracht hunner voorwerpen verteld en toen Achmed aankwam, vonden zij den appel, hij het kokertje en tapijt hoogst merkwaardig. Zij bespraken nu de meerdere of mindere voortreffelijkheid der voorwerpen. Hussan begon met zijn tapijt en prees er de wonderkracht ten hoogste van; evenzoo Ali met zijn kijker en Achmed met zijn appel, terwijl het nu bleek dat zij den zelfden prijs hadden betaald, wat al zeer opmerkelijk was. Hussan nam Ali's kijker en dadelijk veranderde hij van kleur, wat de broeders zeer verschrikte. Zij vroegen hem de reden zijner
<pb n="449"/>ontroering, waarna hij geheel troosteloos zeide: prinsen, wij hebben vergeefs gereisd, ik zie onze dierbare nicht op haar sterfbed. Ziet maar! Het bleek nu, dat hij niet door het glaasje had gekeken waarin men zien kon wat men wenschte. Ali bevestigde Hussans klacht en Achmed ook het treurtooneel ziende, sprak met grooten haast, broeders, zij ligt te sterven, 't is waar, maar ik kan haar redden. Hij toonde hun den appel en deelde hun mede, welke wonderen hij er mee uitrichten kon, als hij er maar terstond mee bij haar kon zijn. Toen wees Hussan op zijn tapijt en nadat zij hun geleiders last hadden gegeven hen zoo spoedig mogelijk te volgen, plaatsten de drie broeders zich op het tapijt en daar zij allen bezield waren met den zelfden wensch, namelijk het herstel der geliefde en gedreven door den zelfden edelen hartstocht, namelijk reine liefde voor de lijdende, zoo bevonden zij zich 't ander oogenblik in 't vaderlijk paleis. Zij snelden dadelijk naar 't ziekenvertrek en in tegenwoordigheid der bedroefde en verschrikte vrouwen nam Achmed den appel en zoodra de lijderes der geuren invloed gevoelde, genas zij van uur tot uur, tot verbazing van allen die in 't paleis waren. De vader was even dankbaar als zijn nicht, vooral aan Achmed; maar hij was ook over de andere voorwerpen in de hoogste verwondering. Nu vroegen de zonen zijn beslissing. Kinderen, sprak de vader na langdurige overpeinzing, ik zou beslissen als ik het met rechtvaardigheid doen kon. Maar zie eens hier. Aan Achmeds wonderappel is onze lieve nicht haar herstel schuldig; maar wat zou de appel haar hebben gebaat zonder den kijker van Ali en hoe weinig zouden haar de wonderbare eigenschappen van den kijker en van den appel gebaat hebben, zonder Hus-<pb n="450"/>sans tapijt? Gij staat dus alle drie volkomen gelijk. Daar ik nu de prinses slechts aan één uwer kan geven, zoo ziet gij zelf dat de vrucht uwer reizen alleen bestaat in de eer, elk het zijne te hebben bijgedragen tot 
redding van haar leven.</p>
<p>&nbsp;</p>
<p>De vertelling is oud, ik wil 't weten; maar is zij niet schoon? Is er niet iets liefelijks in, op oudejaarsavend die zeldzame voorwerpen nader te beschouwen en te bewonderen? Na te denken over het verschijnsel der broederlijke samenwerking, waarvan deze vertelling zoo welsprekend getuigt? De Sultan bewaarde ze zorgvuldig in zijn kabinet als de zeldzaamste voorwerpen der wereld, zegt de arabische legende, maar niet dan nadat hij er de groote kracht in 't leven van ondervonden had. Drie menschen - broeders wel is waar maar medeminnaars - vereenigen alles wat zij op reis hebben geleerd en gevonden in een zoogenaamd wonderding; maar inderdaad leggen zij de handen ineen en stellen hun beste krachten en hoedanigheden in 't werk om elk zijn eigen doelwit te bereiken?.... Neen, om de geliefde die zij elkander betwisten, aan 't leven weer te geven en haar daardoor in staat te stellen een van hen drieën gelukkig te maken. Later werd op andere wijze beslist dat prins Ali haar ten huwelijk kreeg, maar dit behoort niet tot onze overweging op dezen gewichtigen avend. Ook wil ik niet behooren tot hen, die in alle kunstwerk een les, een strekking zoeken. Want hoewel het waar is dat de arabische nachtvertellingen een schat van levenswijsheid bevatten en voor vele levenservaringen zulke schoone beelden aanbieden, dat wij dikwijls van verrassing en bewondering niet verder kunnen lezen, zoo acht ik het toch
<pb n="451"/>miskenning van hun eenvoudig en ongekunsteld schoon, ze als zedelessen op te vatten, dat niet zelden op verwringing en verminking neêrkomt. Ik wil ze nemen voor wat ze zijn en dan maken zij den diepsten indruk, triomf der kunst. Men lacht en schreit; men verhaast zich over die Ali's, Achmeds, Aladyns; men kan zich nooit genoeg over dien Ali Baba verwonderen en dan die visscher met de flesch waarin een reus zat, welk een ontzetting, welk een spanning, wat al vreugde, wat schat van verdriet! Hoe is men te moede in 't paleis van den halfsteenen vorst of in die stad waar alle menschen van kalk zijn.... goede hemel, onze ziel doorloopt alle mogelijke en onmogelijke toestanden. Ophoudende met lezen - als men dit in zijn macht heeft - verwondert men zich ten hoogste over die allergewoonste tafels en stoelen, meubels en menschen die ons omringen. Waar komen <hi rend="spat">die</hi> nu zoo op eens vandaan?....</p>
<p>Maar uren of dagen later, als de werkelijkheid ons te recht gebracht heeft, dan komt men bij eenig nadenken over die vertellingen er toe, de toestanden des levens in haar beelden te vatten. En dit acht ik geoorloofd, niet alleen, maar dat kan een onuitputtelijke bron worden van genot en smaakveredeling. Dat kan bijvoorbeeld op een avend als dezen aanleiding geven tot vruchtbare gedachtenwisseling en zoete herinneringen. Want rijk is het leven. Ons eigen leven is veel rijker dan wij meenden, vóór wij, om zoo te zeggen, een reis maakten door ons gemoed. Laat het maar een vol leven zijn, een leven dat in zijn kracht en zwakheden, in zijn fouten en edele hoedanigheden, een open boek is voor elk, open vooral voor onszelven. Het is wel opmerkelijk dat de prinses in onze vertelling Levenslicht heet, doch in 't oosten dragen de menschen
<pb n="452"/>allen hooge namen, vooral prinsen en prinsessen. Wij heeten Lagerweide, Diepenbeek, Platvoet, Ploegstaart, Kleiweg, maar dat behoeft ons niet te beletten, voluit te leven, geheele menschen te zijn, ons aanwezen te leeren opvatten als het hoogste Godsgeschenk en met al het overig geschapene in onze naaste omgeving samen te werken. Als elk zijn eigen weg wil gaan, aan toeval overlatend of hij met zijn naasten gelijklijnig blijft of wel op enkele punten samenloopt of wel tegen hem optornt dat een van beiden te gronde gericht wordt, dan gaat het rijkste, schoonste leven te niet. Maar wordt er samenwerking beoogd, dan is het eenvoudigste, vaak niet eens opgemerkte leven een schakel, het neemt deel, het maakt zich onmisbaar en het einde is een heerlijke harmonie, die eerst waarlijk doet beseffen wat leven is en hoe de menschen elkander inderdaad gelukkig kunnen maken. Men wil dit toch zoo gaarne. En vooral als een jaarkring zich gaat sluiten, dan krijgt elke klokslag beteekenis, hoeveel te meer elke harteklop. Men luistert angstvallig naar beiden en de eene tik spreekt al luider dan de andere. Wij zijn dan alle kleine Dombeys, tot wie de groote Blimber spreekt door de metalen stem der klok of den ontroerenden hartslag: ‘hoe maakt het mijn vriendje!....’ Laat die stem tot ons komen zooals zij dien kleinen Dombey vond: elk genoegen gevende, boeken aandragende zelfs voor een Kornelia Blauwkous, stille en liefelijke voldoening vindend in anderen gelukkig te zien, van de dienstmaagd een vriendelijken lach vol goedheid, van die boven ons gesteld zijn aanmoediging ontfangend. Arbeidend met al onze talenten. Laat dan de barste Sylvester maar vragen, door al zijn dreigende dreunende klokslagen heen: hoe maakt het mijn vriendje! Hij vindt
<pb n="453"/>onze lampen brandende, in broederliefde elkander voorthelpend ook dan als eigenbelang zuurkijkt. Die prinses.... van Ali.....</p>
<p>&nbsp;</p>
<p>Maar reeds luiden er klokken en wij weten wel waarom. De oude Hanna weet het ook en zij staat nu op van haar stoel, dien zij eventjes, heel eventjes had bezet om van Rika, haar vriendin, te hooren of zij meeging naar de kerk. Tot haar verwondering zegt Rika: neen Hanna, van avend niet, ik had er op gerekend, maar 't heeft niet mogen wezen. Al te fiksch ben ik niet. Kom meid, zegt de andere met een gevoel van jonkheid, van avend geen klachten, hoor, dezen avend vooral niet, hoe laat denk je dat ze er wezen kunnen? Rika steekt den wijsvinger naar boven en zegt: we hebben zoo weinig zekerheid. Jakob schreef wel, dat de reis er op aangelegd was, maar wat is een zeeman en wat is een toeleg van een zeeman? Hanna denkt er geruster over en herinnert van twee jaar te voren, toen Rika's kleinzoon en haar zoon ook samen op dezen avend aankwamen. De oude vrouwtjes zwegen hierop allebei en zagen elkander ernstig peinzend aan. Zij waren minstens zeventig jaar, maar zagen er nog vrij kras uit, zoowel Rika die een kleinzoon, als Hanna die een zoon tuis verwachtte. Beide jongens waren stuurlui op 't zelfde schip en van beiden was die tijding gekomen, waarvan Rika sprak.</p>
<p>‘Mijn hart beeft van verwachting,’ zegt Hanna; ‘ik vrees dat ik weinig aandacht zal hebben, zou 't toch geen zonde wezen, Rika? Oh, die jongen, die jongen, als hij er om negen uur niet is.....’</p>
<p>‘Hanna, als ze er om negen uur niet zijn, dan kom je bij me en hier wachten we ze af. Maar ik zeg je nog
<pb n="454"/>eens, dat het dwaasheid is om zoo'n vastigheid te maken van een zeemansbrief, dat kon je beter weten. Van avend is plezierig, maar morgen zou immers ook goed zijn?’</p>
<p>‘Goed? Alles is goed, wat Hij daarboven doet. Nu ga ik heen, maar zeggen kan ik je niet, hoe dat hart te keer gaat. Tot strakjes, Rika, om negen ure dan.’</p>
<p>‘Hanna, als je bidt denk je toch ook om mijn Jakob. 't Is zooals je wel zegt: Hij weet het zoo, Hij weet het zoo.’</p>
<p>Hanna bracht met honderden van haar geslacht haar bekommering en haar hoop tot Hem die alles weet; Rika vergezelde haar in stille overdenking en zong, hoewel zij niet fiksch was, een klein psalmvers, waarna zij in een sluimering viel. Zij was iets ouder dan Hanna, wat haar wel eens het recht deed nemen, haar vriendin vermaninkjes te geven, zooals daareven, maar juist nu gij haar daar ziet bij haar kleine heldere lamp, bemerkt gij dat zij niet zoo gerust is als zij zich voordeed. Hoe kalm is alles om haar heen in haar woonvertrek, hoe vreedzaam gloort de kachel en zingt het water en tikt de klok, - alleen zijzelf is ongedurig. Telkens schrikt zij op en ziet naar de deur; elke vijf minuten staat zij voor 't vensterluik en luistert; haar grijs haar, dat altoos zoo zorgvuldig in haar muts rust, komt ook bij 't vensterluik en luistert en zij gaat die losbandigheid niet te keer. Nogmaals zet zij zich op haar gemak en zoekt kalmte in stille herinnering, doch zij denkt slechts aan storm en onweer. Eindelijk slaapt zij met geregelde ademhaling en een gelaat zonder trekken van angst, tot een forsche ruk aan de schel haar doet opspringen en de kamer uitstrompelen. 't Kleine meisje heeft reeds opengedaan en met een gedempten kreet ‘Jakob’ vlijt zij 't hoofd tegen de ruige jas van den binnentredende, die
<pb n="455"/>haar meer draagt dan volgt en vroolijk zegt: ‘Welnu, grootje! is dat dan niet volgens belofte?’ Maar met de snelheid van den bliksem schiet hij weder naar de voordeur, haalt de kleine meid terug die de deur wil uitsluipen - zeker om naar 't huis der oude Rika te vliegen - doet de deur op 't nachtslot en stopt haar in de keuken met de woorden: zet jij koffi. Zijn grootmoeder ziet hem aan en van hem ziet zij op het pak dat hij bij zich heeft en van dat pak ziet zij hem weder aan en nu niet met die oogen vol blijdschap van daareven.</p>
<p>‘O Jakob,’ roept zij uit; ‘zeg maar niets, spreek van Hendrik maar geen woord.’</p>
<p>‘Grootmoeder,’ zegt hij met diepen ernst en mannelijke droefheid, ‘waarom zou ik niet zeggen, wat gij zoo goed als ziet: hij is verdronken.’</p>
<p>Toen schreide de oude Rika zoodat Jakob zijn tranen ook niet kon weerhouden, maar hij was een jonge man in de kracht van zijn leven, die bovendien reeds lang vooruit had geweten wat hem te wachten stond en al blij was dat hij de oude Rika niet hier vond, wat hem onderweg reeds angstig gemaakt had; hij hield zich dus goed en poogde zijn grootmoeder te troosten. Dit viel hem echter zeer moeilijk zoodra hij hoorde, hoe Hanna naar de kerk was gegaan, en hoe vast zij op Hendrik rekende. Maar toen hij de oude vrouw toch tot bedaren had gekregen, zoodat zij er nu eindelijk toe overging om hem 't een en ander klaar te maken en voor te zetten, zeide zij dat zij van klaren angst ongesteld was geweest en nu in dat opzicht geheel beter was, maar niet wist hoe het met Hanna aan te leggen. En 't ergst is, liet ze er op volgen, 't ergst is, Jakob, dat wij niet lang kunnen wachten met de boodschap.
<pb n="456"/>De kerk is nu uit. Zij zit te wachten. Ik zie ze zitten, de ziel en ik zie ze gedurig opstaan, want ik weet zeer goed wat ik den heelen avend gedaan heb.... Onderwijl vertelde Jakob de geheele reis, hoe voorspoedig die was geweest en hoe dit ongeval met Hendrik gebeurd was in den jongsten storm. Hij vond een weinig verlichting in het verslag, vooral doordien grootje al meer tot zichzelf kwam; zoo van lieverlede werd de hoop in hem levendig, dat zij sterk genoeg zou zijn om Hanna te woord te staan. Toen zij dan beiden deze treurige boodschap in al haar diepte en omvang beschouwd hadden, zei de oude vrouw, niet geheel in overeenstemming met de stille verwachting van haar kleinzoon:</p>
<p>‘Geloof je wel, Jakob, dat ik met elken klokslag zit te beven als een riet, onze afspraak is om negenen, zooals ik je zei. Zou je er niet liever eens heengaan, wat denk-je?’</p>
<p>‘Ik denk, zei Jakob met gedempte stem, dat ik liever zeven hondewachten zou waarnemen..., maar ik weet, voegde hij er luider bij, dat 't een of 't ander moet gebeuren.’</p>
<p>‘Ja, kind, hernam Rika. Ik krijg zoo met de ziel te doen, terwijl zij daar wacht en wacht - en nu moest er eens een brief komen van den een of ander gedienstigen mensch - ik kan 't niet meer uitstaan. Ik zal den zwaren gang doen.’</p>
<p>‘Grootmoeder, zei Jakob, wil ik meegaan?’</p>
<p>‘Neen, kind, zei ze, maar kom ons halen, ik neem de oude ziel mee tot oud in nieuw slaat, maar breng Hendriks pak meê’.</p>
<p>Jakob kon een glimlach niet onderdrukken dat zij Hanna oude ziel noemde: dat kwam omdat zij zich zoo dapper en sterk gevoelde, dacht hij, hielp haar de deur uit en
<pb n="457"/>gaf haar 't meisje mee dat echter regelrecht weer naar huis moest komen. Rika mocht wel zeggen: ze wacht en wacht, want Hanna, die uit de kerk gekomen, eindelijk alles had gereed gezet tot ontfangst van haar lieven zoon, hoorde in alles zijn stem, zijn stap en voelde zijn welkomst. Toen er nu werkelijk geritsel en stemmen aan de deur waren, sprong ze verheugd op om zelf te openen maar 't meisje was haar voorgeweest. Reeds ging de voordeur toe en zij hoorde slechts Rika's stem. Rika hier? Te onwel om naar de kerk te gaan en nu zooveel later nog hier? Hanna trad terug met een wereld van gissingen in haar hart, maar toen zij Rika zag plaats nemen, bleek, bevend, schreiend, toen brak zij los in klachten en zeide: Zeg 't maar, Rika, er is een ongeluk gebeurd. Rika hield de handen voor de oogen en antwoordde toestemmend met gebaren. ‘Mijn Hendrik is weg!’ riep Hanna onstuimig en toch nog op dien schrikkelijk vragenden toon dien de hoop zelfs stervenden ingeeft. ‘Rika, riep zij hevig, en deed haar vriendin opstaan en haar aanzien, zeg liever alles.... hij is weg, niet waar?...’ Toen zeide Jakobs grootmoeder met al de geestkracht die zij verzamelen kon: Rika, Hendrik is er niet meer, de lieve jongen. Het deelnemende vrouwtje schreide weder als daar straks in haar huis en ving Hanna in haar zwakke armen op. Ik zal 't besterven, zeide Hendriks moeder en zeeg aan Rika's voeten neer. Toen later Jakob binnentrad met het pak kwam Hanna bij, greep Jakobs handen en begon hevig te schreien. Ja, zei Jakob, dat moogt ge wel doen, Hanna, Hendrik had u lief, gij hebt een warm hart verloren, schrei maar. Deze tranen verlichtten dan ook de arme moeder veel. Toen zij een weinig bekomen was, deed zij Jakob het pak
<pb n="458"/>ontknopen. De inhoud bracht haar telkens aan het schreien, want niets verlevendigt meer een doode in ons hart dan de voorwerpen die hij 't laatst aanroerde. Toen zij alles bijeenzagen was 't of de verongelukte tot hen sprak; tot zijn vriend en zijn grootmoeder sprak hij; ik dank u; tot zijn moeder zeide hij; moeder, ziedaar waarlijk vrienden! Jakob vertelde met aandoening de noodlottige gebeurtenis, wat hem nu niet zoo gemakkelijk viel als daar straks, want de moeder wilde alles, alles weten; 't was alsof zij balsem vond in elken nauwkeurigen trek der laatste plichtsvervulling haars dierbaren. Diep bedroefd, dikwijls nog luid schreiend, hoorde zij Jakob aan en vond afleiding in de vragen die zij hem deed of die Rika deed en zoo kwam Hanna tot betrekkelijke kalmte, zoodat Rika haar durfde voorstellen, nu voor dezen nacht met hen mede te gaan. Gij moet niet alleen blijven, Hanna, zeide zij, en bovendien heeft Jakob nog zoo veel te vertellen. Zoo haalden zij haar over om haar meisje voor dien nacht naar haar moeder te zenden en zelve bij hen te blijven. Hanna deed het en toen zij weer in Rika's vertrek stond, schreide zij omdat zij dacht aan de blijde onrust, waarmee zij kerkwaarts gaande haar had verlaten. Maar het vriendschappelijk samenzijn beurde haar op. De geheele laatste reis van haar zoon verzachtte haar innige smart, omdat Hendrik bij al zijn zeemansgeest zooveel karakter had aan den dag gelegd in zijn betrekking. Toen het aantal klokslagen gedurig steeg, hoe langer de avend werd, dacht zij aan de tuiskomst van twee jaar te voren; maar allen dachten er aan. Jakob vertelde hun wandeling van dien avend en gaf als 't ware antwoord op de overpeinzingen der moeder, die juist dáár was in haar herinnering.</p>
<pb n="459"/>
<p>Toen de klok twaalf sloeg, klonk de dreun geweldig door haar geheele ziel; 't was haar alsof elke slag haar smart wilde verzwaren en haar dieper ter neder slaan, gelijk het dreunend heiblok de palen inbeukt; maar die met haar aan tafel zaten, gevoelden al haar gewaarwordingen mede; vier handen rustten in haar bevende vingers, vier betraande oogen vol deelnemende liefde zagen haar in 't gelaat en de laatste dreun was nog weergalmend in deze kamer van ongezien lieven en lijden, toen zij die handen drukte en met haar weenende oogen dankte voor de liefde die haar steunen en helpen zou.</p>
<p>&nbsp;</p>
<p>Wij zijn in de eenige stad van ons vaderland. 't Is druk op de straten, nog drukker in de winkels, allerdrukst in de koffihuizen. Wij gaan het ruimste binnen, maar zelfs dit ruimste is een keet. 't Eigenaardig gegons treft u meer, wijl wij als door een nevel zien en ik durf verklaren dat ik liever in de mist ben op de hei, 't mag daar dan minder gezellig wezen, maar men kan er ademen, men loopt geen stikkensgevaar. Doch wij zijn hier; fantazeeren helpt niet. Het rookt hier, ruikt hier, roert hier, ruischt hier, rammelt hier, raast hier raar. 't Is geen rumoer, veel minder een oproer, er heerscht zelfs een soort van vroolijkheid. Wat er van omwenteling aanwezig is, bepaalt zich tot vier papieren heeren of dames of boeren, wie zou ze vreezen? Gij ziet zelfs bij sommige spelers, als uw oog in staat is om door den dikken walm heen te dringen, een soort van ernst om niet te zeggen zekere gedruktheid bij belanghebbenden, die u aan 't lachen zou maken als ge durfdet van de dampen. Ik geloof niet dat de strengste schoppenheer een spanning in 't gelaat heeft als de dozijnen heeren
<pb n="460"/>die hem verschoppen. Ziet gij gindsche whîsters? Zulke gezichten verwacht men eerder van hen die 't lot der halve Maan beslissen, niet waar? Maar zoo is nu een mensch. Ik houd hartenheer voor een der grootste hartenkenners van 't spelend Europa, dat veel grooter is dan Afrika, om eens een fiksch werelddeel te noemen. Vele bedaagden staan om tien ure op. Zij moeten naar huis, zeggen zij. Zeer goed. Dubbel goed. Er zal nu zuurstof komen.... Wees niet voorbarig. Ziet gij die reeksen jongelui die door het gangpad komen schommelen als een drift eenden? Tegen één bejaarde die vertrekt, twee jongeren die komen. En wat lawaai. Zij zetten zich als bij afspraak aan de grootste praattafel in 't midden der keet: gij kent die zekere harderwijksche inrichtingen. Zij bestellen, roeren, rinkelen, zijn luidruchtig en hebben pret. 't Is opmerkelijk dat het gesprek niet van geest ontbloot is, zoolang er een wat voorleest uit de bladen en de anderen kommentaar leveren of grog daarvan, zelfs dan nog is er geest. Maar zoodra de jeugdige geesten op eigen wieken drijven, wordt dit een weinig anders.</p>
<p>‘Je gaat toch tuis oud in nieuw houden, Kareltje, zooals verleden jaar?’</p>
<p>‘Neen, Smalle!’ zegt Karel tot het allerdikste propje dat hem deze vraag doet en nu boven de tafel tracht uit te kijken om Karel zijn verbaasd gezicht te laten zien. Deze ziet hem vlak in 't dikke gezicht en noemt hem een droevig kanaal.</p>
<p>‘Kanalje, meen je toch, hoop ik, zegt een derde, hij weet zeer goed dat je tegenwoordig niet voor twaalven meer naar bed hoeft.’</p>
<p>‘Zwijg, zegt Karel tot dezen bleeken jongen heer of scheld je zelven uit.’</p>
<pb n="461"/>
<p>‘'t Is toch een plechtig uur,’ zegt de bleeke hardnekkig.</p>
<p>‘Ja, antwoordde Karel, net zoo plechtig als alle uren.’</p>
<p>‘Plechtiger, zegt een vierde, 't slaat heel anders dan anders.’</p>
<p>‘Zeker, antwoordt een vijfde, vooral als je dronken bent, dan klinkt het al heel beroerd.’</p>
<p>‘Jij hebt toch maar veel ondervonden in je leven, Smousje,’ zegt numero zes tot vijf, wiens gezicht inderdaad de scherpste tegenstelling van een Smousje mag heeten. Alles in zijn gelaat is scherp en uitstekend en zijn neus is van Sterne's vriend op den Straatsburger heerweg.</p>
<p>‘Ik vind het treurig, zegt zijn buurman, dat zelfs onder ons een mensch niet eens den naam krijgt die hem toekomt, laat staan eer, roem en geld. Ik wil daar straks om twaalf uur een deftig woord over spreken, je zult toch klakeeren, Smousje?’</p>
<p>‘Dat zal ik niet, zegt de uitstekende, laat alles liever zooals het is. Zoodra de verdienste beloond wordt, is er geen afwisseling meer,’</p>
<p>Nu was er één onder de jonge lui, die een ander onder den arm had bij 't binnenkomen en wiens gang de vastheid miste, die men zoo graag bij jongeheeren, al is 't dan maar in hun beenen waarneemt. Hij had niet zoo zeer gewaggeld, maar hij volgde zijn vasthebber met meer toegefelijkheid dan men gewoonlijk waarneemt op zijn leeftijd. Zijn behoefte aan steun scheen hem echter op zijn stoel minder te hinderen en in 't bestellen van drank en in 't noodig maken van nieuwe bestelling ging hij zelfstandig te werk, maar met het natuurlijk gevolg dat hij zeer onzelfstandig begon te praten en te doen. Zoo kwam hij er dan
<pb n="462"/>toe, deze geheele zaal naar den duivel te wenschen om twaalf uur.</p>
<p>‘Wij weten, sprak Karel, dat je een groot filozoof bent, maar deze stelling is niet te verdedigen; Sokrates!’</p>
<p>‘Naar den duivel met den geheelen winkel,’ herhaalde de knaap.</p>
<p>‘Waarom?’</p>
<p>‘Omdat het hier een beroerde boel is, niet waar Smousje? Wat zei menoûe toen ik om geld vroeg? Vraag niet meer, zeidi, je hebt genoeg en zorg dat je om elf uur tuis bent. Toen moest ik dan toch zoo geweldig lachen, niet waar, smous?...’</p>
<p>De knaap beproefde een staaltje te geven van het pleizier dat hij gehad had, maar bij de eerste de beste poging zakte hij van zijn stoel.</p>
<p>‘Verder, filozoof,’ riep de smalle, toen de kameraad weer zat, zonder lachen en met een gezicht als een schelvisch.</p>
<p>‘De rest om twaalf uur, stotterde hij, en ik zweer je, op dat uur zal ik hier spreken, dat alle vaders sidderen...’</p>
<p>Op dit oogenblik ontstond er ongewone beweging in de zaal bij den ingang. Een der knechts ging er heen en liet toen de oogen door de zaal gaan, waarna hij, den wijsgeer ziende, den binnenkomende naar hem verwees.</p>
<p>‘Dorus, zei een jongen van dertien, veertien jaar, gauw Dorus, meê, vader heeft zijn been gebroken, gauw!’</p>
<p>Maar Dorus zag hem verbijsterd aan, alsof hij zijn broeder niet verstond. Deze herhaalde zijn boodschap.</p>
<p>‘Hij had kunnen wachten, leuterde Dorus, 's Morgens... om elf uur, dat is... een goeie tijd, maar nu?... Jan! geef hem.... een halfje, ga zitten, ik spreek.... om
<pb n="463"/>twaalf uur....’ Maar Karel zag den jongeren broeder verbleeken; de meesten merkten 't op, werden stil en verlegen, behalve 't smousje. Karel en dien hij smalle genoemd had, namen met groote vaardigheid den filozoof onder den arm, stapten met zekere statigheid met hem de zaal uit en op straat gekomen, fluisterde Karel den dronken knaap in, dat hij 't niet alleen was, die naar huis ging.</p>
<p>‘Zoo, zei Dorus met de wijsgeerigste inspanning, ik geef om jou geen oûe slof.’ En tegelijk krulde hij zijn lichaam om en om en stotterde, dat zij ellendige vrome kwezels en wandelende preekbeurten waren.</p>
<p>‘Hoor eens, smalle, nu Sokrates dit zegt, moeten we hem tuisbrengen, hernam Karel, onze deugd moet beloond worden hier beneden.’</p>
<p>Het ging zoo 't ging. Men had genoeg als men alleen maar naar al die voeten en beenen keek. Onderweg werd Dorus kalmer, nadat Smousje den waggelenden knaap iets had ingefluisterd.</p>
<p>Maar Karel, dit blijkbaar niet vertrouwende, verzocht smousje op krachtigen toon zich te verwijderen en was spoedig met het propje en Dorus alleen; het broertje was vooruit. Aan Dorus' huis gekomen, deed een meisje van een goede twintig jaar open. Zij schreide. Dorus wilde een geduchte redevoering houden maar Karel hield hem de hand voor den mond en fluisterde: ‘als gij niet zwijgt, zijt gij de grootste lafaard uit de stad.’ Zij brachten hem te bed, waarna Karel het meisje zijn hulp aanbood bij haar vader. Zij kenden elkaar. Een wonderlijk gevoel doorstroomde Karel toen zij hem dankte en verzocht binnen te gaan. Zoodra Dorus' vader hem in 't oog kreeg onder de de menschen die er nog waren, vroeg hij zacht naar zijn
<pb n="464"/>zoon. Karel antwoordde dat hij in huis, maar na 't bericht niet al te wel was. Hij stelde den vader gerust dat hij op het uur hier zou zijn. Dorus' vader zag hem oplettend aan, maar Karel, die vast had voorgenomen dat Dorus om twaalf uur hier tegenwoordig zou zijn, en diep geroerd was door het treurtooneel dat hem omringde, liet op zijn gelaat niets anders dan ernst en mededoogen lezen. Langzamerhand verwijderden zich de menschen en ook de geneesheer verliet kort daarna de woning, met zijn beste wenschen eenige wenken achterlatend en den lijder in de grootste zorgvuldigheid aanbevelende. Er was toen diepe stilte. De moeder week niet van het bed, de dochter deed haar moeders werk en de knaap die Dorus had wezen roepen, zat bij Karel en zag hem stil aan. De moeder, die van de omstanders had vernomen hoe 't ongeval zich had toegedragen, vertelde dit aan Karel en de hoofdschuddingen van haar man bewezen hoe gebrekkig zij was ingelicht. Doch zij fluisterde voort en nu en dan knikte hij, maar op eenmaal brak hij weder af om naar Dorus te vragen. Zijn zuster ging naar hem zien.</p>
<p>‘Ik heb gezegd, mijnheer,’ zeî Karel vast, ‘dat hij om twaalf uur hier moet zijn, wees dus gerust.’ Maar de vader schudde het hoofd verdrietig.</p>
<p>‘Dorus heeft nog dezen avend zijn vader verdriet gegeven, Karel,’ sprak de moeder, ‘hij wordt onverschillig en verteert te veel geld.’ Karel zweeg. De zuster was terug en zeide dat hij sliep. Hij was blij dat hij van deze, voor hem moeielijke, moederklacht kon loskomen door te vragen of hij straks zelf naar Dorus mocht gaan. Hij wist dat vader en zoon gedurig oneenigheid hadden en hij was rechtvaardig genoeg om te beseffen dat het Dorus' - en
<pb n="465"/>eigenlijk Smousje's - schuld was, maar kon hij dat nu zeggen? Neen, dat wilde hij niet. Hij had zelf geen ouders meer en was bij een vriendin zijner moeder, een goede, oude vrouw maar die gedurig wat te bedillen had en van die tucht wilde hij ook niets weten, dus hij zweeg om duizend redenen. Maar in zijn hart was groote verbolgenheid tegen Dorus, want zijn medelijden met de ouders klom met elke minuut en elke blik op het meisje voltooide zijn gevoel van recht. Zoo had hij onder anderen het ouderlijke recht tot nu toe niet gekend, dit begreep hij tans ten volle. Dat dit vóór dezen met hem zoo was, hij kon 't zichzelf vergeven, maar na dezen avend niet meer. Kwart voor twaalven. Hij vroeg en kreeg vergunning om naar Dorus te gaan. Deze werd met een schrik wakker. Karel hielp hem zich aankleeden en alle sporen der praattafel doen verdwijnen. ‘Uw vader is zeer zwak. Dorus,’ zeide hij, ‘maar lijdzaam en geduldig, dus ken je plicht.’</p>
<p>‘Moet <hi rend="spat">jij</hi> daar bij wezen?’ vroeg hij norsch aan Karel.</p>
<p>‘Als je er niet tegen hadt, wou ik ten minste je vader om twaalf uur beterschap wenschen en jelui allemaal.’</p>
<p>‘Ik ben verdoemd als jij nog niet eens zendeling wordt.... kom, ga meê.’</p>
<p>De waarheid was, dat Karel bijna verkoold was van liefde, waardoor hij benepen sprak tot den makker dien hij anders met tamelijke kalmte had kunnen afrossen; en wat Dorus betreft, hij was blij Karel meê naar binnen te kunnen nemen.</p>
<p>Maar zoodra Dorus in de kamer stond, volkomen wel en frisch, dat bekende zelfs zijn vader stilletjes, sloeg hij de handen voor de oogen en wankelde naar zijn vaders legerstede. Hij viel op de knieën bij hem neer en snikte luid;
<pb n="466"/>de aanblik van zijns vaders lijden, het afgemat gezicht van den anders zoo sterken, moedigen man, greep den zoon diep in de ziel. Hij zeide niet veel woorden, hij klaagde niet, hij jammerde niets van berouw of spijt of loszinnigheid, maar hij greep de handen zijns vaders en zijner moeder en hield ze vastgeklemd. Op dit stille oogenblik dreunde de slag en de lijdende vader sprak enkel deze woorden: dat jaar is heen. En toen vroeg Dorus zijn vader of hij er sommige dingen van vergeten wilde, waarop hij antwoordde: ‘Dorus, laten we van alle dingen het goede behouden, zoo ook van dat oude jaar dat daar heengaat....’ Er was wonderzalf op het been gelegd - door Dorus; wellicht hield hij een oogenblik dien appel uit Schiraz in de hand; maar zeker is het dat hij er zonder Karels tapijt niet gekomen zou zijn.... De zuster ziet den vriend dankbaar aan en deze laat den blik een oogenblik rusten in haar oogen, o, slechts een oogenblik. Zelfs de moeder had het niet gezien. Maar in een oogenblik kan ook zooveel gebeuren - die laatste slingertik kan afgronden openen voor geleden verdriet; rotssteenen veranderen in tuinen van Thirza: en zoo kon dit oogenblik Karel overtuigen, dat <hi rend="spat">niet</hi> alle uren van 't jaar de zelfden zijn; immers er had een omwenteling in zijn hart plaats gegrepen en een paradijs was voor hem opengegaan met één klokslag.</p>
<p>&nbsp;</p>
<p>Zoo is dan toch die grootsche nachtvertelling niet zoo oud, als men wel beweert. De vraag is: mensch, legt gij 't er op toe, de vertelling te vernieuwen? Of wel, de liefelijke waarheid er van al verder uit het dagelijksch leven te doen wijken? Dat is het tweede punt. En nu moogt gij op dezen avend een vroom gezicht zetten, de man mag
<pb n="467"/>zijn vrouw een kusje geven, - de vrouw haar man belonken, de baas zijn werkvolk fleemend nieuwjaar wenschen of omgekeerd, - de arme den rijke een berg van zegen toebidden dat de man geen raad weet, - dat alles belet mij niet, op de teekens van den tijd acht te geven, nauwkeurig toetezien op den gang van 't maatschappelijk leven tot vijf minuten vóór twaalven en verder van den tweeden Januari af. Want niet heere, heere; niet wat Hamlet in den zelfden geest noemt: words, words, maar het leven, dat geeft hier beslissing van het teedere vraagpunt of liefdevolle samenwerking dan wel ontkennings- en vernielingszucht den toon geeft in onze maatschappij. Maatschappij; welk een mooi woord reeds, niet waar? Maatschap, vriendschap, overeenkomst, overeenstemming; het zegt als 't ware: Komt, Achmed en Ali, gaat gij op mijn tapijt zitten en ik zal u daarheen voeren waar behoefte is aan onze liefde en hulp. Aan den titel derhalve ontbreekt het ons niet, in dat opzicht stond Indië bij ons achter. Men vond er niets van maatschappij, men vond er slechts Bezensteins, markten, waar wonderlijke dingen verkrijgbaar waren. Wij, daarentegen, wij mogen niet alleen spreken van een maatschappelijk leven, maar bovendien nog van bijzondere maatschappijen. Wij hebben maatschappijen van weldadigheid, liefdadigheid, tot redding van schipbreukelingen.... maar gij kent ze. Gij moet dus ook weten, dat er bij ons maatschappijen van baldadigheid bestaan.... Val mij niet in de rede, als 't u belieft.</p>
<p>Daar men tooverkracht verwacht van 't woord maatschappij, verbindt men er de zonderlingste bijnamen aan; geloof maar niet dat men hieraan eenige beteekenis hecht of toekent. Het woord maatschappij drukt alles uit: goed-<pb n="468"/>heid, liefde, vertrouwen, vooral onderling vertrouwen, hulpvaardigheid, edelmoedigheid en engelachtigheid. Men noemt zich dus gerust maatschappij van baldadigheid en men is zich bewust van een modelmaatschappij, waarvan niemand iets baldadigs, elk iets maatschappelijks, dus iets voortreffelijks verwacht. Wat is natuurlijker, wat is duidelijker, dan dat de maatschappijen oprijzen als paddestoelen, dat wil zeggen talloos en in één nacht. Wat is natuurlijker, wat is duidelijker dan dat bij ons alles maatschappelijk gaat en gij, een weldaad genoten hebbende, niet weet tot wien uw dank te richten; of wel, - maar dit komt zeldzamer voor, - geruïneerd zijnde niet weet, wien ter verantwoording te roepen? Hoe edelmoedig van zoo'n maatschappij, niet waar, zoodra gij haar wilt komen bedanken, grijpt ge naar een wolk. Dit bewijst reeds, welk een goede richting het leven is ingeslagen. Men wil geen dank, men wil slechts werken voor u en men wil onbekend blijven. Aan de vruchten zult gij den boom, aan de maatschappijen uw samenleving kennen. Zie op de balanzen, die heden avend worden.... worden..... worden vervaardigd. Gelijk <hi rend="spat">den Spaenschen Brabander:</hi></p>
<lg type="poem">
<l>‘Messieurs, ick kick ben wat geimpescheert met maijne boecken;</l>
<l>En naodatte kick maijn debit en credit hebbe gefingeert bikans,</l>
<l>Zo sluijte kick maijn reeckeningh en ick make maijn ballans.’</l>
</lg>
<p>Maar hij kwam er rond voor uit, dat hij zijn balans fingeerde.</p>
<p>Twee jaar geleden werd er een maatschappij opgericht ter opruiming van de spaarpenningen der ouden van dagen. Een maatschappij ter opruiming, welk een geluk. Er bleef geen oude vrouw aan 't spinnewiel. Soms geheele reeksen echtparen, dan weder een rij van oude mannen, die in duizen-<pb n="469"/>derlei afwisseling krom liepen, haastten zich tot halveradem. 't Was met de deur dezer maatschappij als met zekere kermistent: ‘madame, als de gelden, die daar aankomen, ingevorderd zijn, dan den toeloop sluiten, want wij beginnen. Nu, dan deze nog, madame, maar als die nu plaats hebben, dan onherroepelijk sluiten, want nu beginnen wij. Nu, bij uitzondering dan die nog, madame, die daar ginder - madame kijkt de geheele haven af en neemt bovendien een kijker, maar ziet niets komen - maar als die binnen is, dan zijn wij onherroepelijk aan den gang...’ Als die binnen is... Nu, die gekomen is, is binnen. Niets is waarachtiger. Maar welk rechtgeaard Hollander, vooral welke hollandsche vrouw, kan opruiming weêrstaan; en dan een maatschappij tot opruiming... Verleden jaar had die maatschappij een balans vervaardigd, die klonk als een klok. De grauwe tweede Januari was nauwelijks aan de kimmen of de cijfers glommen er doorheen alsof zij alle vuurbaken waren voor de arme strompelgemeente die bij haar binnen was. Maar in het schoone seizoen hoort men op eens dat de maatschappij tot opruiming enzoovoort, niet meer bestaat. De zelfde kreupele rijen, ditmaal op kwartadem, snellen naar de breede deur waar zij een paar keeren een ongeloofelijke intrest haalden. Er is niemand. Madame met den kijker is weg. Alles is ledig. De huisbewaarder zegt dat hij 't wel gedacht had, 't kon niet bestaan, zegt hij, en zijn spaarpenningen heeft hij verleden jaar opgeëischt. Jammer dat de man anderen niet waarschuwde. Gij zoudt mij toch niet geloofd hebben, zegt hij. En dat is waar. Het maatschappelijk geloof is niet te schokken. Nu grijpen zij allen in een wolk. Niemand 
antwoordt. De spaarpenningen zijn volledig opgeruimd. Gij
<pb n="470"/>kunt heden avend in duizend gezinnen komen, waar gij klaagtonen zult hooren. De vreugd is geweken, want de onafhankelijkheid is weg. Het vertrouwen op de maatschappij is vernietigd tot er weer een maatschappij wordt opgericht. Maar onderwijl zitten de misleiders elders te brassen, te luieren, te slingeren met de gelden der ouden van dagen, die daar zuchten - o Sylvester, erbarming met hen - zuchten over zichzelf om straks te vertwijfelen aan de wereld en aan God.</p>
<p>Dat is toch wel eenigsins anders dan onderlinge hulp en liefde, dan samenwerking in den schoonen zin, niet waar? Ja. Wat is dat toch eigenlijk? Waarom gaat de een voort met het geld van den ander? Waarom is 't altoos geld dat men begeert? Waarom vraagt Dorus zijn vader om meer geld? En waarom vraagt elk, elk, elk, van de samenleving altoos meer geld?</p>
<p>Ik denk dat de mensch soms een ontevreden schepsel is. Dat klaagt over duurte en zit in 't koffihuis. Dat klaagt over de slechte tijden en kleedt zich boven zijn stand. Dat klaagt: ik kan er zoo niet komen, en holt om een borrel. Zoo opgeschroefd is de samenleving. Ik ben nu zóó oud geworden; ik heb van vele vroegere tijden kennisgenomen, maar geen tijd is zoo gunstig als de tegenwoordige om voor weinig geld veel te genieten en om voor goeden arbeid groote belooning te ontfangen. Geen tijd is zoo geschikt als de onze om in vrijheid te leven, te denken, te werken, talenten gewaardeerd, een goed en eerlijk hart op prijs gesteld te zien. Elke klacht die stof is, ik bedoel elke verzuchting om meerder stoffelijk genot, is in onzen tijd misplaatst en bewijst luiheid, ontevredenheid, onbekwaamheid, onwil. Nu laat ik het geschreeuw tegen het
<pb n="471"/>bezit en het gezeten kapitaal voor wat het is: een oude afgezaagde deun van ontzenuwde, hersenlooze lieden, die geen begrip hebben van de vormen waarin de duizenderlei hoedanigheden der menschen een samenleving noodzakelijk brengen moeten en geen grein plichtsbesef. Ik bedoel uitsluitend dezulken die in gemoede over tekortkoming klagen. Zij behooren in deze wereld niet te huis. Zij kennen ze niet, dus schatten ze niet; kenden zij den samenstel onzer maatschappij goed, dan zouden zij over geheel iets anders klagen, dan over geld dat zij door eigen gebreken te kort komen; zij zouden klagen over gebrek aan gevoel. De samenleving zal niet te gronde gaan door verarming in geld en goed, want het streven daarnaar is zoo sterk dat de spaarpenningen der bedaagden er van opspringen, maar door verarming in poëzie. Zij is het, zij alleen, die vlijtig maakt en matig, rechtvaardig en eenvoudig, vier hoofddeugden, die den mensch niet enkel tot sieraad strekken, maar hem onmisbaar zijn om de hardheden en den onspoed des levens met kracht en waardigheid te dragen. Wie poëzie heeft leeren koesteren in zijn gemoed, heeft reeds daarin een kracht gevonden om behoeften in te krimpen of te onderdrukken. Alleen onze behoeften maken ons zoo diep afhankelijk; hoeveel is er dus reeds gewonnen met onze vrijmaking daarvan. Laat ons daarom door onderwijs en voorbeeld, door ernstige kunstliefde en blijmoedige vlijt onophoudelijk de poëzie aankweeken in de harten der menschen. Laat de jeugd der kinderen waarlijk een jeugd zijn. Hiermede wordt reeds een hechte grondslag gelegd voor een minder ijzeren samenleving, een grondslag die nu zwaar beproefd wordt. Of meent gij, dat ouders recht hebben op hun kinderen en wat zij verdienen aan geld, zoo-<pb n="472"/>lang zij niet naar waarheid kunnen zeggen: ik heb u zoolang mogelijk jong gelaten? Laat ons over die vraag ernstig nadenken, want zij raakt het huwelijksvraagstuk, dat de maatschappij beroert; - zij raakt de 
handhaving der samenleving. Mogen ouders op hun kinderen steunen?</p>
<p>Neen, zeg ik. Dat steunen, leunen, plukken, teemend plunderen dat duizend ouders hun kinderen doen, noem ik een vergrijp van die ouders, een mishandeling van het kind, een verrotting in den samenstel van ons burgerlijk leven.</p>
<p>Grijze, alwetende, alomtegenwoordige Sylvester, wees gij mijn getuige, dat ik geensins ‘het vijfde gebod’ wensch weg te nemen of te verzwakken, maar dat ik integendeel mij wil inspannen op dezen plechtigen avend om er den geest die levend maakt, in te blazen. Het allereerste waaraan ouders, vooral in de lagere klassen denken, zoodra zij kinderen hebben van een jaar of negen, dat is aan hun waarde in geld. Zeg niet, dat het verkoopen van kinderen alleen geschiedt op de Zuid-Amerikaansche of Australische menschenmarkten. Gij weet zeer goed dat de kinderen hier ook worden verkocht, anders hadt gij geen wet op den kinderarbeid gemaakt. Gij hebt liefderijk de kinderen in bescherming genomen tegen de ouders, niet waar? Het bewijs geleverd dat de ouders kinderkooplui zijn, niet waar? Met het kind gezegd tot die ouders: gij moest weten wat gij deedt toen gij huwdet, maar met uw huwelijk hebt gij de zorg aanvaard over al de gevolgen daarvan, niet waar? Ouders hebben dus geen recht hun kinderen te verkoopen of te verhuren, maar zijn verplicht ze kinderen te laten tot zij opvoeding hebben genoten. Die geeft de school, God lof, om niet, aan wie ze begeert.
<pb n="473"/>Geen ouder heeft het recht, zijn kind die opvoeding te onthouden; hij zal gestraft worden door de wet van 't verplicht onderwijs, als hij zich aan die zorg onttrekt. Later, wanneer die kinderen huwen, wat zij evenzeer zelf moeten weten en waarmede zij, gelijk vroeger hun ouders, zich voor al de gevolgen verantwoordelijk stellen tegenover de samenleving, moeten de ouders hen nog steeds zooveel mogelijk steunen. Altoos moet de ouderlijke hand beschermend en steunend hoven het kind zijn; zoolang de ouders leven, kennen zij geen andere zorg. Dat werd het doel van hun leven zoodra zij huwden en als de dood hen bezoekt, moet hij hen vinden zorgende voor de kinderen die zij in 't aanzijn riepen. Dat is de grondslag van 't huiselijk leven, zonder dien heeft de maatschappij geen steunpunt, geen kern, geen kracht. 't Is bederf, verrotting in 't burgerlijk samenleven, dat ouders, reeds zes, zeven jaar na hun huwelijk, hun oudste er op aanzien wat hij aan arbeidsloon waard is; verrotting ook, dat oogenschijnlijk beschaafde ouders er hun eersteling van tien, twaalf jaar op aanzien, wanneer hij iets zal gaan inbrengen of voor hoeveel zij van hem af zullen zijn; verrotting vooral, dat zoogenaamd beschaafden zich niet schamen bekrompen, benauwd en lamlendig van de toekomst hunner kinderen te spreken, als 't meisjes zijn. Hoe zullen zij zóó haar ouders eeren en liefhebben! Met wat recht verwachten die ouders kinderlijke achting van haar? Wie dwong u te huwen, mag men vragen. En wien ge 't geval ook verwijt, verwijt het aan de kinderen niet. Laat veel minder dus de kinderen er onder lijden.</p>
<p>Ik hoop van harte dat alle voorstanders van telegrafische echtscheiding dit lezen.</p>
<pb n="474"/>
<p>'t Heeft ongetwijfeld zijn nut niet alleen, maar 't is noodzakelijk, dat zulke dingen gezegd worden. 't Is niet voldoende te spreken over: eert uw vader en moeder opdat ge een behoorlijke belooning ontfangt, maar te zien wie vader en moeder zijn en wat zij doen om liefde van 't kind te verdienen. De vraag is: wat heeft hun liefde gewrocht voor 't kind? Heeft het kind de poëzie genoten waarop het aansprak had, zoodra 't geboren werd. Met andere woorden: hebben de ouders hun best gedaan om aan hun kinderen poëzie te schenken, die onverwoestbare kracht, die alles moet overwinnen?</p>
<p>En laat ons redelijk zijn: de meeste ouders hebben met hun liefde voor 't leven hun kinderen doorgloeid, leven voor hen, zijn alles voor hen, hun waken en werken, hun denken en zwoegen, 't is alles voor de kinderen. Hoe menig ouder bekrimpt zich in alles, legt al zijn behoeften, zelfs redelijke, het zwijgen op om zijn kinderen, jongens en meisjes, onafhankelijk en naar verstand en hart toegerust, een plaats in de maatschappij met eere te doen innemen. Hoe menige moeder was het zegepraal des lijdens, dat haar dochter goed geplaatst werd, want inderdaad had zij er zich in alles om bezuinigd. Dat is de groote en machtige stroom der liefde, die door de samenleving bruischend vliet. Men zegt: de middelklasse houdt de maatschappij in evenwicht door haar ernst en kracht, haar gemoedswarmte en vlijt; maar die groote stroom des levens is de levensadem der geheele samenleving. Gij vindt van hoog tot laag, bij arm en rijk die teederheid gepaard met kracht, die liefde gepaard met volharding, waardoor de samenleving door alles heen toch voorwaarts drijft. Laat de maatschappij van baldadigheid donderend instorten of
<pb n="475"/>gluipend bezwijken, 't verhindert gindsche arme moeder niet, bij haar kind te waken tot het hartje weder klopt en het hare schier verstijft; het stoort haar niet in haar spanning: zal het blijven leven? noch in haar jubelkreet: het leeft, mijn God, ik dank U. Laat de maatschappij tot opruiming van de spaarpenningen der ouden van dagen instorten als een mallemolen of wegdampen als een wolknevel, het belet gindschen vader niet, met zijn kinderen te spelen om hun een aangenaam uurtje te bezorgen vóór zij gaan slapen; het bereikt den lach en 't lied der kleintjes noch der grooten. De liefde en de poëzie dringen door al de lagen der menschenmaatschappij; zij geven haar kracht en geur en heerlijkheid om zich te handhaven tegen alles wat op haar welzijn loert. Ministers vallen van hun zetels en koepons in de snippermand, maar de moeder heeft haar kinderen lief en de man van karakter baant zich en de zijnen een spoor, anderen ten voorbeeld. Menschen met toomlooze behoeften vluchten als lafaards met het geld der weezen en grijzen en kampen met de ongetemden ook in den vreemde vruchteloos, terwijl hier hun slachtoffers de handen ten hemel heffen; deze worden geholpen; de liefde en poëzie, een oogenblik deinzend op 't zien van zooveel lafheid en zooveel leed, vervolgen haar bloemrijk pad en doen duizenden harten gloeien voor schoonheid en reinheid, schenken hun gunstelingen ‘gevoel, verbeelding, heldenmoed,’ waarmede de samenleving alles trotseert. Zoo treedt zij haar roeping onverschrokken tegen door donkerheid en woestenij en jammer heen naar 't volle licht. Want het licht zegeviert over al deze somberheid. De schoone muziek, de welluidende tonen, de liefelijke simfoniën dringen eindelijk door 't jammerhartig moedeloos gekreun van hen die
<pb n="476"/>beter konden als zij beter wilden. Waar dan ook de eerwaarde Sylvester, de schutspatroon van dezen dag, zijn schreden heenricht, - met het wegdrijvend jaar in zijn geheimzinnig verblijf gekomen en sprekende met reeksen van vorige jaren, zal hij bevinden dat er alweder meer licht is gekomen op aarde; dat de tonen van harmonie de anderen overwonnen; dat er allerwege in 't leven weder bloemen bloeien als van ouds en meer dan toen; telkens meer bloesem, knop en vrucht en weder bloemen. Met moed en menschenminnende verwachting richt hij zijn Ahasveros-schreden over de geheele aarde, elk jaar met grooter maat. Als hij daar voorttrekt, - om het treffend schoone beeld van Van Nievelt nogmaals voor aller aandacht te voeren, - over gindsch halfrond, over Rusland, over Duitschland, met klokgeklep overal zich meldend, - dan is hij vol goeden moed. ‘Alvorens het strand der nieuwe wereld met klokslagen hem groet, moet hij den langen, zwijgenden tocht afleggen over den oceaan. Zelfs hier laat hij in 't voorbijgaan zich hooren, als hij de bel weergalmen doet van 't zwervend schip. Boven 't bruisen der golven uit, tingelt schel de toon die den schipbreukeling wekt - en zich verliest in 't ongemeten.’ Welk een roerend en waarachtig beeld! In dat ongemeten meet nochtans die Ahasveros, dien wij ook wel Tijd noemen, de jaren en vergelijkt ze onderling en weegt ze.</p>
<p>'t Is waar, toen hij uit Rusland kwam dezen nacht en zweefde over de Kaspische en Zwarte zeën, ja, toen kwam geen siterklank tot hem in den hoogen, toen klonk geen volksjubel hem tegen, maar veeleer het gerammel van geweldige wapenen en het donderen van wraakgierig geschut, dat helaas niet tot mikpunt had de arenden van den Bal-<pb n="477"/>kan of de gieren op de toppen der Karpaten, maar den mensch.... den mensch.</p>
<p>Een trek van mededoogen kwam over zijn wezen, doch geen mismoedigheid, want hij wist dat in de aanstaande meting der jaren ook dit schrikkeljaar niet zou achterstaan bij anderen; deze dwaasheid, deze afwijking van de menschen, - aanspoeling uit den breeden vloed der poëzie en liefde, - niet in de bedding wederkeerend zou veranderen in wijsheid en met grooten moed vervolgt hij zijn onafzienbaren weg. En wij hem na. Is de oorsprong des menschen goed, hoe zou de mensch-zelf niet goed zijn? Is de bron van al 't bestaande harmonie, hoe zou de mensch met de menschen geen harmonie zijn? Wij helpen steeds elkander voort, 't is nooit anders geweest en 't wordt steeds beter. Steeds duidelijker teekent zich in die Hussan, Achmed, Ali en Prinses Levenslicht ons beeld. Wordt dus niet moedeloos, maar gaat met groot vertrouwen voorwaarts. Zucht niet om Bisnagar; weeklaagt niet: ach, Schiraz! Roept niet, als die geen hoop hebben: o Samarkand! - Alsof van de markt des levens de wonderen dier schoone bezensteins van 't oosten verdwenen waren. Grijpt in uw hart!</p>
<p>&nbsp;</p>
<p><hi rend="sc">aart admiraal</hi>.</p>
<pb rend="blank" n="478"/>
</div>
</body>
</text>

</TEI.2>