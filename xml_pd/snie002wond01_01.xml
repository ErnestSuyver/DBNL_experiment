<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
   <teiHeader>
        <fileDesc>
           <titleStmt>
               <title type="main">Het wonder van Saint-Hubert. Uit het dagboek van den gerechts-dokter</title>
               <author>Jan Renier Snieders</author>
           </titleStmt>
           <editionStmt>
               <edition>
                   Dit bestand biedt, behoudens een aantal hierna te noemen ingrepen, een diplomatische weergave van <hi rend="i">Het wonder van Saint-Hubert. Uit het dagboek van den gerechts-dokter</hi> van Jan Renier Snieders uit 1867.
               </edition>
               <respStmt>
                   <resp>
                       <corr>In het origineel worden in het voorwerk Romeinse cijfers gebruikt voor de paginanummers, daarna gaat het over op Arabische cijfers. In deze digitale versie is die paginering intact gelaten. </corr>
                       <corr>p. 16, 209: in het origineel is een gedeelte van de tekst slecht leesbaar. De redactie heeft de tekst tussen vierkante haken aangevuld.</corr>
                       <corr>p. 54: sleehts → slechts: ‘konden er nog slechts veertien bolletjes aanwezig zijn;’</corr>
                   </resp>
               </respStmt>
           </editionStmt>
           <extent><!-- aantal pagina's --></extent>
           <publicationStmt>
               <idno type="titelcode">snie002wond01_01</idno>
               <idno type="format">DBNL-TEI 1</idno>
               <availability>
                   <p>2019 dbnl</p>
               </availability>
           </publicationStmt>
           <notesStmt>
               <note></note>
           </notesStmt>
           <sourceDesc>
               <bibl>
                   <idno type="isbn"></idno>
                   <idno type="usedcopy">exemplaar Koninklijke Bibliotheek Den Haag, signatuur: UVT TFK A 46228, scans van Google Books</idno>
               </bibl>
               <p>Jan Renier Snieders, <hi rend="i">Het wonder van Saint-Hubert. Uit het dagboek van den gerechts-dokter</hi>. Henri Bogaerts, 's-Hertogenbosch 1867</p>
               <p>&nbsp;</p>
           </sourceDesc>
       </fileDesc>
       <encodingDesc>
           <projectDesc>
               <p>Wijze van coderen: standaard</p>
               <p></p>
           </projectDesc>
       </encodingDesc>
       <profileDesc>
           <langUsage>
               <language id="nl">Nederlands</language>
           </langUsage>
       </profileDesc>
       <ebook>
           <bibl>
               <title type="main">Het wonder van Saint-Hubert. Uit het dagboek van den gerechts-dokter</title>
               <author>Jan Renier Snieders</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </ebook>
       <pod>
           <bibl>
               <title type="main">Het wonder van Saint-Hubert. Uit het dagboek van den gerechts-dokter</title>
               <author>Jan Renier Snieders</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </pod>
       <revisionDesc>
           <change>
               <date>2019-10-28</date>
               <respStmt>
                   <name type="person">AS</name>
               </respStmt>
               <item>colofon toegevoegd</item>
           </change>
       </revisionDesc>
   </teiHeader>
   <text>
<body>
<cf>
<div type="chapter">
<pb n="I"/>
<p>HET WONDER VAN SAINT-HUBERT.</p>
<pb rend="blank" n="II"/>
<pb rend="blank" n="t.o. II"/>
</div>
</cf>
<div type="chapter">
<pb n="t.o. III"/>
<p><figure>
<p><xptr to="snie002wond01ill0001.gif"/></p>
</figure></p>
<cf>
<pb n="III"/>
<p>HET WONDER</p>
<p>VAN</p>
<p>SAINT-HUBERT.</p>
<p>(UIT HET DAGBOEK VAN DEN GERECHTS-DOKTER.)</p>
<p>DOOR</p>
<p>D<hi rend="sup">r</hi>. J. RENIER SNIEDERS,</p>
<p>Schrijver van: Het Kind met den Helm, Dorpverhalen, Amanda, de Meesterknecht, de Pijnbank, enz. enz.</p>
<p><figure>
<p><xptr to="snie002wond01ill0002.gif"/></p>
</figure></p>
<p>'S HERTOGENBOSCH,</p>
<p>HENRI BOGAERTS, opvolger van P.N. VERHOEVEN,</p>
<p>Drukker en Boekhandelaar van Z.H. Paus Pius IX,</p>
<p>1867.</p>
<pb rend="blank" n="IV"/>
</cf>
<div type="section">
<pb n="V"/>
<head rend="h3">Voorwoord.</head>
<p>Na de lezing van ‘het Wonder van Saint-Hubert’ hoor ik den lezer de opmerking maken:</p>
<p>- Welke zonderlinge stof!</p>
<p>Met welke sombere kleuren heeft de schrijver ditmaal geschilderd!</p>
<p>- Ja, de kleuren mijner schildering zijn somtijds eenigszins somber, dat moet ik bekennen; doch men make daar geen kritiek van. Men zie niet zoo zeer naar de kleuren zelve, dan wel naar de wijze, waarop zij op het doek werden gebracht,</p>
<p>Mijn doel was een boek te schrijven, waarin ik aan den katholieken lezer <hi rend="i">geloof</hi> en <hi rend="i">ongeloof</hi>, het eerste met al zijnen luister, het tweede met al zijne afschuwelijkheid wilde afschilderen; - een boek welks lezing den booze niet slechter kan maken, en den braven in de deugd wellicht zal versterken.</p>
<p>Heb ik dat doel bereikt, dan moet er weinig aan gelegen zijn, of ik mijne bloemen op de balzaal, in de bekoorlijke wandeldreven van bruid en bruidegom heb
<pb n="VI"/>geplukt, of dezelve op de kerkhoven heb bijeen gegaard.</p>
<p>- Liever toch lees ik een lief, een aardig, vermakelijk roman, dan die verhalen van akelige dingen, doorweven met moord, lijkontgraving, ziekten, razernij en dood; ja, ik zie gaarne dat een schrijver binnen de grenzen der kunst blijft.</p>
<p>- Wat men eigenlijk een lief, aardig en vermakelijk boek noemt, is mij onbekend; dat moet afhangen van de persoonlijke beoordeeling welke men over de lezing maakt; wat de grenzen der kunst aangaat, nooit heb ik geweten, hoe ver ik op het gebied der letteren mag komen, om niet op verboden grond te loopen; - leer mij dat en ik beloof u in het vervolg altijd binnen de meet te blijven.</p>
</div>
</div>
<div type="chapter">
<pb n="7"/>
<head rend="h3">I.</head>
<p><hi rend="b">W</hi>at was het treurig in het huis van den daglooner!</p>
<p>De man lag sinds maanden ziek in de donkere alkoof; de kinderen hadden honger, en de vrouw was gedwongen haar spinnewiel, waarmede zij tot hier toe nog een stuiver gewonnen had, ter zij te schuiven.</p>
<p>Dikwijls had zij dien dag door het kleine venster den weg opgekeken en bij zich zelve gevraagd, hoe het kwam, dat zij van daag geen bezoek kreeg van den braven heer, die haar reeds zoo dikwijls een zilverstuk in de hand had gestoken. Tegen den avond kwam haar weldoener binnen. Het was een jong mensch van vijfentwintig jaren. Met zijn zwart krulhaar, baard en knevel, en gouden <hi rend="i">pince-nez</hi>, en zijne ongedwongene houding, had hij het voorkomen van en <hi rend="i">gentleman.</hi></p>
<p>De Giltburg was zijn familienaam, zijn voornaam Bernardin, (die heeren uit de hoofdstad heeten bijna nooit zoo als ik en een ander.)</p>
<p>Sedert een paar weken, bewoonde mijnheer de Giltburg de schoone modelhoeve, door een zijner vrienden, niet ver van het dorp, gesticht. Hij had
<pb n="8"/>zijne studiën aan de landbouwschool afgelegd, en wachtte nu, betrouwend in een toegenegen minister, op een goed betaald ambt.</p>
<p>- Hoe gaat het hier vandaag, moeder? vroeg hij de vrouw gemeenzaam op den schouder kloppend.</p>
<p>- Zeer slecht, mijnheer, weende de vrouw.</p>
<p>- Gij moet niet weenen, zeide Bernardin bemoedigend; uwe droefheid mocht uw man soms zieker maken.</p>
<p>- Zou ik niet weenen! nokte de vrouw; ik heb vier kleine kinderen en geen stuiver wordt er gewonnen!</p>
<p>- Dat is ongelukkig..... komt gij iets te kort?</p>
<p>- Voor het oogenblik niet, mijnheer; doch ik beef wanneer ik denk aan de toekomst.</p>
<p>- Misschien is de toekomst niet zoo donker dan gij u dat voorstelt.</p>
<p>Dit zeggend, legde hij een vijffranc op de tafel.</p>
<p>- En wat zegt de dokter van den loop der ziekte? vroeg hij.</p>
<p>De vrouw haalde, diep zuchtend, hoog den schouder op.</p>
<p>- De longteering is toch juist geene ongeneesbare ziekte? Zeide de Giltburg.</p>
<p>- De dokter beweert dat er in dit geval een wonder des Hemels moet gebeuren, indien....</p>
<p>Een wonder des Hemels! herhaalde Bernardin.</p>
<p>De vrouw merkte niet dat hij deze woorden op een eenigszins spottenden toon uitsprak.</p>
<p>- De koorts, die hem, sedert een paar dagen ten deele had verlaten, vervolgde de vrouw; is vandaag met verdubbelde kracht terug verschenen.</p>
<p>- Een slecht voorteeken.</p>
<p>- De vermagering neemt op eene ontzettende wijze
<pb n="9"/>toe; de eetlust is verdwenen.</p>
<p>- Dat is erg.</p>
<p>- Het nachtzweeten mergelt hem uit; het hoesten houdt niet meer op; de bloedspuwing is erger dan ooit.</p>
<p>- Dan wordt zijn toestand bedenkelijk?</p>
<p>- Zoo bedenkelijk dat de dokter mij geraden heeft den pastoor te laten roepen.</p>
<p>- En wat kan de pastoor hier maken? vroeg Bernardin de wenkbrauwen in een fronsend.</p>
<p>- Wat is dat nu voor eene vraag, mijnheer? sprak de vrouw, hem met verbazing beziende; bij welken zieke komt de pastoor niet, wanneer het gevaar toeneemt?</p>
<p>- Ik zou den zieke niet verontrusten, hernam Bernardin op een zachten, medelijdenden toon; elke omstandigheid die den geest ontroert, werkt nadeelig op het lichaam terug.</p>
<p>- De tegenwoordigheid van den herder kan het schaap, aan zijne zorg toevertrouwd, niet verontrusten, meende de vrouw.</p>
<p>- Neen, dat begrijp ik, stemde de Giltburg toe; maar al die beweging, welke er aan het sterfbed plaats grijpt, moet soms den lijder verschrikken en bedroeven.</p>
<p>- De sakramenten der stervenden hebben nooit dat uitwerksel bij een braaf kristen, zeide de vrouw met het hoofd schuddend; integendeel zij boezemen kalmte en betrouwen in, en brengen de gezondheid in het lichaam weder....</p>
<p>- Dat is verduiveld sterk!</p>
<p>- Indien zulks den lijder zalig is.</p>
<p>- Eene voorzichtige voorwaarde.</p>
<p>- Zoudt gij, mijnheer, zonder priester en sakra-<pb n="10"/>menten, naar de onbekende wereld willen trekken Ik niet; en hier in het dorp ken ik niemand, die dat zou willen of durven.</p>
<p>- Ik geloof dat wij elkander niet al te goed verstaan; ik wilde u slechts hierop opmerkzaam maken, dat het onvoorzichtig zijn zou, den lijder te verontrusten met zonderlinge dingen, die....</p>
<p>- Wat bedoelt mijnheer? vroeg de vrouw hem in de oogen ziende.</p>
<p>- Ik bedoel dat men in die oogenblikken den lijder poogt te verschrikken, en hem bedreigt met oordeel en hel......</p>
<p>- Daarom behoeft mijnheer zich niet te bekommeren, viel hem de arme vrouw in de rede; dat doet de priester niet; de pastoor heeft het met ons al te goed voor.</p>
<p>- Ik heb wel eens gehoord dat men zich in die oogenblikken bezig houdt met den zieke te spreken van..... bijvoorbeeld van den Hemel, de eeuwige zaligheid, en meer dergelijke dingen.</p>
<p>- En wat kwaad is daarbij, mijnheer? Hoort een kristen niet gaarne spreken van zijn toekomend geluk?</p>
<p>- Het geluk dat gij bedoelt, is zoo ver af! lachte Bernardin schokschouderend.</p>
<p>- Wanneer de brave kristen van hier weg gaat, is hij zoo spoedig waar de engelen hem wachten!</p>
<p>- Wat zijt gij eenvoudig!</p>
<p>- De eenvoudige zielen vliegen het snelst naar boven, mijnheer.</p>
<p>- Houd liever uw man hier op aarde.</p>
<p>- O, indien de goede God, mij dat geluk wilde overzenden!</p>
<pb n="11"/>
<p>- Doe dan alles wat zijn toestand kan verbeteren, en vermijd zorgvuldig datgene, wat zijn geest kan schokken en zoo het lichaam dieper ontstellen.</p>
<p>De vrouw zag hem vragend aan.</p>
<p>- Bernardin hernam innemend:</p>
<p>- Dat kruisbeeld daar op de tafel, waarop de zieke onvermijdelijk het oog heeft, en hem niets dan treurige zaken in den geest brengt, zou ik ter zijde zetten, en ten einde hem niet te ontstellen of te vermoeien, liet ik den pastoor buiten de deur..... hoe kunt gij den armen lijder, die reeds zooveel last heeft, nog meer last aandoen?</p>
<p>- En indien de ziekte eens plotseling toenam? Indien de dood dezen nacht eens in ons huis verscheen? vroeg de vrouw verbleekend; och, mijnheer, wien ik altijd voor een engel heb aangezien, gij weet niet wat gij zegt.</p>
<p>- Zoude iemand uit de beschaafde, verlichte wereld niet weten wat hij zegt? vroeg de Giltburg met een zachten glimlach.</p>
<p>- Ja, dat geloof ik; doch wie zou voor ons bidden, indien de priester in het laatste oogenblik niet aan het ziekbed verscheen? Wie zou het lichaam ter aarde bestellen en neêrknielen bij het graf?</p>
<p>- Daarvoor hebt gij geen pastoor noodig, moeder, sprak Bernardin haar de hand drukkend; voor de ter aarde bestelling zal gezorgd worden..... een goede vriend, een menschlievend broeder betaalt voor u al de onkosten eener deftige en plechtige begrafenis.</p>
<p>De vrouw bleef hem zwijgend aankijken.</p>
<p>- Het menschlievend genootschap in de stad, hetwelk zich met dat alles wel wil belasten, zorgt daarenboven nog voor de arme weduwe en kinderen.</p>
<pb n="12"/>
<p>De vrouw nam het stuk geld van de tafel en sprak met vastheid:</p>
<p>- Mijnheer, neem uwe aalmoes terug; het spijt mij u op dit oogenblik niet alles te kunnen weêrgeven.</p>
<p>- Neen, behoud dat geld, moeder, en volg mijne raadgevingen, sprak Bernardin.</p>
<p>- Neen, dat geld, zou mij geen geluk aanbrengen..... en daarbij wilde ik u iets zeggen, dat gij niet kwalijk moogt opnemen.....</p>
<p>- Zeg maar, moeder, wat is dat?</p>
<p>- Dat ik mijnheer vriendelijk bedanken moet voor zijne verdere bezoeken.</p>
<p>- Dat is niet erkentelijk voor al het goed dat ik u heb bewezen?</p>
<p>- Ik meende dat zoo dikwijls gij hier binnen kwaamt, er een engel in ons midden verscheen.</p>
<p>- Een engel! spotte de Giltburg, neen, ik ben geen engel.</p>
<p>- Ach, de Heere sta ons bij! riep de vrouw verschrikkend; zoudt gij de duivel niet wezen?</p>
<p>Bernardin trad de deur uit.</p>
<p>- Mijnheer gij vergeet uw vijffranc! riep de vrouw.</p>
<p>- Ik heb u reeds gezegd dat gij die laatste aalmoes kunt behouden, zeide hij heen gaande.</p>
<p>De vrouw wierp het geldstuk voor zijne voeten neder en sprak, haren ouden weldoener bang beziende:</p>
<p>- En ook, wat gij sedert eenige dagen hebt gegeven, breng ik u weder, zoodra ik wederom kan werken.</p>
<p>- Neen, dat blijft u geschonken; ik gaf het u immers uit een goed hart?</p>
<p>De vrouw had de deur achter zich toegetrokken;
<pb n="13"/>door het kleine venster zag zij Giltburg achterna en mompelde bang:</p>
<p>- Ja, zou dat de duivel niet wezen?</p>
</div>
<div type="chapter">
<head rend="h3">II.</head>
<p><hi rend="b">D</hi>e onmeetbare vuurklont die een half uur geleden de toppen der linden in eene goudwolk heeft gehuld, en de daken der huizen, de velden en het akkerland met vuur bestrooid, is ginds achter de bosschen van het dorp weggezonken.</p>
<p>De avond begint te vallen; koeien en schapen zijn op stal gebracht; alles wordt stil en eenzaam, en langzamerhand donker.</p>
<p>Op de brug der beek, die door het dorp loopt, staat Bernardin de Giltburg. Heeft hij het oog op het water dat gelijk eene donkere slang, met hier en daar een donker stipje op de huid, naar de brug komt aankronkelen en onder zijne voeten langzaam wegsluipt? Ziet hij naar de menigvuldige lamplichtjes die, naarmate de duisternis toeneemt, in de huizen ontstoken worden, en door de kleine vensters over de donkere straat komen heen kijken?</p>
<p>Neen, hij staart naar de kerk, die zich op het dorpplein verheft en wier vensters verlicht zijn.</p>
<p>Uit de kerkdeur komen menschen met brandende fakkels naar buiten; achter hen komt een man die in de eene hand eene zware bel, in de andere eene brandende lantaarn draagt. Daarna verschijnt een priester met een lang, zwart kleed en daarboven een koorhemd; in zijne twee handen draagt hij een grooten, zilveren kelk.-</p>
<pb n="14"/>
<p>Zoodra hij den voet buiten de kerk heeft gezetstaat hij stil; de mannen met hunne brandende akkels knielen neder; de bel van den lantaarndrager klinkt scherp door de buurt; de priester, met zijn zilveren kelk een kruis beschrijvend, geeft den zegen aan de levenden, die daar nederknielen, aan de dooden die onder zijne voeten rusten in de graven van het kerkhof.</p>
<p>Daarop vervolgt de stoet zijnen weg bij den geregelden slag der kerkbel; bij het zacht bidden der fakkeldragers.</p>
<p>In de buurt zijn de deuren ontsloten; overal schitdert licht aan de vensters, en op de dorpels der huizen knielen de bewoners, en bidden, terwijl de priester voorbij gaat.</p>
<p>Alles is doodstil in het dorp; de wind die daareven nog zacht door de boomen ruischte, houdt zijn adem in; de bladeren hangen beweegloos aan de takken.</p>
<p>Zwijgt de wind en blijft het blad zonder beweging uit eerbied voor den Koning der schepping?</p>
<p>Bernardin de Giltburg ziet den stoet voorbij trekken, hij heeft een honenden spotlach op de lippen, en vraagt aan eene vrouw die op den oever der beek ligt neêrgeknield:</p>
<p>- Waarom en voor wien buigt gij de knie? Het zijn toch slechts menschen die daar voorbij gaan?</p>
<p>De vrouw geeft geen antwoord; zij wijst met den vinger naar den Hemel, staat op en volgt biddend den stoet, die aan het huis van den daglooner stil houdt.</p>
<p>Toen ontstak de Giltburg een sigaar, en terwijl de menschen in de buurt geknield lagen te bidden, terwijl de wind uit eerbied zijn adem inhield en de bladeren beweeg-<pb n="15"/>loos bleven hangen, ging hij rookend en een vroolijk aria neurend, het dorp in. Eenige dagen later vroeg in den morgen, stond hij wederom op de brug, en scheen de toebereidselen eener begrafenis met nieuwsgierigheid gade te slaan.</p>
<p>Bloedverwanten, vrienden en buren gingen naar het huis van den armen daglooner waar wij, eenige dagen geleden, den fakkelstoet met den priester zagen stil houden.</p>
<p>Eenige oogenblikken later werd de doodkist bedekt met een zwart lijkkleed waarop een roodkruis, buiten gedragen, en aan de deur nedergezet.</p>
<p>De levenden schaarden zich in eenen kring rondom den doode; een man die een lang kruis droeg, begon het ‘onze vader’ voor te bidden; de kring bad met godsvrucht achter na.</p>
<p>Er kwam iemand met een gewijden palmtak nog een kruis over de kist maken, waarna de vier dragers dezelve opnamen.</p>
<p>Voorop trad de man met het kruis; achter hem kwamen de vier dragers, gevolgd door vier weenende kinderen, bloedverwanten en vrienden, en eene lange rij vrouwen, die het aangezicht in hare zwarte falie geborgen hielden. Tusschen de nederige faliën bevond zich een jong meisje, in het zwart gekleed en het aangezicht bedekt met een sluier.</p>
<p>Terwijl de lijkstoet voorbij toog, kwamen de buren aan de huisdeur; zij gaven een traan van medelijden aan de arme weduwe en vaderlooze kinderen, en baden een ‘onze vader’ voor den doode, wien men op het kerkhof voor de laatste maal ‘een goeden nacht’ ging toewenschen.</p>
<pb n="16"/>
<p>Toen begon de doodklok met hare bronzen longen, door de galmgaten te roepen, dat de doode het sterfhuis had verlaten en in aantocht was naar het algemeen rustbed, waar wij allen, na de vermoeienissen des levens, het afgetobde lichaam komen nederleggen,</p>
<p>De lijkstoet toog in diepe stilte nevens de brug en richtte zich naar het kerkhof, waar de gapende grafkuil gereed stond.</p>
<p>De Giltburg, die op de brug stond, bemerkte het meisje met den rouwsluier voor het aangezicht. Was het om haar van nader bij te beschouwen, of om de lijkplechtigheid bij te wonen, dat hij zich naar het kerhof begaf, en daar tegen een halfgevallen grafkruis leunend, bleef staan zien?</p>
<p>De kist werd op de zoden neêrgezet en ontbloot.</p>
<p>Er kwam een priester in kerkgewaad bidden bij den grafkuil; al de aanwezigen lagen geknield op de zoden en baden met hem voor de ziel van den armen daglooner.</p>
<p>Nadat de priester de kist had gezegend, legde men twee koorden, waarop men de kist plaatste en zoo naar beneden liet.</p>
<p>Weldra dommelden de aardkluiten en zoden op het hoofd van den doode, de kuil werd volgeschoten, en langzamerhand rees er een langwerpige zandheuvel boven het graf; het was de nederige grafzerk, waarop een buurman met een baksteen drie kruisen kwam dr[ukken].</p>
<p>Toen gingen de kinderen, bloedverwanten en buren bij het driemaal gebeden ‘Onze Vader’ driemaal rondom den grafheuvel, en traden daarna de kerk binnen.</p>
<p>Geen treuriger plegtigheid dan het ‘requiem’ der
<pb n="17"/>geloovigen: er hangen geschilderde, akelige doodkoppen, waaronder kruiseling twee menschenschenkels, tegen de menigvuldige waskaarsen, die er branden voor het altaar, rondom de sombere lijkbaar en aan den voet der beelden.</p>
<p>Geen wierookwalmen stijgen dien dag naar de gewelven; geen wegsleepend ‘gloria’ geen verrukkend hymnus, galmen door de beuken; neen, het orgel klaagt dof en eentoonig en de gezangen zijn sleepend, weemoedig.</p>
<p>Alles ademt droefheid; alles schijnt zich te vereenigen met de tranen die de weduwe en hare kinderen daar storten achter de lijkbaar.</p>
<p>Toen de priester het laatste: ‘requiescat in pace’ aanhief, ging Bernardin de Giltburg, die tegen een grafkruis leunend, alles door de geopende kerkdeur had afgezien, van het kerkhof en mompelde spottend:</p>
<p>- Welke mommerij! wat heeft de arme doode van al die zonderlinge plichtplegingen en gebeden, welke stellig niet hooger opklimmen dan tot de gewelven des tempels?</p>
<p>Hij wreef vuur op een grafzerk, ontstak zijn sigaar en vroeg aan eene voorbijgaande vrouw:</p>
<p>- Wie is die gesluierde jufvrouw welke daareven de lijkstatie volgde?</p>
<p>- Spreekt gij van Jufvrouw Clara Greenwijk? antwoordde de vrouw.</p>
<p>- Wie is Clara Greenwijk?</p>
<p>- De eenige nicht van mijnheer ter Olmen, die daar ginds dat schoone huis bewoont.</p>
<p>- Wie is mijnheer ter Olmen?</p>
<p>- Een rijk koopman uit de stad, die gedurende den zomer in het dorp verblijft.</p>
<pb n="18"/>
<p>- Wat doet die jonge Jufvrouw achter het lijk van den armen daglooner?</p>
<p>- Juist daarom, omdat de overledene doodarm was, voegde de rijke juffer zich bij den nederigen rouwstoet.</p>
<p>- Ik nam haar voor eene kwezel.</p>
<p>- Een engel, mijnheer, dien de goede God voor de armen naar beneden zond!</p>
<p>- Ik heb altijd gemeend dat er geene engelen bestonden, lachte Bernardin bij zich zelven.</p>
<p>- Ja, een engel! herhaalde de vrouw; iemand die jong, schoon, rijk en menschlievend is, mag wel een engel heeten.</p>
<p>- Het volk spreekt hier aanhoudend van Hemel, van engelen, hel en duivel, mompelde Bernardin spottend; wat zijn de menschen op het platte land nog eenvoudig en dom! Wat zal er nog tijd verloopen, eer de beschavingsgeest der eeuw bij hen binnen dringt!</p>
<p>In den loop van den dag trad hij eene der herbergen van het dorp binnen, en kreeg van de praatzieke herbergierster in een oogenblik alle verlangde inlichtingen, welke hem aangaande mijnheer ter Olmen en zijne nicht Clara Greenwijk nog ontbraken.</p>
<p>Ter Olmen had in zijnen tijd groote handelzaken gedaan en een aanzienlijk kapitaal bijeengegaard. Hij was ongeveer vijfenzestig jaren oud, ongehuwd, en scheen geen den minsten trek te hebben, de korte jaren, die hij nog te leven had, in de huwelijkskluisters door te brengen. Indien hij sterk voor zijne vrijheid uitkwam, hield hij niet minder aan zijn geld.</p>
<p>Dichter bloedverwanten, dan het eenig kind, zijner reeds lang overledene zuster, had hij niet; en het was
<pb n="19"/>tot haar dat geheel zijn aanzienlijk vermogen, na zijnen dood moest overgaan.</p>
<p>Clara Greenwijk, zijne aangenomene dochter, was een doodarm weeskind; al wat zij bezat, droeg zij bij zich, namelijk: eene goede opvoeding en een gouden hart; daarbij was zij beelderig schoon.</p>
</div>
<div type="chapter">
<head rend="h3">III.</head>
<p><hi rend="b">S</hi>edert eenige dagen slenderde Bernardin de Giltburg gedurig voorbij het huis van ter Olmen, en wandelde tweemaal daags door het veld langs het kleine voetpad, in de hoop dat hij er eenmaal in zoude gelukken, den ouden oom of de schoone nicht aan de hofdeur te ontmoeten. Eens trof hij er mijnheer ter Olmen aan, die uit zijn boomgaard kwam, ten einde, bij het rooken van een sigaar, eene wandeling te doen in het veld.</p>
<p>Bernardin haalde zijn sigaarkoker voor den dag, groette den ouden heer, en vroeg beleefd om vuur.</p>
<p>Ter Olmen reikte hem zijn sigaar over; hij was innig blijde iemand aan te treffen met wien hij een oogenblik kon praten. Hij zelf zette het gesprek in:</p>
<p>- Vandaag een allerliefst weder, mijnheer.</p>
<p>- Overheerlijk, mijnheer;</p>
<p>- Niet te koud, niet te warm.</p>
<p>- Een echte septemberdag.</p>
<p>- Niet te vochtig niet te droog.</p>
<p>- Onbetaalbaar voor de zaailanden.</p>
<p>- Onbetaalbaar, zoo als gij zegt..... uw sigaar trekt niet......</p>
<pb n="20"/>
<p>- O, Jawel.</p>
<p>- Hebt gij wel vuur?</p>
<p>- Dank u.</p>
<p>- Van zulk een hemelsch weder moet men gebruik maken om te wandelen.....</p>
<p>- Te meer daar de wandeltijd ter dege inkrimpt; de winter staat voor de deur.</p>
<p>- Ongelukkiglijk, ja; mijnheer schijnt ook een liefhebber van de wandeling; sedert eenige dagen zie ik u gedurig op en af wandelen,</p>
<p>- Voor het oogenblik heb ik niets anders te doen, dan door de schoone landerijen en weelderige bosschen van het dorp rond te wandelen,</p>
<p>- Is mijnheer uit de omstreken?</p>
<p>- Uit de hoofdstad, mijnheer.</p>
<p>- Geef mij de hand; wij zijn stadgenooten.</p>
<p>De kennis was gemaakt.</p>
<p>Bernardin hernam:</p>
<p>- Ik ben ginds bij een mijner vrienden op de modelhoeve te huis en breng mijn tijd over met wandelen en jagen.</p>
<p>- Eene vermakelijke tijdkorting.</p>
<p>- De uren die mij overblijven, wijd ik toe aan de studie der landbouwkunde en voornamelijk aan mijn geliefkoosd werk, de scheikunde.</p>
<p>- Zeer schoon en daarbij zeer nuttig.</p>
<p>- Mijn vriend op de modelhoeve heeft daar een klein laboratorium ingericht, hetwelk hem zeer wel te pas komt tot het nemen van chemische proeven, welke hem meer dan eens van het grootste nut zijn voor zijne ontginningen.</p>
<p>- De modelhoeve gaat goed vooruit.</p>
<pb n="21"/>
<p>- Naar wensch.</p>
<p>- De landbouwers der omstreken halen daar lessen welke met geen goud betaald worden.</p>
<p>- Dat zouden zij kunnen, indien zij niet te eigenzinnig, en al te koppig gehecht waren aan den ouden sleur van grootvader en grootmoeder.</p>
<p>- Juist, zoo als ik dit honderdmaal gezegd heb aan mijn werkvolk.</p>
<p>- Het volk hier in de streek is nog al te eenvoudig..... of liever.....</p>
<p>- Zeg maar, te dom, want dat is eigenlijk het woord.</p>
<p>- Ja, te dom.</p>
<p>- Wil mijnheer mijn boomgaard ook eens rondwandelen.</p>
<p>- Ik durfde het u niet vragen, mijnheer,</p>
<p>- In tegendeel; kom binnen.... ik ben een liefhebber van fruitboomen.</p>
<p>Bernardin maakte een grooten ophef van den boomgaard, die werkelijk voor schoon mocht doorgaan.</p>
<p>Hij roemde de keuze van verschillende appelen en peren, noemde elke vrucht bij haar naam, en wist op een dag na, wanneer deze geplukt, gene nog een tijd op den boom moest gelaten worden. Hij duidde het middel aan, om de vrucht lang voor bederf te bewaren, om dezelve te droogen, en duidde de appelsoorten aan, welke het best geschikt waren, tot het bereiden van den lekkeren ooftwijn.</p>
<p>Over het planten en snoeien van boomen in het algemeen, en van fruitboomen in het bijzonder, gaf hij een zoo helder begrip dat de oude heer met verwondering naar hem luisterde, en hem een welgemeend kompliment maakte over zijne uitgebreide kennissen van boomteelt.</p>
<pb n="22"/>
<p>Toen Bernardin de Giltburg na het beloofde ‘tot spoedig wederzien’ langs het akkerpad naar de modelhoeve opwandelde, bleef ter Olmen in de hofdeur staande, hem achterna zien, en sprak bij zich zelven:</p>
<p>- Ziedaar, een knap man, die mij bevalt, en hij riep hem in de verte achter na: tot morgen!</p>
<p>Bernardin keerde zich om, deed een vriendschappelijk teeken met de hand! en riep terug: tot morgen!</p>
<p>- Hoe komt het toch, sprak ter Olmen bij zich zelven, dat ik met dien heer, welke mij een uur geleden nog onbekend was, reeds zoo vertrouwelijk omga? Het is bijna alsof wij sedert lang boezemvrienden waren. Zou hij zijn bezoek van morgen niet vergeten?</p>
<p>Neen, de Giltburg vergat zijn bezoek van morgen niet; daags daarna, en ook de volgende dagen kwam hij weder, en was bij ter Olmen weldra zoo gemeenzaam als de zoon des huizes.</p>
<p>Bernardin had algemeene kennissen: landbouw, boomteelt, kruid- natuur- en scheikunde waren vakken, die hij grondig gestudeerd had.</p>
<p>Met iemand praten, die al deze dingen op zijn duim kende, vond ter Olmen al zeer verzettelijk; en dit onderhoud werd des te aantrekkelijker, daar de Giltburg goed ter tong was en daarbij de manieren had van een welopgevoed mensch.</p>
<p>Met de grootste omzichtigheid had hij zich weten te overtuigen, hoe de oude oom dacht over sommige vraagpunten van godsdienst en staatkunde, en was geslepen genoeg, om nooit snaren aan te raken, die hem niet goed in het oor klonken. Niemand wist beter dan hij den onden man te vleien en te fleemen
<pb n="23"/>en hem in duizende kleinigheden te voldoen. Bij het schoone herfstweder rookte hij met hem sigaren op de hofbank, wandelde met hem door den boomgaard of door de lommerrijke bosschen van het dorp, en liet het zich welgevallen tot laat in den avond écarté te spelen.</p>
<p>Mijnheer ter Olmen was zoo als de meeste oude lieden, een dolle liefhebder van het kaartspel; zich er toe verleenen om des avonds een partij met hem te spelen, was bijna voldoende, om voor altijd in zijne gunst te staan.</p>
<p>Sedert een paar weken dat hij met den jongen landbouwkundige kennis had gemaakt, was zijne vriendschap voor hem reeds zoo groot geworden, dat hij verlangde naar het uur, waarop zijn vriend zijn gewoon bezoek aflegde.</p>
<p>Er werd niet aan de huisbel getrokken, of hij riep uit de eetkamer de oude meid toe, of mijnheer de Giltburg nog niet daar was.</p>
<p>- Ik zoude dien mijnheer de Giltburg maar voor altijd in huis halen, bromde de oude Martha bij zich zelve; geheel den dag door, hoor ik Bernardin hier, Bernardin ginder,..... ik weet niet waarom, doch zijn naam zelfs hoor ik niet gaarne.</p>
<p>- Bernardin is een fransche naam, zeide de knecht, die zich bij de meid in de keuken kwam nederzetten.</p>
<p>- Toen ik jong was, zeide men Bernard of Nardus, hernam de oude, die zelden goedkeurde wat niet met haren ‘jongen tijd’ zoo als zij dat noemde, overeenstemde.</p>
<p>- Wat maakt die heer hier in het dorp? vroeg de knecht.</p>
<pb n="24"/>
<p>- Ja, dat mag de Hemel. weten.</p>
<p>- Of zou die ook al, zoo als andere heeren uit de stad, de boeren komen rijk maken?</p>
<p>- Rijkmakers! spotte de oude Martha.</p>
<p>- Ja, verblijft hij niet op de modelhoeve, vervolgde de knecht; waar men beweert dat de boeren van het dorp, noch zaaien, noch maaien zoo als het behoort; waar men van baksteenen, met een weinig ongekend poeder vermengd, meststoffen toebereidt.</p>
<p>- In mijnen tijd gebruikte men stalmest, gromde de meid; zou een baksteen verkieslijk zijn, en meer pit bevatten?</p>
<p>- Men heeft mij verhaald dat de knechten op de modelhoeve koren zaaien in ongemeste heigronden.</p>
<p>- Dat is nog sterker, dan de bemesting met het fijngemalen gruis van baksteenen.</p>
<p>- Maar dan wordt het zaaigoed voor het in den akker komt, eenige dagen te weeken gezet in een vocht, hetwelk zoo het schijnt, zoo bevruchtend is, dat het graan gevaar loopt al te weelderig op te schieten.</p>
<p>- Wat gij u laat wijs maken!</p>
<p>- Van slechten heigrond maakt men beemden, die men vruchtbaar wil maken enkel met water.</p>
<p>- Die heeren zullen dat wel moede worden, doch om op mijnheer de Giltburg terug te komen, weet gij wat ik denk?</p>
<p>- Ja, wat denkt gij?</p>
<p>- Dat die heer hier niet komt, om over landbouw, en appel- en perenboomen te handelen; ook niet om met mijnheer sigaren te rooken en met de kaarten te spelen.....</p>
<pb n="25"/>
<p>De knecht schoof dichter bij.</p>
<p>- Ook niet om schoone liedjes te zingen.....</p>
<p>- Ja, hij is een echt liefhebber op het piano, heb ik mijnheer hooren zeggen.</p>
<p>- Ja, dat alles kan waar zijn, doch dat hij nog iets anders in 't zin heeft, daaronder wil ik wel iets verwedden.</p>
<p>- Waar wilt gij heen?</p>
<p>- Denkt gij niet dat die heer zich hier in het huis heeft ingedrongen, om kennis te maken met de jonge Jufvrouw?</p>
<p>- Is dat geene bloote veronderstelling?</p>
<p>- Ik heb altijd een goeden neus gehad; wat ik u daar toevertrouw, zal wel waar zijn, en later uitkomen.</p>
<p>- Zoo ver had ik niet nagedacht; hoe oud is die heer Bernardin?</p>
<p>- Vijfentwintig jaren, zoo als ik van mijnheer heb gehoord.</p>
<p>- Hij ziet er ouder uit.</p>
<p>- De balken onder zijne oogen, de rimpels hier en daar op zijn voorhoofd, en dan die fletsche blik, geven hem het voorkomen van iemand, die veertig jaren oud is en de vermaken der groote steden niet heeft verwaarloosd.</p>
<p>- En toch moet men bekennen dat hij een knap en zwierig mensch is; ook is hij wellevend en....</p>
<p>- Mistrouw altijd de verregaande beleefdheid.</p>
<p>- Wat zijt gij achterdochtig!</p>
<p>- Vaderzaliger die voor een verstandig man te boek stond, was altijd ingenomen tegen iemand die al te beleefd was; al te beleefde menschen, beweerde hij, hebben het gewoonlijk achter de mouw.</p>
<pb n="26"/>
<p>- Zou hij rijk zijn?</p>
<p>- Ziedaar, nog iets waaraan ik grootelijks begin te twijfelen.</p>
<p>- Weet gij daar iets van?</p>
<p>- Geen woord; ik twijfel daaraan, omdat hij al te beleefd en vriendelijk is; een al te beleefd en vriendelijk mensch heeft gewoonlijk niet veel geld.</p>
<p>- Wat zijt gij toch een tang van een vrouw!</p>
<p>- Nu, zie alles goed af; ik verwed er mijn hoofd onder, dat die heer met zijn franschen voornaam en innemende manieren, een kale jonker is.</p>
<p>- Dan krijgt hij de juffer niet, dat wil ik hem wel verzekeren; mijnheer ter Olmen is vooral geldzuchtig.</p>
<p>- Toch heeft hij fortuin genoeg om de jonge lui bij hun huwelijk een kostelijken uitzet te geven; na zijnen dood komt heel zijn vermogen van zelf aan zijne nicht.</p>
<p>- Ja, dat is te denken, maar ik houd vol dat een kale jonker de nicht van mijnheer ter Olmen nooit los krijgt; een kostelijken uitzet aan de jonge lui geven, daartoe zal hij niet licht besluiten; menschen zoo als mijnheer, kleeden zich niet uit voor dat zij te bed gaan.</p>
<p>- Nu, dat ware misschien een goed middel om het vreemd gespuis van het huis te keeren; iets wat mij oneindig zoude bevallen.</p>
<p>Eenige dagen later zat de oude Martha wederom in de keuken met den knecht.</p>
<p>- Herinnert gij u nog wat ik u gezegd heb? vroeg de meid op de jonge jufvrouw wijzend, die zij in de verte met mijnheer Bernardin door den boomgaard zag heen wandelen.</p>
<pb n="27"/>
<p>- Ik geloof dat gij gelijk hebt; neen, die heer komt hier niet in huis enkel uit vriendschap voor mijnheer ter Olmen, zei de knecht; neen, die komt hier, met een ander doelwit.</p>
<p>- Die dat niet ziet, moet wel stekeblind wezen.</p>
<p>- Gij hebt het wel goed voor gehad.</p>
<p>- Oude keukenmeiden hebben gewoonlijk een goede reuk.</p>
<p>- Zie eens door het venster; wat doet mijnheer ginds aan de bloembedden?</p>
<p>- Hij plukt een ruiker, dien hij jufvrouw Clara aanbiedt; o, die liflaffer! grinnikte de oude keukenmeid.</p>
<p>- Zou mijnheer ook weten wat er omgaat?</p>
<p>Welke vraag? mijnheer ter Olmen bevindt zich in den boomgaard, en kan zeer goed hooren en zien wat er gebeurt.</p>
<p>Dan is het met zijne toestemming dat die kennismaking plaats heeft.</p>
<p>- Twijfelt gij daaraan?</p>
<p>- Nu, het is toch zonderling dat ik zoo een onverwinnelijken afkeer gevoel voor dien mijnheer Bernardin; het komt mij bijna voor, wanneer ik de deur voor hem ontsluit, dat er een groote schelm binnen treedt.</p>
<p>- Ja, dat is zonderling.</p>
<p>- En toch heb ik mij over hem eigenlijk niet te beklagen, hij is vriendelijk, uiterst beleefd......</p>
<p>- Al te beleefd..... Ik heb het u nog eens gewaarschuwd; de al te groote beleefdheid heeft gewoonlijk niets anders ten doel, dan om u zonder achterdocht in de luren te leggen.</p>
<pb n="28"/>
<p>Dienzelfden dag tegen het vallen van den avond, wandelde Clara Greenwijk onrustig op en af hare kamer. Van tijd tot tijd stond zij even stil, drukte hare hand tegen het voorhoofd, en scheen gedurende eenige oogenblikken in diepe gedachten verzonken. Dan weer wierp zij zich met een diepen zucht op de sofa neder, veegde een traan uit haar oog, en ging eindelijk neêrknielen op haar bidbankje.</p>
<p>Zij had hare oogen smeekend gevestigd op het ivoren kruisbeeld dat boven de bidbank tegen den muur hing; zij bad zoo vurig, zoo onafgetrokken dat zij niet hoorde, toen er iemand op de deur klopte.</p>
<p>Haar oom kwam binnen.</p>
<p>- Al weêr aan 't bidden? zei ter Olmen, lachend; gij zult u nog dood bidden,</p>
<p>- Ik deed mijn avondgebed, oom, was het zachte antwoord; doch de vurige blos van haar voorhoofd bewees duidelijk, dat zij zich nog met iets anders dan hare gewone avondgebeden had bezig gehouden,</p>
<p>- Dat weet ik, zoo aanstonds, kunt gij uw gebed voortzetten..... kom hier eens even nevens mij op de sofa zitten meisje; ik wilde u iets vragen.</p>
<p>- Ik luister, oom.</p>
<p>- Ik moest u iets vragen, en weet waarlijk niet hoe ik moet inzetten.... maar komaan, laat mij het ding maar vlak af met zijn naam noemen..... nu, ik wilde u in twee woorden vragen, of gij geen trek hebt om..... te trouwen?</p>
<p>- Neen, zeide het meisje, terwijl zij rood werd als een vuurklont.</p>
<p>- Niet? Geen trek om te trouwen? herhaalde hij.</p>
<p>- Neen, herhaalde zij, en werd bleek als een doode.</p>
<pb n="29"/>
<p>- Mijne vraag mag u niet ontstellen; ik had eene schoone partij voor u, zei ter Olmen.</p>
<p>- Duizendmaal dank, oom, stamelde het meisje onthutst.</p>
<p>- Men heeft mij om uwe hand gevraagd, vervolgde ter Olmen.</p>
<p>- Och, oom, dat zal niet waar zijn, antwoordde zij blozend.</p>
<p>- Ja, wel, Bernardin.....</p>
<p>- Bernardin.....</p>
<p>Zij zuchtte en de blos, die, daareven haar aangezicht in vuur zette, maakte plaats voor eene bestorvene bleekheid.</p>
<p>- Nu, mijnheer de Giltburg vraagt uwe hand; zijne gevoelens jegens u moeten u wel bekend zijn.</p>
<p>- Oom, ik bleef liever bij u, zuchtte het meisje; ik ben zoo gelukkig, wanneer ik denk dat ik steeds bij u mag blijven.</p>
<p>- Gij zijt een braaf kind, zei ter Olmen. Hij veegde een traan weg en kuste haar op het voorhoofd.</p>
<p>- Denk echter dat ik oud word, en nog slechts eenige jaren meer heb te leven; het zou mij grieven u alleen in de wijde wereld te moeten achterlaten.</p>
<p>- Beste oom! schreide het meisje, hem den ontvangen zoen wedergevend.</p>
<p>- Ik zou geruster mijn hoofd nederleggen, indien ik wist dat mijne nicht, die ik als mijn kind bemin, zich onder de bescherming bevond van een braaf echtgenoot.</p>
<p>Het meisje antwoordde niet; zij beefde en weende.</p>
<p>- De Giltburg zie ik aan voor een rechtschapen mensch, hernam de oom; het is een man van goede opvoeding, en uitstekende geleerdheid.</p>
<pb n="30"/>
<p>Met zulke menschen loopt men gemakkelijk door de wereld, en daarbij moet ik u nog zeggen, dat hij schatrijk is.</p>
<p>Het meisje bleef beven en weenen.</p>
<p>- Na mijnen dood, krijgt gij nog een stuiver van uw oom, dat is u bekend; rijk ben ik wel niet; doch hetgeen ik bezit, is ook geheel voor u..... wat zegt gij daarvan? Heb ik uw woord?</p>
<p>- Het moet u niet verwonderen, dat ik onbekwaam ben u op dit alles te antwoorden, zuchtte de nicht.</p>
<p>- Neen, dat verwondert mij niet; trouwen is geene kleinigheid. Getrouwden willen somtijds wel gaarne hunne vrijheid terug krijgen; oude jongmans, en oude jonge dochters zijn ook maar zelden tevreden. Daarom vind ik er groote zwarigheid in, u in het voorkomend geval iets aan- of af te raden..... wilt gij u eenige dagen bedenken? Ja, doe dat.</p>
<p>Hij kuste haar en ging de deur uit.</p>
<p>Voor dat hij de deur dicht trok, kwam hij nog door de spleet liggen en fluisterde:</p>
<p>- Heb ik u gezegd dat mijnheer de Giltburg schatrijk is? Nu, dat heeft hij mij verzekerd..... Hij schijnt er zich weinig om te bekommeren, of hij eene vrouw trouwt, die rijk of arm is; de hoofdzaak is dat hij iemand gevonden heeft, wie hij eene zuivere liefde toedraagt..... Wellicht weet gij echter van dit alles meer, dan ik.</p>
<p>Dit zeggende liet hij zijne nicht alleen.</p>
<p>Ja, al wat oom ter Olmen haar kwam zeggen, wist zij sedert lang en daarenboven, dingen die hij niet wist, waren haar bekend.</p>
<p>Ofschoon zij tot hiertoe nooit trek gevoeld, of liever
<pb n="31"/>er bijna niet aan gedacht had, zich in den echt te begeven, was zij wel geneigd het voorstel van oom ter Olmen niet af te slaan.</p>
<p>- Heb ik het u niet voorspeld? zeide de meid tot den knecht, die wederom bij elkander in de keuken zaten.</p>
<p>- Dat mijnheer de Giltburg?.....</p>
<p>- Hier enkel in huis kwam om de jonge jufvrouw? het huwelijk is vast besloten.</p>
<p>- Wie zou dat gedacht hebben?</p>
<p>- Binnen een paar maanden zijn de jonge lui getrouwd.</p>
<p>- Proficiat! Indien men wil trouwen, moet men jong trouwen.</p>
<p>- Weet gij al dat mijnheer ter Olmen morgen op reis gaat?</p>
<p>- Dat wist ik niet.</p>
<p>- Hij vertrekt naar Brussel.</p>
<p>- Om een bezoek te geven aan de ouders van zijn aanstaanden neef?</p>
<p>- Mijnheer Bernardin heeft geene ouders meer..... neen, weet gij wat ik denk, dat hij te Brussel gaat verrichten?</p>
<p>- Ik luister.</p>
<p>- Ik verwed er mijn hoofd onder, dat hij daar eens even gaat omzien, hoe zwaar zijn toekomend neefje wel wegen mag.</p>
<p>- Dat kan wel bestaan hebben.</p>
<p>- En wee, indien neefjes spaarpot te licht wordt bevonden!</p>
<p>- Mijnheer ter Olmen zou er misschien niet op nadenken, in dat geval, om al wat sedert eenige maanden is op getimmerd, weer af te breken.</p>
<pb n="32"/>
<p>- Dat mist niet; liever alles in duigen slaan, dan den benoodigden uitzet van zijn aanzienlijk vermogen voor zijne nicht af te knippen.</p>
<p>Den volgenden dag vertrok mijnheer ter Olmen naar Brussel.</p>
<p>Ja, de keukenmeid had wel goed geraden, wat hij in de hoofdstad ging verrichten; ja, de oom wilde daar eens bij vrienden en kennissen gaan rondvragen, wie eigenlijk Bernardin de Giltburg was, en of zijn rijkdom wel juist zoo hoog liep, als deze had opgegeven.</p>
<p>Nadat hij al de bekomene inlichtingen goed gewikt en gewogen had, kwam oom ter Olmen tot het volgend besluit, waaraan geen komma konde bij- of afgedaan worden, namelijk: dat mijnheer de Giltburg zijn zeer aanzienlijk, vaderlijk erfdeel tot de laatste duit toe had verteerd, en overigens volstrekt niets ter wereld meer bezat, dan zijn diploma der landbouwschool.</p>
<p>- Ho, Ho! riep ter Olmen bij zich zelven uit; dat gaat zoo niet, mijnheer de Giltburg! Hebt gij ook soms het oog gehad op het toekomend erfdeel van jufvrouw Greenwijk? Nu, daar steekt geen kwaad in; doch mij uitkleeden eer ik zin heb om te gaan slapen, doe ik volstrekt niet.</p>
<p>Den volgenden dag was hij in het dorp terug, en nauwelijks had hij den voet in zijn huis gezet, of hij wenkte zijn nichtje in de eetkamer.</p>
<p>- Weet gij ook, zoo begon hij; met welk doel ik daar eens even naar de hoofdstad stoomde?</p>
<p>- Hoe zou ik dat weten, oom?</p>
<p>- Nu, laat mij u dat maar rond weg terstond
<pb n="33"/>zeggen; ik had aangaande mijnheer Bernardin eenige inlichtingen noodig, die ik alleen in de hoofdstad kon bekomen..... nu, waarom wordt gij bleek?</p>
<p>- Word ik bleek, oom?</p>
<p>- Nu, de berichten zijn juist niet zoo gunstig, dan ik zulks had durven hopen; nu, waarom beeft gij zoo?</p>
<p>- Beef ik, oom?</p>
<p>- Bernardin had mij verzekerd een aanzienlijk vermogen te bezitten; de zaak komt eenigszins anders uit.....</p>
<p>- Dat is niet erg, oom.</p>
<p>- Niet erg? de Giltburg heeft volstrekt geen fortuin; zijn diploma is zijn eenigste schat; een diploma van landbouwkundige weegt niet veel zwaarder dan gewoon papier.</p>
<p>- Ik vreesde dat gij mij slecht nieuws kwaamt mede deelen.</p>
<p>- Is dat geen slecht nieuws?</p>
<p>- Wel neen, Bernardin heeft geen fortuin noodig, om mij gelukkig te maken.</p>
<p>- Indien zijne toekomende rijk was, had hij zelf niet noodig zich daarom te bekommeren.</p>
<p>- Wij beminnen elkander van harte; is dat de hoofdzaak niet, oom, wanneer men er aan denkt in het huwelijk te treden?</p>
<p>- O, ja, doch er zijn nog andere hoofdzaken..... het is te bejammeren dat de Giltburg mij de waarheid verborgen heeft gehouden..... moet ik u zeggen, dat ik in dit geval, een anderen raad aan mijne nicht had gegeven?</p>
<p>- Een anderen raad, oom?</p>
<p>- Dan had ik u niet geraden kennis met hem te maken.....</p>
<pb n="34"/>
<p>- Oom deed het met een goed inzicht.</p>
<p>- Ja, met een goed inzicht; mocht ik u echter nog eens een raad geven..... nu, waarom ziet gij zoo bleek? Zijt gij ziek?</p>
<p>- Volstrekt niet.</p>
<p>- Nu, dan zou ik u wel raden ons huwelijksplan voor het oogenblik te laten rusten.....</p>
<p>- Ach, Hemel!</p>
<p>- Of liever bepaald te laten varen.</p>
<p>Er heeft een tooneel plaats, dat ik moeielijk kan beschrijven; het bestaat in kermen, schreien, smeeken, om den hals vliegen en kussen, en eindelijk in onmacht vallen.</p>
<p>Daarna komt er een klein bedrijf, waarin oom goedvindt dat het onbetamelijk zijn zou, met mijnheer Bernardin eensklaps af te breken; de betrekkingen blijven voor het publiek schijnbaar wat zij waren vóór de reis naar de hoofdstad, in een woord alles gaat nog eenige dagen op den ouden voet voort. Intusschen zal oom op alles nog eens nadenken, of hij soms in die duistere zaak nog licht kan zien.</p>
<p>De laatste woorden zijn een zachte balsem voor de geslagene wonde; getroost en wederom eenigszins opgebeurd, met hoop in de toekomst, eindigt het kleine drama in de eetkamer.</p>
<p>Wij gaan al wederom naar de keuken, waar de meid en de knecht bij elkander aan de koffijtafel zitten; ik weet geen beter middel, om achter de huishoudelijke geheimen te geraken.</p>
<p>- Waarom ziet de jonge jufvrouw er zoo bleek en treurig uit? vraagt de knecht.</p>
<p>- Weet gij het nog niet? mijnheer heeft slecht
<pb n="35"/>nieuws medegebracht; het huwelijk is uitgesteld; denkelijk zal het zelfs nooit plaats hebben..... zooals ik wel voorzien had, komt het uit; die mijnheer Bernardin is een kale jonker.</p>
<p>- Een kale jonker, die er op loerde het fortuin van mijnheer, later op zijn gemak in te palmen; die heer was nog zoo gek niet.</p>
<p>- Mijnheer wil niet dat de jufvrouw met overhaasting zou te werk gaan; alles blijft voor het oogenblik op den ouden voet; de onvermijdelijke doch bepaalde afbreking moet slechts later; binnen een paar weken, plaats bebben.</p>
<p>- Begrepen..... een trek om geen opzien te baren.</p>
<p>- Die heer met zijn gouden neusnijper dacht hier op zijn rug in de boter te vallen: maar dat is mis. Nu, ik ben er blij om; mijnheer Bernardin mag een knap man wezen, maar hij bevalt mij niet; ik weet niet waarom, doch hij komt mij steeds voor als een valschaard.</p>
<p>Twee dagen later.</p>
<p>- Indien mijnheer ter Olmen zich laat wijs maken, zei de knecht; dat de kennis tusschen zijn ouden vriend en de jonge jufvrouw uit is, bedriegt hij zich grootelijks.</p>
<p>- Weet gij nieuws? vroeg de meid.</p>
<p>- De gemaakte kennis gaat voort; de jonge lui zien elkander doodgaarne..... gisteren heb ik hen achter de haag in den boomgaard afgeluisterd..... er wordt getrouwd, zeg ik u.</p>
<p>- Dan jaagt mijnheer ter Olmen hen beiden de deur uit.</p>
<p>- Om het even; toch trouwen; denkt gij dat het zoo gemakkelijk gaat, te zeggen; ‘ge trouwt niet!’</p>
<pb n="36"/>
<p>- Gisteren troffen zij elkander aan op het kerkpad.</p>
<p>- Ging hij met haar in de kerk? Het zou wel de eerste keer zijn dat hij daar zijn voet zet.</p>
</div>
<div type="chapter">
<head rend="h3">IV.</head>
<p><hi rend="b">S</hi>edert eenige dagen is mijnheer ter Olmen onpasselijk en blijft op zijne slaapkamer; de dorpgeneesheer komt hem een bezoek geven, schrijft hem verzachtend voedsel voor, een zweetdrank, en de rust, met de verzekering dat de stoornis in de levensorganen slechts van een lichten, voorbijgaanden aard schijnt te wezen en weldra plaats zal maken voor den natuurlijken toestand.</p>
<p>Des anderen daags verklaart zich een aanval van koorts; de zieke krijgt van den geneesheer, een zeer bekwaam en voorzichtig man, een klein doosje met pillen, met het opschrift, er om het uur, drie van te gebruiken. Er zijn groote witte ouwels bij, welke men met koud water moet vochtig maken, daarna het geneesmiddel er in wikkelen, en het zoo den lijder ingeven.</p>
<p>De dorpdokter beweert dat mijnheer ter Olmen volstrekt niet gevaarlijk ziek is, en na het wegnemen der koorts, bijna onmiddelijk in zijn gewonen toestand zal terug keeren,</p>
<p>Bernardin de Giltburg, die zijn ouden vriend, dien dag, vijf of zesmaal een bezoek heeft gebracht, laat hooren dat de dorpdokter de zaak misschien wel wat te licht opgeeft. Hij, mijnheer de Giltburg, heeft echter, in zijn leven reeds zieken genoeg gezien, om het oordeel des dokters niet als een orakel aan te nemen.</p>
<p>Jufvrouw Clara waakt dien nacht bij het ziekbed.</p>
<pb n="37"/>
<p>Oom ter Olmen heeft geheel den nacht, zonder een oogenblik wakker te worden, gerust; de voorzegging van den dorpdokter schijnt uit te komen; de lijder is merkelijk beter; hij staat op, wandelt van tijd tot tijd over zijne kamer en verzekert dat hij zich volstrekt niet meer ziek gevoelt.</p>
<p>Voorzichtigheidshalve wordt het doosje met pillen echter vernieuwd; de koorts van gisteren mocht soms morgen eens wederkomen; zulks ligt in den aard der ziekte.</p>
<p>Ofschoon de dokter verzekert dat er geen gevaar bestaat, of ook niet bestaan heeft, blijft mijnheer Bernardin bij zijn gevoelen van gisteren, namelijk: dat de zieke, misschien op dit oogenblik wel schijnbaar aan de beterhand, toch wel in een zeker gevaar verkeert.</p>
<p>Hij beweert van een zijner vrienden, een bekwaam geneesheer, gehoord te hebben dat dergelijke koortsen, na eene kortstondige, schijnbare beterschap, wel eens plotseling wederkeeren, en den zieke, in een hevigen, onverwachten aanval somtijds binnen eenige oogenblikken wegrukken. Het zijn deze koortsen, zegt hij, die zijn vriend ‘febris perniciosa’ noemt, en allervreeselijkst zijn in hare gevolgen.</p>
<p>De dorpdokter, geroepen om jufvrouw Clara gerust te stellen aangaande de ziekte van haren oom, verklaart voor de tiende maal dat er geen gevaar bestaat, en hij volgaarne alle verantwoordelijkheid op zich neemt.</p>
<p>Des avonds wil mijnheer de Giltburg niet van de slaapkamer; hij zal zijn ouden vriend dien nacht gezelschap houden, en hem volgens de voorschriften des geneesheers, de pillen, in bevochtigde ouwels gewikkeld, ingeven.</p>
<pb n="38"/>
<p>De zieke, die de gemaakte kennis met den jongen landbouwkundige gaarne zou afbreken, bedankt vriendelijk voor het gedane aanbod; hij heeft geen gezelschap meer noodig, dewijl hij wel verzekerd is geheel den nacht, in eenen adem, tot den volgenden morgen, door te slapen. Bernardin blijft aandringen; neen, een zieke, voornamelijk wanneer hij oud wordt, mag niet alleen blijven; wie weet wat er hem des nachts, wanneer de huisgenooten in een diepen slaap liggen, kan overkomen; wie weet wat hij somtijds kan noodig hebben.</p>
<p>De oude heer weigert op nieuw; hij wil volstrekt geene verplichtingen aangaan jegens iemand, wien hij, eer er acht dagen verloopen zijn, den toegang van het huis zal ontzeggen. Bernardin mag voor hem zijne nachtrust niet opofferen; het wordt des nachts koud, en er is geen vuur op de slaapkamer.</p>
<p>Mijnheer de Giltburg verzekert dat hij geen slaap heeft, dat de nachtkoû hem niet zal hinderen, en hij des anderen daags de verloren nachtrust wel zal inhalen.</p>
<p>Om kort te gaan, de zieke wil en zal alleen op zijne kamer den nacht overbrengen; Bernardin wil en zal hem gezelschap houden, en dringt, bij het aanhalen van honderde beweegredenen, zoolang aan, dat de oude heer eindelijk toegeeft, onder voorwaarde dat zijn vriendschappelijke waker om middernacht zich zal doen vervangen door de meid; ten einde dan zelf ook nog eenige uren te kunnen slapen.</p>
<p>Dit gewijzigd plan van den ouden heer wordt eindelijk door zijn gedienstigen vriend aangenomen.</p>
<p>Alles is weldra doodstil in het huis van mijnheer ter
<pb n="39"/>Olmen; de jufvrouw en ook de dienstboden liggen in diepe rust.</p>
<p>Wij gaan de ziekenkamer binnen treden. ter Olmen slaapt zoo gerust als de gezondste mensch kan rusten.</p>
<p>In een armstoel voor het bed zit Bernardin de Giltburg; zijn blik is onafgebroken gevestigd op den lijder.</p>
<p>Maar welk een zonderling vuur schittert er in dien blik? Het is als of er eene duivelachtige vlam uit het oog van den waker op het gelaat van den rustigen slaper neervalt! Bernardin ziet akelig bleek, zijne lidmaten beven als rietpijlen, en toch is het niet koud op de slaapkamer. Van tijd tot tijd komt er eene akelige stuiptrekking over zijn lichaam geschoten, en gedurig wrijft hij zich met de hand over het aangezicht, even als iemand die bange denkbeelden in het hoofd heeft, en die poogt te verzetten. Zijn adem is snel en onregelmatig; zijn hart bonst als een hamer in zijne borst.</p>
<p>Ware de dokter op dit oogenblik de ziekenkamer binnen getreden, zoude hij gewis gevraagd hebben, wie, of de waker of de slaper eigenlijk de zieke was.</p>
<p>Daar slaat de torenklok in de buurt middernacht, het is het overeengekomen uur, dat de waker de meid zal gaan wekken, en daarna huiswaarts keeren.</p>
<p>Bernardin heeft, zich in zijnen armstoel aanhoudend omdraaiend, het voorkomen van iemand die aan een hevigen strijd ten prooi is, en er niet toe komen kan een besluit te nemen.</p>
<p>Eensklaps schittert de duivelachtige vlam van daar even wederom in zijn oog; hij staat op, neemt een ouwel van de nachttafel en wikkelt daar drie pillen in.</p>
<p>- Mijnheer ter Olmen! fluistert hij zacht, terwijl
<pb n="40"/>hij den zieke bij den arm neemt; het uur is daar, dat gij uw geneesmiddel moet gebruiken; hier heb ik den ouwel met de pillen.</p>
<p>- Hoe laat is het? vraagt de zieke.</p>
<p>- Middernacht.</p>
<p>- Ach, waarom moet ik toch geneesmiddelen gebruiken? Ik gevoel mij volstrekt niet meer ziek.....</p>
<p>- Moeten de voorschriften des dokters dan niet stipt ten uitvoer worden gebracht?</p>
<p>- O, ja, waar is de ouwel?</p>
<p>Het geneesmiddel wordt ingenomen, waarna de zieke onmiddelijk het hoofd wederom nederlegt om te slapen.</p>
<p>- Goeden nacht! zegt de Giltburg den lijder de hand drukkend; nu ga ik de meid wekken, en keer huiswaarts.</p>
<p>- Goeden nacht! Duizendmaal dank! roept ter Olmen, terwijl zijn waker de slaapkamer verlaat, en de deur achter zich toetrekt.</p>
<p>- Martha! roept Bernardin, op de kamerdeur der meid kloppend; sta op! het is twaalf ure..... mijnheer ter Olmen slaapt; ik heb hem daareven drie pillen ingegeven.</p>
<p>Eenige minuten later verliet Bernardin het huis van ter Olmen; de meid had zich gekleed en ging naar de slaapkamer van haren heer, ten einde het overige van den nacht bij hem te waken.</p>
<p>Toen zij binnen kwam, en vroeg of mijnheer tot hiertoe had geslapen, kreeg zij geen antwoord. Zij trok de bedgordijnen open en hield den nachtblaker bij het gezicht van den zieke.</p>
<p>Een ontzettende gil ontvloog haren mond, toen zij
<pb n="41"/>bij het licht van den nachtblaker het wezen en de trekken van haren heer beschouwde.</p>
<p>Bij het schreeuwen der meid, kwam de knecht op de kamer geloopen; ook jufvrouw Clara had den schreeuw gehoord en stond een oogenblik daarna bij het ziekbed.</p>
<p>Tien minuten later was de geneesheer, die naast de deur woonde, op de ziekenkamer.</p>
<p>Terwijl deze de vingeren op de polsader legde, schudde hij met het hoofd en sprak stil:</p>
<p>- Kleine, vaste pols...... hoe bevindt gij u, mijnheer ter Olmen?</p>
<p>De zieke sprak met moeite; niets verstond men, dan alleen dat hij hevige pijnen in de darmen gevoelde, dat zijne keel droog was en hij onverdragelijken dorst had. Onmiddelijk daarop verloor hij het spraakvermogen, en scheen niet meer te hooren wat er in de kamer werd gezegd.</p>
<p>Hij deed eene ontzettende poging tot braken, iets waarin hij niet gelukte; zijn aangezicht werd vuurrood en zwol hevig op. De oogen met een bloedachtig vlies overtogen, stonden verwilderd in het hoofd, en iets wat voornamelijk de aandacht van den geneesheer opwekte, was de buitengewone uitspanning der oogappels,</p>
<p>De dokter schudde bedenkelijk met het hoofd; men las op het wezen dat hij bevreesd was, of er op het oogenblik een groot ongeluk moest gebeuren.</p>
<p>- Mijnheer is doodziek, mompelde hij, de vingeren op den steeds verzwakkenden polsslag drukkend; ik durf voor niets instaan.</p>
<p>Er kwam een spottende grijnslach op het gelaat van
<pb n="42"/>den zieke; de kaakbeenen sloten zich ijzervast tegen elkander.</p>
<p>- Haal een priester, gebood de dokter.</p>
<p>Het hart van den zieke bonsde met onregelmatige slagen onder de vorschende hand des dokters.</p>
<p>- Spoedig! er is geen tijd te verliezen... de ruggraat is stijf als ijzer...... de zieke schijnt in onmacht te vallen... voeten en handen zijn ijskoud en met zweet bedekt. Er liep nog eene ontzettende stuiptrekking over de wezenstrekken en onmiddelijk daarna maakte de dood een einde aan die reeks van zonderlinge verschijnselen.</p>
<p>Het drama op de ziekenkamer had niet langer dan twaalf minuten geduurd.</p>
<p>Toen de priester binnen kwam, vond hij Clara Greenwijk in onmacht liggen op het lijk van haren oom; de meid en de knecht, twee oude, trouwe dienstboden, stonden te weenen; de geneesheer wandelde in diepe gedachten op en af de kamer.</p>
<p>- Hoeveel pillen heeft mijnheer ter Olmen dezen nacht ingenomen? vroeg hij aan de meid.</p>
<p>- Toen mijnheer de Giltburg, die tot middernacht bij den zieke heeft gewaakt, mij wekte, heeft hij mij gezegd, dat hij voor zijn vertrek, volgens uw bevel, hem drie pillen had toegediend.</p>
<p>Drie pillen, herhaalde de geneesheer, de overblijvende bolletjes natellend.</p>
<p>Hij sloot het doosje dicht en las luid, wat hij op hetzelve, bij het afgeven, met inkt had geschreven: ‘twintig pillen, er drie van te gebruiken, om de drie uren.’</p>
<p>In de tegenwoordigheid van den dorpgeestelijke en
<pb n="43"/>de twee dienstboden, verzegelde hij het doosje, verborg het in een zijner zakken en ging heen.</p>
<p>Reeds vroeg in den morgen liep in het dorp het gerucht dat mijnheer ter Olmen dien nacht plotseling was overleden. Dewijl de man een zeer volbloedig gestel had, zich met drift aan de genoegens der tafel overgaf en daarbij een zeer onwerkzaam leven leidde, baarde zijne spoedige dood weinig verwondering. Nu hij dood was, beweerde iedereen sedert lang voorspeld te hebben, dat ter Olmen vroegtijdig aan eene hersenberoerte zoude sterven.</p>
<p>Iedereen beklaagde zijne nicht, die hij van jongs af had opgevoed en als zijn eigen kind behandeld.</p>
<p>Het rouwbeklag bestond echter slechts in eenige korte woorden, dewijl men, zoo als dit gewoonlijk gaat in de zamenleving, eene veel gewichtiger vraag had te doen en te beantwoorden, namelijk:</p>
<p>- Wie de erfgenaam was van ter Olmen's vermogen, hetwelk zoo men beweerde, wel een miljoen gulden konde beloopen?</p>
<p>- Wie anders konde zijn erfgenaam wezen, dan zijne nicht, die hij altijd als zijne eigene dochter had behandeld? En daarbij ter Olmen had geene andere bloedverwanten.</p>
<p>- Gelukkige nicht! riep men hier.</p>
<p>- Gelukkige de Giltburg, die sedert lang het hart der bekoorlijke Clara had veroverd! riep men ginder.</p>
<p>Drie dagen later zakte het lijk van den millioenair, even als dat van den armen daglooner, in het begin van ons verhaal, op twee koorden naar den bodem van het graf. Even als bij den daglooner dommelden de zoden en aardkluiten op het hoofd van den doode,
<pb n="44"/>en rees er weldra een lage, vierkante zandheuvel boven het gras van het kerkhof.</p>
<p>Boven den nederigen daglooner drukte eene vriendenhand, met een baksteen, drie kruisen in het zand van den grafheuvel; boven het hoofd van den millioenair zoude er later een prachtig, marmeren gedenkteeken oprijzen, en ten eeuwigen dage de plaats aanwijzen, waar men hem voor de laatste maal den planken peluw onder het hoofd legde.</p>
<p>Clara Greenwijk stortte welgemeende tranen op het graf van haren oom, wien zij van harte beminde, en bad voor zijne arme ziel, gelijk het kind bidt voor zijn afgestorven, dierbaren vader.</p>
<p>Er was geene maand na het overlijden van ter Olmen verloopen, of de klappeien van het dorp stelden onder elkander reeds de vraag voor, hoelang jufvrouw Clara haar huwelijk met mijnheer de Giltburg nu nog wel zoude uitstellen.</p>
<p>- Wisten de klappeien dan niet dat oom ter Olmen zijne toestemming had geweigerd?</p>
<p>- Nu oom in der eeuwigheid zich heeft slapen gelegd, komt zijne toestemming niet meer in aanmerking. Jufvrouw Clara heeft voortaan den sleutel der geldkas, waarin de schatten van haren oom geborgen liggen, en beschikt over zijne nagelatene rijkdommen volgens haar goedvinden.</p>
<p>- Halt! of meent gij dat de dooden hier op de wereld niets meer te zeggen hebben?</p>
</div>
<div type="chapter">
<pb n="45"/>
<head rend="h3">V.</head>
<p><hi rend="b">O</hi>p zekeren dag, tegen den avond, bevond de burgemeester van het dorp zich op het kerkhof; hij wandelde om het graf van ter Olmen en scheen, er rondom heen stappend, iets af te meten.</p>
<p>- Is dat voor het oprichten van een gedenkteeken? vroeg eene stem.</p>
<p>- Ja; het plan is gemaakt, antwoordde de burgemeester; en opziende ontwaarde hij eene arme vrouw, die op de zoden tegen de kerk zat; een korf met koopwaren stond nevens haar.</p>
<p>- Ik zou u raden dat werk nog een tijd uit te stellen, hernam de vrouw; gij zoudt toch niet gaarne het gedenkteeken zien afbreken?</p>
<p>- Wie zou dat afbreken? schertste de burgemeester; het gedenkteeken wordt gemaakt van arduin en marmer.</p>
<p>- Indien de doode dan eens uit zijn graf kwam? vroeg de vrouw; de dooden werpen wel zwaarder gewicht om ver, dan uw arduinen gedenkteeken.</p>
<p>- Is dat eene zinnelooze? vroeg de burgemeester bij zich zelven, doch liet er onmiddelijk op volgen dat de arme vrouw hem onbekend was.</p>
<p>Gedurende eenige oogenblikken bleef zij het over- en weêr stappen van den burgemeester nazien en hernam:</p>
<p>- Ja, ik zou u raden dat werk nog maar een tijd uit te stellen, dewijl de doode het stellig komt afbreken.</p>
<p>- Kom, wat raaskalt gij toch? lachte de burgemeester.</p>
<pb n="46"/>
<p>De vrouw was opgestaan; zij zag rond, of zij geen volk ontwaarde en den burgemeester bij den arm nemend, fluisterde zij hem in het oor.</p>
<p>- Eer er tien dagen verloopen zijn, komt mijnheer ter Olmen uit zijn graf! Wees daarom niet te haastig, om er een hoop steen en arduin op te stapelen.</p>
<p>- Wie zijt gij? vroeg de burgemeester haar scherp beziende.</p>
<p>- Geene zinnelooze, was het antwoord; indien ik ginder geene menschen hoorde aankomen, zou ik u een geheim van groot belang mededeelen...... wilt gij om middernacht hier bij het graf wederkeeren?</p>
<p>- Ik zal op klokslag twaalf ure hier zijn.</p>
<p>- Zorg dat gij uw woord houdt.</p>
<p>Dit zeggende, liep de vrouw den hoek der kerk om en verdween.</p>
<p>Toen de torenklok middernacht sloeg, ging de burgemeester naar het kerkhof; in een hoek tegen de kerk, eenige schreden van het graf van ter Olmen, stond de vrouw met haren korf.</p>
<p>- Kom hier achter dezen hoek nevens mij staan, fluisterde zij; gij zijt toch niet bang?</p>
<p>- Neen, ik ben niet bang, zeide de burgemeester en kwam dicht nevens de vrouw staan; wie zijt gij?</p>
<p>- Wie ik ben, kan u weinig schelen, antwoordde de vrouw; tracht zulks ook niet te achterhalen; dewijl ik u de verzekering kan geven dat gij nooit achter mijn naam komt.</p>
<p>- Waarom moet uw naam een geheim blijven? vroeg de burgemeester.</p>
<p>- Wanneer de doode uit zijn graf opstaat, wilde ik gaarne ver van hier zijn.</p>
<pb n="47"/>
<p>- Ik begrijp u niet; of is de laatste dag reeds zoo dicht bij!</p>
<p>- Geene gekscheerderij; luister: gedurende eenige minuten sprak zij zoo stil dat de burgemeester bijna niet onderscheiden kon, of hem de nachtwind van het kerhof, of eene menschelijke stem in het oor suisde.</p>
<p>- Doe nu uwe plicht, vervolgde zij minder stil; en denk dat de doode niet zal rusten voor dat gij hem uit zijn graf zult ophelpen.</p>
<p>- Nog een woord.</p>
<p>- Ik heb alles gezegd wat ik u moest zeggen; sprak zij; indien gij aan uwen plicht te kort blijft, kom ik voortaan geregeld om middernacht op uw venster kloppen. Dit zeggende, ging zij den hoek om, en verdween in de duisternis van den nacht.</p>
<p>Van het kerkhof ging de burgemeester de straat in.</p>
<p>- Veldwachter, sprak hij, op het venster van een klein huis kloppend; sta eens even op; ik moet u spreken. Vijf minuten later was de deur geopend.</p>
<p>- Hebt gij pen en papier in huis? vroeg de burgemeester.</p>
<p>- Alles wat er benoodigd is om een brief te schrijven, luidde het antwoord, hier ligt alles bij elkander op de tafel.</p>
<p>De burgemeester zette zich aan het schrijven; hij schreef een langen brief, dien hij met lak toemaakte en er daarna het adres op schreef:</p>
<p>- ‘Aan den heer procureur des Konings’ las de veldwachter stil bij zich zelven, terwijl hij ter sluik op den brief een oog wierp.</p>
<p>- Ja, aan den procureur des Konings, herhaalde de burgemeester, hem den brief overreikend.</p>
<pb n="48"/>
<p>- Moet die op de post worden afgegeven? vroeg de veldwachter.</p>
<p>- Neen, die moet door u, eigenhandig aan den ambtenaar der rechtbank ter hand worden gesteld; op het oogenblik moet gij vertrekken, ten einde met het opkomen van den dag in de stad te wezen.</p>
<p>- Is er iets op handen, of is er iets ergs gebeurd? vroeg de veldwachter.</p>
<p>- Ik kan of mag u niets zeggen, luidde het antwoord; weldra zult gij alles weten.</p>
<p>- Ik ga terstond vertrekken.</p>
<p>Zeg aan niemand uwer huisgenooten, waar gij heen gaat, en spreek onderweg, indien gij iemand mocht ontmoeten, of in de stad aan geen sterveling een woord van de zending, waarmede gij belast zijt.</p>
<p>- Ik zal uwe bevelen stipt nakomen,</p>
<p>- In de stad belt gij aan bij den procureur des Konings, vraagt om hem zelven in persoon te spreken, en overhandigt hem den brief, dien gij als een schat moet bewaren.</p>
<p>- De boodschap zal naar behooren gedaan worden; vertrouw daarop.</p>
<p>- Ja, ik weet dat gij een eerlijk en werkzaam ambtenaar zijt.... goeden nacht, en goede reis.</p>
<p>De veldwachter trok zijn uniform aan, gespte zijn sabel om de heupen, hing zijn karbijn om den schouder en vertrok.</p>
<p>Tegen het opkomen van den dag kwam hij in de arrondissementstad aan en ging regelrecht bij den procureur des Konings aanbellen.</p>
<p>De veldwachter bemerkte dat de rechterlijke ambtenaar, bij de lezing, groote oogen opzette en de wenkbrauwen gedurig in een fronsde.</p>
<pb n="49"/>
<p>- Kent gij den inhoud van den brief? vroeg de procureur.</p>
<p>- Ik weet niets, volstrekt niets.</p>
<p>- Keer dan spoedig weder en geef dit briefje af aan den kommandant der brigade gendarmen te A......</p>
<p>Hij schreef: ‘vier gewapende gendarmen dezen avond in het huis van den burgemeester te X..... De manschappen zullen zich afzonderlijk, en in het geheim op hunne bestemming begeven. Men zal hun de grootste omzichtigheid en de stiptste geheimhouding aanbevelen.’</p>
<p>- Verder zult gij aan uwen burgemeester zeggen dat de rechtbank, ten einde geen argwaan te verwekken en geen opzien te baren, dezen avond in het dorp zal aankomen.</p>
<p>De veldwachter stak het briefje weg, sloeg met den rug der hand tegen zijn kepi en vertrok.</p>
<p>In den namiddag vertrok er een rijtuig uit de arrondissementstad in de richting van het dorp, waar ons verhaal voorvalt. In hetzelve zaten de procureur des konings, de instructierechter met zijn klerk, en een geneesheer.</p>
<p>De avond was gevallen voor dat de heeren op een kwartier afstand van het dorp aankwamen. Aan een zijweg stapten zij uit het rijtuig en gingen langs een voetpad, dat door jonge dennen, beemden en akkers liep, ongezien tot in het dorp, waar zij, in de grootste stilte, het huis van den burgemeester binnen traden.</p>
<p>De vier gewapende manschappen, kwamen onmiddelijk daarna, elk afzonderlijk, de eene langs de voorde andere langs de achterdeur zoo stil en behoedzaam binnen, dat zij de verzekering konden hebben, door geen sterveling te zijn opgemerkt.</p>
<pb n="50"/>
<p>De veldwachter kreeg bevel in de buurt bij den dorpdokter aan te bellen, en hem te verzoeken zich onmiddelijk te begeven naar de woning van den burgemeester,</p>
<p>Toen de dorpdokter binnen trad, stond hij voor eene lange tafel, waaraan de procureur des konings, de instructierechter en zijn klerk gezeten waren; de geneesheer, die hen vergezelde, was in eenen hoek der kamer bezig uit een kistje, heelkundige werktuigen, boeken, en flesschen uit- en wêer in te pakken.</p>
<p>- Mijnheer, zoo begon de instructierechter; gij bevindt u voor de leden der rechtbank; wij hebben uwe getuigenis noodig ter opheldering van zekere zaak welke ons eenigszins duister voorkomt.</p>
<p>De dorpdokter zag niet bevreemd op; vermoedde hij de oorzaak, waarom de rechtbank zich in het dorp bevond?</p>
<p>- Gij hebt, indien ik mij niet bedrieg, zoo ging de instructierechter voort; mijnheer ter Olmen, in zijne laatste ziekte behandeld?</p>
<p>- Ja, heer rechter.</p>
<p>- Gaarne hadden wij eenige inlichtingen aangaande de omstandigheden van zijnen dood; zijt gij bereid den eed af te leggen!</p>
<p>- Daartoe ben ik bereid.</p>
<p>Allen deden den hoed van het hoofd; de rechter ging recht staan en zegde den eed voor; de plechtige verklaring, waarbij men den oppersten Rechter tot getuige aanroept, werd door den geneesheer nagezegd.</p>
<p>- Hebt gij meer dan eens in uw leven den ouden heer ter Olmen in geval van ziekte verzorgd? hernam de rechter.</p>
<pb n="51"/>
<p>- Ja, zeer dikwijls.</p>
<p>- Had die man een zeer bloedrijk gestel? Hebt gij ooit bespeurd dat bij hem de hersenen, het hart, de groote slagaders, of eenig ander voornaam levensorgaan lijdend waren, en het bewijs leverden dat ter Olmen plotseling aan eene beroerte zoude sterven?</p>
<p>- Ter Olmen was voor zijne jaren een zeer gezond mensch; de voornaamste levensorganen waren bij hem volstrekt niet ziek; er bestond bij hem ook niet meer waarschijnlijkheid dat hij eens aan eene beroerte plotseling zoude overlijden, dan bij elk ander mensch.</p>
<p>- Hoe noemt gij de ziekte, waarom gij hem de laatste dagen zijns levens hebt behandeld?</p>
<p>- Mijnheer ter Olmen leed aan eene anderdaagsche koorts.</p>
<p>- Er bestaat eene anderdaagsche koorts, welke somtijds een allergevaarlijkst karakter krijgt?</p>
<p>- Spreekt gij van de <hi rend="i">febris perniciosa?</hi> neen, de anderdaagsche koorts bij mijnheer ter Olmen was volstrekt van geen kwaden aard.</p>
<p>- Welke geneesmiddelen hebt gij hem toegediend?</p>
<p>- De quinine.</p>
<p>- In een drank of in poeders?</p>
<p>- In pillen.</p>
<p>- Waar is het doosje met pillen, dat des nachts, toen gij ter Olmen voor de laatste maal hebt bezocht, op de nachttafel stond?</p>
<p>- Hier is het doosje.</p>
<p>Hij tastte in een zijner zaken en zette het verzegeld doosje op de tafel.</p>
<p>- Hoe komt het dat gij dit doosje bij u draagt?</p>
<pb n="52"/>
<p>- Toen ik hoorde dat ik hier voor de heeren moest verschijnen, heb ik verondersteld dat men zou vragen naar mijn verzegeld doosje.</p>
<p>- Toen gij des nachts den zieke bezocht, lag deze reeds in den doodstrijd?</p>
<p>- Ik was slechts eenige oogenblikken op de kamer, toen hij den geest gaf.</p>
<p>- Kunt gij ons opgeven, welke verschijnselen gij bij den stervende hebt opgemerkt?</p>
<p>- Dergelijke tooneelen gaan niemand licht uit het geheugen.</p>
<p>- Dus zal het u niet moeielijk vallen, de teekenen welke den dood vooraf gingen, naauwkeurig op te geven.</p>
<p>- Toen ik hem aansprak, bemerkte ik dat hij het spraakvermogen bijna geheel had verloren; met moeite wist hij nog te beduiden, dat hij verschrikkelijk leed aan pijn in de darmen, dat hij hevig gekweld werd door den dorst, en eene onverdragelijke droogheid in de keel gevoelde.</p>
<p>Zijn pols was klein, gespannen, zijn aangezicht vuurrood opgeloopen.</p>
<p>De oogen stonden hem verwilderd en bloedachtig in het hoofd en iets wat mijne verwondering niet weinig opwekte, was de buitengewone uitzetting der oogappels.</p>
<p>Weldra had de lijder alle bewustzijn verloren.</p>
<p>Onmiddelijk daarna sloten de kaakbeenen zich ijzervast tegen elkander, en er kwam een stuipachtige grijnslach in de zamentrekking der gelaatspieren.</p>
<p>- Zeer zonderling mompelden de heeren van het gerecht.</p>
<p>- Weldra ging de ruggraat tot eene ontzettende verstijving over; voeten en handen met druipend zweet bedekt, werden koud.</p>
<pb n="53"/>
<p>Er kwam nog eene hevige stuiptrekking door al de lidmaten gevlogen; de lijder gaf een snak en was dood.</p>
<p>- Hoelang duurde die doodstrijd?</p>
<p>- Eenige minuten; niet langer.</p>
<p>- Kan het gebruik der quinine, dergelijke verschijnselen en den dood ten gevolge hebben?</p>
<p>- Volstrekt niet.</p>
<p>- Zelfs niet wanneer dit geeeesmiddel in al te groote hoeveelheid werd toegediend?</p>
<p>- Neen.</p>
<p>- Men beweert dat de lijder aan een aanval van beroerte is gestorven; is dat ook uwe meening?</p>
<p>- De verschijnselen, welke in dat geval den nabijzijnden dood aanduiden zijn van een geheel anderen aard; indien men de lijkopening van den ongelukkigen ter Olmen had kunnen doen, zou het niet moeielijk zijn geweest de bewijzen te leveren, dat de dood aan geheel iets anders, dan aan eene geraaktheid, moet worden toegeschreven.</p>
<p>- Durft gij uwe meening zeggen?</p>
<p>- Ik heb dikwijls bij mij zelven gevraagd, of ter Olmen geen vergif in het lijf had.</p>
<p>- Was het uw plicht niet zulks aan de bevoegde overheid bekend te maken?</p>
<p>- De dood komt op zoo verschillende en vreemde wijzen, hare werking is somtijds zoo zonderling en onbegrijpelijk, dat ik vreesde iets te veronderstellen wat misschien wel eenigszins gewaagd was en weinig grond had.....</p>
<p>- Op welke wijze kan het veronderstelde vergif in het lichaam van den lijder zijn gedrongen?</p>
<p>Op deze vraag gaf de dorpdokter geen antwoord.</p>
<pb n="54"/>
<p>- Hebt gij volgens de waargenomene verschijnselen over den aard van dit vergif kunnen oordeelen?</p>
<p>- De beantwoording dezer vraag behoort aan de scheikunde.</p>
<p>- Nu nog een woord aangaande het doosje met pillen; wie bracht dat doosje bij den lijder op de slaapkamer?</p>
<p>- Ik zelf.</p>
<p>- Hoe laat was het toen?</p>
<p>- Omtrent negen ure des avonds.</p>
<p>- Heeft de zieke in uw bijwezen van die geneesmiddelen gebruikt?</p>
<p>- Ik zelf heb hem drie pillen in een bevochtigd ouwel gewikkeld, ingegeven, en bevolen dat zijn waker hem om de drie uren hetzelfde getal zoude toedienen.</p>
<p>- Hoeveel pillen bevatte het doosje?</p>
<p>- Volgens het opschrift twintig pillen; na de drie door mij zelven en de drie andere om twaalf ure toegediend, er te hebben afgerekend, moet het doosje nog veertien pillen bevatten.</p>
<p>De rechter brak het zegel van het doosje, en telde de pillen.</p>
<p>- Zeventien, zeide hij verwonderd opziende.</p>
<p>- Indien de waker zoo als hij aan de meid verklaarde, om middernacht voor zijn vertrek, de voorgeschrevene hoeveelheid heeft toegediend, konden er nog slechts veertien bolletjes aanwezig zijn; neen, dat kan niet missen.</p>
<p>De verklaringen van den dorpdokter maakten een diepen indruk op de heeren van het gerecht.</p>
<p>- Kent gij de dienstboden van den overledene en zijne nicht Clara Greenwijk?</p>
<pb n="55"/>
<p>- Van zeer nabij; allen zijn de braafste, de eerlijkste lieden.</p>
<p>- Kent gij mijnheer Bernardin de Giltburg?</p>
<p>- Ja, doch slechts sedert eenige weken.</p>
<p>- Is het waar dat hij zich op de modelhoeve, waar hij verblijft, met scheikundige studiën bezig houdt?</p>
<p>- Er bevindt zich op de hoeve een klein, doch wel ingericht laboratorium; het is daar dat ik de Giltburg, terwijl hij zich met het nemen van scheikundige proeven bezig hield, heb aangetroffen.</p>
<p>- Houdt gij de Giltburg voor een braaf man?</p>
<p>- De weinige omgang, welke ik met hem heb gehad, laat mij niet toe om op uwe vraag te antwoorden.</p>
<p>- Is het in het dorp bekend dat hij de hand gevraagd en bekomen heeft van jufvrouw Clara Greenwijk?</p>
<p>- Dat is algemeen bekend.</p>
<p>- Hebt gij nog verklaringen te doen aangaande den dood van ter Olmen, of weet gij nog bijzonderheden, welke daarmede in verband staan?</p>
<p>- Neen.</p>
<p>- Gelief dan te luisteren naar de voorlezing uwer gedane verklaringen; ik verzoek u ons te regt te wijzen, indien deze voorlezing niet met dezelve mochte overeenstemmen.</p>
<p>De instructieklerk, welke gedurende het verhoor, al de vragen des rechters en de antwoorden van den getuige naauwkeurig had aangeteekend, begon de lezing.</p>
<p>Bij het eindigen verklaarde de getuige dat het geschrevene naauwkeurig overeenstemde met de afgelegde getuigenis.</p>
<p>- Gelief dan het stuk te onderteekenen, sprak de rechter.</p>
<p>Toen de dorpdokter te kennen gaf dat hij nu huis-<pb n="56"/>waarts keerde, kreeg hij bevel in de aangrenzende kamer te blijven, dewijl zijn persoon tot het geven van nadere ophelderingen bij de instructie nog onontbeerlijk kon worden.</p>
<p>- Zijn de getuigen, Clara Greenwijk, de knecht en de meid van den overledene reeds aangekomen? vroeg de rechter. Bij het bevestigend antwoord van een gendarm, die aan de kamerdeur de wacht hield, voegde hij er bij: laat Clara Greenwijk binnen.</p>
<p>Bij een gerechtelijk verhoor, gaat alles gewoonlijk tamelijk koud, zelfs eenigszins gestreng toe; vele plichtplegingen maakt een rechter niet.</p>
<p>In het kabinet van den instructierechter worden alle titels van afkomst en geboorte ter zij geschoven; alle voorrechten, die rijkdom en eernaam in de zamenleving toekennen, worden daar niet in aanmerking genomen.</p>
<p>Een adellijk heer moet zich op denzelfden stoel nederzetten, waarop eene minuut vroeger, een getuige uit den laagsten stand had plaats genomen.</p>
<p>Graaf en bedelaar, getuigen in een gerechtelijk verhoor, krijgen beiden, op denzelfden gebiedenden toon, bevel den eed af te leggen, en op de voorgestelde vragen te antwoorden; graaf en bedelaar hebben daar beiden even weinig in te brengen, en moeten beiden even voorzichtig te werk gaan, om door een te weinig beleefd antwoord, door eene oneerbiedige houding of door een zekeren toon aan te nemen, den rechter in zijne strenge waardigheid niet te kwetsen, Alles is daar waterpas gemaakt; iedereen is gedwongen de knie te buigen voor het zinnebeeld van het gerecht dat in de eene hand de weegschaal in de andere het zwaard houdt.</p>
<pb n="57"/>
<p>Toen Clara Greenwijk de verhoorkamer binnen trad, schenen echter de heeren van het gerecht een oogenblik de koude gelijkheid, die zij altijd zoo streng in acht namen, te vergeten; beiden stonden recht bij het zien dier zwierige en beelderig schoone vrouw, die haar zwarten sluier van haar aangezicht weg trok.</p>
<p>De rechter eene buiging makend, wees haar met de hand een stoel aan.</p>
<p>Op een zachteren toon dan hij gewoon was, begon hij:</p>
<p>- Is het u bekend waarom gij hier voor den instructierechter zijt geroepen?</p>
<p>- Dat is mij volkomen onbekend.</p>
<p>- Uwe daging heeft ten doel, het gerecht eenige inlichtingen te geven aangaande den dood van uwen oom, ter Olmen.</p>
<p>Clara Greenwijk zag den rechter vragend aan.</p>
<p>- Zijt gij bereid tot het afleggen van den gevorderden eed?</p>
<p>- Zonder een woord te begrijpen van hetgene hier omgaat, ben ik bereid tot alles wat het gerecht van mij vordert, antwoordde zij met een zachten glimlach.</p>
<p>- Welk eene schilderachtige figuur, sprak de instructierechter stil bij zich zelven, terwijl hij Clara Greenwijk met opgestoken rechterhand God tot getuige der waarheid hoorde nemen.</p>
<p>- Waart gij, zoo begon de rechter, nadat de getuige recht over hem voor de tafel plaats had genomen; waart gij tegenwoordig toen uw oom den geest gaf?</p>
<p>- Ja, heer rechter.</p>
<p>- Aan welke oorzaak hebt gij dien plotselingen dood toegeschreven?</p>
<p>- Aan eene beroerte.</p>
<pb n="58"/>
<p>- Hebt gij bij uwen oom, gedurende zijne kortstondige ziekte eenige voorteekenen der hersenberoerte waargenomen?</p>
<p>- Welke voorteekenen bedoelt de heer rechter?</p>
<p>- Bijvoorbeeld: hebt gij uw oom ook hooren klagen van draaingen of duizelingen in het hoofd, van hoofdpijn, van eene zekere verzwakking van het gezicht, of het geheugen?</p>
<p>- Ik heb bij mijnen oom geen enkel dezer teekenen opgemerkt.</p>
<p>- Hebt gij hem ook hooren klagen van eene zekere doofheid of oortuiting......?</p>
<p>- Van tuitingen in het oor? Ja; doch de geneesheer heeft zulks aan de werking der genomene quininepillen toegeschreven, en ons verzekerd dat die last zoude ophouden, zoodra het gebruik van het geneesmiddel werd opgeschorst.</p>
<p>De instructierechter wierp een ondervragenden blik op den gerechtdokter die aan een hoek der tafelzat te lezen.</p>
<p>- Dat is het gewone uitwerksel bij het toedienen der quinine, verzekerde hij, met het hoofd knikkend.</p>
<p>De rechter hernam:</p>
<p>- Hebt gij bij den lijder soms ook andere voorloopende teekenen der hersenberoerte waargenomen, zooals: belemmering der tong in het spreken, verzwakking der lidmaten van de eene zijde des lichaams, diepe onrust, kriewelingen of lichte stuiptrekkingen?</p>
<p>- Niets van dit alles, heer rechter.</p>
<p>- Indien ter Olmen zoo als gij denkt aan eene beroerte gestorven is, begrijpt men bezwaarlijk hoe het komt, dat er zich bij hem geen enkele voorbode dier ziekte heeft opgedaan?</p>
<p>- Voor iemand die vreemd aan de kunst is, valt.
<pb n="59"/>het moeielijk over dergelijke dingen te oordeelen.</p>
<p>- Uwe opmerking is zeer juist; doch laat ons voortgaan: Welke was de meening van mijnheer de Giltburg aangaande den uitslag der ziekte van uwen oom?</p>
<p>- De Giltburg voorzag meer gevaar in den toestand van den lijder, dan de geneesheer; hij scheen een voorgevoel te hebben dat de ziekte geen gunstigen keer zou nemen.</p>
<p>- Heeft hij u bepaald gesproken van zekere complicatie, welke aan de anderdaagsche koorts van ter Olmen, wel eens een anderen keer konde doen nemen?</p>
<p>- De Giltburg vreesde dat zijn geneesheer de ziekte te licht opgaf; hij beweerde dat de schijnbaar onschuldige, anderdaagsche koorts wel somtijds in een harer aanvallen van een zeer gevreesden aard kon worden, en den lijder in een oogenblik ten grave slepen.</p>
<p>- Hij bedoelde hetgeen de franschen eigenlijk <hi rend="i">fievre intermittente pernicieuse</hi>, noemen? Vroeg de rechter zich tot den gerechtsdokter aan den hoek der tafel wendend.</p>
<p>Deze deed een bevestigend teeken met het hoofd.</p>
<p>- De Giltburg, vervolgde de rechter tot de getuige sprekende, kwam herhaalde malen hierop nêer, dat uw oom, wiens toestand volgens de verklaring des dokters geen gevaar opleverde, welligt doodelijk ziek konde worden?</p>
<p>- De Giltburg die mijn oom veel achting toedroeg, toonde zich zeer bezorgd voor hem.</p>
<p>- Is het de Giltburg niet die uw oom, om middernacht, voor hij de meid zoude wekken, drie pillen quinine ingaf?</p>
<p>- Zoo luidde het bevel van den geneesheer.</p>
<p>- Aan welke oorzaak heeft de Giltburg den plotselingen dood uws ooms toegeschreven?</p>
<pb n="60"/>
<p>- Aan eene hersenberoerte; doch de Giltburg is geen geneesheer en kan zich wel bedrogen hebben.</p>
<p>- Men schrijft den dood van ter Olmen aan eene heel andere oorzaak toe, zeide de rechter de getuige scherp beziende.</p>
<p>Zijn blik scheen haar echter niet te ontstellen.</p>
<p>- Aan welke oorzaak? vroeg zij kalm.</p>
<p>- Aan eene vergiftiging.</p>
<p>- Aan eene vergiftiging! riep Clara Greenwijk opspringend. Zij was doodbleek geworden en met bevende stem herhaalde zij.</p>
<p>- Aan eene vergiftiging! Arme oom!</p>
<p>Er was zooveel waarheid in hare houding en in den toon, waarop zij de laatste woorden uitriep, dat de rechter den procureur in het oor fluisterde:</p>
<p>- Neen, dat is geene medeplichtige.</p>
<p>De procureur mompelde dat de vrouwen zeer behendig zijn in het verbergen der waarheid.</p>
<p>Clara Greenwijk weende overvloedige tranen.</p>
<p>- Ach, heer rechter, nokte zij; ontsluier mij dat verschrikkelijk geheim; welke noodlottige vergissing, welke misgreep bracht een vergif op de ziekenkamer?</p>
<p>- Wanneer ik u spreek van vergiftiging, antwoordde de rechter, is het tot hiertoe nog slechts bij veronderstelling die echter zeer veel grond heeft.</p>
<p>- Vergiftigd! weende zij, zonder acht te geven op de woorden des rechters.</p>
<p>Deze hernam:</p>
<p>- Blijf kalm en bedaard, antwoord zonder omwegen en herinner u dat gij den grooten Rechter van hierboven tot getuige hebt opgeroepen; kent gij in uw huis iemand bekwaam tot het begaan eener misdaad?</p>
<pb n="61"/>
<p>- Niemand! herhaalde zij met diepe overtuiging, driemaal achtervolgens.</p>
<p>- Uwe dienstboden?....</p>
<p>- Zijn de eerlijkste lieden,</p>
<p>- Uw geneesheer?</p>
<p>- Heeft in de wereld nooit dan goed gedaan.</p>
<p>- De Giltburg?</p>
<p>- Ach, heer rechter, verdenk hem niet wien de eernaam van ‘de braafste der braven’ toekomt!</p>
<p>Zij had de linker hand op haar hart en stak de rechter naar boven, als wilde zij van daar de bevestiging hebben van hetgene zij zegde.</p>
<p>- Ik beschuldig tot hiertoe niemand, vervolgde de rechter; indien er echter zooals men met grond veronderstelt eene misdaad is gepleegd, hoop ik er wel in te gelukken den dader te ontdekken..... wanneer kwaamt gij in kennis met Bernardin de Giltburg?</p>
<p>- Een paar maanden geleden, antwoordde zij blozend, en trok haar langen, zwarten sluier van edele schaamte voor het aangezicht.</p>
<p>- Het spijt mij, getuige niet te kunnen toelaten met haar sluier het aangezicht te bedekken, sprak de rechter allerbeleefdst.</p>
<p>Het blozend en met tranen bevochtigd wezen der schoone getuige kwam wederom te voorschijn.</p>
<p>- Had de Giltburg uwe hand gevraagd en verkregen? hernam de rechter.</p>
<p>Zij antwoordde met een hoofdknik.</p>
<p>- Gij bemint elkander?</p>
<p>Zij gaf geen antwoord, maar werd eensklaps doodbleek en wederom vlammendrood.</p>
<p>- Heeft uw oom zich later tegen uw huwelijk niet
<pb n="62"/>verzet, omdat hij in de hoofdstad te weten kwam dat uw minnaar volstrekt geen fortuin bezat?</p>
<p>- Dat is de waarheid.</p>
<p>- Heeft uw oom u niet met eene volledige onterving bedreigd, indien gij, zonder zijne toestemming, eenmaal tot dat huwelijk wildet overgaan.</p>
<p>- Ja, en daarop heeft Clara Greenwijk geantwoord, dat hare liefde zwaarder dan geld woog.</p>
<p>Zij sprak deze woorden op een toon van diepe waardigheid.</p>
<p>- Heeft uw minnaar niet beweerd wel een middel te weten om den ouden vrek tot zijn huwelijk niet noodig te hebben?</p>
<p>- Dergelijke uitdrukkingen bezigt Bernardin de Giltburg niet, antwoordde Clara met een gevoel van verontwaardiging; indien hij ooit te verstaan gaf, mijn oom tot het voltrekken van ons huwelijk niet noodig te hebben, bedoelde hij hiermede, dat ik het stellig voornemen had gemaakt, én mijn oom én zijn aanzienlijk vermogen ‘vaarwel’ te zeggen, ten einde de ingeving van mijn hart te volgen.</p>
<p>- Is het aan u of aan een ander dat de Giltburg gezegd heeft, dat hij verzekerd was eenmaal in het bezit te geraken van het vermogen uws ooms, en het dezen eens zou voordoen, hoe men in de schijven moet rammelen? Dat zijn letterlijk zijne woorden.</p>
<p>- Dat is laster! O, heer rechter, geloof niet dat de Giltburg bekwaam is om zich dergelijke uitdrukkingen te veroorlooven; een edel en rechtschapen hart spreekt zoo niet! riep de getuige een dikken traan uit het oog vegend.</p>
<p>- Heeft hij dan ook niet eens te kennen gegeven,
<pb n="63"/>dat uw oom een ziekelijk gestel had, en zich verzekerd mocht houden niet lang meer te leven? Was het niet daags na de terugkomst van mijn heer ter Olmen uit Brussel, dat de Giltburg, vergramd om de verbreking van zijn huwelijk, zulks gezegd heeft?</p>
<p>- Welke lastertaal! nokte Clara, het aangezicht in hare twee handen verbergend; welke boosheid dergelijke woorden te leggen in den mond van een man, die steeds roemen kon op een onberispelijk gedrag!</p>
<p>- Ik geef u geen ongelijk uw minnaar te verdedigen.</p>
<p>- Ik verdedig de onschuld, heer rechter! riep zij de hand op haar hart drukkend.</p>
<p>- Die onschuldige wordt nogtans beticht zich schuldig gemaakt te hebben aan eene vergiftiging, gepleegd op den oom van haar, die eens zijne bruid moest worden.</p>
<p>- Afschuwelijke laster! ach, waarom is Bernardin niet hier om zich te verdedigen? weende zij, en bleef daarna met wijd opengespannen oogleden en koud marmeren wezen den rechter aanstaren.</p>
<p>Zij scheen niet meer te hooren dat deze zijn verhoor voortzette; op geene enkele zijner vragen kreeg hij nog antwoord.</p>
<p>Gedurende eenige minuten bleef zij in dien toestand, door de overspanning der zenuwen ontstaan, als een standbeeld zitten, en kwam met een scherpen gil, waarop een stroom van tranen volgde, tot hare bewustheid weder.</p>
<p>- Getuige bevindt zich in een toestand waarin het moeielijk is het verhoor voort te zetten, sprak de rechter; later zal ik haar ondervragen over eenige punten welke wij nog moeten ophelderen.</p>
<pb n="64"/>
<p>Hare afgelegde getuigenis, door den instructieklerk nauwkeurig in schrift gebracht, werd voorgelezen en door haar onderteekend.</p>
<p>Na het verhoor van Clara Greenwijk nam dat van den knecht van ter Olmen een aanvang.</p>
<p>Een uur voor dat zijn heer den geest gaf, had hij nog eenige oogenblikken op de ziekenkamer vertoefd, doch bij den lijder niets waargenomen waaruit men mocht opmaken dat zijn einde zoo nabij was. Integendeel zijn heer beweerde volstrekt niet meer ziek te zijn, en verzekerde dat hij niet langer dan morgen zich aan de voorschriften des dokters en de nutteloos geworden dieet wilde onderwerpen, en ook morgen zijne gewone bezigheden ging hernemen. Hij was goed gezind, zelfs vrolijk en zegde lachend, terwijl hij zijn hoofd in het kussen drukte:</p>
<p>- Goeden nacht; ik hoop dat alle gezonden zoo goed mogen rusten als oom ter Olmen, die wel op de ziekenkamer ligt en geneesmiddelen moet gebruiken, maar zich zoo gezond bevindt als een visch in het water.</p>
<p>- Dat zegde hij, zoo getuigde de knecht; en sliep vijf minuten later zoo rustig, dat ik waarlijk aan zijne woorden geloof sloeg.</p>
<p>- Waar was op dat oogenblik Bernardin de Giltburg? vroeg de rechter.</p>
<p>- Die zat in een armstoel naast het bed; mijnheer de Giltburg scheen echter minder vertrouwen te hebben in het spoedig herstel van mijnheer ter Olmen; gedurig schudde hij met het hoofd, en fluisterde mij, bij het heengaan in het oor, dat de ziekte hem zeer erg voorkwam en de toekomst weldra zoude bewijzen dat hij zich niet bedroog.</p>
<pb n="65"/>
<p>- Zijt gij ooit in uw leven met de verzorging van zieken belast geweest?</p>
<p>- Tien jaren geleden, was ik ziekenverzorger in een gasthuis.</p>
<p>- Dan moet gij door ondervinding veel geleerd hebben, en beter dan menig ander kunnen oordeelen over het uiterlijke van een zieke.</p>
<p>- Zonder op geneeskundige kennissen aanspraak te durven maken, kwam toch het gevoelen van mijnheer de Giltburg mij wel eenigszins overdreven voor.</p>
<p>- Ik begrijp niet hoe iemand die geen dokter is, volstrekt gevaar wil vinden, waar niemand, zelfs een geneeskundige, geen kwaad ziet; begrijpt gij dat?</p>
<p>- Mij kwam het zonderling voor; ik schreef de meening van mijnheer de Giltburg toe aan een soort van misplaatste eerzucht; er zijn menschen, mijnheer, die een zwak hebben om, waar zich de gelegenheid opdoet, geneeskundige kennissen, die zij niet hebben, ten toon te spreiden.</p>
<p>- Wat was uwe eerste gedachte, toen gij een uur later bij uwen stervenden heer terug kwaamt?</p>
<p>- Dat zou ik bijna niet durven zeggen.</p>
<p>- Dat moet gij zeggen in het belang der waarheid, zeide de rechter met den wijsvinger op de tafel tokkend.</p>
<p>- Het is zoo moeielijk, heer rechter, te weten wat men op zulk verschrikkelijk oogenblik heeft gedacht, sprak de knecht; wat denkt men al niet, wanneer men zijn heer, wien men eene groote genegenheid toedraagt, daar als van een donderslag ziet sterven!</p>
<p>- Ik kom op mijne vraag terug, hernam de rechter gestreng; wat was uw eerste indruk toen gij bij het ziekbed terug kwaamt? Denk aan den afgelegden eed,
<pb n="66"/>denk aan den Oppersten Getuige, wien gij heb aangeroepen! Zeg de waarheid!</p>
<p>- Wel nu, waarom ook zou ik iets verzwijgen? Neen, de waarheid moet er uit, al moest ik dezelve met mijn bloed betalen, sprak de knecht bevend van plotselijke aandoening; ja, heer rechter, mijne eerste gedachte was: ‘de man is vergiftigd!’</p>
<p>- Hebt gij in uw gasthuis ooit vergiftigde lijders verzorgd?</p>
<p>- Meer dan eens; ook ben ik wel zeker dat ik mij niet bedrieg; ja, mijn oude heer is van een vlug vergif gestorven, daar verwed ik mijn hoofd onder.</p>
<p>- Verdenkt gij iemand die misdaad gepleegd te hebben?</p>
<p>- De gedachte dat die heer, welke zich op de modelhoeve, zoo als men zegt, bezig houdt met allerlei zonderlinge dingen, uit planten en bloemen te trekken, de gedachte dat die heer niet vreemd is aan den dood van ter Olmen, verlaat mij geen oogenblik..... De goede God vergeve het mij, indien ik een onplichtige beschuldig; maar toch is het niet in mijne macht die verdenking uit mijn hoofd te verdrijven.</p>
<p>- Hebt gij nog andere verklaringen te doen?</p>
<p>- Ik heb alles gezegd; God geve dat ik niet te veel gezegd heb.</p>
<p>- Het zou uw geweten bezwaren, indien gij uwe verklaringen minder openhartig hadt afgelegd.</p>
<p>Nadat de knecht buiten de kamer en de keukenmeid was binnen gebracht, begon het verhoor van een anderen getuige.</p>
<p>De verklaringen der oude Martha kwamen nagenoeg op hetzelfde neêr als die van den knecht en van den geneesheer.</p>
<pb n="67"/>
<p>Toen de rechter haar de vraag deed:</p>
<p>- Kent gij den schuldige?</p>
<p>- Den schuldige! herhaalde zij recht staande; er viel haar bijna eene belangrijke verklaring uit den mond; doch zich eensklaps bedenkend, voegde zij er bij: zou ik op die vraag wel durven antwoorden?</p>
<p>- Ongetwijfeld; wien verdenkt gij de misdaad gepleegd te hebben?</p>
<p>- Het is misschien een booze duivel, die het mij inblaast; doch zonder het te willen, hoor ik van den morgen tot den avond, den naam van mijnheer de Giltburg in mijne ooren tuiten.</p>
<p>- Denkt gij dat die vreemde heer bekwaam is tot het plegen eener zoo gruwelijke misdaad?</p>
<p>- Indien het een booze duivel is die mij dit ingeeft, is het wel ongelukkig voor mijn heer de Giltburg; doch zoo dikwijls ik de deur voor hem opende, kwam het mij voor, dat er een mensch binnen trad, wien men niet moest vertrouwen.</p>
<p>- Kent gij de vrouw, die voorbijzijnden nacht, zich op het kerkhof bevond, en het geheim der gepleegde misdaad bekend maakte aan den burgemeester?</p>
<p>- Neen; doch ook mij verscheen eenige dagen geleden des avonds, toen ik eene boodschap in het dorp deed, eene arme, onbekende vrouw; is het dezelfde? Zij had een paar korven met koopwaren bij zich en vroeg, of ik iets wilde koopen. In de veronderstelling dat zij geene aalmoes zoude weigeren, stak ik haar een koperstuk in de hand, zeggende dat zij een ‘onze Vader’ zoude bidden voor den armen ter Olmen.</p>
<p>- Wie zou niet bidden voor den man, die zoo ongelukkig van deze wereld scheidde? sprak de vrouw.</p>
<pb n="68"/>
<p>- Ongelukkig! wat meent gij? vroeg ik.</p>
<p>- Is het dan niet ongelukkig, voer zij voort; zoo wreedaardig vermoord te worden?</p>
<p>- Zwijg, wie heeft u dat gezegd?</p>
<p>Zij wees met den vinger naar boven, en vroeg of ik vergat dat er een God is.</p>
<p>- Ongelukkige, weet gij wel dat gij daar iemand van een moord beschuldigt?</p>
<p>- Dewijl gij allen, huisgenoten, aan uwen plicht te kort blijft, neem ik het op mij den schuldige aan te wijzen.</p>
<p>- Wie zijt gij? Wie heeft u gezegd wat er op de slaapkamer bij ter Olmen gebeurde? Zou daar een moord gepleegd zijn?</p>
<p>Zij liet mijne vraag onbeantwoord, en sprak:</p>
<p>- De misdaad moet gestraft worden..... de doode moet uit zijn graf opstaan!</p>
<p>- Dat zal gebeuren, sprak de rechter; er is echter nog een getuige; hij kome binnen.</p>
<p>De dorppastoor verscheen.</p>
<p>Toen hij de ziekenkamer binnen trad, zoo luidde zijne getuigenis; had ter Olmen reeds den geest gegeven; zijne nicht ten prooi aan de diepste droefheid, lag weenend op het lijk.</p>
<p>De twee dienstboden, die steeds den welverdienden naam van eerlijke lieden hadden, stonden elk in een hoek der kamer luid te schreien.</p>
<p>- Kent gij Clara Greenwijk? vroeg de rechter.</p>
<p>- Ik ken haar van toen zij een kind was; onder mijne leiding is zij opgegroeid, was het antwoord.</p>
<p>- Kunt gij ons eenige inlichtingen geven aangaande haar karakter en hare neigingen?</p>
<pb n="69"/>
<p>- Ik weet niets dan goed van haar.</p>
<p>- Er zijn vrouwen, welke onder den dekmantel van oprechtheid, de afschuwelijkste hartstochten weten te verbergen; is Clara Greenwijk eene van die vrouwen, welke men bij deze soort moet rangschikken?</p>
<p>- Clara Greenwijk is onbekwaam tot huichelarij, sprak de pastoor op een plechtigen toon; Clara is het toonbeeld der vrouwen; ja, meer dan eens heb ik bij mij zelven gevraagd, of het geen engel is!</p>
<p>- Hebt gij gezien dat de dokter het doosje met geneesmiddelen, hetwelk op de nachttafel stond, verzegelde.</p>
<p>- Ik heb gezien dat het doosje het volgend opschrift droeg: ‘twintig pillen, er drie van te gebruiken om de drie uren’ ook heb ik gezien dat de dokter hetzelve met lak verzegelde.</p>
<p>- Is uw dorpdoctor een vertrouwd man?</p>
<p>- Niet alleen een vertrouwd man, maar ook een man van diepe kennissen en erkende ondervinding.</p>
<p>- Wij ontmoeten tot hiertoe niets dan deugdzame menschen, fluisterde de rechter den procureur des Konings in het oor.</p>
<p>- Toch is de misdadiger reeds gevonden.</p>
<p>- Kent gij Bernardin de Giltburg?</p>
<p>- Ik ken hem van aanzien, antwoordde de priester.</p>
<p>- Weet gij goed of kwaad van hem?</p>
<p>- Dat hij nooit een voet in de kerk heeft gezet, sedert al den tijd, dat hij op de modelhoeve verblijft, is zijne zaak; dat hij persoonlijk, zoo als men mij heeft verzekerd, alle godsdienst verstoot, hierin wil ik hem volkomen vrij laten; doch dat de Giltburg hier, in mijn eenvoudig en braaf dorp,
<pb n="70"/>bekeerlingen poogt te maken, heeft mij meer dan eens bedroefd.</p>
<p>- Bekeerlingen! Zegt gij niet dat de Giltburg alle godsdienst verstoot?</p>
<p>- Alle godsdienst; daarbij loochent hij het bestaan der godheid en der ziel, en neemt elke gelegenheid waar, om in het geheim, zijne afschuwelijke grondstellingen in het beperkte brein van den eenvoudigen dorpeling te doen overgaan. Hoe hij echter denkt over de wetten der zamenleving is mij onbekend.</p>
<p>- Heeft men u ooit verhaald dat de Giltburg zich op de modelhoeve, met scheikunde bezig houdt?</p>
<p>- Ja, doch nooit in mijn leven heb ik den voet op de modelhoeve gezet.</p>
<p>- Kerels die noch aan God, noch aan ziel gelooven, en alles doen eindigen met den laatsten snak die uit de borst van den stervende opstijgt, moeten tot alles bekwaam zijn, sprak de rechter; dat men op staanden voet Bernardin de Giltburg aanhoude en voor ons brenge!</p>
<p>De procureur des Konings was van gevoelen dat het voorzichtiger was eerst tot de lijkopening over te gaan, en het mandaat van aanhouding slechts af te geven, wanneer er volgens het verslag van den gerechtsdokter, daartoe voldoende beweegredenen zouden bevonden worden.</p>
<p>De instructierechter vond er geen bezwaar in de meening van zijn collega aan te kleven; echter vond hij geraden de modelhoeve door twee gendarmen te doen bewaken, ten einde aan de Giltburg de gelegenheid niet te geven, aan het gerecht te ontsnappen. Ook beval hij dat niemand der reeds verhoorde getuigen
<pb n="71"/>het huis van den burgemeester zoude verlaten en geen ander persoon er mocht binnen treden.</p>
<p>Daarop legde de expertdokter den eed af, dat hij de lijkopening zoude doen in eer en geweten en op de volgende vragen antwoorden:</p>
<p>‘Is ter Olmen aan eene hersenberoerte gestorven? Is hij een natuurlijken of geweldadigen dood gestorven?</p>
<p>‘Is er vergif aanwezig in de levensorganen van den overledene?</p>
<p>Welke is de hoeveelheid en de aard van het bevonden vergif?</p>
<p>‘Hoeveel tijd kan er verloopen zijn, tusschen het toedienen van het vergif en den dood?</p>
<p>Moest de dood een noodzakelijk gevolg zijn van het genomen vergif?</p>
<p>Kan de dood van ter Olmen aan een zelfmoord worden toegeschreven?’</p>
<p>Volgen wij nu den gerechtsdokter naar het kerkhof hetwelk zich op eenige schreden van de woning des burgemeesters bevindt.</p>
<p>De veldwachter, twee gendarmen, de grafmaker, de heeren van het gerecht en de burgemeester vergezellen ons naar het doodenveld.</p>
<p>Het is niet ver van middernacht; het is pikdonker; de dakleien van het kerkdak klapperen gelijk de tanden van een menschengeraamte; de menigvuldige houten kruisen op de graven steken bij elken rukwind hunne versletene armen zuchtend om hoog, of laten dezelve, als moedelooze schildwachten naar beneden vallen Boven in den toren buldert, raast en tiert de wind, dan grof gelijk een verafzijnde donder, dan fijn en scherp gelijk kinderstemmen die weenen achter het lijk van vader of moeder. Het is bijna alsof er honderde
<pb n="72"/>menschen binnen in den toren staan te roepen en te schreeuwen en naar buiten willen, doch door den wind, die de galmgaten binnen dringt, worden terug gedreven.</p>
<p>Het is een recht akelige nacht.</p>
<p>- Hier is het graf van ter Olmen, zegt de oude grafmaker zijne spa, die voor allen den laatsten kuil graaft en wellicht aan hem zelven, door eene vriendenhand, weldra dezelfde dienst bewijst, op een grafheuvel plaatsend.</p>
<p>De gerechtsdokter nam de brandende lantaarn uit de hand van den veldwachter en ging lichtend rondom het graf.</p>
<p>- Begin maar te graven, beval hij.</p>
<p>De grafmaker stak de zoden weg, en groef boven de kist, tot een wijden kuil, den grond uit.</p>
<p>De gerechtsdokter mengde eenige handvollen van een grijsachtig poeder in een emmer water en sprenkelde dat in den gegraven kuil.</p>
<p>Er steeg een scherpe reuk omhoog; de omstanders hielden de hand voor het aangezicht en riepen dat hun de lijkstank in den neus drong.</p>
<p>- Dat is de reuk van den chloorkalk, zei de gerechtsdokter; men gebruikt die scheikundige toebereiding, ten einde de opstijgende, verpestende dampen onschadelijk te maken.</p>
<p>Toen de lijkkist door de hand des doodgravers was bloot gelegd, goot men op nieuw eene zekere hoeveelheid chloorkalk in den huil; waarna de ontgraving werd voortgezet.</p>
<p>Weldra stond de kist op de zoden van het kerkhof naast den gegraven kuil.</p>
<p>Ja, de vrouw die voorbijzijnden nacht zoo geheimzinnig in een hoek tegen den muur der kerk met den
<pb n="73"/>burgemeester in gesprek was, had het voorzegd: ‘de doode moest nog uit zijn graf opstaan!’</p>
<p>- Kan de lijkopening hier onder den blooten hemel plaats hebben? vroeg de burgemeester.</p>
<p>- Volstrekt niet! antwoordden rechter, procureur en gerechtsdokter bijna terzelfder tijd.</p>
<p>- Waar vinden wij eene geschikte plaats voor dat zonderling werk? hernam de burgemeester, is bevreesd, of men soms ook voorstelde het ontgraven lijk in zijn eigen huis te dragen.</p>
<p>- Waar is hier de dorpschool? vroeg de rechter.</p>
<p>- Hier voor u, tegen den kerkmuur.</p>
<p>- Met de schoolbanken op zij te schuiven, zullen wij daar eene geschikte plaats vinden, meende de gerechtsdokter; voor dat de kinderen morgen ter school komen, kunt gij alles doen opzuiveren.</p>
<p>De school werd geopend en de kist er binnen gedragen.</p>
<p>De schroeven werden losgedraaid en het deksel er afgenomen; er ging een doffe kreet van schrik en afgrijzen uit den groep, toen iedereen bij het flauw lantaarnlicht een blik wierp op het lijk.</p>
<p>De gerechtsdokter besprenkelde het met eene sterke oplossing van chloorkalk, paste daarna eenige schoolbanken tegen elkander, waarop het uit de kist getilde lijk, werd nedergelegd.</p>
<p>- Dat is immers het lijk dat wij hebben moeten? vroeg de geneesheer; wie uwer heeft ter Olmen gekend?</p>
<p>Achter den zakdoek, die allen voor den mond en de neusgaten hadden, antwoordden burgemeester, veldwachter en grafmaker:</p>
<p>- Ja, ja, dat is het lijk van ter Olmen; het is niet mogelijk zich te vergissen.</p>
<pb n="74"/>
<p>- De man is nog zoo kennelijk als op den dag van zijnen dood, merkte de burgemeester aan.</p>
<p>- Welk eene zonderlinge uitdrukking in de wezenstrekken! zeide de procureur; het is bijna alsof er een spottenden grijnslach op het wezen was afgeprent?</p>
<p>- Misschien vinden wij daarvan de reden in het genomen vergif, fluisterde de geneesheer hem in het oor; er bestaan vergiften, welke bij hunne vlugge werking aan de gelaatspieren somtijds die vreemde uitdrukkingen geven.</p>
<p>De gerechtsdokter legde op een hoek der tegen een geschovene banken, papier en potlood gereed, ten einde bij elke waarneming, de noodige aanteekening te maken, opende toen zijn aangebracht kistje en haalde er al de werktuigen uit welke hij, tot het voltrekken der lijkopening konde noodig hebben. De banken lagen bedekt met groote en kleine messen, scharen, zagen, tangen en haken; er kwamen zelfs een beitel en een hamer uit het kistje te voorschijn.</p>
<p>- Is de ontbinding reeds ver gevorderd? vroeg de instructierechter, terwijl hij mond en neus met zijn zakdoek dichtstopte en het hoofd omkeerde.</p>
<p>- Niet zoo ver dan ik zulks verwachtte, antwoordde de geneesheer zijne aanteekeningen beginnend; toch hebben de wormen reeds met hun werk een aanvang genomen.</p>
<p>- Afschuwelijk! klonk het rond den doode.</p>
<p>De geneesheer scheen den algemeenen uitroep niet te hooren; hij had een dezer walgelijke insecten aan de punt van een mes, en beschouwde het oplettend bij het licht der lantaarn.</p>
<p>Daarna sprak hij:</p>
<pb n="75"/>
<p>- Er bestaan misschien nog twintig andere soorten van wormen die niets anders te doen hebben, dan........ hij maakte aanteekeningen met zijn potlood, en voegde er schrijvend bij: dan ons allen, groote en kleine kinderen, groote en kleine apen bedelaars en koningen op te eten.</p>
<p>Dit zeggende, trok hij de oogleden van het lijk van elkander, en wees met de punt van zijn mes, naar de wijd uitgezette oogappels.</p>
<p>- Afschuwelijk! klonk het op nieuw in de dorpschool, toen iedereen meende dat de doode met zijne verdoofde oogen hem aankeek.</p>
<p>- Indien ik mij niet bedrieg, zullen wij later het verschijnsel dier uitgezette oogappels, met den grijnslach in de wezenstrekken en de werking van zeker vergif in verband brengen, mompelde de dokter.</p>
<p>Hij nam een klein, scherpsnijdend mes van de bank en sneed een lang, diep kruis over de schedelhuid, trok dezelve met eene ijzeren tang naar beneden, en begon daarna met eene fijne handzaag de hersenpan kringswijze door te zagen. Het gekras der zaag scheen een onaangenamen indruk op de omstanders te maken; de meesten gingen zuchtend achteruit en bleven zwijgend in de donkere hoeken der school het werk van den dokter staan afkijken. Na eenige lichte slagen met de hamer en beitel op de niet doorgezaagde deelen, haalde hij de hersenen uit den schedel en legde die op de bank; hij maakte eenige aanteekeningen met zijn potlood over den anatomischen toestand van het orgaan, en sneed hetzelve daarna met een lang mes tot fijne sneden voorzichtig vaneen.</p>
<p>- Geene scheuring van het orgaan, geene uitstorting
<pb n="76"/>van bloed; maar wel verstopping der bloedvaten over geheel de oppervlakte der hersenvliezen; de <hi rend="i">nodus encephali</hi> schijnt de zetel te zijn van eene bloedstorting, mompelde hij; neen, die man is niet aan eene hersenberoerte overleden.</p>
<p>- Is dat stellig aan te nemen? vroegen de procureur en de instructierechter.</p>
<p>- Voor mij blijft er geen twijfel over, antwoordde de geneesheer, terwijl hij de doorkerfde hersenen in de kist nêerlegde.</p>
<p>Toen hij met een lange, ovaalvormige insnede de buik - en de borstholte opende, kwam er op nieuw een benauwd gesteen van afgrijzen uit de donkere hoeken van het schoollokaal; de veldwachter viel van onsteltenis in onmacht en werd naar buiten gedragen.</p>
<p>De gerechtsdokter was zoo verdiept in zijne anatomisch onderzoek, zijn werk scheen voor hem zoo veel aantrekkelijkheid te hebben, dat hij het gedruisch van den vallenden veldwachter niet eens opmerkte. Hij sprenkelde een halven emmer chloorkalk over de blootgelegde buik- en borstholte, en haalde toen het hart en de longen uit het lijk.</p>
<p>- Bevindt gij die organen in hunnen natuurlijken toestand? vroeg de procureur uit den versten hoek van het schoollokaal.</p>
<p>De gerechtsdokter onderzocht het hart en mompelde:</p>
<p>- Het hart is slap en week, en met zijn mes eene insnede tot in deszelfs holten makende, voegde hij er bij: opgepropt met zwart en vloeiend bloed.</p>
<p>- Wat beduidt dat? klonk het uit den hoek achter de schoolbanken.</p>
<p>- Wanneer ik al mijne anatomische waarnemingen
<pb n="77"/>met elkander in verband heb gebracht, zal ik u mijne meening mededeelen; elk orgaan op zich zelf genomen, levert dikwijls weinige bewijzen op; men oordeelt volgens het geheel der waarnemingen eener lijkopening.</p>
<p>- Ja, dat begrijp ik; dokter, welk is de toestand der longen.</p>
<p>- Donkerrood, zwartachtig, bij de drukking niet knetterend, de organen zijn overladen met bloed, zeide hij, terwijl zijn mes er door heen drong.</p>
<p>Daarna legde hij hart en longen in de borstholte terug.</p>
<p>- De voorname kenteekenen zult gij wellicht in de maag en in het darmkanaal aantreffen, kwam de instructierechter hem in het oor fluisteren; het is toch in die organen dat het vergif moet berusten; in het darmkanaal moet men eene ontzettende ontsteking aantreffen?</p>
<p>- Ja, wanneer de dood veroorzaakt werd door een delfstoffelijk vergif; neen, wanneer de doodende stof uit het plantenrijk voortkomt.</p>
<p>- Hoe zonderling! zei de rechter.</p>
<p>- Wanneer een vergif van de laatste soort 's menschen lichaam binnendringt, neemt men waar, dat het oorspronkelijk zijne doodelijke werking doet op de hersenen en het rugmerg, welke weldra in eene soort van werkeloosheid en verlamming geraken en natuurlijk den dood voor gevolg hebben.</p>
<p>Hij opende de maag en goot eene groote hoeveelheid bruinachtig, slijmerig vocht dat dezelve bevatte, in een pot opzettelijk daartoe aangebracht.</p>
<p>Daarna doorzocht hij het darmkanaal, doorkerfde lever, milt en nieren, doch, vond nergens het minste spoor van ontsteking.</p>
<pb n="78"/>
<p>- Geen spoor van vergif? vroegen de procureur en de instructierechter verwonderd.</p>
<p>- Het vergif kan niet dan door eene scheikundige ontleding ontdekt worden, antwoordde de dokter; ik zegde u daar, dat er geen spoor van ontsteking te vinden was; en geen wonder: de voornaamste anatomische gebreken veroorzaakt door de kracht van een planten-vergif, (en indien ik mij niet bedrieg, is zulks hier het geval) zijn eigenlijk het gevolg van deszelfs werking op het zenuwgestel of liever op een gedeelte der hersenen, namelijk het <hi rend="i">nodus encephali.</hi></p>
<p>De dokter legde de uitgehaalde organen op hunne plaats terug en maakte met naald en draad de buik- en borstholte weder dicht.</p>
<p>Daarna werd het lijk opgetild, en wêer teruggelegd in de kist, en het deksel met de schroeven vast gedraaid.</p>
<p>- Kunnen wij de kist wêer in het graf terugzetten? vroeg de grafmaker.</p>
<p>- Een oogenblik, sprak de gerechtsdokter.</p>
<p>Hij bond aan het hoofd- en voeteneinde eene koord rondom de kist, en liet gesmolten lak druppen op de knoopen, welke hij verzegelde.</p>
<p>Daarna haalde hij uit zijn kistje een stuk kalfsblaas, bond die over den pot, welke den inhoud der maag bevatte, en verzegelde denzelven, even als de lijkkist.</p>
<p>- Grafmaker, mijn werk is afgedaan, sprak hij; zet de kist wêer in het graf; doch draag zorg de zegels niet te schaden.</p>
<p>De grafmaker zag hem vragend aan.</p>
<p>- Indien het eens gebeurde dat er later eene tweede ontgraving moest plaats hebben, is het volstrekt noo-<pb n="79"/>dig dat het lijk juist in dien toestand, waarin het thans wordt begraven, ook wordt terug gevonden.</p>
<p>Terwijl de doodgraver, geholpen door burgemeester en gendarmen de kist wegdroeg, had de gerechtsdokter met de heeren der rechtbank het volgend gesprek:</p>
<p>- Dokter, kunt gij ons den hoofdzakelijken uitslag der lijkopening mededeelen? vroeg de rechter.</p>
<p>- Op eenige der voorgestelde vragen van het requisitorium kan ik u nu reeds antwoorden; wat mij nu nog onbekend is, zal u door de scheikundige ontleding der stoffen in de maag gevonden, worden opgehelderd.</p>
<p>- Hier is het requisitorium, zei de klerk; hij las: is ter Olmen aan eene hersen-beroerte gestorven?</p>
<p>- Neen, luidde het antwoord van den dokter.</p>
<p>- Is hij eenen natuurlijken of gewelddadigen dood gestorven?</p>
<p>- Wat ik bij de lijkopening gezien heb, doet mij veronderstellen dat zijn dood aan eene misdaad moet worden toegeschreven.</p>
<p>- Is er vergif aanwezig in de levensorganen van den overledene?</p>
<p>- Dat valt bijna niet te betwijfelen.</p>
<p>- Welk is de hoeveelheid en de aard van het gevonden vergif?</p>
<p>- Over de hoeveelheid valt tot hiertoe moeielijk te oordeelen; dat is het werk van den scheikundige.</p>
<p>- Kent gij den naam van het vergif? vroeg de procureur haastig.</p>
<p>- Dat wij hier met een vergif uit het plantenrijk te doen hebben, lijdt bijna geen twijfel.....</p>
<pb n="80"/>
<p>- Maar de naam van het vergif, dokter? onderbrak de ongeduldige procureur.</p>
<p>- Dat is eene moeielijke vraag, antwoordde de geneesheer, aarzelend; nog eens in mijn leven deed ik de lijkopening van iemand die vergiftigd was, met de vlugge bestanddeelen der nachtschade...</p>
<p>- Der nachtschade?</p>
<p>- Der <hi rend="i">atropa belladona</hi>, en ik moet bekennen, dat het resultaat der bedoelde lijkopening en dat van heden, bijna letterlijk hetzelfde is.</p>
<p>- Bevat de <hi rend="i">atropa belladona</hi> een vlug vergift?</p>
<p>- Hare groote, zwarte bessen zijn uitermate vergiftig.</p>
<p>De klerk las de vragen van het requisitorium voort:</p>
<p>- Hoeveel tijd kan er verloopen zijn tusschen het toedienen van het vergif en den dood?</p>
<p>- Dat hangt af van de hoeveelheid vergif; de werking slechts van eenige greinen is zoo vlug, dat de dood in minder dan een kwartier uurs kan plaats hebben.</p>
<p>- Moest de dood noodzakelijk het gevolg zijn van het genomen vergif?</p>
<p>- Indien er in de maag zoo veel vergif aanwezig is, als ik met recht mag veronderstellen, was de dood onvermijdelijk?</p>
<p>- Kan de dood van ter Olmen aan een zelfmoord worden toegeschreven?</p>
<p>- Deze vraag kan bezwaarlijk door den gerechtsdokter worden opgelost.</p>
<p>- Dokter, ga nu over tot de scheikundige ontleding der maagstoffen; dewijl er op de modelhoeve een laboratorium bestaat, zult gij daar wellicht alles vinden wat gij tot uwe bewerking noodig mocht hebben; het opmaken van uw verslag kan binnen eenige dagen
<pb n="81"/>plaats hebben; voor het oogenblik zijn wij genoegzaam ingelicht, om tot de aanhouding van Bernardin de Giltburg over te gaan.</p>
<p>Onmiddelijk begaf zich het gerecht naar de modelhoeve, eenige minuten gaans van het dorp gelegen.</p>
<p>Van de twee gendarmen, welke op het bevel van den procureur des Konings het huis sedert eenige uren bewaakt hadden, vernam men dat heel den nacht, zoo binnen als buiten 's huis, alles doodstil was gebleven, en de heeren zich konden verzekerd houden, dat Bernardin de Giltburg, wien zij des avonds huiswaarts hadden zien keeren, zich op de hoeve bevond.</p>
<p>Het was ongeveer vier ure des morgens, en de lucht pikdonker.</p>
<p>Na eenige minuten op de voordeur te hebben geklopt, zag men licht schemeren in de keuken; een der knechten kwam de deur openen.</p>
<p>- Is mijnheer de Giltburg hier? vroeg een gendarm.</p>
<p>- Zeker is die hier, antwoordde de knecht verbaasd opziende naar den burgemeester, de gerechtsheeren, gendarmen en veldwachter die aan de deur stonden.</p>
<p>- Waar is hij? Breng ons naar zijne slaapkamer, gebood een gendarm.</p>
<p>- Volg mij dan naar boven; de slaapkamer is langs achter.</p>
<p>Hij klom een engen trap op, ging een paar kleine gangen door en kwam eindelijk aan de slaapkamer van mijnheer de Giltburg.</p>
<p>- Daar is zijne kamer, zeide de knecht; de deur staat open.</p>
<p>Ja, de deur stond open even als het venster; het bed was ledig, en Bernardin was er niet.</p>
<pb n="82"/>
<p>Er hing buiten tegen den muur een stevig touw, dat aan het venster der slaapkamer was vastgemaakt en tot op den grond nederdaalde. Had de Giltburg zich langs dat touw naar beneden gelaten, en was hij zoo, begunstigd door de duisternis, langs den tuin ontvlucht? Hoe was hij echter daarin gelukt, zonder door de gendarmen, die beweerden den aangewezen post geen oogenblik te hebben verlaten, gezien te worden?</p>
<p>De knecht der modelhoeve vond het zonderling, dat mijnheer de Giltburg voor de eerste maal, sedert hij daar verbleef, des nachts afwezig was; doch hij was volstrekt niet verwonderd dat hij het had gewaagd langs dat touw, zich uit dat hooge venster naar beneden te laten, en dat hij, wat nog moeielijker was, aan de overzijde van de diepe, breede gracht, die de hoeve omringde, was geraakt.</p>
<p>- Waarom verwondert u dat niet? vroeg een der gendarmen slecht gezind.</p>
<p>- Omdat mijnheer de Giltburg honderde kunsten kent waarvan niemand hier een woord verstaat. Hij springt over sloten en hagen zoo breed, zoo hoog dat et niemand aan durft denken, hem na te springen. Hij is behendiger dan de beroemdste clown uit een paardenspel en even sterk als de reuzen uit de kermistent. Ik heb dikwijls bij mij zelven gevraagd, of die man niet hier of daar professor van gijmnastische oefeningen was geweest.</p>
<p>- Hij moge een clown, een hercules, of een professor van gijmnastische oefeningen geweest zijn, maar toch beweer ik dat, indien hij dezen nacht hier in huis was, hij er zich nog moet bevinden, sprak de gendarm, die het niet kon kroppen dat de man, wien hij moest bewaken, ontsnapt was.</p>
<pb n="83"/>
<p>- Ik kan u stellig verzekeren dat hij zich op het gewoon uur te bed heeft begeven, zeide de knecht.</p>
<p>- Wellicht heeft hij het huis niet verlaten, meende de veldwachter; en hangt dat touw daar slechts tegen den muur om ons te misleiden.</p>
<p>- Heeft hij soms ook iets bedreven, en kwaamt gij om hem aan te houden? vroeg de knecht.</p>
<p>- Ja, om hem aan te houden, fluisterde de veldwachter.</p>
<p>- Hij is de man niet, om u daartoe den tijd te geven, hernam de knecht half lachend.</p>
<p>- Hoe kon hij daarvan onderricht zijn? sprak een der gendarmen; maar vooral hoe kon hij ontvluchten uit een huis, dat men zoo gemakkelijk kan bewaken? Hij is toch geen heksenmeester?</p>
<p>- Roep dat niet te hard, lachte de knecht; ik voor mij ben stellig zeker dat hij iets meer kan en weet dan een ander; en dat zoudt gij allen met mij instemmen, indien gij hem hier beneden in zijn werkhuis zaagt branden, stoken en koken; uit een nietig plantje, uit een handvol bloemen of uit een paar pijpen tabak, drankjes zaagt bereiden, waarvan een enkele droppel voldoende is om een mensch oogenblikkelijk naar de andere wereld te helpen.</p>
<p>De burgemeester kwam op de slaapkamer vragen, of de bevelen der heeren van het gerecht reeds ten uitvoor waren gebracht.</p>
<p>- Of is hij weg? voegde hij er bij, toen hij de bedrukte houding der gendarmen opmerkte.</p>
<p>- Het schijnt dat hij langs het venster ontvlucht is; hier hangt het touw, zei de veldwachter.</p>
<p>- Ontvlucht! riep de burgemeester door het geopend venster, tot de heeren van het gerecht, die ongeduldig
<pb n="84"/>op den hoek van het huis stonden te wachten.</p>
<p>- Ontvlucht! klonk het beneden aan den hoek van het huis.</p>
<p>- Heel de woning, stallen, schuur, laboratorium, in een woord van het eerste tot het laatste hoekje moeten terstond worden afgezocht! beval de procureur des Konings.</p>
<p>Doch waar men zocht, er was nergens het minste spoor te vinden van Bernardin de Giltburg.</p>
<p>- Moet men nu nog vragen wie de schuldige is? sprak de instructierechter.</p>
<p>De eigenaar der hoeve verscheen voor de heeren van het gerecht en verklaarde, dat zijn vriend de Giltburg, den vorigen avond omstreeks negen ure, huiswaarts was gekeerd, en zich, een uur later, volgens gewoonte, naar bed had begeven.</p>
<p>- Er bevindt zich op de modelhoeve een klein laboratorium, zeide de procureur des Konings; heb de goedheid ons daar heen te geleiden.</p>
<p>- De heeren gelieven mij maar te volgen, antwoordde de eigenaar der hoeve, en bracht hen in een tamelijk ruim vertrek aan den achterkant der woning. Er stonden daar op een fornuis een groote en een kleine distilleerhelm, en op tafels langs den muur, groote en kleine flesschen met lange, glazen pijpen aan elkander verbonden, weegschalen, vochtmeters, bokalen met allerhande reactiven, en verder alles wat er in het laboratorium van een scheikundige benoodigd is.</p>
<p>- Bernardin de Giltburg hield zich veel met scheikunde bezig, dat is bekend, sprak de instructierechter tot den eigenaar; weet gij waarop hij zich vooral toelegde?</p>
<pb n="85"/>
<p>- Vooral op studiën, welke met landbouwkundige vraagpunten in verband staan; onder andere heeft hij langen tijd gezocht naar zekere bestanddeelen, die hij meende in den veenturf vervat te zijn, en naar een soort van heizand, hetwelk het best geschikt zoude wezen tot het vervaardigen van glaswerk; ook hield hij zich, deze laatste dagen, druk bezig met het vervaardigen en ontleden van zekere meststoffen.</p>
<p>- Men zegt dat hij een liefhebber was in het toebereiden van allerlei vergiften?</p>
<p>- De Giltburg was veeltijds alleen in het laboratorium; zonder vergiftige toebereidselen zoude een scheikundige toch al weinig uitzetten; er staan hier fleschjes die morphine, strychnine, digitaline, nicotine, pruissisch zuur, delphine, rattenkruid, fosfoor, kwik, vitriool en meer andere bevatten.</p>
<p>De heeren zochten het laboratorium en daarna het geheele huis rond, doch vonden niet wat zij zoo gaarne hadden gevonden, namelijk: de nachtschade.</p>
<p>- De gerechtsdokter die ons vergezelt, wilde gaarne in het belang der Justicie, eenige scheikundige bewerkingen verrichten, hebt gij er iets tegen dat wij een oogenblik van uw laboratorium gebruik maken? vroeg de rechter.</p>
<p>- Mijnheer kan naar goedvinden over alles beschikken, luidde het antwoord.</p>
<p>Een half uur later brandde het vuur in een der fornuizen. Hier deed de dokter in een waterbad de stoffen uit de maag van het lijk mede gebracht, uitdampen; daar kookte hij wijngeest; ginder maakte hij een zijgdoek gereed ten einde het doorgezegen vocht bij middel van een <hi rend="i">reactif</hi> te doen zinken.</p>
<p>Na een uur lang gewerkt te hebben, riep hij eensklap met-zelfvoldoening uit:</p>
<pb n="86"/>
<p>- Juist zoo als ik gedacht heb! ja, die stoffen in de maag bevonden, bevatten wel stellig de vlugge bestanddeelen der nachtschade.</p>
<p>- Hoe groot schat gij de hoeveelheid? vroeg de procureur des Konings.</p>
<p>- Groot genoeg om eene halve buurt te vergiftigen..., gaarne zag ik echter dat de ontleding der overblijvende maagstoffen door een tweeden scheikundige gedaan werd.</p>
<p>- Hebt gij dan eenigen twijfel aangaande uwe scheikundige bewerking?</p>
<p>- Neen, doch dewijl ik wel voorzie dat heel het rechtsgeding slechts op eene enkele spil, namelijk het bestaan of niet bestaan van vergiftige zelfstandigheden zal draaien, wilde ik voorstellen de ontleding der overblijvende stoffen aan het onderzoek van een tweeden deskundige te onderwerpen.</p>
<p>- Wij vinden uw voorstel zeer redelijk en voorzichtig, meenden de heeren des rechtbanks.</p>
<p>De pot met slijmerig, bruinachtig vocht in de maag van het lijk bevonden, werd op nieuw gesloten en verzegeld; men zou denzelven opzenden naar de hoofdstad, waar een scheikundige, die zich uitsluitend met het vak bezig hield, met het tweede onderzoek zoude belast worden.</p>
<p>- Dewijl de voornaamste getuigen in de zaak verhoord zijn, wilde ik u voorstellen onmiddelijk te vertrekken, sprak de procureur des Konings uiterst slecht gezind om de ontsnapping van den betichte.</p>
<p>- Het verhoor van eenige getuigen van minder aangelegenheid, konde zeer geschikt in zijn kabinet plaats hebben, meende zijn confrater, de instructie-<pb n="87"/>rechter, die nooit in zijn leven zoo mismoedig van eene rechterlijke reis naar huis terug zou keeren. Ook de brigade gendarmen verliet zoo neêrslachtig, zoo mistroostig het dorp, alsof zij recht van den vijand kwam, die haar geducht had afgeklopt.</p>
<p>Er was geene halve maand verloopen, of de procureur des Konings ontving van Bernardin de Giltburg een brief van den volgenden inhoud:</p>
<q rend="bq">‘<hi rend="i">Mijnheer de procureur des Konings</hi>,</q>
<p>Ten einde aan al de onaangenaamheden eener voorloopige gevangenschap te ontsnappen, heb ik voorzichtig geoordeeld, uw bezoek op de modelhoeve niet af te wachten.</p>
<p>Op dit oogenblik bevind ik mij in een land, op welks vrijen grond uw wetboek mij niet kan bereiken.</p>
<p>Dewijl ik echter onschuldig ben aan de mij ten last gelegde misdaad en zulks klaar als de zon kan bewijzen, verklaar ik u, op mijn woord van eerlijk man, op het bepaalde oogenblik voor het hof van assisen, waarvoor de zaak denkelijk zal verzonden worden, te verschijnen. Gelief mij slechts bij middel der dagbladen te berichten, wanneer de opening van het hooggerechtshof zal plaats hebben.</p>
<p>Ontvang enz.</p>
<p><hi rend="sc">bernardin de giltburg</hi>.’</p>
<p>&nbsp;</p>
<p>Uit de woorden; ‘op welks vrijen grond uw wetboek mij niet kan bereiken’ maakte de rechterlijke ambtenaar op, dat de briefschrijver zich in Engeland bevond, waar hij den loop der gebeurtenissen zonder onrust konde afwachten.</p>
<p>Bernardin de Giltburg bevond zich echter niet in
<pb n="88"/>Engeland; neen, hij verbleef in een dorp, eenige uren over de noordbrabandsche grenzen; en het is daar, lezer, dat wij den vluchteling gaan op zoeken.</p>
</div>
<div type="chapter">
<head rend="h3">VI.</head>
<p><hi rend="b">Z</hi>oude er in de geheele Meierij wel een dorp bestaan, waar men zoo gelukkig was als in de gemeente, waar wij den lezer thans heen brengen?</p>
<p>De landman won er gemakkelijk zijn brood; bijna allen waren eigenaars der doo hen bebouwde boerderij; een armbestuur had men er niet noodig; er waren geene armen in de gemeente.</p>
<p>Tweedracht, nijd en afgunst waren er onbekend; een proces had er misschien in geene eeuw meer plaats gehad.</p>
<p>De zuivere godsdienst met al hare eenvoudige, maar sterke overtuigingen, woonde er nevens de goede trouw, een kostbaar erfdeel, door het voorgeslacht aan de naneven achtergelaten.</p>
<p>Een onzedig mensch of een dronkaard was er bijna onbekend.</p>
<p>De oude tachtigjarige pastoor, die meer dan drie vierde der bevolking met eigen hand gedoopt en door den huwelijksband verbonden had, was in den volsten zin des woords, de goede herder van den schaapstal, de vriend van iedereen, de vader, de raadsman van allen. Zijn schedel was zwart gebleven, lachte hij somtijds, omdat hij in zijne vijfenvijftig-jarige bediening, nooit een zijner schapen van den schaapstal had zien afdwalen. Om geen enkel haarpijl op het hoofd van den
<pb n="89"/>pastoor te zien vergrijzen, zoude de dorpeling alles gedaan, alles gelaten hebben; zoo lief hadden zij hunnen tachtigjarigen herder!</p>
<p>Sedert eenigen tijd was die heldere waterspiegel echter eenigszins beginnen te verduisteren; van tijd tot tijd hoorde de oude pastoor dingen, waarop hij in den beginne weinig acht sloeg, doch die hem weldra hevig verontrustten.</p>
<p>Vooral des zondags, wanneer de boeren in de herberg zaten, hoorde men hier en daar een gemor van ontevredenheid, en het duurde niet lang, of er werd aan de drinktafel gezegd dat men de oude sleur moede was geworden.</p>
<p>Na een tijd lang gemord te hebben, kwam men eindelijk tot het besluit, dat men de verregaande heerschappij van den pastoor niet langer meer mocht dulden; dat men de boeien, die zich de voorvaderen zoo gedwee hadden laten vastmaken, maar moest afwerpen, en ieder vrij en onafhankelijk zoude leven.</p>
<p>De pastoor zoude zich voortaan uitsluitend met de kerk bemoeien, en iedereen volkomen vrij laten in het beoefenen zijner godsdienstige plichten en in zijne handelingen van het maatschappelijk leven.</p>
<p>De voornaamste drijver dier dorpomwenteling was een gepensionneerd kapitein, die zich sedert eenigen tijd in het dorp had nedergezet; de schoolmeester, die aan de beschavingsbron der groote steden had gedronken, was zijn trouwe helper; Anselm de kleermaker, een geestdriftig, vurig manneke, die te huis het Oud testament, Reinaart de vos en het Masker van de wereld las, zijn bewonderaar.</p>
<p>Het vuur der omwenteling liep in het eerst langzaam,
<pb n="90"/>later met meer kracht voort; overal was men er op uit om oude koeien uit de sloot te halen; de gilde stak het hoofd op, wilde oude, sedert lang miskende rechten terug hebben, hare dansfeesten herstellen en alles wederom invoeren op den voet der eerste instelling.</p>
<p>Welke omkeering!</p>
<p>Eertijds was het woord van den dorpherder eene godspraak; heden wordt er onder den preek heimelijk gelachen om den verouderden stijl en de gebrekkige redeneerkunde, en des avonds aan de biertafel, worden de woorden van den tachtigjarigen preker gegispt en gehekeld.</p>
<p>Voorheen, winter en zomer, had de aftocht uit de herberg, bepaald plaats om negen ure; heden heeft somtijds de torenklok twaalf ure over het slapend dorp geroepen, voordat de herbergdeur achter den laatsten drinker toevalt.</p>
<p>Eertijds wees men een dronkaard met den vinger na; heden maakt men zich schuldig aan de betreurenswaardigste brasserijen, en de herbergier, die voorheen altijd staande hield dat de herberg hem meer na- dan voordeel toebracht, wint thans handen met geld.</p>
<p>Krakeelen en twisten in de herberg waren tot hiertoe onbekende dingen; naarmate de beschavingsgeest zijne vleugelen over het dorp uitbreidt, wordt het volk woelziek en boosaardig; er gaat geen zondag voorbij of er wordt gevochten, en iets waaraan tot hiertoe stellig nog niemand gedacht had, eenige dagen geleden, daagde men elkander op een tweegevecht uit.</p>
<p>In een paar herbergen vond men nieuwsbladen die de vreemdste namen droegen, en die, zoo als de schrijver er van beweerde, alleen tot doel hadden het
<pb n="91"/>volk te beschaven, over deszelfs plichten in te lichten, en tevens den lezer te vermaken.</p>
<p>- Welke booze duivel heeft met zijn verderfelijken adem toch over mijne gemeente geblazen? vroeg de oude pastoor droevig met het hoofd schuddend; zou het waar zijn dat de eenvoudige parochie zich uit de vaderlijke macht van zijn geestelijk opperhoofd wil los rukken?</p>
<p>Hij stond voor den spiegel, trok met zijne twee vingeren een paar haarpijlen uit, die het verdriet sedert eenigen tijd had verzilverd, en zegde weemoedig bij zich zelven, dat hij wel voelde niet lang meer te zullen leven.</p>
<p>Zoo stonden de zaken in het dorp, toen Bernardin de Giltburg, na zijne ontvluchting uit de modelhoeve, er aankwam en zijnen intrek ging nemen in de voornaamste afspanning.</p>
<p>Weldra was het bekend, dat die vreemde heer een groot landbouwkundige, een voornaam burgerlijk ingenieur was, die in het dorp uitgestrekte heiden kwam aankoopen en plannen maken van ontginningen op eene uitgestrekte schaal. Ook was hij, zooals men zegde, gelast met het opmaken van een plan tot het daarstellen van een spoorweg, die in verband zou staan met de ijzeren wegen van het binnenland. Men voegde er bij, dat die vreemdeling een groot heer was en ontzaggelijk rijk scheen te wezen.</p>
<p>Den eersten zondag, sedert hij in de afspanning verbleef, kwam de meid hem zeggen:</p>
<p>- Indien mijnheer naar de kerk wil gaan, zou ik hem raden zich te spoeden; de klok luidt voor de hoogmis.</p>
<pb n="92"/>
<p>- Meisje, gaan de menschen hier nog naar de kerk? vroeg de Giltburg met gemaakte verwondering.</p>
<p>- Waar zou dat heen willen, indien de menschen niet meer naar de kerk gingen? zeide het dienstmeisje.</p>
<p>- Denkt gij ook dat het huishouden verkeerd zou loopen, indien men niet meer naar de kerk ging? lachte Bernardin.</p>
<p>- Indien het geen gebod was, ging ik voor mijn vermaak naar de kerk, hernam de dienstmeid, voornamelijk wanneer de oude pastoor predikt, zoo als vandaag.</p>
<p>- Is uw pastoor zulk een liefhebber? schertste de Giltburg.</p>
<p>- Voor een tachtigjarig man heeft hij zijns gelijke niet; is mijnheer niet nieuwsgierig?</p>
<p>- Volstrekt niet.</p>
<p>- Dan gaat mijnheer van daag niet naar de kerk?</p>
<p>- Dat zou wel de eerste maal zijn, sedert dat ik verstand heb.</p>
<p>- Foei! mijnheer, hoe durft gij zoo iets zeggen? Zijt gij niet bang?</p>
<p>- Waarvan zou ik bang zijn? Van de hel misschien?</p>
<p>- Wel, ja, van de hel.</p>
<p>- Bij ons is de hel sedert lang afgeschaft.</p>
<p>- Foei! mijnheer voor eene wereld vol goud, sprak ik zoo niet,.... doch mijnheer is wellicht niet roomsch; een half uur van hier is eene protestantsche kerk, ook eene Sijnagoge.</p>
<p>- Ik ben geen jood; ook geen protestant.</p>
<p>- Dan is mijnheer toch roomsch, hernam de meid, die overtuigd was, dat indien men niet protestantsch
<pb n="93"/>of joodsch was, toch stellig tot de eenig overblijvende godsdienst moest behooren.</p>
<p>- Roomsch geboren? ja, dat kan wel waar zijn; kom, meisje, maak mijn ontbijt gereed, en weet mij later eens te vertellen wat de oude pastoor u heeft wijs gemaakt.</p>
<p>- Foei, mijnheer, hoe durft gij zoo den spot drijven met kerk en godsdienst? zeide de meid berispend en ging de kamer uit.</p>
<p>Gedurende den mistijd zat Bernardin met weggeschoven gordijnen voor het venster, ten einde door de voorbijgangers gemakkelijk gezien te worden, te ontbijten, en bleef daar zitten rooken totdat het volk huiswaarts keerde.</p>
<p>Daarna ging hij wandelen en slenderde een half uur lang rondom de kerk, ten einde hare zuivere, gotische bouworde te bewonderen.</p>
<p>Er waren geen twee uren verloopen, of de meid uit de afspanning had reeds rondgebeld, dat die vreemde heer, ofschoon roomsch geboren, toch nooit naar de kerk ging, en dien morgen ter dege den spot had gedreven, met den ouden pastoor, en zelfs gezegd had dat in zijn land de hel bepaald was afgeschaft.</p>
<p>Men kan oordeelen, hoe gretig men hier en daar luisterde naar de woorden van het dienstmeisje, en welken indruk deze maakten op de heethoofden der dorpbeweging. Tegen den avond kwam de meid in de kamer van mijnheer de Giltburg om het licht te ontsteken.</p>
<p>- Meisje, het is hier op het dorp, met die lange winteravonden recht vervelend, zoo begon Bernardin, die een praatje zocht.</p>
<pb n="94"/>
<p>- De steden zijn vermakelijker, antwoordde de meid stekend; waarom blijft mijnheer niet in de stad?</p>
<p>- Dat heb ik daareven ook al gedacht, lachte hij, maar zeg mij eens, waar brengt gij des avonds den tijd meê door?</p>
<p>- Des zondags bidden wij den rozenkrans; wil mijnheer dezen avond mêe bidden?</p>
<p>- En waarom bidt gij? lachte de Giltburg.</p>
<p>- O, dat is wel eenvoudig: vooreerst om ons dagelijksch brood en dan voor het geluk van allen, vrienden en vijanden.</p>
<p>- Bidt gij niet om den pastoor te believen?</p>
<p>- Bidden is immers eene plicht ons door God zelven opgelegd?</p>
<p>- Wie maakt u dat wijs?</p>
<p>- Foei! mijnheer, zijt gij geen vrijgeest? sprak het dienstmeisje met afschuw; indien ik dat wist, durfde ik geen voet meer in de kamer zetten.</p>
<p>- Zijt gij dan bang van een vrijgeest? lachte hij.</p>
<p>- Ik ben bang van al wie den spot drijft met heilige zaken.</p>
<p>- Kom, meisje, met u kan ik het toch niet eens raken; zeg mij eens, wat doen in de winteravonden de mannen hier op het dorp? Bidden die ook al den rozenkrans?</p>
<p>- Daarom waren zij ook al niet slechter, mijnheer; ja, ik voor mij zag hen liever te huis blijven en een onze vader bidden, dan de herbergen afloopen, en elkander opruien tegen pastoor en kerk.</p>
<p>- Waarom hebt gij mij dat niet vroeger gezegd? Waar is die herberg?</p>
<p>- Hier schuins tegenover; in den <hi rend="i">Gouden Valk.</hi></p>
<pb n="95"/>
<p>- En wie zijn de gewone bezoekers van den <hi rend="i">Gouden Valk?</hi></p>
<p>- Vooreerst de gepensionneerde infanterie kapitein, die veel beter deed vrouw en kinderen eten en drinken te geven, dan zijn pensioen in jenever op te drinken.</p>
<p>- Ik heb dikwijls gehoord dat de meisjes eene kwade tong hebben.</p>
<p>- Ik spreek waarheid, mijnheer, hernam de meid; dan is er nog een ander, die in den <hi rend="i">Gouden Valk</hi> komt en daar anderen opruit......</p>
<p>- Wie is dat?</p>
<p>- De schoolmeester, een kundig en beschaafd man, dat valt niet te betwisten, maar die met al zijn harrewarren tegen den ouden pastoor, op den duur zijn ambt nog kwijt raakt. Nu, de school gaat op krukken; de kinderen loopen op straat en hebben het aanzien van wilden...... Dan komt er de kleermaker nog, een opvliegend kereltje, die al veel beter deed de menschen hun goed niet te bederven en wat minder laken door het oog zijner schaar te trekken. Dat zijn de drie haantjes, die gij daar elken avond aantreft.</p>
<p>- En wat doet men daar in den <hi rend="i">Gouden Valk?</hi></p>
<p>- Wat men daar doet? wel, alles afkeuren wat de pastoor goedkeurt, de gildebroêrs tegen hem ophitsen, de herbergiers opruien tot het oprichten van danspartijen, en dan verder nieuwsbladeren lezen, die den spot drijven met kerk en godsdienst. Het gaat hier niet goed in het dorp; dezen morgen in de preek, heb ik den ouden pastoor zien weenen, omdat zijne parochianen, die hem altijd zoo lief hadden, heden niet meer luisteren naar de stem van den herder,
<pb n="96"/>welke nogtans op zijne beurt allen, als een vader bemint. Doch wee den <hi rend="i">Gouden Valk!</hi> Het huis waar zooveel kwaad geschiedt, wordt eenmaal gestraft; neen, dat mist niet!</p>
<p>- Dat moet daar eene vroolijke herberg wezen; komt er nog meer volk dan de drie haantjes waarvan gij daar hebt gesproken?</p>
<p>- Ontevredene gildebroêrs, die Hemel en aarde bewegen om met hunne vrouwen, van tijd tot tijd te mogen dansen; iets wat de oude pastoor niet wil noch kan toestaan; en heeft hij daarin geen gelijk?</p>
<p>- Volstrekt niet; wat gaat het den pastoor aan, dat de menschen zich vermaken?</p>
<p>- Foei! mijnheer, ik geloof waarachtig dat gij een vrijgeest zijt, zeide het dienstmeisje en ging heen.</p>
<p>De Giltburg zag haar, met het hoofd schuddend na, en sprak op een toon van gemaakt medelijden:</p>
<p>- Hoe eenvoudig! Hoe dom! Het volk is hier nog eeuwen in beschaving achteruit!</p>
<p>Hij ging de deur uit en begaf zich naar de herberg ‘<hi rend="i">den Gouden Valk</hi>’ waar het zeer druk was.</p>
<p>Er zaten verscheidene boeren met hunne vrouwen gesuikerd bier te drinken. De mannen rookten uit lange, hollandsche pijpen; de vrouwen met hare fijne stemmen kakelden en kwetterden allen te gelijk, zoo hard dooreen, dat het moeielijk te beslissen viel, waar over zij het zoo druk hadden.</p>
<p>Het voorwerp harer gesprekken was echter de gilde.</p>
<p>- Is dat heden een tijd! riep de vrouw van den hoofdman boven de andere uit; voorheen ging dat heel anders!</p>
<p>- Ja, toen wisten de menschen zich te vermaken, riep de koningin der gilde; maar heden!</p>
<pb n="97"/>
<p>- Neen, er is geen vermaak meer in de wereld, zei de weerhelft van een der dekens.</p>
<p>- Ik ben nu bij de zeventig jaren oud, riep de vrouw van den vaandrig; en heb in mijne jonkheid veel vermaak gevonden in de gilde; doch nu de boel zoo draait, zou ik mijn man wel aanzetten zijn ambt neder te leggen.</p>
<p>- Dat zal niet, dat mag niet gebeuren!</p>
<p>- Dat ware de ondergang der gilde!</p>
<p>- Er breekt nog wel eens een betere tijd aan!</p>
<p>- Een tijd zoo als in mijne jonge jaren!</p>
<p>- Toen er gegeten, gedronken, en lustig gedanst werd gedurende de drie kermisdagen!</p>
<p>- Tot middernacht!</p>
<p>- Dat was een tijd!</p>
<p>- Toen leidde men ons ook nog ten dans op den patroondag der gilde!</p>
<p>- En men danste op nieuw, wanneer de hoofdlui zoo als vandaag de rekening der gilde opmaakten!</p>
<p>- En waarom danst gij ook heden niet, indien u dat genoegen geeft? vroeg de Giltburg.</p>
<p>- Waarom? O, al die goede gebruiken van den ouden tijd, heeft men sedert lang afgeschaft, was het antwoord der hoofdmansvrouw.</p>
<p>- Oude liedjes, zijn ver weg de schoonste, hernam hij lachend; ook de oude gebruiken vind ik belangwekkender dan de nieuwe.</p>
<p>- Mijnheer heeft gelijk! riepen de gildevrouwen tot Bernardin de Giltburg die in hare kaarten speelde.</p>
<p>- Ik kom op mijne vraag terug, vervolgde deze; waarom danst gij niet, indien u dat genoegen geeft?</p>
<p>- De dans is verboden, mijnheer, antwoordde de
<pb n="98"/>vrouw van den deken, op een toon die wel duidelijk te kennen gaf, dat het verbod haar zeer mishaagde.</p>
<p>- Niemand heeft het recht u dat te verbieden, hernam de Giltburg.</p>
<p>- De pastoor beweert dat recht te hebben.....</p>
<p>- Neen, dat recht heeft hij niet, zei de Giltburg eenigszins harder sprekend, met het doel om aan den overkant der tafel verstaan te worden.</p>
<p>- Neen, dat recht heeft niemand! riepen de kapitein, de schoolmeester en de kleermaker, welke de ooren gespitst hadden op den vreemden heer, die nooit naar de kerk ging.</p>
<p>- Neen, dat recht heeft niemand! klonk het als een echo uit den mond der gildebroêrs.</p>
<p>- Maakt de pastoor deel van de gilde? vroeg de Giltburg.</p>
<p>- Volstrekt niet! klonk het rond de tafel.</p>
<p>- Betaalt hij zijn jaarlijksch aandeel?</p>
<p>- Nog minder!</p>
<p>- Hoe noemt gij het reglement uwer gilde?</p>
<p>- De kaart!</p>
<p>- De man die uwe kaart maakte, moet een wijs, voorzichtig man geweest zijn?</p>
<p>- Het was de voorzitter der dingbank in den ouden tijd; een groot heer, wiens beeldtenis in ons bezit is gebleven.</p>
<p>- Nu, die voorzitter der dingbank moet wel geweten hebben, wat hij deed; heeft hij ook soms den pastoor van het dorp als beschermheer, of onder een anderen titel, in uwe kaart aangeschreven?</p>
<p>- Zijn naam is er zelfs niet in vermeld.</p>
<p>- Hoe wil iemand, die geen deel maakt van uw
<pb n="99"/>genootschap, dan uwe kaart veranderen? Of mag uwe kaart veranderd worden?</p>
<p>- Nooit! die moet blijven bestaan, zonder er eene letter bij- of af te doen.</p>
<p>- Op welk recht is dan het verbod, u te vermaken, gegrond?</p>
<p>- Op den willekeur van een oud man die gewoon is, in al zijne grillen opgevolgd te worden.</p>
<p>- Indien gij allen kleine kinderen waart, zou ik uwe blinde gehoorzaamheid begrijpen, voer de Giltburg voort; groote menschen toch mogen zich niet laten geleiden als een hoop schoolkinderen; dat is vernederend!</p>
<p>- Ja, dat is vernederend! klonk het rond de biertafel.</p>
<p>- En wat kwaad bestaat er in dansen? vroeg hij verder.</p>
<p>- Ja, welk kwaad?</p>
<p>- Zouden er volken op de aarde gevonden worden, die zich niet aan het vermaak van den dans overgeven?</p>
<p>Allen luisterden aandachtig.</p>
<p>- De wilde volkeren hebben hun dansvermaak even als de grooten der aarde; de Israëlieten dansten rondom de ark, en er bestaan nog heden volksstammen in de wereld, die hunne godsdienstplechtigheden beginnen en eindigen met dansen.</p>
<p>- Ik drink op de gezondheid van mijnheer! sprak de gepensionneerde kapitein, terwijl hij opstond en zijn glas tegen dat van de Giltburg stiet.</p>
<p>Heel de kamer, mannen en vrouwen stonden recht, allen dronken op de gezondheid van den vreemdeling die de partij der gilde trok.</p>
<p>Bernardin de Giltburg meende van de algemeene
<pb n="100"/>opgewondenheid te moeten gebruik maken om voort te gaan.</p>
<p>Hij stond recht, hief zijn glas omhoog en dronk op de gezondheid der gildebroêrs, en op het herinrichten van den dans, die het vermaak der vrouwen was.</p>
<p>Iedereen kwam met hem klinken; de geestdrift was hevig opgewekt; de hoofdlui sloegen met de glazen op de tafel en riepen woest dooreen, of er geen gesuikerd bier meer in de wereld was.</p>
<p>De kastelein bracht een overgrooten, koperen aker met bier binnen, zette dien op de tafel en plaatste den pot met suiker er nevens.</p>
<p>De gildebroêrs schepten het bier met hunne glazen uit den aker, en maakten den drank voor hunne vrouwen zoo zoet, alsof de suiker geene waarde had.</p>
<p>De hoofden waren warm geworden; iedereen was van gevoelen dat het een genoegelijke avond was.</p>
<p>- Indien mijnheer altijd hier was, meende de kapitein; was de knoop reeds sedert lang doorgehakt.</p>
<p>- Ja, dan waren de kluisters der slavernij reeds lang verbroken; dan schitterde de vrijheidszon boven het dorp, zoo declameerde de schoolmeester de hand statig en plechtig vooruit stekend.</p>
<p>- Leve de vrijheid! riep de kleermaker, zijn bierglas in de hoogte houdend.</p>
<p>- Leve de vrijheid! klonk het in de herbergkamer, terwijl de klastelein al wederom een aker bier aanbracht.</p>
<p>De kleermaker, die meer dan een ander in den schuimenden aker geschept had, sprong boven op de tafel en hief het volkslied aan.</p>
<p>‘Wien 't Neerlandsch bloed door de adren vloeit’
<pb n="101"/>door honderd stemmen gezongen, dreunde door de kamer.</p>
<p>- Wacht eens een oogenblik, sprak de Giltburg den voorzanger bij den arm nemend; hangt ginder niet eene viool?</p>
<p>- Hoerra! geef de viool eens over! riepen de vrouwen.</p>
<p>De viool werd gestemd; de zang begon op nieuw.</p>
<p>Weinigen luisterden echter naar den voorzingenden kleermaker; de viool van den vreemden heer trok aller aandacht tot zich. Hij speelde zoo verrukkend schoon, dat de zangers bijna vergaten te zingen, en eindelijk in het geheel niet meer zongen, maar met gapenden mond bleven luisteren.</p>
<p>Het vaderlandsch lied was uit.</p>
<p>Het handgeklap, het klinken der glazen en het gejuich der vrouwen deden op nieuw de kamer dreunen.</p>
<p>De speelman speelde nu een hupsch deuntje.</p>
<p>- Wel lieve tijd! riep de vrouw van den hoofdman; dat hoorde ik nog spelen in mijne jonge jaren.</p>
<p>- Dat is het deuntje, waarop ik, toen ik eerst in de gilde kwam, twintigmaal heb gedanst, riep de koningin.</p>
<p>- Ja, dat is dezelfde dans, sprak de vrouw van den deken.</p>
<p>- ‘Avant deux!’ riep de kleermaker, die beproeven wilde, of het kruid geen vuur zou vatten.</p>
<p>Ja ‘avant deux!’ herhaalden de vrouwen woest lachend.</p>
<p>In een wenk waren de tafels tegen den muur geschoven, en bij het gejuich der menigte, werd de quadrille gevormd.</p>
<p>Een vuriger dans was er misschien nooit te zien
<pb n="102"/>geweest; zoo vlug kon de strijkstok niet over de viool gaan, of de dansers sprongen toch op de maat, en schenen zelfs den speelman aan te zetten de maat niet te vertragen.</p>
<p>Het was als of zij de schade van zoo vele jaren, dat men niet meer gedanst had, nu voor goed wilden inhalen.</p>
<p>De schoolmeester, die met het genoegen van een behaalden zegepraal, den dans stond af te kijken, vergeleek de dansers zeer dichterlijk bij een hond, die na langen tijd te zijn vastgeketend, eindelijk losbreekt en zich gedurende een paar uren vermaakt, met zoo hard hij kan op en af te loopen.</p>
<p>Zoo ook haalden de gildebroêrs met hunne vrouwen hun hart op, met hard en spoedig in eenen adem voort te dansen.</p>
<p>De toonen der viool, het geroep van den speelman en het gedruisch van den dans, hadden weldra de buurt in rep en roer gezet, en van huis tot huis liep het nieuws dat de hoofdlui der gilde, vergaderd tot het opmaken der jaarlijksche rekening, eindelijk aan het dansen waren geraakt.</p>
<p>Weldra was de <hi rend="i">Gouden Valk</hi> te klein om al de menschen te bevatten, die er binnen wilden; het is onbeschrijflijk, hoe het er joelde en hoe de juichende hoopen van vrouwen en meisjes elkander verdrongen om het eerst in den dans te staan.</p>
<p>De eene dans was niet uit of de andere begon; de speelman scheen onvermoeibaar; de dansers waren niet moê te krijgen.</p>
<p>De kleermaker nevens den speelman op een stoel staande, klapte aanhoudend de maat in de handen, en
<pb n="103"/>hernaalde gedurig dat de oppositie eindelijk zegepraalde.</p>
<p>De schoolmeester riep in dichterlijke vervoering bij het eindigen van elken dans, dat de kluisters gevallen waren; dat het juk was verbroken; dat de vrijheidster aan den Hemel schitterde.</p>
<p>De gepensionneerde kapitein zijn knevel tot een punt draaiend, dronk in zijn leven zoo veel brandewijn niet, dan op dien heugelijken avond, en riep gedurig dat de vijand eene geduchte neêrlaag had gekregen.</p>
<p>De dorptoren had door zijne wijde galmgaten reeds twaalf uren geroepen, en nog duurde de dans met toenemende dolheid voort.</p>
<p>Wel was de burgemeester, bijgestaan door de gewapende wacht, den veldwachter, in den <hi rend="i">Gouden Valk</hi> verschenen; wel had hij gepoogd den dans te doen ophouden, doch niemand luisterde naar hem. In tegendeel de speelman speelde nog schooner dansen, de vrouwen sprongen nog lustiger en schenen het besluit gevormd te hebben niet uit te scheiden, voor den morgen.</p>
<p>- Neen; niet uitscheiden! riep de kleine, vurige kleermaker; nu nog een dans om den pastoor te plagen, die onze rechten zoo lang miskende.</p>
<p>- En daarna nog eens den dans gespeeld, waarop wij ons allen zoo dikwijls moê hebben gesprongen, in onze jonge jaren, toen de gilde in haar vollen fleur was, riep de vrouw van den hoofdman.</p>
<p>De dans begon op nieuw; de danseressen met hare fijne stemmen zongen de viool achterna, en de dansers sloegen, in de handen klappend, de maat.</p>
<p>De koperen aker werd aanhoudend uit- en weêr in de kamer gedragen; nooit zoo lang de gilde gilde was, had men zoo ontzaglijk gedronken.</p>
<pb n="104"/>
<p>- Nu zou het wel tijd worden, dat wij ons eindelijk met het opmaken der rekening gingen bezig houden, meende de hoofdman toen de dans weêr uit was.</p>
<p>- Tot morgen uitgesteld! riep de kleermaker, die hoe langer hoe driftiger werd. De vrouwen ondersteunden het voorstel, en kwamen den gedienstigen speelman vleien en fleemen om het feest, dat zoo vroolijk aan den gang was, toch niet te onderbreken</p>
<p>En zoo duurde de dans voort tot dat de beenen vermoeid en de hoofden dol gedraaid waren. Op het laatste van de markt raakten de hoofdlui met elkander aan het twisten, en vochten eindelijk onder een, gelijk een hoop wilde dieren.</p>
<p>De kleermaker vuurde den strijd door gebaarden en woorden aan, enkel om den ouden pastoor te plagen, en de Giltburg die er vermaak in schepte hem in zijne opstokingen aan te moedigen, deed verscheidene flesschen brandewijn binnen brengen, met het boosaardig inzicht de wanorde nog grooter te maken en bijgevolg de ontevredenheid over den dorpherder tot het hoogste punt te doen stijgen.</p>
<p>De brandewijn bracht het heet geworden bloed weldra aan het koken; de opgewondenheid der boeren sloeg tot een soort van dolzinnigheid over, en er volgde iets hetgeen de schoolmeester reeds voorzien had; een der vechters trok zijn mes en zwaaide het dreigend boven zijn hoofd.</p>
<p>De noordbrabandsche gerechtelijke geschiedboeken moeten vol staan van vervolgingen ingespannen tegen de mesvechters; in weêrwil der, sedert eene halve eeuw ingevoerde, strenge politie, is men er tot hiertoe nog niet teenemale in geslaagd, de gewoonte, van bij den
<pb n="105"/>minsten twist het mes uit de schede te trekken, uit te roeien,</p>
<p>Bij het zien van het vreeselijk wapen, dat in de hand van den dol geworden vaandrig blikkerde, ontstond er een verward geschreeuw van vrouwen, die bevreesd voor ongelukken, uit de kamer liepen, en een gehuil van mannen, die het gegeven voorbeeld volgende, ook hun mes trokken en op elkander aanvielen.</p>
<p>Het bloed stroomde door de kamer, en niemand weet, welke ongelukken er nog gebeurd waren, indien de veldwachter met den eenigen nachtwaker van het dorp, den klepperman, niet de herberg waren binnen gekomen, en met zachte woorden de vechters tot bedaren hadden weten te brengen.</p>
<p>De tachtigjarige pastoor door het geraas, in de niet ver van zijne pastorij verwijderde herberg, uit zijnen slaap gewekt, kwam dien nacht de straat op wandelen, en bleef lang, tegen den gevel van het huis, in sneeuw en wind staan luisteren naar het gedruisch van den oproer, die voornamelijk tegen hem zelven gericht was. Gaarne ware hij binnen getreden ten einde te beproeven, of de verdwaalde schapen naar de stem van den herder niet meer zouden geluisterd hebben, doch binnen in de herberg hoorde hij zoo dreigend uitvallen tegen den pastoor, die de grondwet der gilde had geschonden, dat hij het onraadzaam oordeelde in hun midden te verschijnen. Het onweêr, dacht hij, zou later van zelf bedaren; de schapen in hunne plotselinge onafhankelijkheid moê gesprongen en uitgedarteld, zouden weldra beschaamd en vol berouw in den schaapstal terug keeren.</p>
<p>Nauwelijks was hij in zijne slaapkamer terug ge-<pb n="106"/>keerd, of hij zag een hoop dronken boeren voor de pastorij stil houden, en weldra vlogen er, bij een dreigend geschreeuw, stukken hout en steenen tegen de deur en de vensters; en de gebrokene ruiten vielen met gedruisch op den vloer.</p>
<p>Dat was, riep de kleine, vurige kleermaker, het laatste en schoonste gedeelte van het schitterend vuurwerk, dien avond door het vrijgeworden volk afgestoken.</p>
<p>Toen Bernardin de Giltburg van die dolle braspartij, waarvan hij de voorname aanleider was geweest, naar de afspanning wederkeerde, hoorde hij aan den omdraai der straat, iemand die hem bij zijnen naam noemde.</p>
<p>- Gij komt daar van een schandlijk werk, sprak eene stem,</p>
<p>- Wie zijt gij? vroeg de Bernardin.</p>
<p>- Geen eerlooze zoo als de Giltburg.</p>
<p>Op een kleinen afstand zag hij eene schaduw over de sneeuw schuiven en in de duisternis verdwijnen.</p>
<p>De Giltburg was koud en bleek geworden; een oogenblik bleef hij roerloos op het sneeuwpad staan rondkijken.</p>
<p>De schrik had hem ontnuchterd, en bevend also er hem een geest of een spook was verschenen, trad hij zijn logement binnen.</p>
<p>Geheel de week duurde het dorpoproer voort.</p>
<p>De ontevredenheid, die zich in het eerst slechts tot den dorpherder uitstrekte, breidde zich tot de gemeenteoverheid uit; het oude moest in stukken geslagen, en het nieuwe op een vrijzinnigen voet worden ingericht; de toekomende verkiezingen, waarvan men nu reeds op voorhand den uitslag aanduidde, moesten alles hervormen en allen vrij en gelukkig maken.</p>
<pb n="107"/>
<p>Des avonds was de <hi rend="i">Gouden Valk</hi> letterlijk opgepropt met boeren, welke kwamen luisteren naar den gepensionneerden kapitein, die den oorlog tegen de gevallene volksverdrukkers wilde voortzetten; naar den schoolmeester, die in eene bewonderde woordenpraal de aanhoorders ophitste, om zich de hersmeede stukken van het gebroken juk nooit meer op den schouder te laten werpen; naar den vurigen kleermaker, die sedert zondag niet meer nuchter was geweest, en enkel om den pastoor te plagen vrijmetselaar wilde worden; en naar dien vreemden heer uit Brussel, die zoo oneindig veel verstand had, en beweerde dat godsdienst slechts fopperij was, dat er in de hoofdstad menschen waren die hunne kinderen niet meer lieten doopen, den pastoor niet noodig hadden, wanneer zij wilden trouwen, en ook zonder hem, zich in het graf lieten leggen. Elken avond, wanneer de hoofden door de werking van het bier en de dampen van den geestrijken brandewijn verhit waren, nam hij de viool van den muur, begeleidde de ontuchtigste liederen en speelde dansen, die de vrouwen en de meisjes uit de buurt bijeen riepen en bijeen hielden tot laat in den nacht.</p>
<p>Na de geheele week gezwierd en dag en nacht in losbandigheid en dronkenschap te hebben overgebracht, werd de kleine, vurige kleermaker eensklaps hevig ziek. Wij gaan zijn huis binnen treden; in het tijdverloop van twee dagen zullen wij daar wetenswaardige dingen zien plaats grijpen.</p>
<p>De geneesheer zit aan het ziekbed en zoekt te vergeefs naar de oorzaak, welke al die onrustbarende verschijnselen bij den lijder te weeg brengt.</p>
<p>Hetgeen bij den zieken kleermaker voornamelijk in het
<pb n="108"/>oog viel, was eene zekere moeielijkheid in het openen van den mond, gepaard met eene opzwelling en zekere verharding der kauwspieren; en weldra met al de inspanning zijner krachten, was de lijder niet meer bekwaam, het onderste van het bovenste kaakbeen te verwijderen.</p>
<p>De tanden waren echter niet onmiddelijk tegen elkander gedrukt; er bleef tusschen de onderste en bovenste tandenrij eene kleine ruimte, waardoor een lijmachtig speeksel naar buiten liep. Ook heb ik mij, een paar dagen geleden, den vinger geklemd, sprak de lijder met moeite; de wond, doet mij hevig lijden.</p>
<p>- Laat mij uw vinger zien, sprak de geneesheer, den arm haastig onder de deken uittrekkend; en voegde er bij, den ontblooten vinger beziende; letterlijk vepletterd...... nu, is de oorzaak uwer ontsteltenis voor mij geen raadsel meer.</p>
<p>- Wat scheelt onzen vriend Anselm? vroeg de gepensionneerde kapitein, die met de Giltburg, den kleermaker kwam bezoeken.</p>
<p>- Hij heeft zich den vinger verpletterd, was het antwoord van den dokter.</p>
<p>- Dat is niet erg, meende de Giltburg, lachend; dat is eene kleinigheid.</p>
<p>- Ik moet u integendeel zeggen, dat die zoogenaamde kleinigheid, zeer waarschijnlijk erge gevolgen zal hebben, antwoordde de dokter, met de twee vrienden van den kleermaker een zijvertrek binnen tredend.</p>
<p>- Is er wezenlijk kwaad bij? vroeg de Giltburg.</p>
<p>- Die verplettering van den vinger is op zich zelve genomen, eigenlijk volstrekt niet gevaarlijk; doch meer
<pb n="109"/>dan eens heb ik in mijn leven opgemerkt dat bij het maken eener wonde, de scheuring der vleeschdeelen derzelver vermorzeling, of de gedeeltelijke doorsnijding van pezen en voornamelijk van zenuwen de ergste gevolgen kunnen hebben.</p>
<p>- Hoe heet gij de ziekte, welk daaruit kan voortspruiten?</p>
<p>- De doodkramp.</p>
<p>- Is het ook dat, wat men <hi rend="i">tetanos</hi>, noemt?</p>
<p>- Ja, wanneer de ziekte alleen de gelaatspieren aantast, geeft men haar den naam van <hi rend="i">trismus; opisthotonos</hi>, wanneer de ruggraat door de aangedane spieren achterover wordt getrokken, en <hi rend="i">pleurosthotonos</hi>, wanneer het lichaam naar de eene of andere zijde gekromd wordt.</p>
<p>De <hi rend="i">tetanos</hi> is altijd eene gevaarlijke ziekte, en gewoonlijk doodelijk, wanneer dezelve ontstaat uit eene wonde.</p>
<p>- Maar dokter, die gepletterde vinger komt mij toch al te eenvoudig voor, om zulke gevaarlijke gevolgen uit te leggen? wierp de luitenant op.</p>
<p>- Honderde voorbeelden zijn daar om mijne meening te staven; in de Antillische eilanden, waar de doodkramp niet zoo zeldzaam is, dan hier te lande, merkt men dezelve zeer dikwijls op bij negers, die zich een doorn in den voet hebben geloopen, of zich aan dat deel kwetsen, met in een nagel of een stuk glas te trappen.</p>
<p>Laat mij daar nu nog bijvoegen dat er vele oorzaken bestaan, welke zeer machtig bijdragen tot het voortbrengen dezer vreeselijke ziekte, en op de eerste plaats stel ik het aanhoudend misbruik van geestrijke dranken.</p>
<pb n="110"/>
<p>- Geneest men ook van de doodkramp? vroeg de kapitein.</p>
<p>- Somtijds, wanneer zij van zelf ontstaat; zelden wanneer zij het gevolg is van verpletterde wonden, luidde het antwoord.</p>
<p>- Er bestaan toch wel geneesmiddelen om die vreeselijke doodkramp tegen te gaan?</p>
<p>- Wat men al niet beproefd heeft om deze ziekte te genezen, zal ik u niet zeggen, doch laat ons niet te lang vertoeven, met den lijder een goed deel bloed af te tappen.</p>
<p>Nadat de aderlating gedaan was, beval de geneesheer den zieke een twintigtal bloedzuigers langs den ruggraat te plaatsen en hem daarna, gedurende een paar uren, en zelfs langer in een warm bad te zetten. Verder zoude hij den lijder op het oogenblik geneesmiddelen laten bezorgen, welke men volgens het voorschrift op het fleschje aangeduid, moest ingeven.</p>
<p>- En wie zal den armen zieke oppassen? vroeg de Giltburg; is er iemand in huis die daartoe geschikt is?</p>
<p>- Er is hier niemand in huis, dan de vrouw, die tengevolge eener verouderde ziekte half zinneloos en lam te bed ligt, en dan eene dochter van veertien jaren, die het huiswerk verricht.</p>
<p>- Willen wij elkander helpen en den armen drommel oppassen? sprak de kapitein tot Bernardin de Giltburg.</p>
<p>- Waarom niet? Dokter, bezorg ons terstond bloedzuigers en geneesmiddelen.</p>
<p>Tegen den avond keerde de geneesheer weder. Bedenkelijk schudde hij met het hoofd, terwijl hij den lijder met oplettendheid gade sloeg.</p>
<p>De verstijving der kauwspier had zich, sedert dien
<pb n="111"/>morgen, tot al de spieren van het gelaat en den hals uitgebreid; het hoofd was achterover getrokken, en heel het lichaam tot een staat van stijfheid overgegaan, alsof het sedert verscheidene dagen bevrozen onder den blooten hemel had gelegen.</p>
<p>De geneesheer onderzocht voor de tweede maal de wonde van den vinger, trok er met eene fijne tang eene beensplinter uit, en beval daarna het gekwetste deel in lijnpap, waarop men een verdoovend geneesmiddel zou gieten, te wikkelen, ten einde zoo veel mogelijk de hevige pijn tegen te gaan.</p>
<p>- Is het gevaar geweken? vroeg de kapitein, aan den dokter die heenging.</p>
<p>- Integendeel; de ziekte is merkelijk geklommen, was het antwoord; indien er zich niet spoedig eene gunstige verandering opdoet, is Anselm stellig verloren.</p>
<p>- Is dat zoo erg?</p>
<p>- Zoo erg, dat ik het noodig oordeel den lijder, zonder vertoeven, de troostmiddelen der godsdienst toe te dienen; een weinig na middernacht keer ik weder.</p>
<p>- De dokter vindt den toestand van den lijder allerbezwaarlijkst, zeide de kapitein tot de Giltburg; hij heeft mij verzekerd dat het tijd wordt den pastoor bij het ziekbed te roepen.</p>
<p>- De pastoor kan hier volstekt niets komen maken, zeide Bernardin; of wilt gij den zieken bedroeven en zijn toestand nog verergeren?</p>
<p>- Ik ben volkomen van uw gevoelen.</p>
<p>- Kom, laat ons nu binnen gaan en den zieke de geneesmiddelen ingeven; het uur is daar.</p>
<p>- De lijder poogde te spreken; doch de algemeene verstijving van het spiergestel, hield zijne woorden in
<pb n="112"/>de keel terug. Na eene verdubbelde inspanning van krachten, gelukte hij er eindelijk in, een enkel woord te zeggen.</p>
<p>- De pastoor kan hier niets maken, antwoordde hem de Giltburg; sedert wanneer zijt gij zijn vriend geworden?</p>
<p>- Sterven......! stiet de kleermaker met moeite tusschen zijne tanden uit.</p>
<p>- Gij zult niet sterven, antwoordde de Giltburg; gij zijt volstrekt niet gevaarlijk ziek; binnen een paar dagen zijt gij volkomen hersteld.</p>
<p>- Neen, pastoor..... sakrament..... suisde nauw hoorbaar de stem van den kleermaker.</p>
<p>- Gekheid! lachte Bernardin.</p>
<p>Anselm wilde nog meer zeggen, doch er kwam niets meer uit zijnen gorgel dan een benauwd geratel.</p>
<p>Wat mag er in den geest van den kleermaker, die zijne volle verstandvermogens behouden had, wel zij omgegaan?</p>
<p>Niet ver van middernacht nam eensklaps de ziekte geweldig toe; de huid werd brandend heet en droog, de pols hard en snel. Op het wezen teekende zich een gevoel van lijden af, dat men moeielijk konde beschrijven; de oogen stonden onbewegelijk en vurig tusschen de roerloos opengetrokkene oogschelen; de openstaande oogappels gaven eene zonderlinge uitdrukking aan zijne stijve blikken</p>
<p>- Daar is de dokter! zeide de kapitein, toen de deur open ging.</p>
<p>Deze zette zich aan het ziekbed neder.</p>
<p>De ademhaling was moeielijk, de inzwelging onmolijk geworden.</p>
<pb n="113"/>
<p>De geneesheer poogde eene lange sonde door de neusholte, langs den slokdarm in de maag te steken, ten einde op die wijze drank en geneesmiddelen op hunne bestemming te brengen, doch kon in zijne bewerking niet gelukken.</p>
<p>Na eenige mislukte pogingen, brak hij den lijder een paar tanden uit, bracht de sonde langs de gemaakte opening tot in de maag, en goot op die wijze drank en geneesmiddelen naar binnen.</p>
<p>- Dokter, wat gij daar doet, mag volgens de kunst goed wezen, zei de Giltburg; doch neem mij niet kwalijk, dat ik het een wreedaardig, barbaarsch middel noem.</p>
<p>De geneesheer scheen weinig acht te geven op de aanmerking van den ziekenwachter, en mompelde bij zich zelven: Hippocrates zegt: <hi rend="i">Ad extromos morbos</hi>, <hi rend="i">summae curationes</hi>, <hi rend="i">quoad rectitudinem sunt optimae.</hi></p>
<p>- Is de pastoor hier geweest? vroeg hij.</p>
<p>- Kom, wat kan die hier maken? scherstste de Giltburg.</p>
<p>- Ik zou hem op staanden voet willen hier hebben, indien ik wist dat hij iets tot de genezing konde bijbrengen, voegde de kapitein er bij.</p>
<p>Mijne heeren, sprak de dokter, hen met een scherp oog beziende; het is mij onbekend welke godsdienst gij belijdt.... geene misschien?</p>
<p>- Wat mij betreft, lachte de Giltburg, moet ik u verklaren, dat ik het altijd overbodig heb geacht, mij met vraagpunten van geloofbelijdenis meê te maken.</p>
<p>- En ik vind er volstrekt geene zwarigheid in, de zelfde verklaring af te leggen, voegde de kapitein op denzelfden toon er bij.</p>
<pb n="114"/>
<p>- Dat is uwe zaak, sprak de dokter; doch de ongelukkige, die daar te bed ligt, denkt er anders over, ofschoon zijne handelwijze u misschien van het tegenovergestelde schijnt overtuigd te hebben.</p>
<p>- Dokter, hoe kunt gij, die een ernstig en geleerd man zijt, u met die kinderachtige domheden bezig houden? lachte de Giltburg.</p>
<p>- In andere omstandigheden, zou ik u op die goddeloosheid antwoorden; de tijd is thans te kostbaar en te kort om over dergelijke dingen te redetwisten, en zich tot den lijder wendend, vroeg hij, de stem verheffend: Anselm, hebt gij gehoord wat die heeren daar hebben gezegd?</p>
<p>Geen antwoord.</p>
<p>De dokter hernam:</p>
<p>- Het grieft mij u te moeten zeggen, dat uwe genezing bijna onmogelijk is geworden; is het uw verlangen zonder priester van deze wereld te scheiden?</p>
<p>De zieke keek met zijne wijdgeopende oogen stijf voor zich uit; hij scheen eene geweldige poging te doen om te spreken; doch er kwam geen klank uit zijne keel; zijne gelaatspieren en heel zijn ligchaam bleven roerloos, als ware de ziel reeds lang vertrokken.</p>
<p>- Welke verschrikkelijke toestand! sprak de geneesheer; al zijne geestvermogens en al hunne helder, heid te blijven bezitten, en op dit plechtig oogenblikbij dat ontzettend lijden van lichaam en ziel, geen enkel woord te kunnen voortbrengen!</p>
<p>- Kan die man nog lang leven? vroeg de Giltburg, den dokter in het oor fluisterend.</p>
<p>- Neen, de uren zijn geteld, antwoordde de dokter
<pb n="115"/>kort weg, en voegde, den vinger waarschuwend opstekend, er bij: mijne heeren, gij neemt eene verschrikkelijke verantwoordelijkheid op u.</p>
<p>Dit zeggend, ging hij haastig de deur uit.</p>
<p>Toen de twee afschuwelijke wakers bij het ziekbed terug kwamen, had de lijder in zijne hand een kruisbeeld, hetwelk hij krampachtig tegen zijne lippen gedrukt hield.</p>
<p>Naast hem zaten zijne half verlamde, zinnelooze vrouw en zijn dochtertje geknield te bidden.</p>
<p>- Bid met ons vader, weende het meisje; de goede God zal onze bede verhooren.</p>
<p>- Wat hebt gij daar in de hand? vroeg de Giltburg, ik wist niet dat gij de afgodendienst waart toegedaan?</p>
<p>Hij wilde hem het kruisbeeld uit de hand nemen; het dochtertje hield hem bij den arm terug.</p>
<p>- Ik zou mij schamen! sprak de kapitein; kom, werp dien afgod ter zijde!</p>
<p>De Giltburg rukte hem het kruisbeeld met geweld uit de hand en wierp het in de gloeiende kachel.</p>
<p>De kleermaker gaf een ontzettenden gil, die zonderling afstak tegen de bewegeloosheid van zijn lichaam en tegen dat wijd opengespannen oog, dat onveranderlijk in dezelfde richting bleef staan.</p>
<p>- O, mijnheer, vreest gij niet dat God u zal straffen? weende het meisje, terwijl zij de hand in de gloeiende kolen stak; om het kruisbeeld er uit te halen.</p>
<p>- Wilt gij u ongelukkig maken? riep de kapitein haar terug trekkend; wat ongehoorde dweeperij!</p>
<p>Het meisje ging schreiend hare plaats hernemen aan het bed nevens hare biddende moeder.</p>
<p>- Kom, waartoe dient dat bidden? sprak de Gilt-<pb n="116"/>burg; een ‘Onze Vader’ gaat immers niet verder dan hier in de kamer? Vermoei vader niet met dat eentoonig en vervelend gesammel.</p>
<p>- Ga liever slapen, voegde de kapitein er bij; en laat ons hopen dat morgen de hevigheid der ziekte zal geweken zijn.</p>
<p>- Ja, gaat beiden naar uwe slaapkamer, zeide de Giltburg; volgens het voorschrift des dokters moeten wij vader nog een paar uren in een warm bad leggen.</p>
<p>Terwijl zij de arme zinnelooze naar haar slaapvertrek geleidden, liep het dochtertje de deur uit, en sloeg, langs het bevrozen sneeuwpad, den weg in, die naar de pastorij geleidde. De geneesheer had echter de boodschap, die zij op de pastorij wilde gaan afleggen, reeds gedaan; eer zij aan het hek was, kwam de pastoor het meisje reeds te gemoet.</p>
<p>- Waar is die kleine dweepster nu gebleven? vroeg de Giltburg rond ziende.</p>
<p>- Wordt er niet aan de deur geklopt? vroeg de kapitein, die in de keuken ging om de straatdeur te openen.</p>
<p>Het meisje kwam binnen; de pastoor met zijne hand op haren schouder leunend, volgde haar.</p>
<p>- Waar is de zieke? vroeg de pastoor.</p>
<p>- St.... deed de kapitein; de dokter heeft de grootste stilte bevolen.</p>
<p>- Laat ons dan stil spreken, hernam de pastoor fluisterend; waar is de zieke?</p>
<p>- Anselm heeft rust noodig; uw bezoek mocht hem ontstellen..... Ik zou u verzoeken morgen weder te keeren; op dit oogenblik kunnen wij niemand bij het ziekbed toelaten, sprak de Giltburg.</p>
<pb n="117"/>
<p>- De zieke moet terstond in het bad, voegde de kapitein er bij.</p>
<p>- Ook is uw bezoekt volstrekt onnoodig, hernam Bernardin; dewijl de zieke, misschien wel niet zijne verstandvermogens, doch teenemale de spraak verloren heeft.</p>
<p>- Het is te betreuren dat men mij niet eerder van het gevaar der ziekte heeft verwittigd, sprak de pastoor.</p>
<p>- Waarom is dat te betreuren? vroeg een der twee heeren, schuins lachend.</p>
<p>- Omdat ik mij in dat geval gehaast zoude hebben, vroeger te komen, antwoordde de pastoor; bij het bed van den lijder, is de tijd kostbaar, mijne heeren; daarom laat ons spoed maken..... waar ligt de zieke?</p>
<p>- Dat is onnoodig, zeide de Giltburg zich voor den pastoor plaatsend.</p>
<p>- Onnoodig! riep de pastoor met verbazing.</p>
<p>- De zieke zal wel genezen zonder u, sprak de kapitein.</p>
<p>- Waarom zegt gij niet: ‘sterven zonder u?’ zeide de pastoor hevig.</p>
<p>- Wel, ja, gij hebt het gezegd, antwoordde de Giltburg droog weg.</p>
<p>- Maar, mijne heeren, is dat gemeend? vroeg de pastoor.</p>
<p>- Zeker, is dat gemeend, antwoordden de Giltburg en zijn makker overluid lachend.</p>
<p>- Anselm is een mijner parochianen, hernam de pastoor met vastheid; en ik wil hem spreken.</p>
<p>- Anselm heeft ons verklaard, nooit meer in aanraking te willen komen met den dorpherder, die het volk verongelijkt, verdrukt en misleidt.</p>
<pb n="118"/>
<p>- Dat is afschuwlijk! riep de pastoor met verontwaardiging; wie verzint zulke lastertaal?</p>
<p>- Wij herhalen de woorden van iemand, wien gij uw parochiaan noemt; doch die alle betrekkingen met u wil afbreken.</p>
<p>- Kom, kom, mijne heeren, al die woordenwisselingen doen eigenlijk niets ter zake, hernam de pastoor; is het hier niet in deze zijkamer dat de zieke te bed ligt?</p>
<p>Hij stak de hand uit om de deur te openen.</p>
<p>- Het spijt mij u te moeten zeggen, dat wij u niet kunnen toelaten binnen te treden, sprak de kapitein, hem bij den arm vasthoudend.</p>
<p>- Hoe? een pastoor zou men niet bij een zieke binnen laten? Is dat wel ooit gebeurd? riep hij.</p>
<p>- Dat gebeurdt heden, antwoordden de twee wakers.</p>
<p>- Mijne heeren, eerbiedigt de godsdienstige overtuigingen van een stervende! riep de pastoor met opgestoken vinger.</p>
<p>- Het is juist datgene wat wij u wilden zeggen, sprak de Giltburg.</p>
<p>- Kom, laat mij doorgaan, en het verdwaalde schaap in den schaapstal terug voeren.</p>
<p>- Neen, ik herhaal u dat gij niet binnen komt, zeide de kapitein, zich met den rug tegen de deur plaatsend.</p>
<p>- Wie geeft u het recht hier als heer en meester op te treden? vroeg de pastoor.</p>
<p>- Dat recht gaf ons de huisbaas.</p>
<p>- Wien gij met uwe drogredenen hebt bedrogen en misleid.</p>
<p>- Indien er drogredenaars en bedriegers bestaan, dan zijt gij het.</p>
<pb n="119"/>
<p>- Ik? o, dat is afschuwelijk! dat is de taal van een vrijdenker.</p>
<p>- Juist; en het valt te betreuren dat iedereen de zaak niet inziet zoo als wij; doch die tijd zal komen sprak de Giltburg den pastoor onbeleefd beziende.</p>
<p>- Die lichtstraal is niet ver meer af, voegde de kapitein op denzelfden toon er bij.</p>
<p>- Mijne heeren, ik beklaag u; doch indien gij de verfoeielijke beginsels der eeuw aankleeft, zal het toch niet gezegd zijn dat gij anderen in het verderf sleept..... laat mij binnen!</p>
<p>- Indien gij iets tot de genezing van den armen lijder kondet bijbrengen, wilde ik u gaarne binnenlaten, zeide de Giltburg.</p>
<p>- Tot de genezing van zijn lichaam vermag ik niets, maar zijne arme ziel! riep de pastoor; zijne arme ziel die misschien weldra voor God zal verschijnen!</p>
<p>- Hoe lang zult gij de menschen die versletene vertelsels nog wijs maken? schertste de Giltburg.</p>
<p>- Mijne heeren, het walgt mij het gesprek met u voort te zetten; en dewijl ik toch wel even zooveel als twee vreemdelingen hier in huis te zeggen heb, ga ik zonder uwe toestemming binnen.</p>
<p>De pastoor drong vooruit; de Giltburg duwde hem terug en deed hem achterover met het hoofd tegen de muur vallen.</p>
<p>Toen de pastoor zich met de grootste moeite van den vloer had opgericht, bemerkte hij dat er bloed over zijn aangezicht liep.</p>
<p>- Het spijt mij dat gij u bezeerd hebt, sprak de kapitein.</p>
<p>- Dat gij den priester beleedigt en mishandeldt, is u vergeven, antwoordde de pastoor met goedheid; en
<pb n="120"/>aan zijne stem een toon van verontwaardiging gevend, voegde hij er bij: doch wee den ongelukkige, door wiens schuld een kristen gevaar loopt, verloren te gaan!</p>
<p>Hij zweeg een oogenblik.</p>
<p>Er scheen een vonk vuur in elk zijner oogappels te schitteren; hij hief zijn eerbiedwaardig, tachtigjarig hoofd met fierheid in de hoogte; het was alsof zijne lange gestalte hooger oprees; met zijne twee ten Hemel gehevene armen en zijne waardige houding, had hij het voorkomen van een profeet der oudheid.</p>
<p>- Luistert! riep hij met eene stem, zoo als voorheen de dreigende Jonas tot het zondige Ninive moet gesproken hebben; wee, over u beiden! Eer er een graspijl op het graf van den armen, misleiden Anselm opschiet, zal de wraak van den God, dien gij loochent, u beiden getroffen hebben!</p>
<p>- De tijd der profeten is voorbij! schertste de Giltburg.</p>
<p>- Even als de tijd der domme bijgeloovigheid, voegde de kapitein spottend er bij.</p>
<p>De pastoor ging zwijgend de deur uit.</p>
<p>De klepperman, die de hevige woordenwisselingen in het huis van den kleermaker had afgeluisterd, en een paar buren was gaan wekken, stond hem op de straat af te wachten.</p>
<p>- Hoe gaat het met Anselm, mijnheer pastoor? vroeg de klepperman.</p>
<p>- Dewijl men mij met geweld uit het huis jaagt, kan ik uwe vraag niet beantwoorden.</p>
<p>- Wie durft u daar uit jagen? vroeg een der buren.</p>
<p>- Twee duivels, die hem bewaken; ja, ik geloof waarachtig dat die twee vreemde heeren twee duivels zijn, antwoordde de pastoor.</p>
<pb n="121"/>
<p>De klepperman duwde de deur open en trad met de twee buren binnen..</p>
<p>- Wie geeft u het recht hier in huis meester te spelen? vroeg een hunner met eene dreigende stem.</p>
<p>De Giltburg trad vooruit en ging hun de zaak uitleggen.</p>
<p>- Kom, kom, al die uitleggingen zijn overbodig, sprak de klepperman; niemand kan zich het recht aanmatigen den priester van het ziekbed te verwijderen.</p>
<p>- En vooral toch dat vreemd gespuis niet! riep een der mannen zoo hard en barsch, alsof hij wilde doen hooren, dat hij geen zin had de onderhandelingen op vreedzamen voet voort te zetten.</p>
<p>- Kom maar binnen, heer pastoor! riep de klepperman; en wee hem, die het wagen zou, u in den weg te staan.</p>
<p>Wat heeft de pastoor aan zijn hoofd? vroeg een der buren; er loopt bloed langs zijn oog.</p>
<p>- Ik heb mij even bezeerd, was het antwoord; doch er is geen kwaad bij.</p>
<p>Bij de dreigende houding der binnen-tredenden slopen de Giltburg en zijn waardige makker de deur uit.</p>
<p>- Anselm, hier is de pastoor, sprak de klepperman.</p>
<p>- Ach, God, ontferming! sprak de zieke zacht.</p>
<p>- Gode zij dank! de man is beter, zeide de priester met blijdschap.</p>
<p>Onmiddelijk daarna kreeg de lijder eene ontzettende stuiptrekking en stierf in minder tijd, dan wij noodig hebben om het neêr te schrijven. Tot aan den morgen bleef de priester bidden bij het lijk van den armen kleermaker, en stortte tranen van droefheid en medelijden toen hij heen ging.</p>
<pb n="122"/>
<p>De solidaire begrafenis, waarop de Giltburg en de kapitein gerekend hadden, greep niet plaats; de gemeente bleef bevrijd van de schandige plechtigheid der hedendaagsche godverzakers.</p>
<p>Neen, de doodklok luidde over den armen Anselm, den zwakken, misleiden kristen; in gewijde aarde werd zijn lichaam nêergelegd, en in de kerk en in de buurt bad men voor zijne ziel.</p>
<p>Het was op den dag der begrafenis dat de Giltburg laat in den avond naar zijn logement terugkeerde.</p>
<p>Op den eenzamen weg tegen eenen boomstronk, op de koude sneeuw, zat eene vrouw; voor haar stonden twee korven waarin zij scharen, kammen, spelden en naalden en meer andere dergelijke koopwaren rondleurde.</p>
<p>- Goeden avond, mijnheer de Giltburg, sprak de vrouw, terwijl hij haar voorbij ging.</p>
<p>Het was dezelfde stem die hij nog eens had gehoord; toen hij des nachts van de dans- en braspartij, waarvan wij vroeger spraken, terugkeerde. Even als toen, schrikte hij bij het hooren dier stem, welke hem niet vreemd scheen te wezen; even als toen werd hij koud en bleek en liep bevend voort.</p>
<p>- Gij loopt zoo hard alsof de geest van den armen Anselm u op de hielen zat, vervolgde de vrouw; of zijt gij niet bang van den kleermaker wiens ziel gij in de handen des duivels wildet overleveren?</p>
<p>- De levenden hebben mij nooit bang gemaakt, en de dooden heb ik tot hiertoe nog niet gevreesd; wat dood is, blijft immers dood? morde de Giltburg op het sneeuwpad stil staande.</p>
<p>- De dood van den armen kleermaker, wien gij als een hond wildet begraven, moet u op het hart
<pb n="123"/>drukken; anders waart gij zoo schrikachtig niet, hernam de vrouw spottend.</p>
<p>- Bernardin keerde terug tot bij den boomstronk en vroeg:</p>
<p>- Wie zijt gij?</p>
<p>- Kent gij mij niet meer? sprak de vrouw rechtstaande, en terwijl zij de kap van haren mantel opensloeg, toonde zij haar aangezicht bij het schemerend licht der maan.</p>
<p>- Zijt gij het, Beg? wat doet gij hier op den eenzamen straatweg?</p>
<p>- Waar Bernardin de Giltburg is, daar bevindt zich ook de oude Begga.</p>
<p>- Dan waart gij het ook, wier stem ik eenige dagen geleden, des nachts nog eens heb gehoord?</p>
<p>- Weet gij niet dat mijne tegenwoordigheid volstrekt noodig is, daar waar de Giltburg zich bevindt?</p>
<p>- Zijt gij dan met het opzicht over mijnen handel en wandel belast?</p>
<p>- Boosdoeners, zoo als gij, hebben dit opzicht, wel noodig.</p>
<p>- Indien gij geene gemeene schooister waart....</p>
<p>- Zoudt gij mij misschien vermoorden, zoo als den armen ter Olmen?</p>
<p>- Weet gij wel wat gij daar zegt, ellendige schooister? sprak Bernardin, haar driftig bij den arm grijpend.</p>
<p>- Ellendige schooister! welken naam moet men u toewerpen? zeide Begga Zijdpaler, zich uit de hand van de Giltburg losrukkend; moordenaar!</p>
<p>- Weet gij wel dat ik u met dit woord in de gevangenis kan doen slepen? sprak hij woedend.</p>
<pb n="124"/>
<p>- En indien ik de bewijzen leverde dat mijnheer de Giltburg wezenlijk een moordenaar is?</p>
<p>Hebt gij geen trek om mij aan te houden en voor de politie te brengen? Maar neen, indien men hier in Nederland te weten kwam wie gij zijt, werdt gij terstond aangehouden en overgevoerd naar België, waar men in het denkbeeld verkeert, dat gij in Engeland verblijft.</p>
<p>- Wie heeft u over dit alles zoo goed ingelicht? vroeg Bernardin eenigszins zachter.</p>
<p>- Vraag dat niet, voer de vrouw voort; gij weet dat ik de heilige gelofte heb afgelegd u overal te volgen, uwe daden te bespieden en wanneer gij u aan een of ander misdrijf mocht schuldig maken, u bij de politie aan te klagen.</p>
<p>- Ik wist niet dat er zulke boosaardige duivelinnen op aarde waren; en wanneer het er op aankomt, weet gij niet waarom gij mij vervolgt.</p>
<p>- Zou ik dat niet weten? riep de koopvrouw; o, Bernardin de Giltburg, wat hebt gij een gebrekkig geheugen? Weet gij dan niet meer dat ik, nog slechts twee jaren geleden, eene kleine herberg, niet ver van Brussel gelegen, bewoonde, en daar zoo gelukkig leefde met mijne eenige dochter, Magdalena, de parel der maagden? Geheugt u dat niet meer?</p>
<p>- Dat geheugt mij zeer goed.</p>
<p>- Dan geheugt het u ook nog, dat gij in onzen kleinen familiekring het ongeluk hebt binnen gebracht? Mijne arme dochter, die daar boven in den Hemel ons gesprek afluistert, zoude kunnen getuigen hoe ongelukkig zij werd door het toedoen van den godverzaker, die onder het masker van deugd en godsdienst in ons
<pb n="125"/>midden kwam! O, de naam van Magdelena moet u geweldig op het hart drukken.</p>
<p>- Kom, al die dingen zijn reeds lang vergeten, sprak de Giltburg stil.</p>
<p>De koopvrouw scheen niet naar hem te luisteren; zij vervolgde:</p>
<p>- Ook moet gij niet vergeten hebben, dat op den dood van mijne geliefde dochter, de ondergang van mijn nederig bestaan volgde; ja, in korten tijd was de eertijds wel gezetene herbergierster in volslagene armoede gebracht. Moet ik u de oorzaak van mijnen ondergang opgeven?</p>
<p>Gij alleen waart daar de oorzaak van!</p>
<p>In plaats van de arme moeder, wier dochter gij in het graf hebt gestooten, te troosten, hebt gij haar veracht en bespot; in plaats van de weduwe, wier broodwinning gij door uw eerloos gedrag hebt vernietigd, voort te helpen, hebt gij haar verstooten en als eene schooister van uwe deur gejaagd! Spreek ik de waarheid?</p>
<p>- Beg neemt dit alles gansch verkeerd op, antwoordde hij terneêr geslagen.</p>
<p>- Neen, ik overdrijf niets, hernam zij; doch wanneer gij voortaan andere menschen even als mij zult ongelukkig maken, zal zulks niet straffeloos meer geschieden; neen, de rechtvaardige God van hierboven, aan wiens bestaan gij niet gelooft, zendt mij, waar gij ook gaan moogt, u overal achterna, opdat uwe misdaden niet zouden verborgen blijven.</p>
<p>- Ik geloof waarlijk dat het u in het hoofd scheelt, lachte hij.</p>
<p>- Zonder mij, ware de moord, dien gij op ter
<pb n="126"/>Olmen hebt gepleegd, om u van zijn fortuin meester te maken, altijd een geheim gebleven.</p>
<p>- Gevloekte schooister! riep hij woedend. Er blikkerde een dolk in zijne hand.</p>
<p>- Ja, de moord eener weerlooze vrouw ontbreekt nog aan de lange reeks uwer schanddaden, sprak zij onbeschroomd vooruit tredend; doch neem beter uwe voorzorg, dan op de slaapkamer van den armen ter Olmen.</p>
<p>Bernardin stak zijn dolkmes weg.</p>
<p>- De arme koopvrouw wist de meid en den knecht van den vergiftigden ter Olmen wel af te luisteren en achter het geheim te geraken; misschien nog gemakkelijker dan gij denkt, kwam het reeds morgen bij het eerste daglicht uit, wat hier op de sneeuw aan den boomstronk zoude voorvallen.</p>
<p>- Aan den dood van ter Olmen ben ik onschuldig, sprak Bernardin; voor de assisen, welke binnen eenige weken zullen geopend worden, zal ik klaar als de zon mijne onschuld bewijzen.</p>
<p>- Er zijn zoo vele moordenaars, die aan de wraak der zamenleving weten te ontsnappen; doch ik heb mijnen plicht gedaan met het geheim bekend te maken.</p>
<p>- Gij verdient waarlijk niet, dat ik u laat leven, knarste hij op zijne tanden.</p>
<p>- Met uw godvergeten gedrag, hier in het dorp, heeft het gerecht niets te maken, dat weet ik, vervolgde zij zonder acht te geven op zijne bedreiging; de Heer van hierboven zal wel zorg dragen dat de nacht, dien gij bij Anselm den kleermaker doorbracht, niet wordt vergeten; denk aan de voorzegging van den ouden dorppastoor!</p>
<p>- Ik ben overtuigd dat de voorzegging letterlijk
<pb n="127"/>zou uitkomen, indien de pastoor baas was, lachte hij.</p>
<p>- Weet gij nog wat hij heeft gezegd? vroeg zij; zij stak den vinger om hoog en herhaalde de voorzegging van den ouden priester: ‘Eer er een graspijl op het graf van den armen, misleiden Anselm opschiet, zal de wraak van den God, dien gij loochent, u getroffen hebben!’</p>
<p>- Ik ben benieuwd, hoe al die bedreigingen zullen afloopen, lachte hij voort; doch voegde er ernstig bij: Beg, gij zijt arm, dat weet ik, en gaarne wil ik u zoo veel in mijn vermogen is, voort helpen; ziedaar, neem dat geld, en wanneer ik binnen eenige maanden door mijn huwelijk met Clara Greenwijk, in bezit zal zijn van een onmeetbaar vermogen, kunt gij voor heel uw leven op mijne hulp en bijstand rekenen.</p>
<p>De koopvrouw stiet de hand, die haar het geldstuk overreikte, terug en sprak:</p>
<p>- Neen, wat uit uwe hand kwam, heeft mij steeds ongeluk aangebracht, en wat uwe hulp en bijstand betreft, wanneer gij eenmaal het fortuin van Clara Greenwijk in uw bezit zult hebben, daarvan zal de arme nooit het minst genot hebben.</p>
<p>- Met de overtuigingen van een vrijdenker kan men toch wel menschlievend zijn.</p>
<p>- Dat is waar; doch nooit zal uw huwelijk met Clara Greenwijk plaats hebben; of denkt gij dat de rechtvaardige God de hand van een engel in den klauw van een duivel zoude willen leggen?</p>
<p>- Beg, gij zijt een boosaardig wijf!</p>
<p>- Gedenk de voorzegging van den tachtigjarigen priester, wien gij hebt beleedigd, gehoond en mishandeld!</p>
<pb n="128"/>
<p>- Het was mijne schuld niet, dat de oude man zich bezeerde.</p>
<p>- Ja, wel, even als het uwe schuld was dat de arme kristen, zonder reispenning, de vreeselijke reis naar de andere wereld moest ondernemen.</p>
<p>- Anselm heeft dat zoo gewild.</p>
<p>- Schandige leugen! Vaarwel! zij nam hare twee korven van den grond op en ging het dorp in.</p>
<p>Toen zij eenige schreden van hem verwijderd was, keerde zij zich om en zeide:</p>
<p>- Ik heb u gezegd dat ik u voortaan overal zal volgen; ja, de oude Beg is gelast met een wakend oog te houden over uwe handelingen. Bernardin de Giltburg antwoordde haar met eene gemompelde bedreiging.</p>
</div>
<div type="chapter">
<head rend="h3">VII.</head>
<p><hi rend="b">E</hi>r zijn acht dagen sedert het voorgevallene, in het voorgaande hoofdstuk beschreven, verloopen.</p>
<p>Het is de laatste dag der jacht; de Giltburg met zijn onafscheidbaren makker, den gepensionneerde kapitein, heeft van 's morgens vroeg het geweer op den schouder en trekt het uitgestrekte bosch in, dat bijna het gansche dorp omgeeft.</p>
<p>Morgen is de bepaalde sluiting daar; vandaag wil men zich voor de laatste maal aan het jachtvermaak overgeven, en dan geweer en weizak tegen den wand laten rusten.</p>
<p>Het is voor het gevorderd jaargetij een heerlijk weder; er is nog oneindig veel wild in het bosch en in de aangrenzende heide; gisteren nog zagen de houthakkers een reebok door het hout vliegen, en
<pb n="129"/>ongetwijfeld bevindt zich het zeldzaam wild, aan eene of andere privatieve jacht in de nabijheid gelegen, ontsnapt, op de plaats waar het gisteren gezien werd.</p>
<p>Nooit trokken de jagers met meer hoop op eene gelukkige jacht het bosch in.</p>
<p>Reeds gedurende een paar uren hebben zij echter het bosch op- en afgejaagd, doch het eerste schot is nog niet uit het geweer; er is geen enkel stuk wild te zien, en van den reebok, waarvan men des nachts gedroomd heeft, is geen spoor te vinden.</p>
<p>- Indien wij een paar streken door de heide langs den boschkant maakten? stelt de kapitein voor.</p>
<p>Men jaagt de heide op en af, doch ook daar, even als in het bosch, blijft de eerste lading in den geweerloop.</p>
<p>Het middaguur is reeds voorbij, de honden zijn vermoeid; de jagers beginnen zich te vervelen.</p>
<p>- Indien wij door het bosch naar het dorp terug joegen? stelt de Giltburg voor.</p>
<p>Doch waar zij gaan, waar zij zoeken, nergens vindt men wild; en moedeloos en teleurgesteld gaan de jagers huiswaarts.</p>
<p>Zij zijn beiden uiterst slecht gezind, en preutelen en kijven tegen de honden, tegen weder en wind, de boomen die zij voorbijgaan, en de voetpaden die zij betreden.</p>
<p>Aan den uitgang van het bosch staat een reusachtige eik; tegen zijn stam een paar vademen van den grond, hangt een klein Lievevrouwebeeltje.</p>
<p>De godvruchtige dorpeling gaat daar niet voorbij zonder zich het hoofd te ontdekken en een kruis te maken, en menigeen komt aan den wortel van den eik nederknielen en bidden.</p>
<pb n="130"/>
<p>De jagers wier kwade luim het hoogste toppunt heeft bereikt, staan in het voorbijgaan stil bij den ouden eik; er stijgt een grove spotlach van den eenen, eene verwen sching van den andere omhoog naar het beeldje dat tegen den stam hangt.</p>
<p>Aan den voet van den eik zit eene arme moeder te bidden.</p>
<p>- Wat doet gij daar, moeder? vraagt de Giltburg.</p>
<p>- Ik bid voor mijne arme kinderen, die allen ziek zijn, was het antwoord.</p>
<p>- En moet die dokter daar tegen den boomstam uwe kinderen de gezondheid bezorgen? vraagt de kapitein spottend.</p>
<p>O, ik weet wel, mijnheer, dat het houten beeldje daar boven mijn hoofd, die macht niet heeft; mijn gebed stijgt hooger, dan den top van den eik, antwoordt de arme vrouw; hier onder dit beeld, heeft Gods moeder reeds meer dan eens mijn gebed verhoord.</p>
<p>- Afgoderij! lacht de Giltburg.</p>
<p>- Eenige dagen geleden, staakt gij een kruisbeeld in het vuur; vandaag is het mijne beurt, schertst de kapitein.</p>
<p>Hij legt zijn geweer aan en schiet het lievevrouwebeeldje tot honderd stukken verbrijzeld, van den boom.</p>
<p>Terwijl hij echter het schot losdrukt, schuift zijn voet uit op het glibberig pad; hij valt achterover; zijne hand laat het geweer los; de tweede nog geladene loop gaat af en verbrijzelt hem den elleboog.</p>
<p>De arme vrouw die daar knielend bad voor hare kinderen, geeft een schreeuw van schrik en afgrijzen en ontvlucht kermend de plaats, waar zij ooggetuige was dier afschuwelijke heiligschennis; de kapitein lost
<pb n="131"/>een vloek bij het zien van den bloedstroom, welke zijne kleederen bevlekt, en verwenscht het Mariabeeld, den afgod zooals hij het noemt, hetwelk de oorzaak was dat hij op het glibberig pad uitschoof en zich een ongeluk toebracht.</p>
<p>Het is reeds avond wanneer de kapitein, leunend op den arm van zijn trouwen makker de Giltburg, in zijne woning aankomt.</p>
<p>Terwijl de geneesheer den ontblooten arm onderzocht, schudde hij bedenkelijk met het hoofd en herhaalde gedurig, dat het schot ongelukkiglijk het gewricht letterlijk had verbrijzeld.</p>
<p>Met eene fijne tang haalde hij eene menigte hagelkorrels uit de wonde, als ook verscheidene beensplinters.</p>
<p>Gedurende eenige minuten zocht hij nog naar iets anders; het was de papierprop der lading en eenige stukken van de mouw, al die voorwerpen, welke diep in de wonde waren gedrongen, haalde hij, na lange pogingen, bij het toenemend schreeuwen van den lijder, naar buiten.</p>
<p>De gewonde lag buiten kennis.</p>
<p>- Is de wonde gevaarlijk? vroeg de Giltburg; kan een hagelkorrel zoo veel kwaad doen?</p>
<p>- Vergeet niet dat een schot hagel met de tromp op het lijf, met een kogel gelijk staat. Zie eens, welke groote, ronde wonde; het is bijna als of hare zwarte boorden letterlijk zijn uiteengescheurd, en daarbij is het vleesch door de ontploffing van het buskruid geheel verbrand.</p>
<p>God weet hoeveel van die zware hagelkorrels in verschillende richtingen uiteen gespreid, er nog in het vleesch zijn gedrongen. Moet ik u zeggen dat
<pb n="132"/>deze omstandigheid gewoonlijk zeer verzwarend is?</p>
<p>- Zoude de wonde minder erg zijn, indien niet het gewricht, maar bijvoorbeeld, slechts het armbeen was verbrijzeld?</p>
<p>- Zeker; wanneer groote bloedvaten, eene zenuw van zeker belang of een schenkel geraakt zijn, is de wonde reeds zeer erg; doch het gevaar is verdubbeld wanneer een groot gewricht diep gekwetst is.</p>
<p>- Er bestaat toch wel hoop op genezing?</p>
<p>- Ja, antwoordde de dokter kort af, en gaf door zijne houding en den toon, waarop hij sprak, wel te kennen, dat hij over dingen, welke tot hiertoe niemand konde weten, liefst niet ondervraagd werd.</p>
<p>- In hoeveel tijd, veronderstelt gij dat dergelijke wonde volkomen kan geheeld zijn?</p>
<p>- Wonden zoo als deze, waarin spieren, pezen, gewrichtsbanden, gewricht en schenkels geraakt zijn, heelen niet spoedig aan, en hij voegde tot zich zelven sprekend er bij: indien de diepe verscheuring der vleeschdeelen en de verbrijzeling van het gewricht de genezing niet volkomen onmogelijk maken.</p>
<p>- Ik merk wel dat gij de zaak erg opneemt, hernam de Giltburg.</p>
<p>- Indien ik mij niet bedrieg, zal hier de afzetting van den arm moeten plaats hebben, antwoordde de dokter.</p>
<p>- Dat is verschrikkelijk! sprak de Giltburg; is er geen middel den arm, al bleef hij dan ook volkomen stijf, te behouden?</p>
<p>- De hedendaagsche heelkundige gaat niet licht tot de afzetting van een arm of been over, en honderde voorbeelden zijn daar om te bewijzen, dat hij ongelijk
<pb n="133"/>zou hebben de voorschriften der oude heelkunde te volgen; het geval echter, waarmede wij hier te doen hebben, geeft mij weinig hoop dat wij de leerstellingen der heelkundigen van onzen tijd op den kapitein zullen kunnen toepassen.... laat mij nu een doelmatig verband om den arm leggen.... de lijder komt tot zich zelven; geef hem een dronk wijn.</p>
<p>Lang vertoefde de geneesheer bij het bed van den gewonde, en keerde slechts huiswaarts, toen hij de overtuiging had bekomen, dat zijne tegenwoordigheid voor het oogenblik niet meer onmisbaar was.</p>
<p>Er waren echter geene twee dagen verloopen, of de toestand der wonde was dermate verergerd dat, indien men den gewonde het leven wilde behouden, de afzetting van den arm niet meer mocht worden uitgesteld.</p>
<p>Het nieuws dat er dien dag eene allergewichtigste, heelkundige bewerking moest plaats hebben, liep van mond tot mond door het dorp voort en kwam weldra ook tot de ooren van den ouden pastoor.</p>
<p>- Ik heb altijd gehoord, sprak hij; dat dergelijke operatie niet zonder gevaar kan afloopen; dewijl de kapitein, ofschoon hij nooit een voet in de kerk zet, toch roomsch geboren werd en opgevoed, is het mijn plicht hem in deze omstandigheden een bezoek te brengen. Zou hij ook misschien, nu hij stellig in gevaar verkeert, de afschuwelijke leerstelsels des vrijdenkers ter zij schuiven en in den schoot der kerk wederkeeren? Wie weet!</p>
<p>De Giltburg, die den lijder geen oogenblik verliet, stond voor het venster; hij zag den priester op de straat aankomen, en ging hem tot aan de voordeur te gemoet.</p>
<pb n="134"/>
<p>- Ik kwam den kapitein een bezoek brengen, sprak de pastoor.</p>
<p>- Dat was te denken; de zieke heeft mij belast u vriendelijk te bedanken voor de deelneming in het ongeluk, hetwelk hem heeft getroffen.</p>
<p>- Gaarne wilde ik hem zelven spreken.</p>
<p>- Onmogelijk; men is bezig met alles voor te bereiden wat er tot de afzetting van den arm noodig is.</p>
<p>- Ik wilde hem tot iets anders voorbereiden.</p>
<p>- Tot iets anders? waartoe?</p>
<p>- Tot de vreeselijke reis, die hij vandaag misschien nog moet afleggen; ik wilde hem voorbereiden om, gereinigd van alle zondenvlekken, voor den troon des oppersten Rechters te verschijnen..... of weet hij niet dat de lijder onder het mes van den heelmeester kan dood blijven?</p>
<p>- De kapitein heeft mij verzekerd, dat indien het zijn moet, hij de reis wel alleen zal afleggen; dat er hem geene enkele zonde op het hart drukt; en dat het door u zoo gevreesde oordeel hem volstrekt niet bang maakt.</p>
<p>- Ongelukkige!</p>
<p>- Waarom zou hij bang wezen van iets wat niet bestaan kan en ook niet bestaat...? Kom, mijnheer, ga naar huis, en maak den zieke niet lastig.</p>
<p>- God, God? welke verstokte menschen!</p>
<p>- Omdat wij denken geen priester noodig te hebben? Ja, dien last hebben wij, bij geboorte, huwelijk en sterfbed afgeschaft, iets wat ik zeer gemakkelijk en zeer redelijk vind.</p>
<p>- Mijnheer gelief mij binnen te laten; gaarne sprak ik een woord met de vrouw en de twee dochters van den kapitein.</p>
<pb n="135"/>
<p>- Die zoudt gij even moeielijk als den huisbaas zelven overhalen, of weet gij niet, dat de vrouwen ook deel maken van de logie der solidairs?</p>
<p>- Neen, dat wist ik nog niet.</p>
<p>- En ik kan u verzekeren dat de vrouwen al ruim zoo standvastig zijn als de mannen.</p>
<p>- Dan wilt gij den gewonden kapitein laten sterven, even gelijk de arme Anselm naar de andere wereld trok?</p>
<p>- En wat kwaad zou daarbij zijn? Ik hoop echter niet, dat het met mijn vriend den kapitein zoo slecht zal afloopen; de operatie is minder gevaarlijk, dan gij denkt.</p>
<p>- Ik moet u opmerken dat, indien hier een ongeluk voorviel, uwe weigering voor gevolg zal hebben....</p>
<p>- Welk gevolg?</p>
<p>- Dat de kapitein niet op gewijden grond kan begraven worden, en de gewone kerkelijke gebeden voor den overledene niet zullen plaats hebben.</p>
<p>- Ha, ha! Dat is vermakelijk! Vooreerst, mijn vriend is nog niet dood; ten tweede, indien hij bij ongeluk kwam te sterven, zal ik wel zorgen dat zijn lichaam met de noodige plechtigheid ter aarde wordt besteld, en ten derde, voor uwe gebeden heb ik de eer, in zijnen naam, u hartelijk te bedanken.</p>
<p>- Afschuwelijk! riep de pastoor zijn hoofd met zijne twee handen vastdrukkend.</p>
<p>- Wat is daar afschuwelijks in te vinden?</p>
<p>- Afschuwelijk, dat de mensch, even als een hond, in zijn graf wordt gestoten, en niet meer gelooven mag, dat er goed en kwaad in deze wereld, belooning en bestraffing in de andere is! Mijnheer, bij
<pb n="136"/>het sterfbed van Anselm, heb ik u en uwen vriend den kapitein iets voorzegd, wat gij niet moet vergeten.</p>
<p>- De tijd der profeten is voorbij.</p>
<p>De pastoor antwoordde niet; hij zag de Giltburg scherp aan, wees met zijne opgestokene hand naar boven, en ging heen.</p>
<p>- Ach, wat moet ik in mijne, eertijds zoo brave gemeente, al niet zien gebeuren! Heer, welke beproevingen hebt gij op ons dorp neêrgezonden! zuchtte de pastoor, terwijl hij naar de pastorij wederkeerde. En hij bad een ‘Onze Vader’ voor de bekeering der boozen en het behoud der braven.</p>
<p>In de ziekenkamer heeft men intusschen alles gereed gemaakt, wat er tot de heelkundige operatie noodig is.</p>
<p>Midden in het vertrek op een stoel zit de lijder; vier geneesheeren uit de naburige gemeenten bijeen geroepen, staan gereed om den dokter, wien wij reeds bij het ziekbed van den kleermaker hebben aangetroffen, eene behulpzame hand te bieden.</p>
<p>Op eene tafel liggen lange in den vorm van een lint gesneden hechtpleisters, zwachtels, oud linnen, pluksel, twee of drie groote fijne sponsen en daarnevens kommen met koud-, andere met warm water.</p>
<p>Op eene andere tafel, ligt het heelkundig gerief, hetwelk de geneesheer met een handdoek heeft bedekt, ten einde den lijder niet nutteloos te verschrikken. Onder den handdoek, dien wij even voor den lezer oplichten, bemerken wij lange, scherpe, van eene en van beide zijden snijdende messen; kleine messen, deze puntig, gene rondvormig; eene fijne handzaag, snijtang, tangen van allerlei soort, haken, scharen,
<pb n="137"/>kromme naalden met wasdraad, en eindelijk eene soort van schroef, die men aderpers noemt. De dokter wijst aan elk zijner collegas de plaats en het werk aan, waarmede hij belast is: den eerste plaatst hij aan den schouder; hij is gelast met het dicht drukken der slagader. Hij zal de aderpers gebruiken, indien hij niet al te zeker is van zijne zaak; is hij handig en niet schroomvallig, zal hij de ader, het zij onder het sleutelbeen, het zij tegen de binnenzijde van den armschenkel dicht drukken.</p>
<p>- Mijnheer, zegt de kapitein, die zeer koelboedig is, tot den eersten helper; gij hebt een belangrijk werk te doen, dat weet ik; indien gij de slagader niet dicht drukt, verlies ik nutteloos eene groote hoeveelheid bloed, hetwelk men op mijne jaren niet kan missen..... ik weet niet, of er nog andere gevaren aan verbonden zijn.</p>
<p>- Gij zult geen droppel bloed meer verliezen, dan volstrekt noodig is, antwoordde de geneesheer, en tot zijne kollegas sprekende, vervolgde hij: mijn tweede helper zal met de twee handen, den arm houden boven de plaats, waar de operatie moet plaats hebben.</p>
<p>De derde krijgt het deel vast, hetwelk moet worden afgezet, en is verder belast, de doorgesnedene ader met eene fijne tang te vatten. De vierde heeft de taak op zich genomen, de heelkundige werktuigen, en wat er verder noodig is, aan te geven, en hulp te verleenen waar zulks in onvoorziene gevallen mocht vereischt worden.</p>
<p>De Giltburg, die door het gerecht beschuldigd is, een vriend vermoord te hebben, had geen moed genoeg, om een anderen vriend den arm te zien afzetten;
<pb n="138"/>hij zoude rondom het huis wandelen totdat de operatie is afgeloopen.</p>
<p>- Dokter, doe mij niet meer en niet langer lijden dan het volstrekt noodig is, kermt de zieke; kunt gij mij den chloroform niet toedienen?</p>
<p>- Indien gij zulks verkiest; ik voor mij ben geen vriend van chloroformeeren..... laat uw hoofd rusten, sluit de oogen dicht; in eenige minuten is alles afgeloopen.</p>
<p>Hij goot chloroform op eene kleine, fijne, en eenigszints uitgeholde spons, hield die onder de neusgaten van den lijder, en beval hem door den neus in te ademen.</p>
<p>Weldra vielen de lidmaten en heel het lichaam, onder de werking van het vlug vergif, in een staat van volkomene verlamming en gevoelloosheid.</p>
<p>Op dit oogenblik kwam Bernardin de Giltburg even door het venster loeren; er ontging hem een scherpe gil, toen zijn oog viel op het bleek en neêrhangend, bijna onkennelijk geworden hoofd van den kapitein.</p>
<p>De operateur werpt den handdoek van de tafel, waarop de heelkundige werktuigen liggen, en neemt een lang, scherpsnijdend mes. Hij zelf en zijne vier helpers, ofschoon aan dergelijke tooneelen gewoon, zijn min of meer ontroerd op dit oogenblik: het is de kortstondige ontroering, die den veldslag voorafgaat.</p>
<p>- Trek de huid en het vleesch naar boven, beveelt hij zijn tweeden helper, en maakt onmiddelijk daarop eene diepe insnede kringvormig om den arm. De lijder schijnt volstrekt niets te gevoelen; hij blijft gevoelloos en verlamd liggen.</p>
<p>Bij een stroom van bloed, dat uit de gemaakte wonde
<pb n="139"/>vloeit, zondert hij de huid van de spieren, en snijdt daarna met eene vlugge beweging van zijn mes, het vleesch kringvormig tot op den schenkel door.</p>
<p>De lijder ligt als een doode; indien men geen bloed uit den arm zag zijpelen, zoude men zeggen dat hij werkelijk had opgehouden te leven.</p>
<p>Alles is stil in de kamer; de geneesheeren spreken bijna niet en zeer stil tegen elkander; iedereen kent volkomen den rol, dien hij heeft te vervullen, Allen zijn kalm alsof er niets gewichtigs plaats greep. Voor hem, die dergelijke dingen nooit heeft bijgewoond, is het een akelig oogenblik.</p>
<p>- De zaag! fluisterde de operateur, na met een klein mes het beenvlies met groote oplettendheid te hebben doorgesneden.</p>
<p>De zaag krascht door den schenkel; de arm is afgezet.</p>
<p>De doorgesnedene slagaders worden met een wasdraad afgebonden.</p>
<p>De lijder blijft als een doode liggen.</p>
<p>- Duurt die toestand niet al te lang? vraagt een der helpers, terwijl hij met onrust naar den pols des lijders tast, en daarna de hand op zijn hart legt.</p>
<p>- Is hij niet dood? vraagt een ander verschrikt.</p>
<p>- Ik heb u vooruit gezegd dat ik geen vriend ben van den chloroform, sprak de operateur bedaard; neen, die toestand is niet zonder gevaar..... doe een venster open, laat versche lucht binnen komen, en geef aan het hoofd eene eenigszins afhellende houding.</p>
<p>Geene verandering; de geneesheeren bezagen elkander ondervragend.</p>
<p>- De man is dood! sprak een hunner.</p>
<pb n="140"/>
<p>- Bedaard, mijne heeren! sprak de operateur, zoo kalm alsof er geen schijn van gevaar bestond.</p>
<p>Hij trok den lijder den mond open, bracht de tong naar voren, en stak daarna zijne twee vingeren diep in de keel tot op de strotklep.</p>
<p>- Dood! mompelde een der dokters.</p>
<p>- Doe hem eenige wrijvingen over de huid, beval de operateur altijd even bedaard.</p>
<p>- Stellig dood! mompelde een ander.</p>
<p>- Dat is nog niet bewezen, antwoordde de operateur. Hij duwde met de twee handen beurtelings op den buik en borstholte, en zijnen mond op dien van den kapitein drukkend, blies hij hem de lucht in de longen.</p>
<p>Er kwam eene korte uitademing; het was het sein van den terugkeer tot het leven.</p>
<p>Even kalm als de operateur daareven was, bij het denkbeeld, dat de dood den kapitein misschien reeds had meêgevoerd, even bedaard bleef hij, toen hij de overtuiging had verkregen, dat het gevaar voorbij was.</p>
<p>- Gij ziet wel, mijne heeren, sprak hij dat men bij de akeligste verschijnselen door den chloroform te weeg gebracht, niet teenemale den moed mag verliezen, maar toch is het gebeurde van daareven een wenk voor ons allen; ja, de chloroforme is een gevaarlijk middel.</p>
<p>De kapitein hief het hoofd op; de verlamming de gevoelloosheid, door de inhaling van het vlug vergif veroorzaakt, waren verdwenen. Na met een onbeschrijfelijken blik van verbazing, naar den stomp van zijnen arm te hebben gezien, scheen hij eindelijk te begrijpen wat er gebeurd was. Met een kleinen glim-<pb n="141"/>lach sloot hij de oogen dicht, en liet het hoofd rusten.</p>
<p>- Laat ons nu het verband leggen, sprak de operateur.</p>
<p>Dit zeggende, nam hij al de wasdraden, waarmede men de slagaders had afgebonden, en bracht die bij een in het meest afhellend gedeelde der wonde, welke hij daarna met lange, lintvormige hechtpleisters dicht maakte.. Kruiswijze legde hij daarover een paar compressen, en maakte het verband bij middel van een breeden zwachtel vast.</p>
<p>De heelkundige bewerking was afgeloopen.</p>
<p>- Laat ons den lijder een paar teugen wijn te drinken geven, en hem hier op het rustbed nederleggen, zeide de operateur, met voldoening het afgedane werk beziende.</p>
<p>Eenige minuten later bleef er van de heelkundige bewerking bijna geen spoor meer over. De kapitein met den zieken arm op een kussen leunend, lag gewasschen en verzuiverd op het rustbed. Het vreeselijk snijgerief was ingepakt; den bloedplas, die den vloer bedekte, had men opgenomen en den afgezetten arm in den tuin begraven.</p>
<p>Meer dan twee uren lang vertoeft er nog een der geneesheeren bij den lijder, ten einde een waakzaam oog te houden en gereed te zijn, indien er bij ongeluk zich eenig toeval ten gevolge der heelkundige bewerking opdeed.</p>
<p>In den avond verlaat hij den zieke en geeft zijne plaats over aan Bernardin de Giltburg, die op zich heeft genomen, gedurende den nacht te waken.</p>
<p>Het is omtrent middernacht.</p>
<p>De kapitein heeft eenigen tijd gerust geslapen, en
<pb n="142"/>bevindt zich zoo goed, dat hij van tijd tot tijd naar zijn arm moet zien, om overtuigd te zijn, dat hij eene vreeselijke, heelkundige bewerking heeft ondergaan.</p>
<p>Ook twijfelt hij er niet aan, of de genezing zal binnen eenige weken daar zijn; en met den kunstarm, welken hij aan een bekwaam kunstenaar wil bestellen, zal hij, wel zijn geliefdkoosd jachtvermaak moeten vaarwel zeggen, maar voor het overige de oude gepensionneerde kapitein zijn en blijven.</p>
<p>- Heb ik u reeds gezegd dat de pastoor u dezen morgen een bezoek wilde komen brengen? vroeg de Giltburg.</p>
<p>- Zeer vereerend! lachte de kapitein; wat was het doel van zijn bezoek?</p>
<p>- Hij wilde u komen voorbereiden tot de groote reis, die gij gevaar liept, heden te moeten afleggen.</p>
<p>- Bedoelde hij de reis naar de andere wereld?</p>
<p>- Hij wilde u voorbereiden, om gereinigd van zonden voor den troon van God te verschijnen.....</p>
<p>- Dat is al te sterk, schertste de kapitein; zou ik wel ooit eene enkele zonde bedreven hebben? En dan die troon van God, o, dat is vermakelijk!</p>
<p>- Ook heeft hij de voorzegging herhaald dat de Hemel zich over ons zoude wreken.</p>
<p>- Zeer liefdadig! lachte de kapitein; doch ik ben volstrekt niet bijgeloovig.</p>
<p>- Toch betreur ik dat gij daar in uwe kwade luim dat Mariabeeld van den eik schoot.....</p>
<p>- Dewijl ik dan in mijnen val op het glibberig pad, dat vreeselijk ongeluk niet aan mijn arm had bekomen.</p>
<p>- Ja, maar ook omdat de domme en bijgeloovige bevolking slecht op u gezind is.</p>
<pb n="143"/>
<p>- Omdat ik dat zwart, vermeluwd beeldje naar beneden schoot? lachte de kapitein.</p>
<p>- Men beweert dat het een wonderbeeld is, en er vroeg of laat eene verschrikkelijke straf zal nedervallen op het dorp, waar Gods moeder die oneer werd aangedaan, spotte Bernardin.</p>
<p>- Indien ik al die moeders met een enkel geweerschot konde verbrijzelen, dan deed ik het stellig, lachte de kapitein; en daarbij zoude ik.....</p>
<p>Hij ontbrak zijn volzin, en hernam op een heel anderen toon:</p>
<p>- Bernardin, zie eens naar mijn arm; wat wordt het daar warm.</p>
<p>- Er loopt bloed door het verband, antwoordde de Giltburg ongerust.</p>
<p>- Zou er eene ader zijn los geraakt? vroeg de lijder verschrikt; roep spoedig den dokter.</p>
<p>Bernardin liep naar boven, wekte de vrouw van den kapitein en zijne dochters, en kwam wederom de ziekenkamer binnen.</p>
<p>- Is het nu beter? vroeg hij.</p>
<p>Hij kreeg geen antwoord.</p>
<p>Het hoofd van den lijder hing van het hoofdkussen; zijn wezen was doodbleek; het bloed had heel het rustbed roodgeverwd en zijpelde op den vloer.</p>
<p>- Hulp! riep de Giltburg, terwijl hij naar buiten liep.</p>
<p>Alles was stil op de straat; op twintig schreden klonk de klep van den klepperman.</p>
<p>- Hulp! riep de Giltburg op nieuw; de kapitein sterft!</p>
<p>- Ga maar binnen, riep de klepperman; ik ga den dokter roepen, in een oogenblik is hij bij u.</p>
<pb n="144"/>
<p>Nadat hij de boodschap bij den geneesheer had afgelegd, liep hij een paar deuren verder naar de pastorij en riep omhoog naar het venster dat men opende:</p>
<p>- Spoedig bij den kapitein; de man sterft; er is groote haast bij!</p>
<p>De klepperman wist nog niet dat er menschen in de wereld waren, die zonder priester de groote reis ondernemen. In de buurt had men den noodkreet van de Giltburg gehoord; weldra was er veel volk te been; iedereen liep naar de woning van den kapitein, waar zulk een ontzettend geroep van ‘hulp’ bij het geschrei van vrouw en dochters gehoord werd. Ook de geneesheer kwam binnen.</p>
<p>Nauwelijks had hij den bloedplas, die den vloer bedekte, bemerkt, en een oog geworpen op den lijder, wiens doodbleek hoofd van het hoofdkussen naar beneden hing, of hij verklaarde dat de man dood was.</p>
<p>- Er moet eene ader zijn losgeraakt, merkte iemand op.</p>
<p>De dokter maakte het verband los.</p>
<p>- Neen, de draden zijn op hunne plaats; die bloedstorting komt voort uit de oppervlakte der wonde..... het ongeluk is aan niemand te wijten.... neen, dat moest zeker zoo wezen....</p>
<p>- Ja, dat moest zoo wezen! sprak iemand die juist binnen trad; iedereen had de stem van den ouden pastoor erkend.</p>
<p>- Hij naderde het rustbed, nam de kille hand van den kapitein vast, en vroeg zich tot den dokter wendend, of hij de verzekering had dat de man dood was.</p>
<p>- Geen twijfel! verzekerde de geneesheer.</p>
<pb n="145"/>
<p>- Laat ons dan een onze vader bidden, voor zijarme ziel, hernam de priester, terwijl hij den hoed van het hoofd nam, en nevens het lijk nederknielde.</p>
<p>Iedereen ontdekte zich, en boog de knië; allen baden den pastoor, die voorbad, godvruchtig na.</p>
<p>De Giltburg alleen verroerde zich niet.</p>
<p>Hij zat op eenen stoel in den hoek der kamer, met zijn hoofd op zijne hand leunend; hij scheen niet te hooren dat men het, onze vader bad, of niet te zien dat de buren lagen nedergeknield.</p>
<p>- Ja, dat moest zoo wezen! herhaalde de pastoor toen het gebed ten einde was; Wee hem die verergernis geeft! Wee den godverzaker! Wee den heiligschenner!</p>
<p>De oude pastoor in zijne heilige geestdrift was schoon om te zien. Zijn tachtigjarig hoofd hief zich fier in de hoogte, zijn oog scheen met een heilig vuur bezield, zijne linkerhand rustte op het lijk, zijne rechterhand hield hij boven de menigte uitgestrekt. Hij hernam:</p>
<p>- Of meent gij dat er daarboven geen God meer is? Ja dat meende de ongelukkige! Geen God, geene ziel, geen goed, geen kwaad, geene belooning, geene bestraffing! Bij gevolg ook geen troost meer hier op aarde, geene beteugeling van kwade driften, geene gehoorzaamheid, geen oppergezag! O, hoe noem ik dan die geheime macht, welke den mensch hier op de wereld stiet, om in het ongeluk beginnen te leven en in wanhoop te sterven!</p>
<p>De kring drong dichter rondom den pastoor, wien men op den predikstoel nooit met zooveel vuur hoorde spreken.</p>
<pb n="146"/>
<p>De pastoor nam de hand van den doode vast en deszelfs nederhangend, bleek hoofd opheffend, hernam hij:</p>
<p>- Kapitein, men zegt dat gij in uw leven een verstandig man waart; men zegt dat gij aanbevelenswaardige werken hebt geschreven over de krijgskunde; men zegt dat gij een bewonderaar waart en zelfs een kenner van schilder- en bouwkunde. Al die schoonheden, welke gij bewonderd of in persoon beoefend hebt waren de voortbrengselen van 's menschen geest, van 's menschen ziel.</p>
<p>En al de schoonheden door den mensch hier op de wereld voortgebracht, waren nog duizendmaal schooner, en klommen tot een top van uiterste volmaking, indien de werktuigen van het lichaam, de oneindige vermogens der ziel konden evenaren.</p>
<p>Mensch, waarom hebt gij deze waarheden in uw leven niet erkend?</p>
<p>O, dan hadt gij ook begrepen dat 's menschen edele ziel niet met het levensbeginsel van een verachtelijk dier kan gelijk staan! O, dan hadt gij begrepen dat diezelfde ziel, voor den Hemel bestemd, naar het evenbeeld der Godheid is geschapen!</p>
<p>Ach! waarom hebt gij niet geluisterd naar de godsdienst, die u leert, dat het daarom is, dat de mensch zich niet mag onteeren, en er aan denken moet, wat hij is en wat hij eenmaal zal wezen.</p>
<p>In plaats van zijn verstand en de edele krachten zijner ziel te gebruiken om zich te verlagen en in het verderf te storten, moet hij die liever gebruiken om zijn hart op te heffen tot den Heer, om Hem te loven, om zich zelven gelukkig te maken.</p>
<pb n="147"/>
<p>Het was een indrukwekkend tooneel, hetwelk er op dit oogenblik in de sterfkamer plaats had.</p>
<p>Die tachtigjarige pastoor met al het vuur der welsprekendheid de verhevenste waarheden predikend; vijftig buren met ontdekten hoofde eerbiedig naar hem luisterend; Bernardin de Giltburg, de verstokte vrijdenker, uit den hoek der kamer een norschen blik op den pastoor werpend; en in het midden der kamer dat lijk op het bebloede rustbed, waar nevens de vrouw en de twee dochters van den overledene zaten te schreien; ja, dat alles vormde een indrukwekkend tooneel.</p>
<p>- Ach! mijnheer, nokte eene der dochters; heb medelijden met mijn armen vader!</p>
<p>- Arm kind, antwoordde de pastoor haar bij de hand nemend; indien gij wist, hoe veel medelijden ik altijd met hem heb gehad en hoe dikwijls ik voor hem heb gebeden!</p>
<p>- Ach, hebt gij dan zijnen dood niet voorzegd? huilde het meisje.</p>
<p>- Ik heb voorzegd, was het antwoord; dat de Heer den zondaar zal treffen. De pastoor wierp een dreigenden blik naar den hoek der kamer, vanwaar Bernardin de Giltburg schijnbaar onverschillig alles afluisterde en afzag.</p>
<p>- Ach, hebt gij mijn vader niet vervloekt? weende het meisje, haar aangezicht met de twee handen bedekkend.</p>
<p>- Zoude de mensch een van Godes kinderen durven vervloeken? sprak de pastoor; weet gij dan niet dat hier op de wereld een vader zijn kind nooit zoo lief heeft, dan de vader van ons allen den mensch bemint? Mijn
<pb n="148"/>kind, stel uw betrouwen op Hem, die gewoon is, hier op aarde alles ten beste te regelen; laat ons hopen dat het berouw neêrdaalt in elk zondig hart, al ware het dan ook slechts een enkel oogenblik voor dat de laatste slag den mensch in de eeuwigheid weg duwt; de Vader daarboven is zoo goed voor zijne kinderen!</p>
<p>Gaarne had Bernardin de Giltburg den ouden priester met den spotlach die hem eigen was, beantwoord; doch tijd en plaats schenen hem het stilzwijgen op te leggen. Hij voelde maar al te wel dat de minste opmerking van zijnen kant op dit oogenblik de dorpelingen zeer misnoegd zoude hebben, en er in de sterfkamer voor hem onaangename tooneelen konden plaats grijpen.</p>
<p>De begrafenis van den kapitein had niet plaats zoo als de Giltburg het verlangde. Onmiddellijk na het overlijden, had hij het plan gevormd eenige solidaire broeders in België te verzoeken de lijkdienst te komen bijwonen, ten einde aan de domme, noordbrabandsche landelijke bevolking een staaltje te geven, hoe men heden de dooden plechtig ter aarde bestelt, zonder de kerk met al hare bijgeloovige gebruiken noodig te hebben. Het lijkkleed met zilveren tranen bezaaid, de tegenwoordigheid van eenige voorname heeren en bovenal de klinkende redevoeringen op het graf van den overledene, moesten bij de eenvoudige lieden een wonderbaar uitwerksel hebben, en menigeen uit dien eeuwenouden doodslaap van onwetendheid wakker schudden.</p>
<p>Sedert eenige dagen had er echter eene belangrijke omkeering der gemoederen in het dorp plaats gegrepen. De dood van den armen, misleiden Anselm van wiens sterfbed men den priester met geweld had terug gedre-<pb n="149"/>ven, het verbranden van het kruisbeeld, hetwelk de stervende op zijn mond hield gedrukt, waren dingen, waaraan men zich moeielijk konde gewennen, en menig deed besluiten, het pad van oproer tegen de wettelijke overheid niet langer meer te bewandelen.</p>
<p>Ook de heiligschennis aan den wondereik en de voorzegging van den pastoor, welke voor zooveel deze den kapitein betrof, reeds zoo treffend was uitgekomen, hadden in het dorp een ontzettenden indruk te weeg gebracht, en het miskende gezag der kerk teenemale hersteld.</p>
<p>De woelige bijeenkomsten in den ‘Gouden Valk’ hadden niet meer plaats en de vrouwen, in plaats van des avonds te gaan luisteren of de viool van de Giltburg haar niet tot den dans riep, bleven op haar werk.</p>
<p>- En waar bleef de schoolmeester? hoor ik vragen.</p>
<p>De schoolmeester, die te veel gezond verstand had om niet te zien dat zijn goede naam en betrekking op het spel stonden, had voorzichtig geoordeeld zich in tijds van zijn gevaarlijk gezelschap af te zonderen, en den schoolschepter door zijn gedrag niet langer te onteeren. De Giltburg stond dus in den uitgewoeden storm alleen, en mocht er niet aan denken de plechtigheden eener solidaire begrafenis te doen plaats grijpen.</p>
<p>Hij vond het zelfs niet geraadzaam tegenwoordig te zijn, toen het lijk van zijnen vriend, den derden dag, tegen avond, zonder de minste plechtigheid op ongewijden grond en zonder doodklok werd begraven.</p>
<p>Bernardin de Giltburg, die zich bij de toebereidselen der dorpomwenteling, gedurende eenige weken, zeer goed had vermaakt, begon zich langzamerhand in de eenzame afspanning te vervelen, en vurig te verlangen
<pb n="150"/>dat er een einde kwam aan de onzekerheid, waarin hij sedert eenige maanden leefde.</p>
<p>Op zekeren dag ontving hij een brief van een zijner vrienden in België, welke hem verwittigde dat de assisen in de volgende maand zouden geopend en zijne zaak in den eersten zittijd zou opgeroepen worden.</p>
<p>Een paar dagen voor zijn vertrek, bevond Bernardin zich des avonds in zijne kamer. Het was een wind- en regenachtig weder geworden; de wind waaide uit het westen en sloeg den rook uit de kachel in de kamer.</p>
<p>Bernardin had het raam, dat op den straatweg uitkwam, open gezet en wandelde, denkend aan het vreeselijk hooggerechtshof, de kamer op en neder.</p>
<p>- Zijt gij daar, mijnheer de Giltburg? vroeg eene stem die van buiten kwam.</p>
<p>- Dat is de oude Beg Zijdpaler, morde hij, terwijl hij naar het raam ging en naar buiten zag.</p>
<p>Onder het venster tegen den muur zat de koopvrouw met hare twee korven.</p>
<p>- Wat doet gij hier in regen en wind? vroeg de Giltburg die over den raamdorpel lag.</p>
<p>- Moest ik u niet goede reis komen wenschen? antwoordde Beg op een spottenden toon; vertrekt gij niet binnen een paar dagen?</p>
<p>- Wie heeft u dat gezegd? Zijt gij geene tooverheks?</p>
<p>- Gij, die niet gelooft dat er een God is, en hel en duivel hebt afgeschaft, gelooft gij nog aan tooverheksen? lachte zij.</p>
<p>- Neen; maar de tooverheksen der voorbijzijnde eeuwen, moeten schepsels geweest zijn gelijk de oude Begga.</p>
<pb n="151"/>
<p>- Dank u vriendelijk.</p>
<p>- Wat maakt gij hier onder het raam? hebt gij geld noodig?</p>
<p>- Gij weet wel dat ik liever honger lijd, dan iets van u aan te nemen; wat uit uwe hand kwam, heeft mij steeds onheil toegebracht.</p>
<p>- Ga dan maar spoedig heen; uwe tegenwoordigheid hindert mij.</p>
<p>- Ja, dat geloof ik; een boosdoener komt niet gaarne waar zich een gerechtsdienaar ophoudt; hij ontvlucht diegenen, welke op zijne handelingen letten.</p>
<p>- Gij zijt een boosaardig wijf.</p>
<p>- Brave menschen hebben dat nooit gezegd.</p>
<p>- Nu, ik heb geen trek om langer met u te praten, en daarbij wordt het te koud in mijne kamer; ik ga het venster dicht sluiten.</p>
<p>- Een oogenblik; zijt gij zoo gehaast?</p>
<p>- Ik heb weinig tijd; ik ga mijn reisgoed inpakken.</p>
<p>- Ja, zorg maar dat gij hier weg komt; het volk is niet weinig verbitterd op dien vreemden godverzaker, die het ongeluk over het dorp roept.</p>
<p>- Wie heeft zich over de Giltburg te beklagen?</p>
<p>- Durft gij dat vragen?</p>
<p>- Ik heb niemand kwaad gedaan.</p>
<p>- Gij vergeet dat gij overal onrust gestookt, en de eenvoudige menschen tegen hunne wettelijke overheid hebt opgeruid.</p>
<p>- Wat kwaad ligt daarin?</p>
<p>- Een onmeetbaar kwaad.</p>
<p>- Kortswijl, snakerij.</p>
<p>- De pastoor noemt dat anders.</p>
<p>- De pastoor is een dweper, een kortzichtig man.</p>
<pb n="152"/>
<p>- Omdat hij u belet de menschen in hunne zielrust te storen? Omdat hij zijnen plicht doet, of dien poogde te doen bij het ziekbed uwer twee vrienden, die gij als honden liet sterven? Omdat hij hevig is uitgevallen tegen den heiligschenner die het wonderbeeld van den eik nedersloeg? Omdat hij u geweigerd heeft het lijk van den kapitein in gewijde aarde te begraven?</p>
<p>- De begrafenis van den kapitein is eene eeuwige schande voor de onverdraagzame priesters.</p>
<p>- Toch niet; wat zoudt gij doen indien gij voorzitter waart van een muzykgezelschap, waar men een schoon feest ging geven, en waarop iemand die zijn jaargeld niet had betaald, wilde tegenwoordig zijn?</p>
<p>- Dien zou ik zeggen: betaal uw jaargeld, of gij komt niet binnen; wie niet betaalt, kan niet deelachtig zijn aan het feest en deszelfs vermaken.</p>
<p>- De pastoor zegt hetzelfde; gij, kapitein, die geen God erkendet en den spot dreeft met kerk en priester, hebt uw jaargeld in het genootschap der katholijken niet betaalt, en kunt daarom niet deelachtig wezen aan de gebeden die de kerk stort op den gewijden grond der kerkhoven.</p>
<p>- Dat is de taal van een schriftgeleerde, schertste Bernardin; wie heeft u dat alles gezegd?</p>
<p>- Indien gij even als ik uw jaargeld betaaldet, indien gij naar mis en sermoon gingt, deedt gij die vraag niet.</p>
<p>- Nu, op mijn jaargeld mag niemand rekenen, lachte Bernardin.</p>
<p>- Het zou ook eene schande wezen een monster gelijk gij in gewijde aarde nevens een braaf christen te leggen.</p>
<pb n="153"/>
<p>- Er is mij weinig aan uwe gewijde aarde gelegen; aan den wortel van een appel- of perenboom ligt men al even veilig..... Doch mijne begrafenis is nog niet zoo dicht bij; Bernardin gevoelt zich nog frisch en sterk, en daarbij is hij nog jong van jaren.</p>
<p>- Eer er een graspijl op het graf van Anselm opschiet, heeft de pastoor gezegd; zal de hand des Heeren u beiden getroffen hebben! Uw vriend, de kapitein, is reeds dood! Vreest gij de guillotien niet?</p>
<p>- Ik heb u gezegd dat ik onschuldig ben aan den dood van ter Olmen; in minder dan tien minuten zal ik zulks bewijzen.</p>
<p>- Ik ben benieuwd, of dat alles wel zoo zuiver zal uitkomen.</p>
<p>- Mijne vrijspraak is zoo zeker als de dag van morgen..... Indien gij later geld, veel geld van mij wilt hebben, behoeft gij mij dit slechts te vragen, zoodra ik getrouwd ben met jufvrouw Greenwijk.</p>
<p>- Ik wil geen geld dat uit de hand eens duivels komt.</p>
<p>- Dan wilt gij niet dat ik u rijk en gelukkig maak?</p>
<p>- Met het gestolen geld van Clara Greenwijk?</p>
<p>- Wat bedoelt gij?</p>
<p>- Of ik niet wist dat gij onmiddellijk na uw huwelijk, met al de schatten, die gij kunt losmaken, naar Engeland wilt oversteken?</p>
<p>- Waar haalt gij al die gekke dingen?</p>
<p>- Of ik niet wist dat gij met iemand, die ik niet wil noemen, voornemens zijt de arme Clara van een gedeelte harer schatten te berooven en dan over zee te steken?</p>
<pb n="154"/>
<p>- Welk een boosaardig wijf!</p>
<p>- Maar zoover komt het niet; nooit wordt een duivel de echtgenoot van een engel! Neen, neen, zoo ver komt het niet! Gedenk het graspijl dat nog moet opschieten op het graf van den kleermaker!</p>
<p>Het raam sloeg dicht.</p>
<p>Binnen in de kamer morde de Giltburg verschrikt en verbaasd:</p>
<p>- Hoe komt die oude Beg achter alles wat ik altijd zoo geheim heb gehouden?</p>
</div>
<div type="chapter">
<head rend="h3">VIII.</head>
<p><hi rend="b">S</hi>edert het begin van den winter bewoonde Clara Greenwijk het huis van haren oom in de hoofdstad.</p>
<p>Uit hare verklaringen voor den instructieregter afgelegd, heeft de lezer kunnen opmaken, welke gevoelens jufvrouw Clara koesterde jegens Bernardin de Giltburg. Bernardin was voor haar het ideaal der mannen; de liefde welke zij voor hem had opgenomen, was zuiver en edel gelijk hare ziel.</p>
<p>Was hare denkwijze jegens hem, sedert het oogenblik dat hij, om aan de vervolging van het gerecht te ontsnappen, zich door de vlucht had moeten redden, niet veranderd? Was hare liefde nog altijd even oprecht en zuiver, als vroeger?</p>
<p>Om het nieuws, betreffende de huisgenoten te kennen, moeten wij naar de keuken gaan en ons daar eenige oogenblikken bij de meid en den knecht aan de koffietafel nederzetten.</p>
<p>Het is dezelfde knecht, het is ook dezelfde meid niet, welke wij vroeger in het huis van ter Olmen
<pb n="155"/>hebben aangetroffen; twee dienstboden, die een zoo kwaad gedacht hadden van den toekomenden echtgenoot der jufvrouw, konden niet langer in haar huis verblijven.</p>
<p>De jufvrouw is in haar onrecht, zal men zeggen; de dienstboden hebben hunne verklaringen volgens den gedanen eed afgelegd; voor God en de menschen mochten- of konden zij niet anders handelen. Ook de jufvrouw is van dit gevoelen; doch het is haar niet mogelijk dagelijks in aanraking te zijn met menschen, die het ideaal harer liefde niet kunnen eerbiedigen.</p>
<p>Nu, wij zetten ons nevens meid en knecht, die elkander veel te vragen en te zeggen hebben, neder.</p>
<p>- Hoe gaat het dezen morgen met de jufvrouw? vraagt de knecht.</p>
<p>- Niet beter dan gisteren, luidt het antwoord der meid.</p>
<p>- Men moet geen geneesheer zijn, om te zien dat de jufvrouw langzaam wegteert.</p>
<p>- Ja, zij ziet vreeselijk bleek en vermagert met den dag.</p>
<p>- In het voorjaar verslimmeren gewoonlijk dergelijke ziekten; de werking der eerste warmte schijnt een nadeeligen invloed op zulke menschen te hebben..... de longtering is toch eene verschrikkelijke ziekte!</p>
<p>- Volgens den geneesheer lijdt de jufvrouw niet aan de longtering.</p>
<p>- En wat mag haar dan schelen?</p>
<p>- De geneesheer heeft mij nog dezen morgen bij het uitgaan, verzekerd dat de jufvrouw niets anders heeft, dan eene verouderde zenuwziekte?</p>
<p>- Verdriet? En dat voor iemand die zoo ontzaggelijk rijk is?</p>
<pb n="156"/>
<p>- Of men met geld altijd het leed van de deur kan verjagen?</p>
<p>- Neen, dat niet; maar ik meende dat men met geld nog al dikwijls de eene of andere wederwaardigheid konde vermijden.</p>
<p>- Er zijn dingen die bij rijken en armen onveranderlijk dezelfde zijn.</p>
<p>De meid had op een geheimzinnigen toon gesproken.</p>
<p>- Gij weet meer dan gij zegt, sprak de knecht, haar schuins beziende.</p>
<p>- Zijt gij nieuwsgierig? vroeg de meid lachend.</p>
<p>- Volstrekt niet; indien er geheimen achter steken, wil ik niets weten.</p>
<p>- Neen, voor u heb ik toch geene geheimen; ook was ik sedert lang voornemens u met een en ander bekend te maken..... de jufvrouw is lijdend van louter verdriet.</p>
<p>De knecht liet een zacht gefluit hooren.</p>
<p>- Van verdriet? herhaalde hij; de jufvrouw heeft misschien een vrijer?</p>
<p>- Hoe gij den nagel op den kop slaat!</p>
<p>- Zie, dat is nu een gek ding! waarom moet zij zich daarom ziek maken? Het is bijna, of het een mode is geworden, dat de jufvrouwen in de groote steden bleek zien en ziekelijk schijnen, zoodra het er op aan komt dat zij zich de huwelijksketting op den hals laten leggen.</p>
<p>- Ja, dat is waar.</p>
<p>- Denken de jufvrouwen uit de groote wereld ook dat zij zich hiermede belangwekkend kunnen maken?</p>
<p>- Bij jufvrouw Clara toch is zulks het geval niet; het meisje is waarlijk ongelukkig.</p>
<pb n="157"/>
<p>- Dan heb ik medelijden met haar.</p>
<p>- De jufvrouw schijnt een schatrijken oom te hebben gehad.</p>
<p>- Dat heb ik wel eens gehoord.</p>
<p>- Nu, die oom is, eenige maanden geleden, op het dorp, waar hij des zomers verbleef, schielijk overleden.</p>
<p>- Is zij daarom bedroefd? Heeft die oom haar misschien onterfd?</p>
<p>- Integendeel, zij is de eenige erfgenaam van een aanzienlijk vermogen?</p>
<p>- Och, waarom is zij dan toch zoo bedroefd?</p>
<p>- Omdat haar minnaar beschuldigd wordt den ouden oom vermoord te hebben.......</p>
<p>De knecht floot voor de tweede maal, doch veel harder.</p>
<p>- Ten einde spoedig getrouwd en spoedig rijk te zijn, vervolgde de meid.</p>
<p>- Waarom wachtte hij zijn tijd niet af? De jufvrouw is immers jong genoeg; zit die heer soms ook in de gevangenis?</p>
<p>- Neen, hij is gevlucht.</p>
<p>De knecht floot nog eens.</p>
<p>- Morgen komt de zaak voor het hooggerechtshof, en zoo als ik gehoord heb, heeft Bernardin de Giltburg zich dezen morgen in de handen van het gerecht overgeleverd.</p>
<p>- Indien hij schuldig is, bleef hij wel waar hij was; op een moord staat de doodstraf.</p>
<p>- Er zijn zoo vele schelmen, die zich voor een Jury weten te rechtvaardigen, voornamelijk, wanneer zij hunne zaak aan een advokaat uit Parijs kunnen toevertrouwen.</p>
<pb n="158"/>
<p>- Een advokaat uit Parijs?</p>
<p>- Die gewoon is, zoo als men mij heeft gezegd, de kleinigheid van tienduizend gulden te vragen, om een paar uren over een en ander te praten.</p>
<p>- Tienduizend gulden! herhaalde de knecht en hij floot voor de vierde maal.</p>
<p>- Toch zou het mij genoegen doen, indien die heer vrij kwam.</p>
<p>- Indien hij wezenlijk den ouden heer heeft vermoord, moet men hem maar het hoofd van het lijf hakken; schurken kan ik niet verdragen.</p>
<p>- O, ja, indien hij schuldig is.</p>
<p>- Anders mag ik ook lijden dat hij vrij komt, al ware het dan slechts om de Jufvrouw; maar toch indien ik in hare plaats ware, zou ik er tweemaal aan denken, eer ik mijne hand gaf aan iemand die voor moord heeft te recht gestaan.</p>
<p>- Jufvrouw Clara heeft de overtuiging zijner onschuld.....</p>
<p>- Des te beter.</p>
<p>- En zal met hem trouwen, wat de wereld ook over haar en over hem moge denken.</p>
<p>- Tienduizend gulden aan een advokaat om een paar uren over een en ander te praten! mompelde de knecht, de woorden der meid herhalend; de jufvrouw heeft een kostbaren vrijer.</p>
<p>Het gesprek aan de koffietafel is ten einde.</p>
<p>Een dag later.</p>
<p>Lezer, wij gaan naar het hof van assisen. Eene groote menigte, wier nieuwsgierigheid hevig is opgewekt door de dagbladen, die zich sedert eenige dagen veel met de zaak bezig hielden,
<pb n="159"/>verdringt zich aan den ingang van het Justiciepaleis.</p>
<p>De gerechtszaal is opgepropt.</p>
<p>Op eene estrade aan eene lange tafel zitten de rechters, deze in roode, gene in zwarte tabbaarden gehuld, met lange witte beffen onder de kin, en met hooge mutsen, waar zilveren banden omliggen, op het hoofd.</p>
<p>Aan het eene einde der tafel zetelt de gevreesde prokureur des konings; tegen over hem aan het andere einde, zit een griffier.</p>
<p>Op de tafel staan de bewijsstukken; het zijn: groote aarden potten zorgvuldig gesloten en verzegeld; groote en kleine flesschen, en bordpapieren doosjes, zoo als men er in de apothekerswinkels aantreft.</p>
<p>Meer de zaal in, voor een lessenaar met boeken en papieren bedekt, staan de twee verdedigers: de een is de advokaat uit de fransche hoofdstad, van wien wij reeds gisteren hebben gesproken.</p>
<p>Hij ziet er een doortrapt man uit, die al de doolwegen der gerechtshoven, al de hinderlagen der tegenpartij grondig bestudeerd heeft; hij schijnt een dievensleutel te hebben, waarmede hij de geheimste hoekjes binnen dringt, en langs de verborgenste wegen weêr uit kan.</p>
<p>Zijn oog ziet aanhoudend rond, en slaat alles gade; zijne lippen zijn gedurig in beweging; het is alsof zij ongeduldig zijn om een lang en roerend pleidooi te beginnen.</p>
<p>De namen der gezwoornen worden afgeroepen en weldra zitten de twaalf gekozenen op hunne plaats en leggen, elk op zijne beurt, den gevorderden eed af.</p>
<pb n="160"/>
<p>Daarna roept men de namen der getuigen af.</p>
<p>Bij het hooren van den naam van Clara Greenwijk heeft er eene groote beweging in de zaal plaats. Iedereen wil het meisje zien om wier hand te bezitten, de ongeduldige vrijer den ouden rijken oom naar de andere wereld hielp. De dames, die op de voorbehoudene plaatsen zitten, staan recht en rekken nieuwsgierig den hals uit; zij willen zien of Clara Greenwijk werkelijk zoo schoon is, als de dagbladen dit vermeld hebben; zij willen de overtuiging hebben, of andere vrouwen niet moeten jaloersch zijn om de bevalligheid der jeugdige getuige. Overal in de zaal, maar voornamelijk op de voorbehoudende plaatsen der dames, hoort men gemompelde aanmerkingen maken op de getuige die het aangezicht achter haren zwarten sluier verbergt.</p>
<p>De deurwaarders met hunne korte, kamelotten mantels op den schouder en de gendarmen, die voor en achter in de zaal de wacht houden, roepen gebiedend: ‘stilte!’ en op hunne stem wordt alles weer rustig.</p>
<p>De beschuldigde wordt langs eene zijdeur binnen gelaten.</p>
<p>Hij is in 't statig zwart gekleed; zijne houding is ernstig maar onbeschroomd en ongedwongen; hij groet met eene beleefde hoofdbuiging terwijl hij de tafel, waaraan zijne rechters zijn gezeten, voorbijgaat.</p>
<p>Er heeft een nieuw gemompel in de zaal plaats; de dames op de voorbehoudene plaatsen fluisteren elkander aanmerkingen toe op den jongen heer, die de houding heeft van een gentleman, en daarbij een schoon jongman mag genoemd worden.</p>
<p>Bernardin de Giltburg heeft een gunstigen indruk op
<pb n="161"/>de aanschouwers gemaakt; vooral heeft hij de deelneming der vrouwen verworven.</p>
<p>Na eenige pleegvormen, die wij stilzwijgend voorbijgaan, staat de griffier recht en leest met luider stem den beschuldigingsakt voor.</p>
<p>Wij laten den griffier het langdradig stuk aflezen, dewijl al de daadzaken, welke in hetzelve voorkomen, den lezer reeds bekend zijn; alleen willen wij den laatsten volzin van den beschuldigingsakt herhalen: ‘Gevolgelijk wordt de genaamde Bernardin de Giltburg beschuldigd een vrijwilligen moord begaan te hebben op A: B: ter Olmen, bij middel van een vlug vergif, namelijk: de nachtschade.</p>
<p>Nu volgt er een lang en nauwkeurig verhoor van den beschuldigde.</p>
<p>De voorzitter doet zoo veel vragen, en maakt zoo veel behendige omwegen, dat hij menig ander geheel uit zijn lood zoude geslagen hebben; doch de Giltburg schijnt op alle vragen voorbereid en antwoordt zoo juist, en zonder zich een oogenblik te bedenken, dat hij den ondervrager bijna in den war brengt.</p>
<p>Na hem zeer lang ondervraagd te hebben over zijne betrekking met Clara Greenwijk, het verbroken huwelijksplan, het gevaar dat hij, in weerwil der meening van een kundig geneesheer, beweerde te vinden in de ziekte van ter Olmen, en zijn onverklaarbaar en onverzettelijk verlangen om bij den lijder te waken, viel de voorzitter eindelijk op het ingeven der geneesmiddelen.</p>
<p>- Hoeveel pillen hebt gij den lijder ingegeven? vervolgde hij.</p>
<pb n="162"/>
<p>- Drie pillen, eenige minuten voor dat ik hem, omstreeks middernacht verliet.</p>
<p>- Volgens de getuigenis van den geneesheer bevatte het doosje twintig pillen; waarvan door hem zelven, omstreeks negen ure, drie, en drie andere door u werden toegediend; hoe komt het dan dat er in het doosje zeventien en niet veertien pillen aanwezig zijn? Men heeft hieruit meenen op te maken dat gij het geneesmiddel door den dokter afgeleverd, onaangeroerd hebt gelaten, en den lijder, een dosis vergif hebt ingegeven, hetwelk gij, met uwe scheikundige kennissen zoo gemakkelijk in uw bezit kondet hebben.</p>
<p>- De drie pillen, waarvan de geneesheer spreekt, nam hij uit een voorgaand doosje, waarvan de inhoud op drie pillen na, verbruikt was. Indien de geneesheer gelieft na te denken, zal hij zich zulks wel herinneren.</p>
<p>Er liep een dof gemompel door de zaal; het was bijna alsof iedereen vatte, dat het gegeven antwoord van het allergrootste gewicht was, en stellig invloed moest hebben op den loop en den uitslag van het rechtsgeding.</p>
<p>- Bij het verhoor van den geneesheer zal zulks worden opgehelderd, sprak de voorzitter zichtbaar te leur gesteld.</p>
<p>De advokaat van Parijs meende dat, indien deze vergissing van den geneesheer bewezen werd, men bijna ook wel zou durven opwerpen, of hij zich bijgeval ook niet vergist had bij het afgeven der geneesmiddelen, in andere woorden: of hij niet belladona - voor quininepillen aan den lijder had gezonden.</p>
<p>- Hier is het doosje dat de geneesheer in bijzijn van
<pb n="163"/>verscheidene getuigen verzegelde, sprak de voorzitter; het zijn toch wel dezelfde pillen?</p>
<p>De Giltburg wilde zulks niet betwisten; doch nu hij de opmerking van zijn verdediger had gehoord, betreurde hij dat het gerecht de voorzorg niet had genomen de, door den dokter afgeleverde geneesmiddelen, aan een scheikundig onderzoek te onderwerpen.</p>
<p>- Dit onderzoek kan nog plaats hebben, meende de voorzitter weinig tevreden over den gang der zaak.</p>
<p>Zeer lang duurde nog het verhoor, over de ontgraving van het lijk; over de scheikundige bewerking in het laboratorium der modelhoeve gedaan en later door bekwame experten bevestigd; over de ontvluchting van den betichte, en honderd andere dingen, welke van dicht bij of slechts van verre in verband konden worden gebracht met de beschuldiging.</p>
<p>Na het verhoor van den beschuldigde werd de geneesheer van ter Olmen opgeroepen.</p>
<p>Bij de vraag, of hij wel stellig overtuigd was de drie, omstreeks negen ure, toegediende pillen niet uit een voorgaand doosje genomen te hebben, begon de man zich met de hand over het voorhoofd te wrijven en zichtbaar in verlegenheid te geraken.</p>
<p>Neen, hij was, bij een nauwkeurig nadenken, niet al te zeker van hetgeen hij gezegd had, en moest weldra bekennen, dat hij werkelijk geloofde geene geneesmiddelen uit het laatst gezonden doosje genomen te hebben.</p>
<p>- De pillen hier in het doosje aanwezig, zijn toch wel dezelfde, welke gij in uw apotheek hebt toebereid? vroeg de voorzitter.</p>
<p>- De pillen zijn met absynthextract en het poeder
<pb n="164"/>van quinaschors toebereid; ik heb voor gewoonte op die wijze de quinine aan den lijder toe te dienen; ja dat zijn toch wel dezelfde pillen, bevestigde de geneesheer, na het geneesmiddel herhaalde malen bezien te hebben.</p>
<p>De verdediger van den beschuldigde drong er op aan het geneesmiddel aan het onderzoek van bevoegde scheikundigen te onderwerpen, iets waarin de voorzitter in het belang der waarheid volgaarne toestemde. Hij zoude op staanden voet twee beëedigde experten met de ontleding gelasten, en in de hoop dat hun verslag, reeds op de zitting van morgen zoude voorgelezen worden, vandaag het verhoor der getuigen voort zetten. Na een langen dag van eindelooze vragen tot de getuigen gericht, van aanmerkingen der juryleden, van interpellatiën en terechtwijzingen der rechters, van honderde opmerkingen der verdedigers, en tamelijk bitse antwoorden van den procureur des konings, gaan wij de zitting heffen.</p>
<p>De heeren rechters, procureur des konings en griffier verdwijnen door eene zijdeur, de advokaten in de menigte, de Giltburg met zijne twee gendarmen in een celwagen. De gaslichten worden toegedraaid; de gerechtszaal daareven nog zoo levendig, wordt een wijd en donker grafe waar de geest van menig slachtoffer van gerechtelijke dwaling, des nachts komt rondwandelen en kermend neêrzitten op de bank, waar hij het onrechtvaardige doodvonnis hoorde uitspreken.</p>
<p>Den volgenden dag, op klokslag van negen ure, zitten de rechters wederom voor hunne lange tafel; uit den celwagen, die daareven de poort van het Justiciepaleis binnen rolde, stapt de beschuldigde Bernar-<pb n="165"/>din de Giltburg; en komt onder het geleide van twee gendarmen zijne plaats hernemen.</p>
<p>De advokaten staan voor hunnen lessenaar; de dames op de voorbehoudene plaatsen zijn talrijker dan gisteren, ook schijnt de zaal nog voller.</p>
<p>De nieuwsgierigheid is sedert gisteren sterk geklommen; iedereen wil bekend zijn met het verslag, hetwelk de expertscheikundigen zullen inleveren over de bestanddeelen vervat in die zeventien kleine bolletjes, waarmede de dagbladen zich bezig gehouden en de lezers zich zoo moê hebben gemaakt.</p>
<p>De twee experten worden opgeroepen; alles is doodstil in de zaal, terwijl zij hun scheikundig onderzoek uitleggen, en na eene lange verklaring hunner genomene proeven, eindelijk hun besluit mededeelen. Hetzelve luidt als volgt: de zeventien pillen aan het scheikundig onderzoek onderworpen, bevatten eene groote hoeveelheid extract der belladona.</p>
<p>Er volgt een dof gemompel in de zaal; iedereen wil aan zijn buurman uitleggen, welk belang er gelegen is in deze verklaring en hoe het nog kan gebeuren dat de vervolging, tegen de Giltburg ingespannen, zich eindelijk op het hoofd van den onvoorzichtigen geneesheer zal verplaatsen.</p>
<p>Er is een gedruisch in de zaal, hetwelk door het herhaald bellen des voorzitters niet bedaart.</p>
<p>De advokaten zijn zichtbaar tevreden over de wending der zaak; de Juryleden fluisteren elkander in het oor; de procureur des konings werpt zijn dreigenden blik door de zaal, waar het gemompel en het aanhoudend door deurwaarders en gendarmen uitgeroepen; ‘stilte!’ niet ophoudt. Bernardin de Giltburg blijft al die bewe-<pb n="166"/>ging kalm zitten afzien; ofschoon hij wel ziet dat deze menigte partij voor hem trekt, blijven zijne houding en de uitdrukking zijner bedaarde wezenstrekken onveranderlijk dezelfde; hij schijnt niet te merken dat de deelneming der geestdriftige dames ten top is geklommen, en men elkander met belangstelling zijnen naam en dien van Clara Greenwijk in de ooren fluistert.</p>
<p>Daar klinkt op nieuw de fijne schel aan de gerechtstafel; de voorzitter roept dreigend dat hij den gendarmen bevel gaat geven de zaal te ontruimen, indien de stilte niet oogenblikkelijk wordt hersteld.</p>
<p>Eindelijk keert alles tot zijne even onderbrokene waardigheid en kalmte weder.</p>
<p>De procureur des konings neemt het woord. Hij begint met de studiejaren van de Giltburg; hij volgt hem op het akademie en de landbouwschool, en waar hij hem aantreft, overal schildert hij hem af als een onordelijk en verkwistend jongeling, godverzaker van de ergste soort, losbandig zonder voorbeeld, weinig nauwgezet in het vervullen van maatschappelijke plichten.</p>
<p>De beschuldigde scheen reeds letterlijk door de welsprekendheid van den procureur verpletterd te zijn, toen deze eindelijk neêrkwam op het vergiftigde geneesmiddel.</p>
<p>Neen, den geneesheer mocht men niet verdenken; er bestond hier volstrekt geene vergissing van geneesmiddel; neen, de Giltburg had de quininepillen uit het doosje weggenomen, en dezelve door, uiterlijk gelijksoortige, doch veel vergif bevattende pillen vervangen.</p>
<p>Meer dan twee uren lang sprak de procureur des
<pb n="167"/>konings en beweerde den beschuldigingsakt in alle deelen te hebben staande gehouden.</p>
<p>De advokaat uit de fransche hoofdstad, nam na hem het woord op, en zette in met te zeggen dat hij nooit eene verdediging op zich had genomen, waarin zijne taak hem gemakkelijker voorkwam. Ook beweerde hij geene de minste moeite te zullen hebben, om in eenige oogenblikken af te breken wat de procureur des konings met zooveel arbeid had opgetimmerd. Na zijn client als een rechtschapen man te hebben afgeschilderd, (dat hij geene godsdienstige overtuigingen had en geen Opperwezen erkende, kon waar zijn; doch niemand had zich daarmede te bemoeien) viel hij den armen dorpgeneesheer op het lijf, en wist zoo veel bewijsreden aan te halen, dat er bijna geen twijfel meer overbleef, of de man had zich werkelijk vergist en den armen ter Olmen in plaats van een koortsverdrijvend middel, een doodend vergif doen innemen.</p>
<p>De advokaat haalde meer dan eene gerechtelijke dwaling aan en maakte de juryleden zoo verschrikkelijk bang, met rustelooze knaging van het geweten, met hel, duivel en meer andere straffen, dat die heeren van schrik op hunne bank zaten te beven.</p>
<p>Doch laat ons den behendigen spreker op dat eindeloos kronkelpad van zijn pleidooi niet volgen, laat ons liever in eens met de zitting gedaan maken en zeggen dat de jury, na eenige oogenblikken in het geheim beraadslaagd te hebben, in de gerechtszaal terugkeerde en uitspraak deed, dat Bernardin de Giltburg onschuldig was aan den hem opgelegden moord.</p>
<p>Vijf minuten later was de beschuldigde in vrijheid
<pb n="168"/>gesteld; de gevangenwagen keerde ledig uit het justiciepaleis weder.</p>
<p>Lezer, hebt gij in uwen geest ook den beschuldigde vrijgesproken?</p>
<p>Neen, Bernardin de Giltburg was wel degelijk de moordenaar van den ouden heer ter Olmen.</p>
<p>De procureur des konings had het wel goed voor, toen hij beweerde dat de dorpgeneesheer zich niet vergist had bij het toebereiden van zijn koortsmiddel, maar dat de quinine door de hand van de Giltburg werd weggenomen, en met belladonapillen verwisseld.</p>
<p>Het kwam uit zoo als de oude Begga des nachts aan den boomstronk op den besneeuwden straatweg had gezegd: ‘Er zijn zoo vele boosdoeners, die aan de wraak der zamenleving weten te ontsnappen’.</p>
<p>Dienzelfden avond vinden wij den vrijgesproken moordenaar aan de feesttafel met eenige vrienden weder.</p>
<p>de Giltburg heeft de eerplaats; boven zijn hoofd hangt eene prachtige kroon van witte kunstleliën, het zinnebeeld der onschuld.</p>
<p>Toepasselijke vreugdeliederen klinken door de zaal; de feestdronken volgen elkander bijna even spoedig op als de luchtbobbeltjes, welke van den bodem der lange wijnbekers om hoog stijgen.</p>
<p>De nacht loopt voorbij; de wijndampen hebben de hoofden heet en dol gemaakt, armen en beenen ten deele verlamd.</p>
<p>De dolzinnige liederen zwijgen stil, de feestdronken houden op.</p>
<p>De feestgenoten die allen het gebruik hunner geestvermogens verloren hebben, steken zonderling af tegen
<pb n="169"/>de witte leliekroon, die van den zolder nederdaalt; de vrienden zien elkander met fletsche oogen aan en schijnen elkander niet meer te kennen; en nogtans zijn het allen de oude kennissen, de vrienden met wie Bernardin de Giltburg gewoon is, zich aan de walgelijkste braspartijen over te geven.</p>
<p>Tegen den morgen keert de Giltburg waggelend en half slapend naar zijn hotel weder.</p>
<p>Op de arduinen trappen der kerk die hij voorbijgaat, zit eene vrouw in haren katoenen mantel gedoken.</p>
<p>- Is dat mijnheer de Giltburg niet? vroeg de vrouw, het hoofd vooruitstekend.</p>
<p>- Wie noemt daar mijn naam? vroeg de Giltburg voor den kerktrap stilstaande.</p>
<p>- Is mijne stem al wederom uit uw hoofd gegaan?</p>
<p>- Satans dochter! zijt gij dat? wat maakt gij hier op den kouden kerktrap.</p>
<p>- Zoodra de kerkdeur wordt geopend, wilde ik een, onze vader, gaan bidden voor mijne arme dochter.</p>
<p>- Bidden! spotte hij; waarom blijft gij niet liever te huis met die akelige koude? Zeg eens weet gij het nieuws?</p>
<p>- Welk nieuws?</p>
<p>- Dat mijn hoofd nog op mijne schouders staat; uwe voorzegging van de guillotien komt niet uit.</p>
<p>- O, ik weet wel dat gij aan het menschelijk gerecht zijt ontsnapt; doch er is nog een andere rechter, wien gij met geene draaien of pleidooien van een advokaat kunt bedodden.</p>
<p>- Welke rechter?</p>
<p>- De vrouw stond recht op den arduinen trap en wees met den vinger naar boven.</p>
<p>- Met dergelijke rechters, laat ik mij niet bang maken.</p>
<pb n="170"/>
<p>- De kapitein ligt reeds in het graf! denk aan het graspijl!</p>
<p>- Hoe dikwijls hebt gij mij dien kinderpraat reeds verhaald?</p>
<p>- Indien gij een geweten hadt, gelijk een ander christenmensch. ware zulks niet noodig.</p>
<p>- Wie heeft u belast met de zending mij overal te volgen en mijne handelingen af te spieden?</p>
<p>- Wie anders dan de Heer van hier boven? die dit laatste middel nog beproeft, om een verstokt zondaar tot inkeer te brengen.</p>
<p>- Ik geloof dat het hoogtijd is geworden, een policiecommissaris te verwittigen, dat er een zinneloos mensch door de straten der stad ronddwaalt.</p>
<p>- O, ik weet wel dat ik een zonderling leven leid, sedert dat Magdalena's dood mijn bestaan hier op de wereld zoo bitter maakte; maar ook weet ik dat ik toch volkomen bij mijne zinnen ben.</p>
<p>- Nu, gij moogt dan eene profetes, of eene gezondene des Hemels zijn om den zondarigen de Giltburg te bewaken, doch weet, dat ik stellig besloten heb, voortaan geene bespieders meer te dulden; pas op!</p>
<p>- Sedert dat mijne arme dochter door uwe schuld in het graf daalde en ik gedwongen ben België en zelfs vreemde landen af te loopen, om mijn brood te winnen, ben ik van niets meer bang.</p>
<p>- Indien gij mij echter belooft, mij nooit meer in den weg te loopen, kunt gij voor altijd uwe korven ter zijde zetten.....</p>
<p>- Neen, neen.</p>
<p>- Ik beloof u zorg te dragen dat er u nooit iets meer zal ontbreken.</p>
<pb n="171"/>
<p>- Ik heb u reeds tweemaal gezegd, dat ik geen geld zou willen, hetwelk de hand eens duivels mij toesteekt.</p>
<p>- Dan wilt gij niet heen gaan? De stad niet verlaten?</p>
<p>- Deze week moet ik nog een bezoek afleggen bij Jufvrouw Clara Greenwijk.</p>
<p>- Zij is overtuigd van mijne onschuld.</p>
<p>- Ik wil haar zeggen dat zij zich moet mistrouwen van dien jongen heer, die haar echtgenoot gaat worden.</p>
<p>- Dat is te laat; de vogel is in 't net, lachte hij onbeschoft, gelijk de dronkaards lachen.</p>
<p>- Dat net is wel door te trekken.</p>
<p>- En wat zoudt gij haar nog zeggen?</p>
<p>- Vooreerst waarom mijne arme dochter, het schuldeloos kind, in den bloei der jaren aan mijne liefde werd onttrokken en ten grave gesleept.....</p>
<p>- Altijd diezelfde gekke inbeelding! morde hij.</p>
<p>- Ik wil haar waarschuwen dat gij haar niet bemint, maar enkel haar geld beoogt, hetwelk gij voornemens zijt, in gezelschap van een ellendig schepsel, in verafgelegen land te gaan verteren.</p>
<p>- Hoe verzint gij dergelijke leugens?</p>
<p>- Zwijg; ik zal naam en woonplaats opgeven.</p>
<p>- Harpij!</p>
<p>- Ook moet die brave juffer bekend gemaakt worden met de handelingen van den afschuwelijken solidair, tijdens zijn verblijf in het dorp.</p>
<p>- Boosaardig wijf, gij die het zoo goed staat met God en priester, zeg eens, is dat geene verschrikkelijke zonde zoo iemands eer te rooven?</p>
<p>- Indien ik derlijke boosheden niet overdroeg, maakte ik mij zelve schuldig.</p>
<pb n="172"/>
<p>- Beg, pas op! sprak hij.</p>
<p>Hij dreigde met zijne hand en keek met zijne vlammende oogen onder de kap van haren mantel.</p>
<p>- Denkt gij ook dat ik pillen zoude innemen zoo als de arme ter Olmen? vroeg zij, onbeschroomd.</p>
<p>- Er zijn nog andere middelen! grijnsde hij.</p>
<p>- Ja, dat geloof ik; een godverzaker moet tot alles bekwaam zijn.....</p>
<p>De kerkdeur werd langs binnen geopend.</p>
<p>- Ja, er zijn nog andere middelen! herhaalde de Giltburg, haar boosaardig toegrijnzend.</p>
<p>De oude Begga gaf geen antwoord en trad de kerk binnen.</p>
</div>
<div type="chapter">
<head rend="h3">IX.</head>
<p><hi rend="b">D</hi>e dagbladen hebben hun laatst artikel geschreven over den geheimzinnigen moord van ter Olmen; over de vlugge werking en de ontleding der nachtschade; over de akelige, gerechtelijke ontgraving op het dorp kerkhof; over de belangwekkende lijkopening, over al de bijzonderheden welke de zittingen der assisen hebben gekenmerkt.</p>
<p>Ook het publiek is uitgepraat over de gerechtszaak, welke het belang in zoo hooge mate had opgewekt.</p>
<p>Clara Greenwijk is met de vrijspraak van Bernardin de Giltburg eensklaps een geheel ander mensch geworden. De doodkleur van haar gelaat is verdwenen, en heeft plaats gemaakt voor dien zachten blos, welken jeugd, gezondheid en tevredenheid op de wang der maagden weten te schilderen. Haar oog dat gedurende een geheelen tijd dof en levenloos in haar hoofd stond,
<pb n="173"/>begint wederom helder te schitteren. Haar hoofd zoolang treurig naar de borst gebogen, heeft zich vroolijk omhoog gericht. Langzamerhand wordt zij wederom het opgeruimd meisje, met haar aangenaam karakter, zooals zij voorheen was, toen men haar met den naam van engel vereerde.</p>
<p>Dezen morgen heeft haar geneesheer zijn laatste bezoek bij haar afgelegd en verklaard, dat zij voortaan niets meer noodig heeft, dan de vrije lucht, matige bewegingen en een versterkend voedsel. 's Morgens vroeg bij de schemering van het eerste daglicht knielt zij reeds neder in de nabijgelegene kerk; 's avonds wanneer de laatste orgeltoon ginds in den versten hoek der zijbeuk is weggestorven, wanneer de laatste gebeden der geloovigen opwaarts zijn gestegen, zit de godvreezende Clara nog in den tempel.</p>
<p>Moet zij niet meer dan ooit bidden, moet zij niet heel haar leven den goeden God bedanken, omdat Hij haar gebed verhoorde? Ja, Hij had haar gebed verhoord en gewild dat de menschelijke gerechtigheid, ingelicht over eene duistere zaak, niet met hare ijzeren hand een onschuldige neêrsloeg.</p>
<p>Uit dankbaarheid tot Hem, die haren valsch beschuldigden geliefde in hare armen terug voerde, zoude zij meer dan ooit de arme verstootelingen der zamenleving opzoeken, aan weduwen en wezen aalmoezen ronddeelen.</p>
<p>Op eenen avond, bij het uitgaan der kerk, ontwaart zij eene vrouw die twee korven draagt, waarin zij scharen, kammen, naalden, spelden en dergelijke koopwaar rondleurt.</p>
<p>De vrouw zit op den arduinen kerktrap en spreekt zacht den naam uit van Clara Greenwijk.</p>
<pb n="174"/>
<p>Clara heeft reeds een geldstuk in de hand en laat de aalmoes in een der korven der arme leurster nedervallen.</p>
<p>- Duizendmaal dank, beste Juffer, zegt de arme vrouw rechtstaande; doch ik had het inzicht niet u eene aalmoes te vragen.</p>
<p>- Behoud dat geld voor uwe kinderen, zoo spreekt Clara haar zacht toe.</p>
<p>- De Heer moge u voor uw goed hart beloonen, antwoordde de vrouw; eene aalmoes heb ik niet noodig en zoude slecht handelen indien ik dezelve aannam; bewaar dat geldstuk beste Juffer voor anderen, die zulks noodig hebben, om brood te koopen. Zij geeft het zilverstukje aan Clara weder.</p>
<p>- Wat wilt gij dan, moeder? vraagt deze.</p>
<p>- Ik heb u iets mede te deelen, antwoordt de vrouw; mag de arme leurster met Jufvrouw Clara Greenwijk een paar straten ver opwandelen?</p>
<p>- Waarom niet? moeder, kom maar.</p>
<p>Juist aan den omdraai verschijnt Bernardin de Giltburg, die gewoon is in eene der straten, zijne toekomende op te wachten en naar hare woning te vergezellen.</p>
<p>- Waarom valt gij de menschen op de straat lastig? vraagt hij barsch, terwijl hij haar bij den arm vattend wegduwt.</p>
<p>- Bernardin, wees niet zoo driftig, smeekt Clara; die arme vrouw had mij iets te vragen..... Kent gij haar?</p>
<p>- Een zinneloos, kwaadaardig wijf, fluistert hij haar in het oor; een gevaarlijk schepsel.</p>
<p>- Neen, neen, de oude Begga is niet zinneloos, spreekt de leurster.</p>
<pb n="175"/>
<p>Daar, eenige schreden verder, staat een stadsdienaar het kleine tooneel af te zien; hij schijnt ongeduldig te wachten, totdat hij onder een of ander voorwendsel zijne dienst kan aanbieden aan dien voornamen heer, welke zich zoo ontevreden toont om de vrijpostigheid der schooister.</p>
<p>- Pak u weg! en val de jufvrouw niet lastig! roept de Giltburg: gij moogt niet bedelen.</p>
<p>- Ik heb niet gebedeld, antwoordt Begga.</p>
<p>- Ho, ho! durft gij bedelen? spreekt de stadsdienaar nader tredend.</p>
<p>Hij neemt de vrouw bij den arm en duwt haar eene kleine zijstraat in.</p>
<p>- De kapitein ligt reeds in het graf, roept Begga van ver tot de Giltburg; denk aan het graspijl!</p>
<p>- Arme vrouw, spreekt Clara medelijdend; wat wil zij daarmede zeggen?</p>
<p>- Ja, dat mag de Hemel weten, lacht Bernardin; de oude Begga is eene zonderlinge zinnelooze.</p>
<p>- Laat ons die arme sukkel voorthelpen, stelt de liefdadige jufvrouw voor.</p>
<p>- Zeer gaarne, indien u zulks aangenaam kan wezen, huichelt de Giltburg.</p>
<p>- Och, ja, Bernardin laat ons een goed werk doen; de goede God heeft zoo veel voor ons gedaan.</p>
<p>- Aalmoezen wil Begga niet, herneemt de Giltburg; in weerwil harer armoede, beweert zij volstrekt niemand noodig te hebben.</p>
<p>- Zonderlinge zinneloosheid!</p>
<p>- Ik heb meer dan eens beproefd haar eene aalmoes in de hand te steken; doch telkens heeft zij die geweigerd, bij haren onveranderlijken uitroep dat de
<pb n="176"/>kapitein dood was, en men denken moest aan het graspijl.</p>
<p>- Kan er dan niets voor haar gedaan worden?</p>
<p>- Zeker; er zijn immers krankzinnigen-gestichten?</p>
<p>- Arme moeder!</p>
<p>- Beklaag haar niet; in dergelijk gesticht is de zinnelooze zindelijk gehuisvest, goed gevoed en tevens onder de bewaking van liefderijke kloosterzusters, welke niets verwaarloozen, om de gezondheid in het lichaam te houden en de orde in de geschokte geestvermogens terug te brengen.</p>
<p>- Bernardin, zorg toch dat de arme vrouw zoo spoedig mogelijk in dergelijk gesticht worde opgenomen de Heer zal u loonen voor dat liefdadig werk.</p>
<p>- Voorzeker; gaarne betaal ik zelfs hiervoor eene zekere som.....</p>
<p>Clara laat hem niet uitspreken.</p>
<p>- O, wat zijt gij goed, spreekt zij, hem met een liefdevollen blik beziende; laat mij een deel der verdienste van dat liefdadig werk over.....</p>
<p>Zij trekt hare beurs uit en vraagt:</p>
<p>- Kunt gij met die banknoot van vijfhonderd franken, in de eerste noodzakelijkheid voorzien?</p>
<p>- Voorzeker; het overige wordt door mij betaald..... nu, het doet mij genoegen iets voor die arme vrouw te doen; de Hemel heeft zoo veel gedaan voor den armen Bernardin.</p>
<p>- En voor de arme Clara, wier gebed Hij verhoorde...... Bernardin, heb ik u reeds gezegd dat ik, indien uwe onschuld erkend werd, eene gelofte deed.....?</p>
<p>- Welke gelofte?</p>
<p>- Eene bedevaart te doen.....</p>
<pb n="177"/>
<p>- Welke bedevaart?</p>
<p>- Naar eene of andere plaats, waar men een wonderbeeld der heilige maagd vereert.</p>
<p>- Hoe zonderling! ik deed dezelfde gelofte.</p>
<p>- Altijd dezelfde overeenstemming van gevoelens, sprak zij; wat zijn wij gelukkig!</p>
<p>- Wij zijn nog slechts in het begin van ons geluk; wanneer doen de twee gelukkigen hunne beloofde bedevaart?</p>
<p>- Morgen?</p>
<p>- De geloften den Heer gedaan, mogen niet worden uitgesteld.</p>
<p>- Dus morgen; laat ons nu bepalen welke stad of dorp wij voor ons vroom werk uitzoeken.</p>
<p>- Dezen avond spreken wij daarover; thans ga ik even de stad in, om mijne boodschap voor de arme Beg af te leggen.</p>
<p>Zij zijn aan de woning van Clara Greenwijk, en nemen afscheid, met de belofte elkander later in den avond weder te zien.</p>
<p>Bernardin de Giltburg begeeft zich naar de andere zijde der stad en dringt in een der wijken door het gemeenste volk bewoond. Hij moest daar goed bekend zijn, dewijl hij de kleinste steegjes in- en uitloopt, zonder een voorbijganger of de plaatjes, welke op de hoeken der straten tegen den muur hangen, te raadplegen.</p>
<p>In een eng, morsig straatje, waar niemand behalve het uitschot der bevolking en ook somtijds de politie-dienaren den voet zetten, treedt hij eene kroeg binnen.</p>
<p>In de kleine herbergkamer is het voor het oogenblik niet druk; onder de olielamp aan den zolder,
<pb n="178"/>die met haar roodachtig, flauw oog nauwelijks tot in de hoeken kan kijken, zit slechts een enkel man. Niet zoodra heeft hij de deur zien openen, of hij springt met een kreet van blijde verrassing recht en roept:</p>
<p>- Bernardin! in eene eeuw heb ik u niet meer gezien!</p>
<p>- Oscar, zijt gij dat? Hoe toevallig! Het is juist naar u dat ik kwam zoeken..... kastelein, een paar glazen brandewijn.</p>
<p>Hij ontstak eene sigaar en reikte er een over aan Oscar, die misschien wel onder de olielamp had zitten slapen, doch bij den geur van den brandewijn en den damp der sigaar er weldra eens zoo vlug en vroolijk uitzag.</p>
<p>- Ik had uw dienst noodig, fluisterde de Giltburg zijnen vriend in het oor.</p>
<p>- Gij weet dat Oscar voor u door de zee loopt.</p>
<p>- Neen, gij kunt het werk droogvoets af leggen, en daarbij eene banknoot van tweehonderd franken verdienen.</p>
<p>Oscar schoof nader bij.</p>
<p>- Kent gij de oude Begga Zijdpaler?</p>
<p>- Zou ik Beg niet kennen? Waar zijt gij met uw geheugen? lachte Oscar.</p>
<p>- Woont zij nog hier in de buurt?</p>
<p>- Hier even de straat in, op een zolderkamertje; zij is een tijd afwezig geweest; leurt zij niet met kammen, scharen en ander gerei?</p>
<p>- Ja; zij loopt het land af, met hare koopwaar; doch op dit oogenblik is zij te huis.</p>
<p>- En wat hebt gij te maken met de gewezene herbergierster? Of is hare dochter verrezen? lachte Oscar onbeschoft.</p>
<pb n="179"/>
<p>- Geene gekscheerderij; luister: Beg verliest langzamerhand haar verstand, en wat meer is, sedert eenigen tijd merkt men bij haar teekens van zinneloosheid op.</p>
<p>- Daar weet men in de buurt niets van.</p>
<p>- Neen, dat wil ik gelooven; nu, ik verzeker u dat zij zinneloos is, of liever dat zij voor zinneloos moet doorgaan.</p>
<p>- Begrijp ik u wel goed? vroeg Oscar hem vragend beziende en zijnen stoel nog dichter bij trekkend.</p>
<p>- Ik zeg u dat Begga voor zinneloos moet doorgaan, hernam de Giltburg nog stiller sprekend; dat wijf hindert mij, en moet kost wat kost naar een zinneloozengesticht.</p>
<p>- Gaat gij ook misschien trouwen? vroeg Oscar schuins uitkijkend; is het daarom dat zij u hindert?</p>
<p>- Ja, en dat boosaardig schepsel moet als gevaarlijk én voor de zamenleving, én voor zich zelve, aan de politie worden overgedragen.</p>
<p>- Begrepen.</p>
<p>- Ik heb eene banknoot van twee honderd franken voor hem, die mij hierin wil behulpzaam zijn.</p>
<p>- Loop niet verder dan hier onder de olielamp.</p>
<p>- O, ik weet wel dat ik den rechten man heb gevonden; voor twee honderd franken zoudt gij iemand wel in de rivier werpen.</p>
<p>- Luister eens, zulke gezegden neem ik kwalijk van u; ik ben nog geen moordenaar, zooals.....</p>
<p>- Zooals de Giltburg, wilt gij zeggen.</p>
<p>- Juist dat niet; maar toch heeft Oscar nog niet voor een assisenhof te recht gestaan.</p>
<pb n="180"/>
<p>- Waarom wordt gij boos? Of hebt gij geen geld noodig?</p>
<p>- Ja wel; maar dat gij mij verdenkt bekwaam te zijn iemand te verdrinken, neem ik kwalijk van u; maar......</p>
<p>- Kom, drink uw glas uit.</p>
<p>- Maar om te verklaren dat eene oude buurvrouw niet volkomen meer bij haar verstand is, daar vind ik geen bezwaar in....... waar is de banknoot? Zeg nu maar wat er gedaan moet worden.</p>
<p>- Vooreerst hebt gij een getuigschrift noodig van uw geneesheer?</p>
<p>- Een geneesheer?</p>
<p>- Die de zinnelooze een bezoek brengt, hare verstandvermogens tracht te beoordeelen en dan een getuigschrift aflevert, waarin gezegd wordt, dat de genaamde Begga Zijdpaler sedert een geruimen tijd zinneloos is, en men het hoogst dringend oordeelt, voor haar eigene bewaring en voor de openbare veiligheid, haar naar een krankzinnigen-gesticht over te voeren.</p>
<p>Men neme daarbij wel in acht in het getuigschrift te zeggen, dat de zinnelooze voor het overige eene goede gezondheid geniet en er geen beletsel is, haar onmiddellijk naar het bedoelde gesticht over te voeren.</p>
<p>- Begrepen.</p>
<p>- Waar vindt gij een dokter, die beleefd genoeg is om u die dienst niet te weigeren?</p>
<p>- Niet ver van hier in de buurt, woont een stok oud man, die zich nog al laat bedodden; heb ik nog iets anders noodig?</p>
<p>- Vier getuigen uit de buurt.</p>
<p>- Die vind ik oneindig veel gemakkelijker dan een bereidwilligen dokter.</p>
<pb n="181"/>
<p>- Voorzien van uw getuigschrift en vergezeld van uwe vier getuigen, begeeft gij u naar het kantoor van den politiekommissaris.</p>
<p>- Begrepen.</p>
<p>- Roep daar zelfs de getuigenis in van een zijner stadsdienaars, die dezen avond de oude Beg Zijdpaler heeft aangehouden. Die stadsdienaar zal getuigen dat hij de vrouw heeft zien bedelen, en hooren roepen: ‘De kapitein is dood! De kapitein is dood! Pas op, pas op voor het graspijl!’ en meer andere dwaasheden.</p>
<p>- Is zij dan werkelijk zinneloos?</p>
<p>- Om het even; Beg hindert mij voor het oogenblik, en moet kost wat kost, zoodra mogelijk verwijderd worden.</p>
<p>- Morgen vroeg ga ik den dokter opzoeken, en breng hem op de kamer van Begga; hij brengt zijn visiet en het gevraagde getuigschrift maar op uwe rekening.</p>
<p>- Neen, neen, volstrekt niet; die kleinigheid betaalt gij; hebt gij uwe banknoot niet?</p>
<p>- En zou ik daarvan, God weet, misschien een gouden Napoleon moeten afknippen? Zoo toch leef ik met mijn geld niet,</p>
<p>- Dat is een gemeene streek van u.</p>
<p>- Wilt gij uwe banknoot terug?</p>
<p>- Of ik niet wist dat niemand die meer uit uwe duimen krijgt? Nu! in Godsnaam; ziedaar, nog een Napoleon voor den dokter.</p>
<p>- En de vier getuigen? Wie betaalt die menschen, welke ik een halven dag van hun werk houd?</p>
<p>- Oscar, ik meende dat gij een eerlijker hart hadt? Het is aan u met die kerels af te rekenen.</p>
<pb n="182"/>
<p>- Mijne banknoot raak ik de eerste acht dagen niet aan; neen, dat is een appel voor den dorst.</p>
<p>- Kom, onthaal uwe vier getuigen op een glaasje brandewijn.</p>
<p>- En vijf francs per hoofd; is dat te veel?</p>
<p>- Afzetter!</p>
<p>- De eene dienst is de andere waard; twintig francs voor de getuigen; of wilt gij dat ik vier praatzieke wijven uit de buurt neem, die onder de koffie-partij verraden wat er gebeurd is?</p>
<p>- Ziedaar, nog een Napoleon; gij hebt mij letterlijk uitgeplunderd.</p>
<p>- Geef nu nog een glaasje brandewijn! riep Oscar luid over den baas, en stak met innig welgevallen, de twee Napoleons bij de banknoot.</p>
<p>Des anderen daags, vroeg in den morgen, verscheen Oscar met zijne vier getuigen op het politiebureel.</p>
<p>Hij toonde het getuigschrift van den geneesheer, er bijvoegende dat men in de buurt volstrekt niet gerust meer was, zoolang de zinnelooze Begga op haar zolderkamertje verbleef. Reeds meer dan eens had zij bedreigingen laten hooren, en in hare koortsachtige opgewondenheid, te kennen gegeven, dat zij het wagen zou den een of anderen dag een zelfmoord te begaan.</p>
<p>- Is dat die vrouw welke gij gisteren hebt aangehouden? vroeg de politiekommissaris aan een agent, die aan de deur stond.</p>
<p>- Ja, mijnheer; die vrouw komt mij als eene gevaarlijke zinnelooze voor; zij sprak van een dooden kapitein en van graspijlen op het graf van den kleermaker, antwoordde de agent.</p>
<p>- Dat men de vrouw hier brenge, beval de politie-<pb n="183"/>kommissaris, lachend om het zonderling verband dat er bestond tusschen den dood van den kapitein en het gras op het graf van een kleermaker.</p>
<p>Een half uur later, trad Begga met hare twee korven het politiebureel binnen.</p>
<p>- Na den stedelijken ambtman, op al zijne vragen met de grootste helderheid van geest te hebben geantwoord, maakte men haar eindelijk de opmerking dat zij bedreigingen deed aan de buurlui en zelfs op haar leven wilde aanleggen.</p>
<p>- God beware mij daarvoor! riep Beg; of denkt gij dat ik zinneloos ben? O, was het daarom dat dezen morgen een dokter op mijne kamer verscheen?</p>
<p>Zij zag met verwilderde, bange blikken in het rond en riep:</p>
<p>- Men wil mij voor zinneloos doen doorgaan en mij in een krankzinnigen-gesticht doen opsluiten! O, ik vat wel van waar die steen op het hoofd der oude Begga nêerkomt..... doch, wee hem, wee hem! ja, de voorzegging komt stellig uit; de kapitein is reeds dood en het graspijl is nog niet opgeschoten op het graf van Anselm, den kleermaker.</p>
<p>- Daar hebt gij het alwêer, mompelde de politiekommissaris glimlachend. Hij gebood de arme zinnelooze in een aangrenzend vertrek te bewaken, en maakte intusschen de stukken gereed, die er benoodigd waren, om Begga Zijdpaler in verzekerde bewaring te stellen.</p>
</div>
<div type="chapter">
<head rend="h3">X.</head>
<p><hi rend="b">D</hi>e winter was voorbij; de warme voorjaarszon, riep de trekvogels uit het zuiden terug; de hazelaar stond
<pb n="184"/>reeds te bloeien, doch er schoot nog geen enkel graspijl op het graf van Anselm den kleermaker.</p>
<p>Wij gaan een bezoek afleggen in het huis van jufvrouw Clara Greenwijk, en een oogenblik in de keuken bij het vuur zitten.</p>
<p>De meid en de knecht hebben het zeer druk over jufvrouw Clara en mijnheer de Giltburg; wij zullen zoo vrij zijn hun gesprek af te luisteren.</p>
<p>- Hoe staan de zaken van de jufvrouw? Zoo begon de knecht.</p>
<p>- Jufvrouw Clara is thans volkomen gezond, luidde het antwoord der meid schalks lachend.</p>
<p>- O, dat ziet iedereen, hernam de knecht; gij weet toch wel wat ik bedoel? Is de trouwdag bepaald?</p>
<p>- Neen, doch het is bepaald dat het huwelijk zal plaats hebben.</p>
<p>- Weldra?</p>
<p>- Op het laatst van den zomer.</p>
<p>- Dat huwelijk, onder ons gezegd, zal niet weinig opzien baren.</p>
<p>- Jufvrouw Clara heeft mij gezegd dat zij zich te Parijs gaat vestigen, en daar haar huwelijk zal plaats hebben.</p>
<p>- Dat is zeer goed overlegd van de jufvrouw; hier toch in de stad, waar haar toekomende echtgenoot eens voor het hooggerechtshof te recht stond, kon zij er niet aan denken met hem in het huwelijk te treden.</p>
<p>- Ja, die vlek gaat moeilijk van het voorhoofd.</p>
<p>- De Giltburg ziet er voor het overige een braaf mensch uit.</p>
<p>- Ik zie hem dikwijls in de kerk; ook schijnt hij zeer liefdadig; aan de kerkdeur deelt hij handen met geld uit aan de armen.</p>
<pb n="185"/>
<p>- Hij schijnt zeer godsdienstig te zijn.</p>
<p>- Gij moest jufvrouw Clara hooren vertellen, met hoeveel godsvrucht hij eenige dagen geleden de beloofde bedevaart aflegde.</p>
<p>- Eene bedevaart?</p>
<p>- Ja, tot dankzegging zijner vrijspraak. Met een traan in het oog vertelde de jufvrouw, dat hij voor hij de kerk verliet, zijn diamant van den vinger trok, gouden ketting en uurwerk van den hals deed, en aan de voeten van het Mariabeeld nederlegde.</p>
<p>- Indien hij dat meent, moet ik u zeggen dat mijnheer de Giltburg een braaf en dankbaar christen is; meent hij het niet, dan noem ik hem een behendigen vrijer.</p>
<p>- Foei! waarom maakt gij veronderstellingen?</p>
<p>- Ja, op mijn woord, een zeer behendigen vrijer, herhaalde de knecht.</p>
<p>- Er wordt gebeld, sprak de meid; zij stond op, en opende de straatdeur. Mijnheer de Giltburg kwam binnen.</p>
<p>Zoodra hij in de eetkamer trad, viel zijn oog op twee platte korven, naast de kachel. In elk dezer korven lag eene kleine, aschgrauwe hazewindhond te slapen.</p>
<p>- Finette ziet er nog ziekelijk uit, sprak hij, het dier met oplettendheid beziende; heeft zij gegeten en gedronken?</p>
<p>- Neen; wat mag het beest wel schelen? vroeg de meid; gisteren en de vorige dagen scheen het nergens lust toe te hebben; het trad daar zoo neerslachtig door de kamer, en legde zich stenend in zijnen korf neder.</p>
<p>- Het arme beest moet de hondziekte hebben, merkte jufvrouw Clara aan.</p>
<pb n="186"/>
<p>- De andere hond had een paar maanden geleden ook de ziekte, meende de meid; maar toch was het arme dier niet gesteld zoo als Finette.</p>
<p>- Neen; de kenteekenen der hondziekte zijn geheel anders, meende de Giltburg, die bij zijne jachthonden meer dan eens deze ziekte had waargenomen.</p>
<p>- Sedert verscheidene dagen, heeft de hond niet meer gegeten, ook weigert hij drinken, en speelt niet meer, zei de meid.</p>
<p>- Heb ik het goed voor dat zijne stem heesch is geworden? vroeg Bernardin.</p>
<p>- Ja; ook vind ik dat hij lastig is tegen zijn makker, voegde Juffrouw Clara er bij.</p>
<p>- Indien het mijn hond was, schoot ik hem op het oogenblik voor den kop sprak de Giltburg.</p>
<p>- Foei Bernardin, een arm, trouw dier vermoorden, omdat het ziek is, riep Jufvrouw Clara; wat zijt gij toch wreed! Daarbij moet ik u zeggen dat Oom ter Olmen veel werk van deze twee honden maakte en meer dan eens herhaalde, dat zij hier in huis van ouderdom moesten sterven.</p>
<p>- Het bevel van mijnheer ter Olmen moet geëerdigd worden, sprak Bernardin; doch waarom haalt gij geen veearts?</p>
<p>- Woont hier geen veearts in de buurt? vroeg Clara.</p>
<p>- Een paar straten verder, antwoordde de knecht, die aan het gesprek over den zieken hond welke ieders lieveling was, kwam deel nemen.</p>
<p>- Verzoek dan dien heer een bezoek bij mij af te leggen, gebood de Jufvrouw.</p>
<p>Op dit oogenblik kwam de hond uit zijnen korf, en trad
<pb n="187"/>waggelend door de kamer. De oogen stonden hem schitterend doch beweegloos in den kop, welken hij langs het vloertapijt sleepte.</p>
<p>Hij had zijn staart tusschen de achterpooten getrokken en er droop speeksel van zijne lippen.</p>
<p>- Nog eens, Clara, dien hond liet ik doodschieten, sprak de Giltburg; ik word bang van het dier.</p>
<p>- Arme Finette, klaagde Jufvrouw Clara, die den hond op hare kniën nam en hem over den rug streelde.</p>
<p>De hond liet een dof en heesch gegrom hooren.</p>
<p>- Clara, jaag dien hond weg! riep Bernardin; ik weet niet waarom dat dier mij zoo bevrees maakt!</p>
<p>Nauwlijks had hij het laatste woord uitgesproken, of Jufvrouw Clara liet een ontzettenden gil hooren en stiet den hond van haren schoot, in de kamer; Finette had haar een diepen beet in de hand toegebracht.</p>
<p>- Daar hebt gij het al! riep Bernardin die toeschoot en naar den hond schopte.</p>
<p>Bij de overijlde beweging, haakte hij met den voet onder een zwaren zetel en viel op het vloertapijt.</p>
<p>Eer hij recht was, had de hond hem op verscheidene plaatsen, diep in het aangezicht gebeten.</p>
<p>Onmiddellijk daarop wierp hij zich op zijn makker die jankend wegkroop, en beet hem zoo woedend in de huid dat Jufvrouw Clara kermend riep, of hij de arme Fanny niet zoude verworgen.</p>
<p>- Dat dier is razend! schreeuwde de meid die uit de kamer vluchtte, en de deur achter zich toetrok.</p>
<p>- Razend! gilde Jufvrouw Clara een bangen blik op de Giltburg werpend.</p>
<p>Zij veegde het bloed van hare hand en doopte
<pb n="188"/>daarna met haren zakdoek de wonden af, die de hond aan Bernardin had toegebracht.</p>
<p>Deze staarde bleek en koud van schrik naar den hond, die na te vergeefs gepoogd te hebben door het venster uit te springen, zich stuiptrekkend langs den vloer sleepte en in een hoek der kamer ging liggen.</p>
<p>- Razend! mompelde de Giltburg, besluiteloos naar den hoek ziende, waar de hond zich ineen rolde.</p>
<p>Op dit oogenblik kwam de geroepen veearts binnen. Zoodra hij een oog had geworpen op den hond, die uit zijnen hoek opkroop, en door de kamer waggelde, riep hij:</p>
<p>- Redt u spoedig! ziet gij niet dat die hond razend is?</p>
<p>- Hij trok de Giltburg en Clara bij den arm de kamer uit, en wierp de deur dicht.</p>
<p>- Het is reeds te laat; wij zijn beiden gebeten, zeide de Giltburg, met den vinger naar zijn aangezicht en de hand van Clara Greenwijk wijzend.</p>
<p>- Verschrikkelijk! gilde de veearts; laat het beest oogenblikkelijk doodschieten.</p>
<p>- Er hangt een tweeloop met hagel geladen, in de keuken, zeide de knecht.</p>
<p>- Spoedig dan maar, indien het toch wezen moet, beval Clara met meer bedaardheid, dan men zulks in een zoo verschrikkelijk oogenblik van haar zoude verwacht hebben.</p>
<p>De knecht met zijn tweeloop stond aan het venster dat op de achterplaats uitkwam. Met zijn geweer stiet hij eene ruit aan stukken en stak het naar binnen.</p>
<p>Er knalde een schot; daarna hoorde men eenige malen dof janken; nog eens ging er een schot los,
<pb n="189"/>waarna alles stil bleef in de met kruiddamp opgevulde kamer.</p>
<p>De twee hazewindhonden lagen stervend op den vloer.</p>
<p>- En nu een heelmeester, gij hebt geen oogenblik te verliezen! sprak de veearts; loop hier recht over de deur; daar woont een dokter.</p>
<p>Eene minnut later was de dokter in huis.</p>
<p>Nauwlijks had hij de wonden bemerkt, de woorden ‘gebeten’ en ‘razend’ gehoord en de twee doodgeschoten honden in de kamer zien liggen, of hij riep:</p>
<p>- Spoedig kom hier! en hij trok de Giltburg bij den arm voort, naar de openstaande keuken.</p>
<p>- Hebt gij geen water? Wasch de wonden uit! riep de veearts.</p>
<p>- Hier onder de pomp! sprak de dokter. Hij beval den knecht met geweld te pompen en liet het water, terwijl hij met een handdoek de wonden uitdoopte, met volle stralen er overloopen.</p>
<p>Daarna maakte hij met een fijn mes, dat hij uit zijn zak haalde, verscheidene diepe insneden in de wonden, ten einde dezelve geheel en gansch bloot te leggen, en beval den knecht den kachelpook gloeiend te maken.</p>
<p>Middelerwijl dat de knecht het gegeven bevel ten uitvoer bracht, nam hij een paar kleine romers van de schouwplaat, stak er in de haast brandende watten in, plaatste dezelve beurtelings op al de wonden en trok er op die wijze eene groote hoeveelheid bloed uit.</p>
<p>- Een uitmuntend middel, om het gift uit de wonde op te halen, mompelde de veearts, die den dokter in het aanwenden der geneesmiddelen, behulpzaam was.</p>
<pb n="190"/>
<p>- Hebt gij bijgeval geene potasch in huis? Vroeg deze, de afgenomen glazen ter zijde leggend.</p>
<p>- Potasch? neen, antwoordden meid en knecht.</p>
<p>- Geef mij dan zout of azijn, beval hij; spoedig!</p>
<p>En met eene sterke oplossing van zout, en daarna met azijn, waschte hij de eene na de andere, de wonden uit.</p>
<p>- Is de pook gloeijend? vroeg hij.</p>
<p>- Hij is zoo gloeiend dat hij bijna wit is geworden, zei de knecht, hem den pook overreikend.</p>
<p>De Giltburg koud van schrik, zat beweegloos te zien naar het gloeiend ijzer.</p>
<p>Sissend drong het in de wonden en brandde de aangeraakte deelen dood.</p>
<p>- Maak den pook op nieuw gloeiend, gebood de geneesheer; en laat ons voorzichtigheidshalve, het branden herhalen..... Waar is de Jufvrouw?</p>
<p>- De Jufvrouw is met de meid op hare kamer, antwoordde de knecht.</p>
<p>- Roep haar spoedig; er is geen tijd te verliezen, sprak de veearts.</p>
<p>- Spoedig! gebood Bernardin.</p>
<p>De knecht liep den trap op, en was in een wenk wederom beneden.</p>
<p>- De Jufvrouw is van gevoelen geene geneesmiddelen aan te wenden, zeide de knecht.</p>
<p>- Ongelukkige! riep de Giltburg; dan is zij verloren!</p>
<p>- Dat heb ik haar ook gezegd, voegde de knecht er bij.</p>
<p>- Op honderd, is zij negen en negentig malen aan de verschrikkelijke gevolgen van den beet van den dollen hond blootgesteld, meende de dokter.</p>
<p>- Clara! Clara! riep de Giltburg naar boven.</p>
<pb n="191"/>
<p>Er kwam geen antwoord.</p>
<p>- Ach, waar blijft gij? riep hij op nieuw op een wanhopenden toon; wat doet gij toch op uwe kamer?</p>
<p>- De jufvrouw zit voor haar kruisbeeld te bidden, zeide de knecht.</p>
<p>- Bidden! herhaalde de Giltburg, terwijl hij aan zijne gelaatstrekken eene uitdrukking van diepe afkeuring gaf; is dat nu een oogenblik om te bidden?</p>
<p>- Bidden kan nooit kwaad, meende de geneesheer; doch terzelfder tijd mag men de natuurlijke middelen niet verwaarloozen.</p>
<p>- De Jufvrouw is al te redelijk om in dat dringend oogenblik zich niet te laten overhalen, mompelde de veearts.</p>
<p>- Is de pook gloeiend? vroeg de dokter.</p>
<p>Hij nam het ijzer uit de hand van den knecht en brandde andermaal de wonden.</p>
<p>- Indien ik mij niet bedrieg, zeide hij tot zich zelven sprekend, zijn de wonden nu volkomen droog; de brandroven strekken zich tot ver in de gezonde deelen uit.</p>
<p>Nu schreef hij een middel voor, hetwelk hij beval in het dichtst bijzijnde apotheek te laten toebereiden.</p>
<p>- Wat zie ik, in uw oor zelfs staat een tandslag van den hond? sprak hij het bedoelde orgaan onderzoekend.</p>
<p>- In uwe plaats, liet ik de oorlel eenvoudig wegnemen, raadde de veearts aan.</p>
<p>- Indien, mijnheer, daar niets op tegen heeft, oordeelde de dokter, is dit middel stellig het beste.</p>
<p>- Ik geef mij geheel aan u over, sprak de Giltburg stil.</p>
<p>Nauwlijks was de toestemming gegeven, of de bistouri van den dokter sneed de doorbeten oorlel
<pb n="192"/>van het orgaan weg. Ik weet niet of het de schrik was die de Giltburg overmeesterde; doch hij verroerde zich niet toen het mes door het vleesch drong; hij bleef beweegloos zitten, even als gedurende het branden met den gloeienden kachelpook.</p>
<p>- Is het gedaan? vroeg hij.</p>
<p>- Voor het oogenblik kunnen wij ons daarbij bepalen, luidde het antwoord van den dokter; de opslorping van het vergif is bij die vroegtijdige en haastige behandeling bijna onmogelijk geworden..... zoo aanstonds echter steek ik in elke wonde nog een brandmiddel en leg er daarna een verband om. Laat ons nu naar boven gaan. Allen klommen den trap op en traden de kamer binnen van jufvrouw Clara, die voor haar kruisbeeld zat te bidden.</p>
<p>- Spoedig jufvrouw, eer het te laat is, sprak de dokter; laat mij uwe wonde uitwasschen, er een kop op zetten en doodbranden, eer het vergif wordt opgezogen en den bloedomloop binnen dringt.</p>
<p>- Ik bedank u vriendelijk, antwoordde Clara opstaande.</p>
<p>- De jufvrouw kent toch de verschrikkelijke gevolgen wel, waaraan zij onvermijdelijk is blootgesteld? vroeg de geneesheer met nadruk.</p>
<p>- O, ja, doch ik ben volkomen gerust, luidde het antwoord.</p>
<p>- Clara! zoo sprak Bernardin; de smeekende toon, waarop hij haar naam uitsprak, bevatte meer dan een volzin.</p>
<p>- Bernardin, wees gerust; Clara zal van dien vergiftigden hondenbeet geen letsel hebben, sprak zij met bedaarden glimlach.</p>
<pb n="193"/>
<p>- Indien de opslorping van het vergif plaats heeft, riep hij; zijt gij verloren, ach, Clara, bemint gij mij niet meer?</p>
<p>Zij nam zijne hand vast en vervolgde;</p>
<p>- Ja, ik bemin u meer dan ooit; doch vrees niet voor uwe Clara; of denkt gij dat een oprecht christen geen onfeilbaar behoedmiddel tegen de razernij in zijn bezit heeft?</p>
<p>- Bedoelt de jufvrouw het wonder van Saint-Hubert? vroeg de geneesheer.</p>
<p>- Ja, dat bedoel ik, sprak zij kalm en ernstig; in den grooten Heiligen der Ardennen stel ik mijne hoop, mijn betrouwen.....</p>
<p>- Ach, Clara! stel in deze dringende omstandigheden alle femelarij ter zijde, smeekte de Giltburg.</p>
<p>- Foei, Bernardin! sprak zij berispend.</p>
<p>- Ach! Clara! om de liefde die ik u toedraag, zoo drong hij schreiend aan; spreek zoo niet; die bijgeloovige vroomheid zal u het leven kosten!</p>
<p>- Mijn leven zal ik stellig behouden, verzekerde het meisje; o, waarom hebt gij geen geloof, geen betrouwen zooals ik?</p>
<p>- Wat mij aangaat, ik heb niets meer te vreezen, meende de Giltburg; mijne wonden zijn uitgewasschen, ledig gepompt, en letterlijk dood gebrand; neen, de opzuiging van het gift is onmogelijk geworden.</p>
<p>- Doe bij die natuurlijke en zeer redelijke geneesmiddelen met mij de bedevaart naar Saint-Hubert, mijn waarde Bernardin, sprak zij op engelachtige toon.</p>
<p>- Zoo ver reiken mijne godsdienstige overtuigingen niet, antwoordde hij met een gedwongen glimlach.</p>
<p>- Dat is te betreuren, zeide Clara.</p>
<pb n="194"/>
<p>- Neen, ik ben nog niet blind genoeg, voegde hij er bij.</p>
<p>- O, mijn Bernardin, indien gij eens wist, hoe helder Clara's oog al die dingen afziet..... doch worden wij om dat verschil van meening geene kwade vrienden..... zij drukte hem de hand, en vervolgde: men kan een zeer goed christen zijn, zonder geloof te slaan aan het wonder van Saint-Hubert.</p>
<p>- Ach, dokter, haal haar eens over! kermde de Giltburg, hem bij de hand nemend.</p>
<p>- Ik laat mij door niemand overhalen; ik vertrek op staanden voet naar Saint-Hubert, sprak het meisje, op eenen toon die wel te kennen gaf, dat haar besluit onveranderlijk zou blijven.</p>
<p>- Ik eerbiedig de overtuigingen der jufvrouw, sprak de geneesneer; ja, mijnheer, het is te betreuren dat in dit geval elkeen geen oprecht christen is, zoo als zij.</p>
<p>- Hoe? gij ook dokter.....? riep Bernardin verbaasd.</p>
<p>- Ga spoedig op reis, mejufvrouw, hernam de dokter; en houd u verzekerd dat de zoo gevreesde ziekte u niet zal schaden.</p>
<p>Er speelde een glimlach vol bittere spotternij om de lippen van Bernardin de Giltburg.</p>
<p>- Hier is het geneesmiddel dat de apotheker mij mede gaf, sprak de knecht, die den trap kwam opgeloopen.</p>
<p>- Is dat spiesglansboter? vroeg de veearts. De geneesheer knikte met het hoofd; hij maakte van pluksel eenige wieken, die hij stevig ineen draaide, doorweekte dezelve met het aangebracht middel en duwde er een van in elke wonde; ook legde hij een weinig van hetzelfde brandmiddel op het oor en be-<pb n="195"/>vestigde dit alles met eenen langen zwachtel, welken hij rondom het gewonde hoofd bond.</p>
<p>- Dit verband, zeide hij, terwijl hij hier en daar den zwachtel met eene speld vaststak; blijft niet meer dan vijf of zes uren liggen; na dit kort tijdverloop moet het worden afgenomen, en elke wonde op nieuw met de meeste nauwkeurigheid onderzocht worden.</p>
<p>- Gelief mij dan in mijn hotel te komen bezoeken, zeide de Giltburg; en zich tot den knecht wendend, verzocht hij terstond eene huurkoets te halen..</p>
<p>De dokter nam zijn hoed en ging vertrekken.</p>
<p>- Clara, hebt gij den dokter niet noodig? Vroeg Bernardin smeekend; het is misschien nog tijd; of is uw besluit dan onveranderlijk?</p>
<p>- Onveranderlijk; ik ga terstond vertrekken, antwoordde zij met de grootste bedaardheid; waarom wilt gij mij niet vergezellen? voegde zij er met een zachten glimlach bij.</p>
<p>- Neen; doch keer spoedig weder; o, wat is het mij benauwd aan het hart!</p>
<p>- Omdat gij u ongesteld moet gevoelen; ja, dat valt te begrijpen.</p>
<p>- Neen; omdat ik vrees dat uwe eigenzinnigheid slechte gevolgen zal hebben, zuchtte hij diep.</p>
<p>- Vrees niets en wees verzekerd dat ik volstrekt geen gevaar loop.</p>
<p>- Wie heeft u toch al die dingen wijs gemaakt? vroeg hij medelijdend.</p>
<p>- Kom, zwijgen wij over eene zaak, waarin wij het toch nooit eens worden; de geneeskundige behandeling, welke gij gelukkiglijk nog bij tijds hebt onder-<pb n="196"/>gaan, moge met den besten uitslag bekroond worden; wat mijne behandeling aangaat, hieromtrent moet gij niet de minste achterdocht hebben; er bestaat geen voorbeeld dat de oprechte catholijke te vergeefs zijnen toevlucht nam, tot den Heilige van het Ardennenland.</p>
<p>Bernardin trok medelijdend de schouders omhoog en zuchtte diep. Indien hij, niet de minnaar maar wel reeds de echtgenoot van Clara Greenwijk ware geweest, had hij zich voorzeker met dit zwijgend en onderdanig antwoord niet bevredigd.</p>
<p>- Vaarwel, Clara! sprak hij treurig.</p>
<p>- Vaarwel Bernardin; sprak zij met eene bewonderswaardige gerustheid; na het volbrengen der gevorderde noveen, keer ik weder.</p>
<p>- Vergeet mij niet! hernam hij op het punt van in tranen uit te barsten.</p>
<p>- Ik zal aanhoudend voor u bidden, antwoordde het meisje met een engelachtig glimlachje op hare lippen.</p>
<p>Bernardin stapte in de huurkoets.</p>
<p>Hij gaf aan den koetsier den naam op van het hotel, waar hij verbleef, en beval hem, na verloop van zes uren, den dokter, die hier tegen over woonde, te komen halen en hem naar het opgegeven hotel te voeren.</p>
<p>Een uur later vertrok Clara Greenwijk naar het oude, beroemde stadje Saint-Hubert. De meid vergezelde haar. Wij laten de godvreezende reizigster met hare dienstmeid alleen de reis afleggen; onze tegenwoordigheid is hoogstnoodig in het hotel, waar Bernardin de Giltburg is gehuisvest.</p>
<p>In den avond kwam de geneesheer het beloofde bezoek bij hem afleggen. Hij maakte onmiddellijk het
<pb n="197"/>verband los, en onderzocht met aandacht een voor een al de wonden.</p>
<p>- Indien gij er in toestemt, wilde ik wel gaarne de grootste wonde, hier aan de wang, op nieuw aan de branding onderwerpen, sprak de geneesheer.</p>
<p>- Bevindt gij daar iets wat u verontrust? vroeg de lijder.</p>
<p>- De wonde heeft een gunstig aanzien; ook het branden schijnt goed gelukt, maar toch zijn er hier en daar punten, welke ik misschien niet genoeg geraakt heb, en voorzichtigheids halve geheel wilde vernietigen.</p>
<p>- Ik geef mij geheel in uwe handen over, was het antwoord.</p>
<p>De dokter haalde een langen bout uit een zijner zakken, maakte denzelven in het koolvuur, dat in den haard brandde, zeer gloeiend en stak het stompe punt er van diep in de wonde.</p>
<p>- Hoe komt het dat die gloeiende bout mij niet harder doet lijden? vroeg Bernardin, die ongevoelig was gebleven bij de aanraking van het vreeselijk heelkundig werktuig.</p>
<p>- Dit is het gevolg van den hoogen graad van hitte; een ijzer slechts ter nauwernood heet gemaakt, veroorzaakt de hevigste pijn; gloeiend in den hoogsten graad is deszelfs aanraking veel minder en bijna niet pijnlijk.</p>
<p>- Zeer wonder.</p>
<p>- Men legt zulks uit door de plotselinge vernietiging der aangeraakte deelen.</p>
<p>- Indien gij het noodig oordeelt, stem ik er gaarne in toe, ook de drie of vier andere wonden, op nieuw dood te branden.</p>
<pb n="198"/>
<p>- Neen, ik vind het verkieslijker deze, in navolging van twee bevoegde schrijvers, Chaussier en Enaux, met spaanschevliegen-pleisters, een weinig grooter dan de wonde, te bedekken, oordeelde de geneesheer.</p>
<p>Hij legde op elke wonde eene pleister van bedoelde zalf, en maakte dezelve wederom met een zwachtel om het hoofd vast.</p>
<p>- Dokter, gebruikt gij nog andere behoedmiddelen? vroeg de lijder; raadt men niet aan bloedlatingen te doen, de huid in te wrijven met kwikzalf, ammoniac, of chloorkalk?</p>
<p>- Ik heb weinig vertrouwen in het aanwenden van dergelijke middelen.</p>
<p>- Heb ik niet eens gelezen dat men de zeebaden als een uitmuntend behoedmiddel heeft aangeraden?</p>
<p>- Wat heeft men al niet aangeraden?</p>
<p>De nachtschade was eenige jaren geleden, zoo men meende, een zoo onfeilbaar middel; kort daarop gebruikte men in alle landen de <hi rend="i">anagallis arvensis</hi>, naderhand de afdrijvende en braakmiddelen, en zoo vele andere, wier kracht nog altijd een raadsel is.</p>
<p>Er bestaan meer dan driehonderd recepten tegen de razernij, welke volstrekt geen het minste vertrouwen verdienen. Al die middelen, welke de kunst blindelings heeft gebezigd, ten einde een gedeelte van het venijn, dat misschien in weerwil der plaatselijke behandeling, naar binnen is gedrongen, te vernietigen, of door het lichaam te jagen, al die middelen zeg ik, moeten door een dokter, die op de hoogte der hedendaagsche studie is, en ondervinding heeft, bepaald ter zijde worden gelegd.</p>
<p>- Ook ik, heb daarin geen betrouwen; ik ben ten
<pb n="199"/>volle overtuigd dat de aangewende plaatselijke middelen meer dan voldoende zijn, om het venijn te vernietigen en, hetgeen bijgeval niet vernietigd werd, het binnendringen te beletten.</p>
<p>- Ja, wees volkomen gerust; heb moed en vertrouwen, en wees verzekerd dat de drie of vier kleine hondsbeten den gang zullen volgen, als of dezelve door een gezond dier waren veroorzaakt.</p>
<p>- En Clara? Dokter, moet ik geene onrust hebben omdat uitzinnig meisje, welke zich door die dweepachtige vroomheid laat geleiden?</p>
<p>- Clara komt zonder letsel weder; ja, ik vertrouw dat haar volstrekt geen kwaad overkomt.</p>
<p>- Hoe legt gij dat uit, Dokter?</p>
<p>De dokter glimlachte even, en ging schokschouderend de deur uit.</p>
<p>Hij kwam nog even op de kamer terug om zijn patient te bevelen, zijn vertrek niet te verlaten, niets dan zacht en weinig voedsel te gebruiken, en zorgvuldig alles te vermijden, wat lichaam of geest het minste konde vermoeien.</p>
<p>- En toch vrees ik voor mijn patient, sprak de geneesheer tot zich zelven, toen hij aan de hotelpoort wederom in zijn rijtuig stapte; binnen eenige dagen of weken, zie ik hier een verschrikkelijk ongeluk de ziekenkamer binnen dringen..... de genezing is toch zoo zeldzaam! wat er van zij, ik heb alles in het werk gesteld wat de ontwikkeling der vreeselijke razernij kan tegengaan..... Laat ons intusschen den lijder volkomen gerust stellen, de verbeeldingskracht in slaaphouden, en elke oorzaak, welke de driften kan opwekken, zorgvuldig vermijden.</p>
<pb n="200"/>
<p>Des anderendaags, en ook de volgende dagen, bleef de toestand van den gebetene zeer voldoende; de wonden stonden onverbeterlijk en ook de algemeene staat van gezondheid was uitmuntend.</p>
<p>Tweemaal daags werd het verband los gemaakt en met prikkelende zalven verbonden, ten einde de ettering zoo veel mogelijk te bevorderen.</p>
<p>- Wat zoekt gij telkens bij uw bezoek in mijn mond? vroeg de Giltburg op zekeren dag, dat zijn dokter met meer nauwkeurigheid, dan hij tot hiertoe had gedaan, de mondholte onderzocht.</p>
<p>- Moet ik niet zien, of op uwe tong zich soms ook kenteekenen voordoen, dat de voornaamste levensorganen ongesteld worden? Nu, alles gaat naar wensch, voegde hij er bij; binnen een paar dagen zijn al de wonden aangeheeld, en alle gevaar is geweken.</p>
<p>- Meent gij, wat gij daar aan mijn vriend de Giltburg zegdet? vroeg een jong heer die met den dokter het hotel verliet en nevens hem in zijn rijtuig plaats nam.</p>
<p>- Alles gaat tot hiertoe naar wensch, was het antwoord; maar wie durft al veel betrouwen hebben, wanneer men weet dat elk oogenblik het verschrikkelijkste onweder kan opdagen?</p>
<p>- Zijn de genezingen dan zoo zeldzaam?</p>
<p>- Zeer zeldzaam.</p>
<p>- En hoe lang blijven wij in die vreeselijke onzekerheid verkeeren?</p>
<p>- Dertig, veertig dagen, somtijds nog veel langer; ook gebeurt het, dat de eerste kenteekenen der ziekte zich slechts korte dagen na den beet opdoen.</p>
<p>- Verschrikkelijke verwachting!</p>
<pb n="201"/>
<p>- Ja, verschrikkelijk.</p>
<p>- Daareven vroeg u mijnheer de Giltburg, waarom gij bij elk bezoek met zooveel aandacht zijn mond onderzocht? uw antwoord kwam mij eenigszins ontwijkend voor.</p>
<p>- Daarin bebt gij u niet bedrogen; ik konde of wilde den lijder niet met de waarheid bekend maken; alles dient vermeden te worden, wat zijnen geest kan ontstellen of bezig houden.</p>
<p>- Dat begrijp ik.</p>
<p>- Aan u kan ik wel verklaren, waarom ik den mond van den lijder tweemaal daags met de meeste aandacht onderzoek. Men heeft opgemerkt dat, bij personen door een dollen hond gebeten, er zich kleine, witachtige puisten, dicht bij den tongriem vertoonen. Reeds den derden of vierden dag zijn de puisten somtijds zichtbaar; ook gebeurt het dat men dezelve niet voor den negenden waarneemt. Gewoonlijk gaan zij van zelf open en laten een venijn in den mond loopen, wanneer de twaalfde of dertiende dag voor bij is. Ziet men in een zeker tijdverloop de puisten niet te voorschijn komen, kan men aannemen dat alle gevaar voorbij is.</p>
<p>- Wij blijven dus nog een tijd lang in dezelfde bange onzekerheid.</p>
<p>- Dat is onvermijdelijk.</p>
<p>- En wat gebeurt er wanneer de stof dier puisten in den mond loopt?</p>
<p>- In dit geval wordt het zoogenaamde virus opgezogen en de zieke sterft onvermijdelijk. Het is ook daarom dat men bedoelde puisten, onmiddellijk bij hare verschijning doodbrandt, en daarna den mond doet spoelen met een afkooksel van priemkruid.</p>
<pb n="202"/>
<p>In Rusland en Griekenland, waar de razernij minder zeldzaam is, dan in onze streken, schijnt men het eerst de aandacht daarop gevestigd en den grondslag der behandelingen er van gemaakt te hebben. Wat mij persoonlijk betreft, heb ik weinig ondervinding van de vreeselijke rasernij; doch indien ik de zweren onder de tong, waarvan ik u daar spreek, zag ten voorschijn komen, zou ik niet aarzelen dezelve terstond te openen en zoo diep mogelijk dood te branden.</p>
<p>- Is dit stelsel van behandeling hier te lande algemeen aangenomen?</p>
<p>- Neen; het is zelfs niet algemeen gekend, dewijl de razernij zeldzaam is, en de meeste gebetenen de reis doen naar Saint-Hubert.</p>
<p>- Naar Saint-Hubert! grinnikte de vriend van Bernardin de Giltburg, die even als deze tot het Solidarismus behoorde; hoe dom zich in zulk gevaar aan de raadgevingen van het verouderd bijgeloof toe te vertrouwen! Wat zegt gij er van, dokter?</p>
<p>- Indien ik ooit het ongeluk heb, door een dollen hond gebeten te worden, begeef ik mij op staanden voet naar Saint-Hubert.</p>
<p>- Hoe? Gelooft gij dan aan het bestaan van mirakelen? lachte de Solidair.</p>
<p>- Ik heb voor het oogenblik geen tijd om uwe vraag te beantwoorden, sprak de geneesheer kort af.</p>
<p>- Ik begrijp waarlijk niet, hoe een geneesheer met al zijne uitgebreide studiën, zich nog iets uit den ouden, dommen tijd laat wijs maken! spotte de Solidair.</p>
<p>- Ik heb hier een dringend bezoek bij een mijner zieken af te leggen, zeide de dokter, terwijl hij het rijtuig deed stil houden; later spreken wij misschien
<pb n="203"/>nog wel eens over een en ander; vaarwel. Dit zeggend sprong hij uit het rijtuig. De Solidair zag hem achterna en mompelde.</p>
<p>- Welk een kortzichtige dweeper!</p>
<p>Er zijn reeds verscheidene dagen, sedert het ongeluk in het huis van jufvrouw Clara Greenwijk, verloopen.</p>
<p>De wonden van de Giltburg zijn bijna geheel aangeheeld; zijne gezondheid is uitmuntend, en zijne zedelijke gesteltenis laat niets te wenschen over. Hij doet reeds wandelingen in een rijtuig en binnen een paar dagen, herneemt hij zijne gewone bezigheden. De gansche stad is vol van het ongeluk dat hem overkwam, en in de dagbladen en rond de kachel in den familiekring, spreekt men van zijne genezing en van den behendigen geneesheer, aan wien hij dezelve is verschuldigd.</p>
</div>
<div type="chapter">
<head rend="h3">XI.</head>
<p><hi rend="b">W</hi>ij nemen den spoortrein en reizen naar de Ardennen; binnen eenige uren komen wij bij Saint-Hubert aan.</p>
<p>Daar, voor ons ligt de kerk aan den Heiligen Hubertus toegewijd; treden wij binnen.</p>
<p>Welk een majestatische tempel!</p>
<p>Hoe heette de groote kunstenaar, welke al die trotschheid van zuivere bouworde, met zoo veel zwierigheid en bevalligheid wist te vereenigen? Zeg mij den naam van den onsterfelijken bouwmeester, welke die parel der tempels heeft geschonken aan dat nederig stadje der Ardennen?</p>
<pb n="204"/>
<p>Tusschen die menigte van rijzige zuilen, onder die verhevene gewelven, grijpt mij een heilige eerbied aan; van alle zijden schijnen geheimzinnige stemmen mij toe te fluisteren: ‘Kniel neder en bid!’ België dat zooveel prachtige tempels bezit, als er fijne gesteente aan de koningskroonen schitteren, heeft geene twee basilieken, zoo als die, welke tusschen de rotsen der Ardennen oprijst!</p>
<p>Op het oogenblik dat wij binnentreden, is het doodstil in de kerk.</p>
<p>De ondergaande zon werpt hare vuurroode stralen door de kerkvensters en kleurt de zuilen en de muren; zij schittert op het marmer der altaren met hunne blinkende kandelaars.</p>
<p>Het is alsof de beelden, bij het weifelend en afnemend licht der roode avondzon, zich bewegen; het is alsof zij in onze bewondering deel nemen, en hunne houten en marmeren armen omhoog heffen, even als die vrouw in rouwgewaad, welke met uitgerekte armen daar ginds voor het hoofdaltaar neergeknield, ligt te bidden.</p>
<p>Het is Clara Greenwijk, die daar de voorspraak van den grooten Heilige der Ardennen afsmeekt, ten einde door het eeuwenoude wonder, van de vreeselijke razernij, wier doodend gift reeds in haar bloed rondstroomt, bevrijd te blijven.</p>
<p>Reeds meer dan een uur ligt zij daar op den kouden altaartrap; zij hoort de stappen niet van eenige vreemde bezoekers, welke de basiliek komen bewonderen; zij ziet het tooverachtig licht der avondzon niet door het vensterglas spelen; haar geest, van de aarde weggenomen, schijnt zich in hoogere sferen te verlustigen; zoo roerloos zit zij daar te bidden.</p>
<pb n="205"/>
<p>Eindelijk komt er een priester uit een der zijbeuken, en zet zich eenige oogenblikken achter de biddende bedevaarster neder. Daarna raakt hij even haar kleed aan en spreekt stil:</p>
<p>- Sta op, mijne dochter, en volg mij.</p>
<p>Hij geleidt haar zijdwaarts de kerk in, en treed de zoogenaamde <hi rend="i">tresorerie</hi> binnen.</p>
<p>- Wanneer zijt gij gebeten, mijne dochter? vroeg de priester goelijk.</p>
<p>- Vandaag vroeg in den morgen, vader, was het antwoord.</p>
<p>- Bestaan er reden om te denken dat het dier, hetwelk u den beet toebracht, razend was?</p>
<p>- Daaraan valt niet te twijfelen.</p>
<p>- Heeft de wonde gebloed?</p>
<p>- De wonde heeft weinig, zeer weinig gebloed.</p>
<p>- Zij trok den linnen zwachtel van hare hand, en toonde de wonde, door den tand van het schoothondje veroorzaakt.</p>
<p>- Wonden, welke weinig of niet bloeden, zijn gewoonlijk de gevaarlijkste, meende de priester; meer dan eens heeft men waargenomen, dat eene groote bloedvloeiing het gift van den dollen hond buiten het lichaam meêvoerde; deze omstandigheid moet echter niemand verontrusten, die met een vurig geloof en betrouwen op God, zijnen toevlucht neemt tot den Heiligen Hubertus.</p>
<p>- Vader, ik geloof met al de krachten mijner ziel, en grenzeloos is mijn betrouwen.</p>
<p>De priester lachte haar goedhartig toe.</p>
<p>- Heeft men de wonde uitgewasschen, doodgebrand, of andere geneesmiddelen aangewend? vroeg hij; want
<pb n="206"/>niets van dit alles keuren wij af. Wanneer iemand door een razend dier is gebeten, vinden wij het zeer redelijk alle middelen te bezigen, welke de heelkunde tot zijne beschikking stelt. Wat te Saint-Hubert gebeurt, dient juist niet om te bewijzen dat men hier alleen een middel heeft tegen de razernij; hetgeen wij enkel beoogen is 's menschen geluk en de genezing van allen, die betrouwen in het wonder van God's dienaar, den Heiligen Hubertus.</p>
<p>- Ik heb geen enkel geneesmiddel aangewend, sprak Clara; in Godes hulp alleen stel ik mijn betrouwen.</p>
<p>- Nooit is het gebeurd dat de Heer heeft geweigerd, wanneer de voorspraak van den Heiligen der Ardennen, werd ingeroepen, verzekerde de priester.</p>
<p>- En wanneer de gebetene die voorspraak niet inroept, waagde Clara; en alleen zijn betrouwen stelt in het aanwenden der gekende heelkundige middelen?</p>
<p>- Wanneer deze middelen tijdig in het werk worden gesteld, kan zoo iemand van de verdere gevolgen van den beet bevrijd blijven; waarom niet?</p>
<p>- God geve! mompelde het meisje, en dacht aan hem, wien zij zoo innig beminde.</p>
<p>De priester had de oogen ten Hemel gewend, de handen te zamen gevouwen; hij scheen stil te bidden.</p>
<p>- Ga zitten, mijne dochter, sprak hij zijn kort gebed met het maken van een kruis eindigend; hij wees haar een zetel aan.</p>
<p>Hij nam een lancet en maakte eene kleine oppervlakkige insnede op haar voorhoofd. Daarna opende hij een doosje, waarin zich een stuk zijdraad ter lengte van ongeveer twee duimen bevond, knipte daarvan
<pb n="207"/>een bijna onzichtbaar gedeelte, en legde dit in de kleine insnede op het voorhoofd.</p>
<p>Hij legde een zwartzijden band op de gemaakte wonde, en bond dien om het hoofd vast.</p>
<p>- Kniel nu neder, mijne dochter, sprak hij stil, en smeek met mij den grooten Heilige, dat hij uw voorspreker zij bij den Heer van hierboven, en gij van alle ongelukken moogt bevrijd blijven.</p>
<p>Clara knielde neder; wat was zij schoon terwijl zij, met haar helder oog ten Hemel blikkend, daar zat te bidden.</p>
<p>De priester stond voor haar, deed eene vurige bede, stak daarna de hand uit en gaf haar den zegen.</p>
<p>- Ziehier, mijne dochter, sprak hij; wat er van u wordt gevorderd. Zijt gij bereid tot het doen der noveen, welke men u voorschrijft?</p>
<p>- Ja, vader, ik ben tot alles bereid, wat er tot de genezing wordt gevorderd.</p>
<p>- Deze noveen, hernam hij; is eene godvruchtige oefening, welke de ziel tot het ontvangen van Gods hooge genade voorbereidt.</p>
<p>De noveen is terzelfder tijd een werk van strenge voorzichtigheid, ten einde vrijwillig geen physische hinderpalen te stellen tot het bekomen eener weldaad welke den mensch, door eene bovennatuurlijke, goddelijke tusschenkomst wordt toegestaan.</p>
<p>Hij, die van God eene dergelijke genezing verwacht en door zijne handelingen rechtstreeks zijne genezing tegenwerkt, bewijst dat hij geen vertrouwen heeft; neen, men mag van hem denken dat hij den spot drijft met heilige zaken, en den Hemel uitdaagt!</p>
<p>Clara Greenwijk boog het hoofd tot teeken van volkomene onderwerping.</p>
<pb n="208"/>
<p>- Ziehier, eenige voorwaarden, welke bij het doen der noveen dienen in acht genomen te worden.</p>
<p>Hij nam een gedrukt papier en las:</p>
<p>1<hi rend="sup">o</hi>. ‘Na door het Sakrament van boetvaardigheid, kwijtschelding van zijne zonden te hebben bekomen, zal men tot de tafel des Heeren naderen, onder de leiding van een wijzen en voorzichtigen biechtvader.</p>
<p>2<hi rend="sup">o</hi>. Men zal zich alleen, in zuivere bedlakens, of wel gekleed te bed leggen, indien het linnen niet zuiver is,</p>
<p>3<hi rend="sup">o</hi>. Men zal drinken uit een bijzonder glas of drinkschaal, en niet het hoofd bukken om het water van fonteinen of rivieren te drinken; men verontruste zich echter niet, indien men zijne beeldtenis ontwaart in het water of in een spiegel.</p>
<p>4<hi rend="sup">o</hi>. Voor drank zal men rooden, bleekrooden of witten wijn met water gemengd, of enkel zuiver water gebruiken.</p>
<p>5<hi rend="sup">o</hi>. Het is toegelaten wit of ander brood te eten, alsook vleesch van een mannelijk zwijn ten minste een jaar oud; kapuinen, kippen van denzelfden ouderdom; geschubden visch zooals haring, bokking; karpel, hardgekookte eieren; enz. Al deze spijzen moeten koud gegeten worden; het gebruik van zout is niet verboden.</p>
<p>6<hi rend="sup">o</hi>. Men mag zich de handen wasschen, en het aangezicht met een zuiveren doek afwrijven; volgens een aangenomen gebruik, zal men zich gedurende veertig dagen niet scheren.</p>
<p>7<hi rend="sup">o</hi>. Gedurende veertig dagen, de noveen hier in begrepen, mag men zich het haar niet kammen.</p>
<p>8<hi rend="sup">o</hi>. Op den tienden dag, wordt door een priester
<pb n="209"/>de band van het hoofd genomen, verbrand en de asch weg geworpen,</p>
<p>9<hi rend="sup">o</hi>. Men moet jaarlijks het feest van den heiligen Hubertus, invallende den derden november, vieren.</p>
<p>10<hi rend="sup">o</hi>. En indien men later door een razend [di]er ten bloede gebeten werd, zal men gedurende drie dagen, dezelfde onthoudingen waarnemen, zonder verplicht te zijn zich op nieuw naar Saint-Hubert te begeven.</p>
<p>11<hi rend="sup">o</hi>. Al wie door een dollen hond gebeten, te Saint-Hubert de zoo genaamde <hi rend="i">taille</hi> ondergaan heeft, bezit de macht een uitstel van veertig dagen te verleenen aan personen, die door razende dieren zouden gekwetst, ten bloede gebeten of op eene andere wijze besmet worden.’</p>
<p>Ziedaar, mijne dochter, vervolgde de priester, onder welke voorwaarden het wonder van Saint-Hubert zich voordoet, bewaar dit blad ten einde des noods de gedane voorschriften te kunnen raadplegen.</p>
<p>Clara boog onderwerpend het hoofd, liet haren langen rouwsluier voor het aangezicht vallen en verwijderde zich langzaam.</p>
<p>De priester volgde haar; eenige schreden verder nam hij haar bij den arm vast en stond stil; hij wees met den vinger naar eenen trap, welke naar een kelder geleidde.</p>
<p>- Is het daar, vader, dat het lichaam van den grooten Heilige rust? vroeg Clara, een blik in het donker hol werpende.</p>
<p>- Het is moeielijk uwe vraag te beantwoorden, doch de bedevaarders doen daar gewoonlijk eene korte bede, ten einde door de voorspraak van den Heilige de gunst te verkrijgen, welke zij komen vragen.</p>
<p>Gij zult er twee trappen vinden, waarvan de treden
<pb n="210"/>zijn uitgehold door het knielen der bedevaarders, die daar sedert eeuwen komen bidden.</p>
<p>Clara daalde neder in de crypte; de priester knielde aan den ingang neder en bleef er bidden.</p>
<p>Een kwartier later verliet zij den donkeren kelder; aan den ingang wachtte haar de priester; hij had een brandende waskaars in de hand.</p>
<p>Clara's houding was zoo kalm, haar oog blikte zoo rustig, er schitterde zoo veel hemelsch betrouwen in hare gelaatstrekken, dat de priester uitriep:</p>
<p>- Mijne dochter, gij hebt waarachtig het geloof der mirakelen! Ga in vrede; de Heilige Hubertus zal u beschermen.</p>
<p>- Amen! zegde Clara en ging de donkere kerk uit.</p>
<p>Zij werd opgevolgd door twee menschen, welke alles met oplettendheid hadden afgezien, wat er in de <hi rend="i">Tresorerie</hi> had plaats gehad. De eene was een handelszeiziger; de andere, een eerbied waardig man met zilveren hoofdhaar, een inwoner van het stadje Saint-Hubert.</p>
<p>- Mijnheer, mag ik u iets vragen? sprak de handelsreiziger, den ouden heer buiten de kerkdeur aansprekend; kunt gij mij niet zeggen, wat daar in de kerk zoo al heeft plaats gehad?</p>
<p>- Spreekt gij van die jufvrouw in rouwgewaad vroeg de oude heer.</p>
<p>- Ja; kunt gij mij niet zeggen wat de jufvrouw daar in de kerk deed?</p>
<p>- Zooals men mij heeft gezegd, werd die jufvrouw, dezen morgen door een dollen hond gebeten.....</p>
<p>- Verschrikkelijk!</p>
<p>- En ten einde van de vreeselijke razernij bevrijd te blijven, komt zij te Saint-Hubert de voorspraak
<pb n="211"/>van den grooten Heilige inroepen, en heeft zich, zoo als gij gezien hebt, onderworpen aan hetgeen men hier gewoonlijk de <hi rend="i">taille</hi> noemt; hebt gij nooit van de <hi rend="i">taille</hi> hooren spreken?</p>
<p>De handelsreiziger schokschouderde even en verzekerde met al die dingen zeer weinig bekend te zijn.</p>
<p>- Gij hebt toch wel gezien dat de priester eene zeer kleine, oppervlakkige insnede op het voorhoofd der jufvrouw maakte?...</p>
<p>- Dat heb ik gezien.</p>
<p>- En iets uit een doosje nam en in de wonde legde?</p>
<p>- Dat was zeker een stukje heiligdom?</p>
<p>- Dat was een stukje van de stool van den heiligen Hubertus.</p>
<p>- En die zwarte band, welken de priester om haar hoofd bond?</p>
<p>- Deze moet enkel dienen om de relikwie van den Heilige in de gemaakte wonde te bewaren.</p>
<p>- Hoe zonderling! En moet dat stukje zijdraad, hetwelk gij eene relikwie noemt, die goede jufvrouw van alle gevaar van razernij bewaren? vroeg de handelsreiziger lachend.</p>
<p>- Zonder twijfel, indien zij de voorwaarden, welke gij den priester hebt hooren voorlezen, trouw nakomt; gelooft gij dat niet?</p>
<p>- Die behandeling der razernij komt mij eenigszins zonderling voor; indien de jufvrouw het gift van den dollen hond in het bloed heeft, kan toch dat stukje zijdraad haar niet bevrijden van de razernij.</p>
<p>- De jufvrouw kan zich van hare genezing verzekerd houden.</p>
<p>- Is dat geen bijgeloof?</p>
<pb n="212"/>
<p>- Volstrekt niet; dat is een wonder, mijnheer, een groot wonder des Hemels; en waarom niet? En nooit is het gehoord dat iemand, door een dollen hond gebeten, na het volbrengen der voorschriften, zijne volle genezing niet bekwam.</p>
<p>- Toch laat ik mij dat moeielijk wijs maken.</p>
<p>- Neen, neen, die jufvrouw heeft niets meer te vreezen van de gevolgen van den hondsbeet; zij heeft zelfs voortaan de macht razende dieren tegen te houden, hunne woedende aanvallen voor een tijd te doen bedaren, en hen te doen sterven. Wat meer is, zij heeft voortaan de macht aan een gebeten persoon een uitstel van veertig dagen toe te staan, en hem op die wijze den tijd te geven Saint-Hubert te bezoeken.</p>
<p>- In den tijd van veertig dagen kan de arme gebetene, door de opzuiging van het gift, tienmaal bezweken zijn, meende de handels-reiziger.</p>
<p>- Neen, mijnheer, gedurende dat uitstel van veertig dagen, blijft het gift geheel werkeloos; duizende getuigen zijn daar, om zulks te bevestigen.</p>
<p>- Gij noemt dat een mirakel; ik voor mij zie daar niets anders in, dan een bloot vertrouwen, hetwelk men den gebetene weet in te boezemen.</p>
<p>- En hoe verklaart gij dan de genezing van een kind, hetwelk nog niet tot de jaren van verstand is gekomen, en bijgevolg niet kan beseffen wat het woord ‘vertrouwen’ beteekent.</p>
<p>- Ik begrijp u niet.</p>
<p>- Wanneer een kind, ik veronderstel een kind hetwelk nog den leiband niet heeft verlaten, door een razend dier wordt gebeten, verleent men hem een uitstel van twintig jaren. - Na het gestelde tijdverloop
<pb n="213"/>van twintig jaren, heeft de <hi rend="i">taille</hi> plaats, of het uitstel wordt tot negenennegentig jaren verlengd, indien zulks aan den gebeten persoon verkieselijk voorkomt.</p>
<p>- Zonderling! Doch hebt gij mij niet gezegd dat er zekere voorschriften moeten worden nagekomen; een kind toch kan niet de zoogenaamde noveen doen en al hare voorwaarden vervullen?</p>
<p>- In dit geval wordt zulks door de ouders of vrienden gedaan, en nooit heeft men waargenomen dat de kenteekens der razernij zich opdeden. Kan de genezing op dergelijke wijze verkregen ook nog aan een bloot vertrouwen worden toegeschreven?</p>
<p>- Neem mij niet kwalijk dat ik al die dingen toch zoo terstond niet voor klinkende munt aanneem, lachte de reiziger.</p>
<p>- Hetgeen ik u zeg, zijn ook juist geene geloofspunten, antwoordde de oude heer; de vrijdenker beschouwt wat er te Saint-Hubert plaats grijpt, als eene belachelijke plechtigheid, als een dom bijgeloof van voorgaande eeuwen, als een onredelijk kinderwerk; ik zoude niet willen beproeven hem te overtuigen; doch daadzaken, mijnheer, zijn daadzaken, en de bewijzen welke hier bijna elken dag vernieuwd worden, spreken zoo luid, dat een onpartijdig man er niet aan denken kan, iets van dat alles te ontkennen.</p>
<p>- Indien ik ooit het ongeluk heb door een razend dier gebeten te worden, zou ik het toch op de behandeling dier zonderlinge geneesheeren van Saint-Hubert niet durven laten afgaan, lachte de handelsreiziger.</p>
<p>- Zoo heb ik nog ooit een vrijdenker hooren spreken, antwoordde de oude heer; hij was een van die <hi rend="i">esprit-forts</hi> der eeuw; een van die verlichte geleerden,
<pb n="214"/>welke met medelijden neêrzien op de domme volksklas; een van die godsdiensthaters, welke den spot drijven met kerk en priester, en het wonder van Saint-Hubert beschouwen als het werk van een onteerend bijgeloof.....</p>
<p>- Ik voor mij, houd het ook daarvoor, onderbrak de reiziger.</p>
<p>- Een oogenblik, vervolgde de oude heer; diezelfde <hi rend="i">esprit-fort</hi>, die pocher eer het gevaar hem in het aangezicht grijnsde, werd op zekeren dag door zijn eigen hond gebeten.</p>
<p>- Door zijn eigen hond die.....?</p>
<p>- Die razend was; want hij beet dienzelfden dag een tiental honden, en een paar menschen, die beiden eenige dagen later, aan de razernij zijn bezweken; doch ik kom op mijn <hi rend="i">erprit-fort</hi> terug, wat denkt gij dat hij deed? De vrijdenker kwam naar Saint-Hubert, keerde in den schoot der kerk weder, na zijne dwaalbegrippen te hebben afgelegd, en stelde zich onder de bescherming van den grooten Heilige......</p>
<p>- En stierf razend? onderbrak hem de handelsreiziger lachend.</p>
<p>- Neen, mijnheer, in weêrwil van het opgezogen gift, heeft zich bij hem nooit het minste kenteeken van razernij opgedaan.</p>
<p>- Zegt men niet dat de razernij nog mogelijk is, ofschoon het reeds verscheidene maanden en zelfs meer dan een jaar geleden is, dat de beet van den dollen hond plaats had?</p>
<p>- Het geval waarvan ik u spreek is reeds tien jaren geleden.</p>
<p>- Dergelijk geval laat zich nog op eene zeer natuur-<pb n="215"/>lijke wijze verklaren; elkeen wordt niet razend, die door een dollen hond wordt gebeten, wierp de reiziger op.</p>
<p>- De uitzonderingen zijn zeldzaam, geloof ik.</p>
<p>- Toch bestaan die uitzonderingen; vooreerst zijn er menschen, zoo als men mij wel eens heeft verzekerd, welke aan de werking van het gift eens dollen honds weêrstaan, even als er gevonden worden bij wie de inenting der koepokstof zonder uitwerksel blijft.</p>
<p>- Ik betwist volstrekt niet wat gij daar aanhaalt.</p>
<p>- Ten tweede kan de wonde door een dollen hond gebeten zooveel bloed laten vloeien, dat het gift geheel naar buiten wordt gevoerd. Ook moet ik u zeggen, dat het gift van den dollen hond juist niet in zijn speeksel zit, maar wel in kleine zweren, welke onder de tong van het dier ontstaan; de besmetting van den beet hangt nu geheel en gansch hiervan af, of de stof dier kleine zweren onder de tong, zich al of niet met het speeksel van het razend dier vermengd heeft; op die wijze heb ik dat alles eens door een geneesheer hooren uitleggen.</p>
<p>- Ik wil de uitleggingen van den geneesheer niet betwisten; doch het zoude niet redelijk zijn, telkens wanneer er eene genezing te Saint-Hubert plaats heeft, te beweren dat die man of niet besmet was, of het gift met het uitgevloeide bloed was weggedreven, of dat de gebeten persoon moest gerangschikt worden in die klas van menschen, bij wie de werking van elk <hi rend="i">virus</hi> onschadelijk is.</p>
<p>De handelsreiziger had op deze gegronde opwerpingen niet zoo dadelijk een antwoord klaar.</p>
<p>- Laat ons even opwandelen, hernam de oude heer ik wilde u een geval verhalen, hetwelk in mijnen tijd
<pb n="216"/>gebeurde; er leven hier in de stad misschien tweehonderd menschen, welke kunnen getuigen dat ik u de zuivere waarheid vertel: in 1812, werd een zekere Victor Raulx van Villotte, departement der Maas, arrondissement van Commercy, gebeten door een razenden wolf, in het dorp, Bar-le-Duc. Het razend dier beet terzelfder tijd nog twee en dertig andere personen.</p>
<p>Victor Raulx met twee anderen begaf zich naar Saint-Hubert; de dertig overigen, welke hunnen toevlucht namen tot de gewone, gekende heelkundige middelen, bezweken allen, van den eerste tot den laatste, aan de gevolgen der razernij.</p>
<p>- En Victor Raulx met zijne twee reisgenoten?</p>
<p>- Bleven allen van de ziekte bevrijd; er berust hiervan een bewijs geteekend door Victor Raulx, den 11 Augustus 1841.</p>
<p>Wilt gij nu van de drie en dertig gebeten personen, waarvan er dertig razend stierven, er drie afzonderen en aannemen, dat er bij geen hunner gift in de wonde kwam, of wel dat dit gift er met het bloed uitstroomde? Of wilt gij veronderstellen dat juist deze drie menschen alleen door hunne natuur ongevoelig waren aan de werking van het vlugge en doodend gift?</p>
<p>De handelsreiziger, antwoordde dat het een zonderling geval was; er bijvoegende toch niet overtuigd te zijn dat er hier juist een drievoudig mirakel had plaats gehad.</p>
<p>- Sedert hoe lang heeft dat wonder, zooals gij het wel wilt noemen, reeds plaats in Saint-Hubert? vroeg hij.</p>
<p>- In het jaar 879, dus bijna duizend jaren, sprak men reeds van de <hi rend="i">taille</hi> en van het wonder van Saint-Hubert.</p>
<pb n="217"/>
<p>- Hoe groot is het getal gebetenen, op wie men de <hi rend="i">taille</hi> uitvoert?</p>
<p>- Men rekent het getal jaarlijks op ongeveer honderd en veertig menschen, welke ten bloede gebeten, zich jaarlijks te Saint-Hubert aanbieden; van den 12 October 1806, tot den 1<hi rend="sup">sten</hi> Januarij 1835, werden er 4,800 door de <hi rend="i">taille</hi> genezen.</p>
<p>- En bij elken persoon gebruikt men een stukje van de stool van den heiligen Hubertus?</p>
<p>- Ja, zeker.</p>
<p>- O, bewonderaar van den heiligen Hubertus, nu heb ik u schoon vast! lachte de handelsreiziger; dat moet een verbazend lange stool zijn, om zooveel duizende stukjes te leveren, en.....</p>
<p>- En nog eene stool te zijn en te blijven, onderbrak hem de oude heer; de heilige stool, welke men in de kerk bewaart, heeft nog de lengte van eene nederlandsche el en zestien duimen.</p>
<p>- Is dat nu ook nog een mirakel dat die stool nooit opraakt? lachte de reiziger.</p>
<p>- Daarover laat ik anderen beslissen, antwoordde de oude heer; doch niemand begrijpt, hoe de stool nog de lengte heeft, welke zij heden bezit. Volgens de berekening, die men er van gemaakt heeft, moeten de bijna onzichtbare stukjes, welke men sedert duizend jaren er afneemt, eene lengte van zeventien voeten uitmaken, en tevens dezelfde breedte hebben als de stool, welke in de T<hi rend="sc">résorerie</hi> wordt bewaard!</p>
<p>- Zeer zonderling!</p>
<p>- Wanneer men bij deze lengte, nog die der thans bestaande stool voegt, bekomt men eene totale lengte van misschien vijf en twintig voeten. Dergelijke stolen zijn in de kerk onbekend.</p>
<pb n="218"/>
<p>- Dan neemt gij aan, dat die stool nooit korter, en zelfs misschien elk jaar een duimbreed langer wordt? lachte de reiziger.</p>
<p>- Dat juist niet; een geleerde schrijver, pater Roberti, bekent dat de stool zelfs eenigszins korter was geworden, in den tijd (1621), dat hij zooveel merkwaardigheden over het wonder van Saint-Hubert in het licht gaf. Doch wanneer men in aanmerking neemt, hoevele duizende stukjes men sedert duizend jaren er af heeft gesneden, en dat er nog bovendien verscheidene kerken en bijzondere personen, zeer groote stukken der bedoelde stool in hun bezit hebben, dan begrijpe men niet, hoe dezelve niet sedert lang, teenemale is verdwenen.</p>
<p>- Ik voor mij versta er geen woord van; sprak de reiziger schokschouderend.</p>
<p>- Laat mij nog er bij voegen, dat diezelfde stool in wêerwil van den nagel des tijds, die in het tijdverloop van zooveel eeuwen, de hechtste dingen vaneen rijt, hare zelfstandige geheelheid heeft behouden; ja, ondanks de werking der lucht, des lichts, der vochtigheid en der menigvuldige verplaatsingen, is de zijde weinig ontkleurd, de teekening der bloemen rijk en schoon gebleven.</p>
<p>- Wie kan dat kostbaar stuk zoo ongeschonden bewaard hebben? lachte de reiziger.</p>
<p>- Lach maar, mijnheer, antwoordde de oude heer den vinger opstekend; doch vergeet niet dat er iemand hier boven ons bestaat, die eens onzen onmeetbaren aardbol in de ruimte wierp, en met levende wezens bevolkte; dat diezelfde God nog heden van tijd tot tijd wonderen doet, die niemand kan miskennen, en nog minder begrijpen.</p>
<pb n="219"/>
<p>- Ik heb er altijd veel op tegen, ets aan te nemen, wat ik niet begrijp, sprak de handelsreiziger.</p>
<p>- En wat begrijpt gij zoo al van hetgene er rondom u in de wereld plaats heeft? vroeg de oude heer; begrijpt gij, van waar de kleur op de bloemen komt, en hoe de woudreus met zijne onmeetbare armen en voeten uit eene nietige eikel is voortgesproten?</p>
<p>- O, dat is de werking der natuur; dat is eenvoudig, zeer eenvoudig..... meende de handelsreiziger.</p>
<p>- Ik voor mij heb dat nooit eenvoudig gevonden, hernam de oude heer; evenmin als het verschil, hetwelk ik in 's menschen gelaatstrekken en voornamelijk in zijnen neus opmerk.</p>
<p>- Waar wilt gij heen?</p>
<p>- Er bestaan op de wereld zoo als men zegt, dertien of veertienhonderd millioen menschen; dat is een verbazend getal.</p>
<p>- Ja, verbazend!</p>
<p>- Op dat ontzaglijk getal menschen vindt men er geen twee die dezelfde gelaatstrekken, en voornamelijk denzelfden neus hebben.</p>
<p>- Dat is waar; doch wat ware er al aan gelegen dat die bepaalde verscheidenheid niet bestond?</p>
<p>- Zonder die voorzorg van den grooten Huishouder, viel ons maatschappelijk bestaan letterlijk in duigen.</p>
<p>- Nu loopt gij te ver! Dat is gekscheerderij!</p>
<p>- Denk eens, welke verwarring er in de zamenleving noodzakelijk zoude ontstaan, indien iedereen hetzelfde aangezicht had.</p>
<p>- Ja, dat konde in zekere omstandigheden nog al moeielijkheid opleveren.</p>
<p>- Een schelm, een moordenaar kreegt gij nooit in
<pb n="220"/>de gevangenis; want telkens zou hij zich vrijpleiten, met staande te houden, dat hij de onschuldige en een der millioenen menschen, welke volkomen op hem geleken, de plichtige was.</p>
<p>- Zoo ver denkt niemand al die dingen na, lachte de reiziger.</p>
<p>- Gelukkig dat Hij, die van daarboven op alles een oog houdt, daaraan gedacht heeft, lachte zijn tusschenspreker; hebt gij al ooit een uwer nabestaanden verloren?</p>
<p>- Een jaar geleden, werd mij mijne vrouw, na eene kortstondige ziekte, ontrukt.</p>
<p>- Hadt gij haar lief?</p>
<p>- Of ik haar lief had? zuchtte de reiziger, terwijl hij een spoedig opgestegen traan wegveegde.</p>
<p>- Nu, ik veronderstel eens dat de vrouwen allen op elkander geleken.....</p>
<p>- Ja, maar dat kan niet....</p>
<p>- Ja, wel, doch de groote Huishouder heeft dat niet gewild; nu veronderstel eens dat de vrouwen allen dezelfde waren. Dit zoude voor gevolg hebben dat gij elk oogenblik verblijd, twijfelend, verbaasd, verschrikt zoudt stil staan, en uitroepen; ‘Ach, goede Hemel, daar is zij al wederom! Overal ontmoet ik mijne beminde echtgenoot, schoon, bevallig, gelijk voorheen, met hetzelfde glimlachje op de lippen, toen zij mij voor eeuwig hare liefde schonk! Dezelfde houding dezelfde bevallige manieren; maar koud is haar hart voor mij die haar zoo innig beminde!</p>
<p>Of wel een man, die geen enkelen traan stortte bij het doodbed zijner vrouw, zou haar weêr elk oogenblik op de wandeling, in de kerk, overal in een woord, aantreffen: ‘Genadige God! zou hij uitroepen; moet ik dan veroordeeld zijn, om die verwenschte huisplaag
<pb n="221"/>geheel mijn leven lang in het aangezicht te loopen! Ik ben overtuigd dat zij sedert lang onder het gras van het kerkhof rust; maar toch staat zij daar heel den dag voor mijne oogen; het is datzelfde knorrig gelaat, diezelfde vurige, steeds dreigende blik, die hare onbuigzame en opvliegende inborst aankondigt! O, liever lag ik zelf in de doodkist, dan overal waar ik ga, die vrouw te ontmoeten welke mijn leven zoo bitter maakte!’</p>
<p>- Gij maakt gekke veronderstellingen, sprak de reiziger grinnekend.</p>
<p>Dat alles zou gebeuren, indien de goede God niet aan alles gedacht had; doch wij loopen eenigszins van den weg af; laat ons terug komen, op hetgeen ik u wilde vragen: hoe begrijpt gij dat God op de veertien honderd millioen menschen, aan elk twee oogen een mond en eenen neus gaf, en nooit de dwaling beging, twee dezelfde aangezichten voort te brengen?</p>
<p>- Op die vraag kan ik niet antwoorden.</p>
<p>- Neen, dat wil ik u gaarne gelooven; ik voor mij schrijf dat aan, bij het oneindig getal wonderen welke ons van alle zijden omgeven; en nu meen ik geantwoord te hebben op uw gezegde van daar even dat gij niet gaarne aanneemt, wat gij niet kunt begrijpen.</p>
<p>De handelsreiziger zichtbaar uit zijn lood geslagen, zegde lachend dat het zonderling gesprek in de eenzame straten van Saint-Hubert, bij het bleeke lantaarnlicht hem bijzonder vermaakte, er bijvoegende, dat hij nog wel gaarne een woord wilde spreken over hetgeen hij in de kerk had gehoord en gezien.</p>
<p>- Zoo wilde ik, bijvoorbeeld, wel eens weten, vroeg hij; waarom men den gebetene voorschrijft, gekleed of in zuivere edlakens en voornamelijk alleen te slapen?</p>
<pb n="222"/>
<p>- Voelt gij niet dat deze voorschriften zedelijke en physische voorzorgen zijn, door de voorzichtigheid aangeduid?</p>
<p>- Nu, ja, dat wil ik aannemen; doch wat zou het er al op aankomen, indien men zich den baard afscheerde en het haar kamde, in plaats van gedurende veertig dagen, zooals de noveen voorschrijft, als een wilde man rond te loopen?</p>
<p>- Voorzorgen van de grootste voorzichtigheid, mijn waarde heer, en daarbij een bewijs van boetvaardigheid.</p>
<p>Indien gij de voorschriften der noveen aandachtig nagaat, vindt gij overal dat dezelve gegrond zijn, vooreerst op de oefening der boetvaardigheid, ten tweede op de gestrengste gezondheidsleer. Is het te verwonderen, dat men u in deze gewichtige omstandigheden voorschrijft, gehoorzaam en ootmoedig te wezen, ten einde u door de opgelegde boetpleging, voor te bereiden tot het ontvangen der van God gevraagde gunsten?</p>
<p>Wat de physische voorzorgen betreft, deze hebben enkel ten doel den gebetene te beletten, dat hij door vrijwillige handelingen de van God afgebeden genezing zoude tegenwerken.</p>
<p>- Kon de Heilige Hubertus zijn mirakel niet uitwerken zonder al die gekke voorschriften der noveen? vroeg de spotter.</p>
<p>- O, zeker, mijnheer; even goed als Tobias zijnen blinden vader het gezicht konde wedergeven, zonder hem de gal van een visch over de oogen te strijken.</p>
<p>- En werd de man ziende met dat middel?</p>
<p>- De engel, die Tobias dat middel aanwees, had hem even goed kunnen zeggen, den ouden blinde slechts met den vinger aan te raken.</p>
<pb n="223"/>
<p>Naaman, veldoverste van den Koning van Syrië, was door eene afschuwelijke melaatschheid geslagen, en weet gij wat de profeet Elizeüs hem gebood te doen?</p>
<p>- Ik ben nooit sterk geweest in de geschiedenis, lachte de reiziger.</p>
<p>- ‘Ga u zevenmaal in de Jordaan baden’ beval hij.</p>
<p>- Waarom juist zevenmaal?</p>
<p>- Indien de profeet hier was, zou hij uwe vraag kunnen beantwoorden, sprak de oude heer ernstig; zeker is het dat de veldoverste Naaman, na zijn zevende afwassching in de wateren der Jordaan, genezen wederkeerde.</p>
<p>Ziet gij niet dat de groote Heelmeester, daar boven, zich in deze genezingen heeft bediend van natuurlijke middelen, welke zonder zijne tusschenkomst nooit het gezicht aan den vader van Tobias, of de gezondheid aan Naaman konden wedergeven?</p>
<p>- Ik moet u bekennen dat gij in al die dingen goed te huis zijt en zeer schoon weet te vertellen.</p>
<p>- Heet gij dat vertellen? Al die dingen leest men in het heilig Schrift; doch het is waar ook, indien gij aan geene wonderen gelooft, zult gij misschien ook wel aannemen dat het heilig Schrift een vertelselboek is?</p>
<p>- Ik wil u niet zeggen wat ik daarover denk; doch laat mij nu nog eene vraag doen: gij hebt mij gezegd dat bijzondere personen en sommige kerken in bezit zijn van groote stukken, welke men van de zoogenaamde heilige stool heeft afgesneden?</p>
<p>- Ja, dat heb ik gezegd.</p>
<p>- Bekomt men de wonderbare genezing der razernij ook in die kerken, welke een deel dier stool in haar bezit hebben?</p>
<pb n="224"/>
<p>- Neen.</p>
<p>- Neem niet kwalijk dat ik zulks al zeer zonderling vind; indien de heilige stool dat wonder voortbrengt, moest er weinig aan gelegen zijn, of hetzelve in de kerk van Saint-Hubert, in de eetkamer van een bijzonder persoon of in de eene of andere dorpkerk plaats greep?</p>
<p>- Dat is de taal van iemand die niet aan bovennatuurlijke dingen gelooft en wel gaarne zoude zien, dat God hem dagelijks met nieuwe wonderen kwam verrassen. Neen, God verleent de wonderbare genezing der razernij slechts aan diegenen, welke te Saint-Hubert de overblijfselen van den grooten Heilige door de uitvoering der <hi rend="i">taille</hi> komen vereeren.</p>
<p>- Dan is het wonder onafscheidbaar van de kerk van Saint-Hubert?</p>
<p>- Ja; en zoude men hierin niet een bewijs vinden, dat de gezondheidsvoorschriften der noveen alleen, zonder de tusschenkomst der goddelijke macht, onbekwaam zijn het wonder daar te stellen? Verstaat gij dat?</p>
<p>- Ik versta u zeer goed; doch ik ben nog niet overtuigd.</p>
<p>- Wel, vraag dan zelf aan Hem, die alles regeert, waarom Hij het wonder alleen doet plaats hebben daar, waar het lichaam van den Heilige moet rusten en zijne relikwiën bewaard worden. Ik voor mij ben van gevoelen dat de Heer eene zekere belooning toestaat aan die plaatsen, waar steeds de vurigste gebeden, der geloovigen naar Hem opstegen.</p>
<p>- Mijnheer, gij zijt mij te rap; ik zal u maar gelijk geven. Nog eene allerlaatste vraag: is het waar dat men te Saint Hubert een behoedmiddel tegen de razernij der dieren bezit?</p>
<pb n="225"/>
<p>- Ja; zoodra een dier door een razend dier is gebeten, brandt men de wonde in met den gewijden sleutel.</p>
<p>- Zoo als de geneesheer dit doet met zijn gloeiend gemaakten bout.</p>
<p>- Een oogenblik; indien die branding niet op de wonde kan plaats hebben, drukt men den gloeienden sleutel tot op het levend vleesch, op het voorhoofd van het gebeten dier, hetwelk men gedurende negen dagen houdt opgesloten.</p>
<p>Ook de gezonde dieren worden op die wijze gebrand.</p>
<p>Daarna belast zich iemand van het huisgezin, gedurende de negen volgende dagen, met het doen der vereischte gebeden, terwijl men het dier dagelijks een weinig gewijd brood of gewijde haver voedert.</p>
<p>De handelsreiziger schoot in een schaterlach om het gewijd brood en de gewijde haver.</p>
<p>- Lach maar, mijnheer, sprak de oude heer ernstig; doch duizende en duizende bewijzen zijn daar om te bevestigen, dat de gebrande dieren, waarvan ik spreek, nooit razend worden; gevallen waarin het tegendeel plaats had, zijn te Saint-Hubert bijna onbekend.</p>
<p>- Wie zou niet lachen, wanneer men hoort vertellen, dat men novenen houdt voor een paard of een hond?</p>
<p>Is dat geen misbruik maken van het gebed?</p>
<p>- Volstrekt niet; waarom zoude men den Heer niet mogen bidden, dat hij de dieren van de vreeselijke razernij bevrijdt, ten einde ook dat ongeluk van den mensch te verwijderen? Of is het strijdig met de waardigheid van den Schepper, de dieren te hebben geschapen en dezelve te bewaren tot nut van het menschdom?</p>
<p>- O, neen.</p>
<pb n="226"/>
<p>- Waarom zou het dan Zijner onwaardig zijn, aan de dieren de genezing te vergunnen, en aan Hem die wonderbare behoeding en bovenatuurlijke voorkoming der razernij toe te schrijven?</p>
<p>De handelsreiziger gevoelde zich gedwongen toestemmend met het hoofd te knikken.</p>
<p>- De groote Koning daarboven schijnt in zijne Majesteit niet gekwetst, met de door Hem geschapene dieren te zegenen; lees de gewijde Psalmen, mijnheer, en gij zult....</p>
<p>- Dank u vriendelijk; doch laat mij nog eens lachen met uw gewijd brood en gewijde haver, spotte de <hi rend="i">esprit-fort</hi>, zijn tusschenspreker onderbrekend.</p>
<p>- En waarom zoude de mensch in den naam van God, die ook de dieren lief heeft, hunne spijzen niet mogen zegenen, even gelijk wij Gods zegen afsmeken voor het voedsel dat den mensch bestemd is?</p>
<p>- Mijnheer, gij zijt mij te rap, lachte de reiziger; indien ik het waagde nog een paar uren met u over een en ander te praten, liep ik stellig gevaar mij te laten overhalen en wederom een goed christen te worden..... goeden avond!</p>
<p>- Goeden avond!</p>
<p>De handelsreiziger verwijderde zich in de richting van zijn hotel; de oude heer, overtuigd dat hij zijne tegenpartij geklopt had, ging langs eene zijstraat naar zijne woning.</p>
</div>
<div type="chapter">
<head rend="h3">XII.</head>
<p><hi rend="b">E</hi>r waren reeds zes weken, sedert het voorgevallene in het voorgaande hoofdstuk beschreven, verloopen.</p>
<pb n="227"/>
<p>Clara Greenwijk was nog niet wedergekeerd; sedert zij Saint-Hubert had verlaten, verbleef zij in het klooster, waar zij hare opvoeding had genoten en naderhand steeds als eene beminde dochter werd behandeld. Zij had het eenzame klooster uitverkoren om rustig te bidden en den Hemel te danken voor hare wonderbare genezing te Saint-Hubert.</p>
<p>Slechts in het begin van den zomer wilde zij naar de stad wederkeeren, ten einde haar huwelijk met Bernardin de Giltburg te laten inzegenen.</p>
<p>Rijkelijk voorzien van geld, waarover hij, dank aan het aanzienlijk vermogen zijner toekomende, naar welgevallen konde beschikken, leidde Bernardin in de hoofdstad een zeer vermakelijk leven. Hij woonde dansfeesten en concerten bij, ging naar schouwburg en avondpartijen bij vrienden, en vermaakte zich beter dan ooit met deze laatsten, in de restaurants, welke niet dan door lieden van aanzien werden bezocht.</p>
<p>Niemand ging losser met zijne welgevulde goudbeurs om, dan hij aan de speeltafel; niemand wist zich met meer smaak te kleeden; in een woord Bernardin de Giltburg stond in zekere kringen te boek voor een <hi rend="i">dandij</hi> van den echten stempel.</p>
<p>Weinig dacht hij aan zijne toekomende bruid, aan de eenvoudige kwezel zoo als hij haar noemde; wat scheelde hem dat kinderachtige nufje, indien hij maar altijd den toegang bleef hebben tot hare geldkist? Om haar goud alleen, trouwde hij toch maar dat meisje met hare burgerlijke opvoeding. Behalve haar geld bezat zij niet anders, dan eene min of meer boerachtige schoonheid, welke zeer goed paste bij hare stijve houding, verachterde kleeding en de levenswijze eener kloosternon.</p>
<pb n="228"/>
<p>Hoe schoon en zwierig was integendeel de fransche jonkvrouw met hare blonde lokken en smaakvolle kleeding met wie hij sedert lang in betrekking stond, en met wie hij, zooals de oude Beg het hem meer dan eens had verweten, het plan had over zee te steken, wanneer hij eenmaal met de volle hand door de geldkist zijner vrouw zoude scharrelen!</p>
<p>Aan den beet van den dollen hond werd niet meer gedacht; de wonden waren sedert lang geheeld; de litteekens sterk geworden en bijna niet meer zichtbaar.</p>
<p>Op zekeren dag zat Bernardin de Giltburg voor zijn venster te droomen; hij dacht aan het dansfeest van den volgenden avond, aan de blonde, fransche juffer, en aan de betooverende muziek, waarop hij met haar de danszaal zoude ronddwarlen. Hij dacht aan Clara Greenwijk en zijn aanstaande huwelijk; neen, ik vergis mij; hij dacht aan haren rijkdom en overlegde bij zich zelven, hoe hij het zoude aanleggen, om uitsluitend heer en meester te zijn, haar goud te bemachtigen en zoodra mogelijk, na het voltrekken van zijn huwelijk, zijn vervelend nufje van eene vrouw te ontvluchten.</p>
<p>- Wat is dat? vroeg hij, terwijl hij haastig met de hand over zijn aangezicht streek; het was bijna alsof men mij daar met eene naald in de wang prikte?</p>
<p>Terwijl hij voor het venster zittend voortmijmerde, gevoelde hij eenige minuten later, dezelfde pijn in het aangezicht. In den spiegel ziende, bemerkte hij dat een der litteekens op de wang een weinig was opgezwollen. Hij had dien dag veel door den kouden wind geloopen en meende daaraan toe te schrijven, dat het litteeken een weinig opzwol en hem van tijd tot tijd eene scherpe pijn veroorzaakte.</p>
<pb n="229"/>
<p>Toen hij, na den nacht in losbandigheid en dronkenschap te hebben overgebracht, des anderen daags tegen den middag ontwaakte, kwam de prikkelende pijn van den dag te voren eensklaps met verdubbelde hevigheid weder. Voor den spiegel bemerkte hij, dat een der litteekens rood, blauwachtig was geworden, en er, langs eene kleine opening, een bruinkleurig vocht naar buiten kwam.</p>
<p>Een uur later kwam de geneesheer, welke de wonden onmiddelijk na den beet had uitgewasschen en doodgebrand, en wiens naam, om de genezing van Bernardin de Giltburg, met zooveel lof was genoemd geworden, de hotelkamer binnen.</p>
<p>Bernardin lag te bed; hij klaagde van hevige steekpijnen in eene der wonden, waaruit eene dunne, rosachtige etterstof over de wang liep. Ook had hij sterke hoofdpijn, en gevoelde eene drukkende zwaarte aan het hart, iets wat de lijder toeschreef aan de vermoeienis van den vorigen nacht, en aan eene zekere overdaad, welke bij hem het gewoonlijk gevolg was van het woelige dansfeest.</p>
<p>De geneesheer schreef den lijder een geneesmiddel voor, deed hem eene pap van verzachtende kruiden op de wang leggen en beval hem een regiem te volgen, hetwelk hij oordeelde het best met den toestand overeen te komen.</p>
<p>Hij ging heen met de belofte nog denzelfden avond zijn bezoek te vernieuwen.</p>
<p>Zoolang de dokter op de ziekenkamer had vertoefd, was hij schijnbaar kalm gebleven en had den lijder gerust gesteld met de oorzaak der onpasselijkheid als eene gevatte koude, en de onpasselijkheid zelve,
<pb n="230"/>als niet gevaarlijk en van een voorbijgaanden aard op te geven.</p>
<p>Terwijl hij den trap afdaalde, namen zijne gelaatstrekken eene bezorgde uitdrukking en terwijl hij gedurig met het hoofd schudde, mompelde hij:</p>
<p>- Indien achter dit alles maar geen kwaad steekt?</p>
<p>Toen hij in den avond wederkeerde, kwam het hem voor dat de toestand van den zieke niet was verbeterd.</p>
<p>de Giltburg klaagde van toenemende zwaarte in het hoofd, en zegde dat hij iets gevoelde, hetwelk hij vergeleek met het prangen eener schroef, welke men elk oogenblik al vaster en vaster toedraaide.</p>
<p>Hij had gepoogd een oogenblik te slapen, doch bange droomen hadden hem telkens bij de eerste insluimering, hierin belet.</p>
<p>Hij gevoelde een hevigen braaklust bij een brandenden dorst, en was koortsachtig en onrustig.</p>
<p>Zoo verliep de nacht.</p>
<p>Het eerste bezoek dat de dokter des anderen daags vroeg in den morgen deed, was in het hotel, waar de Giltburg verbleef.</p>
<p>Hij vond den toestand des lijders verergerd; de koorts was toegenomen, en er had zich eene lichte overspanning der verstandsvermogens opgedaan.</p>
<p>Op zijne gelaatstrekken las men eene diepe onrust en nêerslachtigheid. Gedurende eenige minuten bleef hij sprakeloos en roerloos liggen, waarna hij zich eensklaps in zijn bed omwierp en de vragen des geneesheers grammoedig beantwoordde.</p>
<p>Hij wilde alleen blijven, riep hij gebiedend, en beval oogenblikkelijk daarop, dat de knecht van het hotel geen voet van zijne kamer mocht zetten.</p>
<pb n="231"/>
<p>- Dokter, wat krijgt mijnheer de Giltburg? vroeg de hotelhouder hem ter zijde trekkend.</p>
<p>- Tot hiertoe zou het moeilijk zijn op uwe vraag te antwoorden, sprak de geneesheer, op eenen toon, die wel aanduidde, dat hij niet gaarne recht uit sprak.</p>
<p>- Indien mijnheer de Giltburg somtijds de eerste kenmerken van den typhus of dergelijke ziekte heeft, moet ik u zeggen, dat het mij onmogelijk is hem langer in mijn hotel te houden, sprak de hotelhouder.</p>
<p>- Voor typhus hebt gij niet te vreezen, verzekerde de dokter.</p>
<p>- Wat scheelt hem dan?</p>
<p>De dokter schokschouderde, maar gaf geen antwoord.</p>
<p>- Dokter, uw stilzwijgen verontrust mij, kunt gij mij niet verzekeren, dat de ziekte van mijnheer de Giltburg van geen ergen aard is?</p>
<p>- Dat kan ik u niet verzekeren.</p>
<p>- Hier in mijn hotel kunnen wij ons niet met het oppassen van zieken belasten; gij zoudt mij verplichten mijnheer de Giltburg te willen voorstellen, zich in een gasthuis te doen verzorgen.</p>
<p>- Ik geef u geen ongelijk; denkt gij dat de lijders in die verplaatsing gereedelijk zoude toestemmen?</p>
<p>- Wie kan daar iets tegen hebben, wanneer men in aanmerking neemt, dat men in een hotel gebrekkig wordt opgepast, en integendeel in een der bijzondere lokalen van het gasthuis, vooreerst koninklijk is gehuisvest, en verder de zorg geniet van liefderijke en in het oppassen der zieken ervarene kloosternonnen?</p>
<p>- Gij hebt volkomen gelijk; ik ga op staanden voet mijnheer de Giltburg voorstellen, zich zonder vertoeven naar het gasthuis te laten vervoeren.</p>
<pb n="232"/>
<p>De lijder luisterde met onverschilligheid naar het voorstel des geneesheers en antwoordde op den toon van iemand, wien men lastig valt, dat hij in alles toestemde.</p>
<p>Een paar uren later lag de lijder in een der bijzondere vertrekken van het gasthuis.</p>
<p>De geneesheer zat naast zijn bed; eene gasthuisnon luisterde aandachtig naar zijne bevelen.</p>
<p>- Dokter, hoe heet gij de ziekte, waarmede wij hier te doen hebben? vroeg de non, hem tot aan de deur vergezellende.</p>
<p>De dokter haalde den schouder op, zegde haar dat hij binnen een paar uren zoude wederkeeren, en haar dan misschien wel iets over het karakter der ziekte zoude kunnen mededeelen.</p>
<p>- Verwijder u intusschen niet van het ziekbed, voegde hij er bij; geef met nauwgezetheid het voorgeschreven zweetmiddel in; meer dan eens is het gebeurd, dat men hiermede gelukte de ziekte in hare eerste ontwikkeling tegen te gaan.</p>
<p>- Hoe noemt gij die ziekte, dokter? vroeg de non voor de tweede maal.</p>
<p>- Later zal ik u dat zeggen, antwoordde de dokter.</p>
<p>Een harde schreeuw die uit het ziekbed kwam, riep hem in de kamer terug.</p>
<p>de Giltburg zat overeind in zijn bed en bekeek den dokter en de gasthuisnon met een onbeschrijfelijken blik van angst.</p>
<p>- Geef mij zwachtel en laatkom! beval de dokter, na zich een oogenblik bedacht te hebben; eene aderlating zal in een bloedrijk gestel, welligt een weinig kalmte aanbrengen.</p>
<pb n="233"/>
<p>- Ja, trek mij wat bloed af, sprak de zieke op een korten, kwaadaardigen toon; het brandt en kookt in mijn lijf.</p>
<p>Na de aderlating werd hij eenigszins kalm, legde het hoofd neder, en scheen een oogenblik in te sluimeren. Vijf minuten later sprong hij met den scherpen schreeuw van daar even weder overend.</p>
<p>- Dokter, de toestand van dien heer komt mij zeer verontrustend voor, fluisterde de gasthuisnon; wat staan zijne oogen schitterend en wild in zijn hoofd!</p>
<p>De dokter antwoordde niet; hij had de vingeren op de polsader des lijders, en sloeg elke beweging zijner gelaatstrekken met oplettendheid gade.</p>
<p>- Is dat geen vluchtige stuiptrek, die hem daar over het lijf loopt? vroeg de non, maar zoo stil dat wel de dokter, maar niet de zieke haar kon verstaan.</p>
<p>Hij knikte toestemmend met het hoofd en ging de kamer uit, zeggend dat hij dienzelfden dag nog verscheidene malen zoude wederkeeren.</p>
<p>- Roep nog eene of twee zusters om met u bij den zieke te waken, zeide hij; dergelijke zieken worden somtijds moeilijk om te behandelen.</p>
<p>- Bestaat er geen dringend gevaar? vroeg de gasthuisnon?</p>
<p>- Voor het oogenblik nog niet; ik heb er echter niets op tegen, dat gij een biechtvader gaat roepen; dewijl ik toch veronderstel dat het gevaar weldra zal toenemen.</p>
<p>De dokter was geen twee minuten gaans van het gasthuis verwijderd, of er stond een priester bij het bed van Bernardin de Giltburg.</p>
<p>De lijder bekeek hem een oogenblik zonder een woord te spreken, deed de oogen toe en draaide het
<pb n="234"/>hoofd om. De priester, hem bij de hand nemend, sprak hem van het gevaar der ziekte, en van de plichten eens christen, wanneer de beproevingen op hem nedervallen.</p>
<p>De zieke wierp een onbeschrijfelijken blik op hem, loste een vreeselijken vloek en wierp zich de dekens over het hoofd.</p>
<p>Gedurende eenige minuten bleef de priester voor een kruisbeeld; dat tegen den muur hing, staan bidden; smeekte hij den Hemel medelijden te hebben met den verstokten zondaar?</p>
<p>Een half uur later trad de dokter wederom binnen; het begon even duister te worden; eene der zusters volgde hem met eene lamp.</p>
<p>De beweging der lucht, door het opengaan der deur veroorzaakt, en de plotselinge verlichting der kamer schenen een zonderlingen indruk op den lijder te maken. Eene geweldige siddering schokte geheel zijn lichaam, en tusschen zijne opeen geknarste tanden riep hij, met eene vreemdklinkende stem:</p>
<p>- Geef mij te drinken!</p>
<p>Nauwlijks was de drinkschaal, door de gasthuisnon aangebracht, aan zijne lippen, of eene nieuwe huivering greep hem aan, en met een schreeuw van afgrijzen stiet hij den drank van zich af.</p>
<p>- Geef hier! riep hij, op nieuw naar de drinkschaal grijpend, en bracht woedend het vocht aan zijne lippen; doch hoe de dorst ook zijn ingewand verzengde, konde de ongelukkige <hi rend="i">Tantalus</hi> er niet in gelukken, een dronk water in te zwelgen.</p>
<p>- God, God! die man wordt ijlhoofdig! sprak eene der gasthuisnonnen; krijgt hij daar wederom geene
<pb n="235"/>stuiptrekkingen? Zijne oogen schijnen met eene bloed vlies overtrokken, en in zijn hoofd te branden!</p>
<p>- Laatkom en zwachtel! gebood de dokter.</p>
<p>- Ja, open al mijne aders in eens, stamelde de zieke barsch; en laat het vuur uit mijn lijf loopen!</p>
<p>- Dokter, gij trekt hem al zijn bloed af, merkte eene non aan, terwijl zij beurtelings haar oog wierp op de groote hoeveelheid afgeloopen bloed, en op den lijder wiens hoofd doodbleek en machteloos neêrhing.</p>
<p>- Ik ben een vriend van afdoende middelen, was het antwoord; laat het bloed nog een oogenblik stroomen.</p>
<p>- Daar valt hij in onmacht! zeide de non verschrikt; dokter, is hij niet dood?</p>
<p>- Die kortstondige bezwijming zal hem geen kwaad doen, verzekerde de dokter, met de grootste kalmte, terwijl hij den duim op de opening der ader plaatste, en den laatstrik van den arm deed.</p>
<p>Nauwlijks was het verband om den arm geplaatst, of de zieke opende de oogen en wierp een vragenden blik rondom zich heen.</p>
<p>Er volgden eenige oogenblikken van diepe kalmte; het was de stilte die het onweder voorafgaat.</p>
<p>- Geef mij te drinken, riep hij op een onbeschrijfelijken toon; mijne keel is verschroeid!</p>
<p>Hij richtte zich op en reikte woest naar de drinkschaal.</p>
<p>Bij het zien van het water, waarin het lamplicht helder flikkerde, liep er eene geweldige stuiptrekking over zijn lichaam, en als had hem de bliksem ter neêrgeslagen, viel hij loodzwaar op het bed terug.</p>
<p>- Ik moet stikken! riep hij met zijne bevende handen zijn halsdoek van de keel trekkend, en zijn hemdsband in stukken scheurend.</p>
<pb n="236"/>
<p>Het onweder was maar even voorbij; de kalmte had nauwlijks een paar minuten geduurd, of er kwam eene nieuwe bliksemstraal, en er volgde wederom een donderslag.</p>
<p>- Wat is dat? schreeuwde hij angstig en een wilden blik door de kamer werpend; wat hoor ik? Houd op; dat gedruisch nijpt mijne keel dicht, en doet mij stikken!</p>
<p>Hetgeen hij hoorde, was nogtans niets anders dan het geruisch van het water, hetwelk eene der gasthuisnonnen in een glas goot.</p>
<p>- Houd op, houd op! schreeuwde hij, zijne bevende handen vooruitstekend; hebt gij dan geen medelijden met mij? Wilt gij mij vermoorden?</p>
<p>De vreeselijke stuiptrekkingen, die daar even slechts eenige sekonden hadden geduurd, hielden ditmaal eene minuut lang aan.</p>
<p>- In Gods naam, zeg ons toch met welke verschrikkelijke ziekte wij hier te doen hebben? sprak de overste der zusters, welke op het gedruisch in de ziekenkamer, met andere nonnen kwam aanloopen; verberg ons niets, dokter; er gebeurt hier iets buitengewoons..... Is die man niet bezeten?</p>
<p>Er had zich een kring van gasthuisnonnen rondom den geneesheer gevormd; iedereen was benieuwd om uit zijnen mond te vernemen, aan welke oorzaak die zonderlinge kenmerken der ziekte moesten worden toegeschreven.</p>
<p>- Mijnheer de Giltburg, sprak hij stil; werd, zes weken geleden, door een dollen hond gebeten, en.....</p>
<p>- Verschrikkelijk! onderbraken hem verscheidene stemmen; de Heer beware ons! Dan is de man razend!</p>
<pb n="237"/>
<p>- Ja, razend! verzekerde de dokter.</p>
<p>Er volgde een verward geroep en gekerm; de nonnen iepen dooreen, uit- en in de kamer, en iedereen voorbij het ziekbed loopend, wierp een blik van schrik en afgrijzen op den man, die de vreeselijkste en ongeneesbaarste van alle ziekten had, en daareven nog een vloek uitbraakte tegen een priester.</p>
<p>Op dit oogenblik sprong de zieke met een woesten schreeuw uit zijn bed, en kwam dolle gebaarden makend, in de kamer geloopen, waar hij met het hoofd tegen den muur bonzend op den vloer nederviel.</p>
<p>- Haal het dwangkamizool! beval de dokter, het is meer dan tijd dat hij stevig gebonden wordt.</p>
<p>Terwijl hij sprak, tilde hij den lijder van den vloer en wist hem met zachte woorden tot bedaren te brengen.</p>
<p>- Spoedt u! fluisterde hij de nonnen toe; indien gij niet wilt dat er onvermijdelijke ongelukken gebeuren,</p>
<p>In dat oogenblik van ontzetting en wanorde, vond men het dwangkamizool niet; ook de koorden en banden, welke men gebruikte om zinneloozen of ijlhoofdigen te beletten zich zelven of anderen te schaden, had men niet bij de hand.</p>
<p>De dokter had moeite om dien jongman, door de natuur met eene ontzettende lichaamskracht bedeeld, en daarbij in zijne verstandsvermogens gekrenkt, tegen te houden.</p>
<p>- Komt mij helpen! riep hij met eene gesmoorde stem.</p>
<p>Zijn geroep klonk niet verder meer dan in de kamer; de woedend geworden zieke had hem bij zijn halsdoek vast gegrepen, en was op het punt hem de keel dicht te wringen.</p>
<p>Eene vrouw die gedurende eenige dagen in het gasthuis
<pb n="238"/>had verbleven, en naar hare woning wederkeerde, kwam juist op dit oogenblik voorbij de geopende deur, en hoorde het gedruisch en het geschreeuw dat binnen in de ziekenkamer plaats had.</p>
<p>Het was Begga Zijdpaler, onze oude kennis. Zooals de lezer zich wel zal herinneren, was de arme rondleurster door de heimelijke listen van Bernardin de Giltburg, eenige maanden geleden, naar een zinneloozengesticht gevoerd. Slechts eenige dagen had echter de vrouw noodig gehad, om aan de opzichters het volle bewijs te leveren, dat er bij haar geene de minste krenking der geestvermogens bestond.</p>
<p>Weldra werd zij aan een nauwkeurig onderzoek van verscheidene, in het vak bekwame geneesheeren onderworpen, en op een uitdrukkelijk bewijsschrift op staanden voet in vrijheid gesteld.</p>
<p>Eenige dagen geleden, was zij om eene lichte onpasselijkheid verplicht geweest, zich in het burgerlijk gasthuis te laten verzorgen, en keerde op het oogenblik dat de worsteling tusschen den geneesheer en den zieke plaats had, naar huis terug.</p>
<p>- Wacht, heer dokter, ik kom u helpen, riep Beg, de ziekenkamer binnenloopend.</p>
<p>Beg was in wêerwil van hare zestig jaren nog eene sterke vrouw; onbeschroomd greep zij den woedenden zieke aan en ontzette den dokter, die zonder haar de kamer niet levend had verlaten.</p>
<p>- Voorzichtig moeder, dat hij uwe vingeren niet tusschen de tanden krijgt, heeg de dokter vermoeid van zijne worstelingen tegen zijnen overmachtigen tegenstrever.</p>
<p>- Wat scheelt dien zieke? vroeg Begga.</p>
<p>- Hier is het dwangkamizool! riep eene non, die met
<pb n="239"/>twee of drie harer gezellinnen de ziekenkamer kwam binnengeloopen.</p>
<p>In twee minuten tijds was de dwangrok aangetrokken, en lag de zieke, de handen en voeten bijeen gebonden, op zijn bed.</p>
<p>Tot hiertoe had de oude Beg noch tijd noch gelegenheid gehad den lijder in het aangezicht te zien; zoodra hij daar roerloos voor haar lag uitgestrekt, en het lamplicht zijne gelaatstrekken verlichtte, herkende zij den man, die haar het leven zoo bitter had gemaakt.</p>
<p>- Bernardin de Giltburg! zijt gij het? riep zij verschrikt en verbaasd.</p>
<p>- Is dat de oude tooverheks? vroeg de zieke, terwijl hij vergeefsche pogingen deed om zijne banden los te rukken en zich op te richten.</p>
<p>- Ongelukkige moest! ik u hier in een gasthuis aantreffen?</p>
<p>- Weg van hier! grijnsde de zieke.</p>
<p>- Ellendige! sprak de vrouw; gelooft gij nu nog dat er geen God is, die de boozen eenmaal nederslaat?</p>
<p>- Stil, moeder, sprak de dokter haar in het oor; die man is aangetast door de vreeselijkste ziekte, welke er in de wereld bestaat.</p>
<p>De vrouw keek den geneesheer vragend aan.</p>
<p>- Die man is razend, fluisterde hij.</p>
<p>- Genadige God! riep Begga; is dat uwe straf?</p>
<p>Zij zweeg een oogenblik en herhaalde toen als tot zich zelve sprekende, de woorden van den ouden dorppastoor: ‘Eer er een graspijl uit den grafheuvel van den armen, misleiden Anselm opschiet, zal de God dien gij loochent, u beiden getroffen hebben!’</p>
<p>Er had zich een kring van nonnen rondom het ziek-<pb n="240"/>bed gevormd; midden in dien kring stond de oude Begga, in eene profetische houding naast den lijder, die haar met duivelachtige oogen aankeek.</p>
<p>Eensklaps kwam er een traan in haar oog; zij knielde neder naast het ziekbed en sprak:</p>
<p>- Bernardin, ik vergeef u al het kwaad dat gij aan mijne geliefde Magdalena en hare moeder toebracht; ik vergeef u dat gij de arme Begga Zijdpaler van haar zolderkamerke deed weghalen en opsluiten in een akelig zothuis, waar zij gedurende verscheidene dagen aan de strengste behandeling onderworpen, op het punt was werkelijk haar verstand te verliezen; dit alles vergeef ik u..... wat er bij ter Olmen voorviel, wat er bij Anselm en den stervenden kapitein gebeurde, hiervoor moet gij de vergeving vragen aan den Heer van hier boven.....</p>
<p>- Ga heen, gevloekte heks! grijnsde de zieke.</p>
<p>- Ach, Bernardin! vraag vergeving aan God, hernam zij smeekend; en sterf niet zooals gij hebt geleefd....... Er blijven u nog eenige oogenblikken over, om vergeving af te smeeken en u met Hem te verzoenen.....</p>
<p>- Ga heen! grijnsde hij dreigend.</p>
<p>- Ach, Bernardin! sterf zoo niet; hernam zij aandringend; denk dat de Heer den zondaar treft, om hem des te beter tot zich te roepen.... maar denk ook dat Hij rechtvaardig, en zijn oordeel gestreng is.</p>
<p>- Zou er een God zijn? vroeg hij en deed moeite om een spotlach op zijne lippen te brengen.</p>
<p>- Ach, Bernardin! wat zijt en blijft gij toch een verstokt mensch! weende Begga; zijt gij niet bang van den dood?</p>
<p>- Neen, ik verlang naar den dood, was zijn ant-<pb n="241"/>woord; de marteling die ik op dit oogenblik ondersta, is duizendmaal erger, dan de dood zelf..... o, ik weet wel dat ik geen dag meer zal leven..... ik voel het vlugge gift der razernij dat even als eene gloeiende vloeistof door mijn lichaam rondstroomt..... Ik gevoel dat er mij zoo aanstonds wederom een vreeselijke stuip zal overvallen en misschien voor altijd vernietigen..... doch, hoe eerder hoe liever..... ik ben het leven moede..... dood zijn is rusten..... na den dood is alles en voor eeuwig uit.</p>
<p>Er liep een dof gemompel van afgrijzen door den kring van gasthuisnonnen, die rondom het ziekbed waren geschaard.</p>
<p>- Geen God? Geene belooning voor den brave? geene bestraffing voor den eerloozen verleider, den giftmenger, en godloochenaar? riep de oude Begga; Bernardin, nog twee woorden voor ik heen ga; om Gods wil luister.....!</p>
<p>Doch het was zichtbaar dat de lijder haar niet meer hoorde spreken.</p>
<p>Zijne dreigende oogen draaiden stuipachtig in hunne holten rond; zijne tanden gingen knarsend overeen; ontzettende krampen trokken heel het spiergestel woest door elkander; er liep uit zijnen mond een schuimend speeksel dat hij om zich heen en naar de aanschouwers rondspuwde; hij beet naar de hand eener gasthuisnon, welke het dichtst bij hem stond, en huilde gelijk een wild dier.</p>
<p>- Achteruit! gebood de dokter, met de hand een teeken doende, dat iedereen zich van het bed zoude verwijderen; achteruit! De beet van een razend mensch, kan even gevaarlijk worden als die van een dier.....
<pb n="242"/>zelfs het speeksel dat hij rond zich heen spuwt, zoude u kunnen schaden.</p>
<p>De woorden des geneesheers hadden den schrik in de ziekenkamer verspreid; iedereen verwijderde zich van het bed en overal hoorde men angstig vragen, of de zieke wel stevig was gebonden.</p>
<p>Op dien vreeselijken aanval volgde eindelijk eene zekere rust; de spieren waren ontspannen; vermoeid, en ontzenuwd viel het lichaam ineen; na de vreeselijke overspanning der geestvermogens keerde de rede weder.</p>
<p>Op die dierlijke woede volgde eene diepe neerslachtigheid; kermend en weenend verborg de lijder zijn aangezicht in zijn hoofdkussen.</p>
<p>- Bestaat er geen geneesmiddel meer om de ziekte tegen te houden? sprak eene der nonnen tot den dokter, die in een hoek der kamer stond te verzinnen, wat hij in dit benauwd oogenblik moest aanvangen.</p>
<p>- Ik voor mij geloof dat het middel tegen de razernij nog moet gevonden worden, was zijn antwoord; er blijft niet veel over, dan eenen laatsten plicht te vervullen: namelijk de oogenblikken, welke hij nog heeft te beleven, indien zulks mogelijk is, minder afschuwelijk te maken.</p>
<p>- Voorheen, zooals men mij wel eens heeft verzekerd, werd een razend mensch tusschen twee bedden versmacht, of men tapte hem tot den laatsten droppel van zijn bloed af, en deed hem zoodoende eenen dood sterven, dien hij toch niet kon ontgaan.</p>
<p>- Is dat geen moord? vroeg eene andere zuster, op eenen toon die het diepste afgrijzen te kennen gaf.</p>
<p>- Ik weet niet of dergelijke handelwijze, in vroegere
<pb n="243"/>eeuwen in gebruik was, antwoordde de geneesheer; doch zeker is het dat de menschlievendheid ons gebiedt, den armen lijder tot den laatsten snak toe alle hulp en bijstand te verleenen, welke zijn ongelukkige toestand vordert.</p>
<p>Ik ga terstond nog een allerlaatst middel beproeven, waaraan men beweert misschien wel ooit eene enkele genezing te danken te hebben.</p>
<p>- Welk middel? vroeg eene der nonnen.</p>
<p>- De inspuiting van eene kleine hoeveelheid opium in lauw water opgelost, langs eene geopende ader, was het antwoord; ik ga een of twee mijner collega's roepen, die mij in de bewerking behulpzaam zullen zijn...... binnen eenige minuten ben ik terug.</p>
<p>Weldra keerde de dokter, vergezeld van twee zijner vrienden, in de ziekenkamer weder, en deed met hen de inspuiting door twee der beroemdste geneesheeren van onzen tijd, Dupuijtren en Magendie, aanbevolen.</p>
<p>Het was tegen den morgen; het licht werd uitgeblazen, en de vensters zoo dicht aangezet dat er slechts eene flauwe schemering de kamer binnendrong, ten einde het daglicht de overspannen zintuigen des lijders niet zoude ontstellen.</p>
<p>Al de voorzorgen der kunst konden echter niets baten; het gevaar nam elk oogenblik toe; de aanvallen van stuipen klommen met eene verbazende kracht.</p>
<p>Zoo ging de dag voorbij in nieuw opgekomen en voorbijtrekkende onweders.</p>
<p>In de tusschenpoozen van den steeds toenemenden storm, gelukte men er somtijds in den lijder een weinig drank te doen inzwelgen, en zijn brandenden dorst voor een oogenblik te lesschen.</p>
<pb n="244"/>
<p>Tegen den avond, na eene wijl te hebben gesluimerd, gaf de zieke een harden schreeuw, en riep dat hij het voorloopend kenmerk van een nieuwen aanval gewaar werd.</p>
<p>- Bindt mij steviger vast, huilde hij; verwijderdt u allen! Vlucht, o, ik gevoel dat ik een woedend dier ga worden!</p>
<p>Indedaad, de aanval, welke bijna onmiddelijk op zijne waarschuwing volgde, overtrof in hevigheid al wat men tot hiertoe aan het ziekbed had waargenomen.</p>
<p>In zijne felle woede rukte hij de koorden van zijne handen, wrong zijne voeten los, en sprong met den schreeuw van een wild dier van zijn bed in de kamer</p>
<p>De verschrikte gasthuisnonnen namen de vlucht.</p>
<p>Op dit oogenblik ging er eene zijdeur open, en er kwam eene vrouw in rouwgewaad en met een langen sluier voor het aangezicht, de kamer binnen; het was Clara Greenwijk.</p>
<p>- Mejufvrouw, red u! riep iemand van buiten door het venster; red u; die man is razend!</p>
<p>Zij gaf geen antwoord op de vreeselijke waarschuwing en ging regelrecht naar den lijder, die in een hoek der kamer stond, waar hij woedend zijne tanden sloeg in een marmeren tafelblad.</p>
<p>Het meisje had haren sluier van haar aangezicht weggetrokken. Hare oogen waren rood geweend; zij was doodbleek en hare gelaatstrekken gaven duidelijk te kennen dat zij ten prooi was van een zielslijden, hetwelk wij gaarne bekennen niet bekwaam te zijn met onze pen af te malen.</p>
<p>- Bernardin! zeide zij zacht en nam zijne hand vast.</p>
<p>Op hetzelfde oogenblik, dat zijn naam werd uitge-<pb n="245"/>sproken, en de twee handen elkander aanraakten, hielden de vreeselijke stuiptrekkingen en de verwoede dolheid op.</p>
<p>- Bernardin! herhaalde het meisje hem met een onbeschrijfelijk gevoel van medelijden beziende; Bernardin, kent gij mij niet meer?</p>
<p>Starlings bezag hij haar een oogenblik; maar er kwam geen antwoord over zijn lippen; niets duidde in de beweging zijner gelaatstrekken aan, dat hij het meisje herkende, die eerlang zijne bruid moest worden.</p>
<p>Zij maakte de vaneen gerukte koorden en banden, die aan zijne armen en voeten hingen en ook het verscheurde dwangkamezool geheel los, en geleidde hem naar het ledikant, waarop hij zich bedaard nederlegde.</p>
<p>- Bernardin, weende zij; kent gij uwe Clara niet meer?</p>
<p>- Clara? laat zien..... o, ja, van waar komt gij? vroeg hij, een dommen blik op haar werpend.</p>
<p>- Van Saint-Hubert en uit het klooster, waar ik zoo lang voor ons beiden heb gebeden, antwoordde het meisje.</p>
<p>- Bidden? sprak hij met een bitteren spotlach.</p>
<p>- Ach, Bernardin moest ik niet bidden voor mij, om den Hemel voor mijne wonderbare genezing te danken? Moest ik niet bidden voor u, mijn toekomenden bruidegom, om even als ik, dezelfde gunsten te erlangen?</p>
<p>- Ik versta u niet meer, sprak hij onverschillig; wat is mijn hoofd zonderling?</p>
<p>- Bernardin, ach! welk ongeluk is u toch overkomen? weende zij voort; waarom zijt gij mij niet gevolgd naar Saint-Hubert, waar allen, die hun vertrouwen in de Voorzienigheid stellen, de genezing bekomen?</p>
<pb n="246"/>
<p>- Ik versta niet wat gij zegt..... alles is verward in mijn hoofd..... laat mij sterven.....</p>
<p>- Sterven! huilde zij opspringend; Bernardin, wilt gij dan niet leven, om met uwe Clara vereenigd te zijn?</p>
<p>- Wat zegt gij toch? vroeg hij barsch; waarom spreekt gij zoo hard?</p>
<p>- Ach! waar is uwe liefde voor Clara, die u zoo lief had als het bloed haars harten; of hebt gij haar dan niet bemind? kreet zij.</p>
<p>- Neen, sprak hij kortaf; zwijg maar; laat mij gerust..... elk woord dat gij spreekt, klinkt als een donderslag in mijn verzwakt hoofd. Dit zeggende draaide hij zijn hoofd om, en duwde zijn aangezicht in het kussen.</p>
<p>- Bernardin, hernam zij stiller sprekend; gij meent niet wat gij zegt; de koorts heeft uwe zinnen verbijsterd..... kom hier, laat uwe hand in de mijne rusten.</p>
<p>- Neen, laat mij maar spoedig sterven, grijnsde hij, zijne hand terug trekkend; na den dood is alles gedaan.</p>
<p>- Wat gij daar zegt, meent gij toch niet, sprak het meisje; dat is de taal van den booze..... en mijn Bernardin had toch een braaf, godsdienstig hart.....</p>
<p>- Het spreken verveelt mij, zegde hij, zijn aangezicht dieper in het kussen duwend.</p>
<p>- Ik zal stiller spreken, hernam zij fluisterend; wat hebt gij daar gezegd, dat na den dood alles gedaan is? O, mijn geliefde! achter den dood volgt Gods verschrikkelijk oordeel, en daarop de belooning der braven, en de straf der boozen.</p>
<p>- Beuzelpraat..... ga, maar heen.</p>
<pb n="247"/>
<p>- Neen, laat mij een priester gaan roepen..... om de liefde die ik u toedraag, ach, Bernardin! verzoen u met uwen Schepper!</p>
<p>- Neen, laat mij maar sterven.</p>
<p>Clara knielde neder naast het ziekbed en zat nokkend te bidden.</p>
<p>- Mejufvrouw, riep eene non door het venster; wees toch voorzichtig, is die man nog wel stevig gebonden? Gij weet toch wel dat hij razend is.</p>
<p>- Razend! herhaalde de zieke; ja, daar komt die vreeselijke aanval wederom terug..... O, welk lijden, welke afschuwelijke marteling! Bindt mij vast!</p>
<p>Clara verroerde zich niet; zij zette rustig haar gebed voort.</p>
<p>- Bindt mij vast! riep hij op nieuw; o, daar is het!</p>
<p>En brullend, de mond met bloedig schuim bedekt, was hij met een geweldigen sprong van zijn bed in de kamer.</p>
<p>- Hulp! riep men buiten aan het venster.</p>
<p>- Hulp! herhaalde men aan de kamerdeur, waartegen men meubelen en andere voorwerpen opstapelde.</p>
<p>Zwijgend stond Clara Greenwijk van den grond op, naderde den zieke, die in eene onbeschrijfelijke woede door de kamer liep, en nam hem bij de hand.</p>
<p>De werking der electrieke vonk is niet oogenblikkelijker, dan het uitwerksel der aanraking van de hand der genezene van Saint-Hubert.</p>
<p>Als een kind werd hij op nieuw naar zijn bed geleid; gedwee als een lam legde hij zich neder. Van dit oogenblik trad de vreeselijke ziekte een nieuw tijdperk in.</p>
<p>De lijder lag beweegloos; de ademhaling werd elk oogenblik lastiger; eene akelige doodkleur bedekte zijn gelaat.</p>
<pb n="248"/>
<p>Er was geen gevaar voor anderen meer te vreezen; de gasthuisnonnen verschenen rondom het ziekbed; ook de dokter kwam binnen.</p>
<p>Terwijl deze de vingeren op de polsader des lijders legde, mompelde hij, dat de bloedstroom flauw was geworden en weldra geheel zoude stilstaan.</p>
<p>- Laat ons bidden, stelde Clara Greenwijk voor.</p>
<p>De nonnen baden de gebeden der stervenden.</p>
<p>Eenige minuten later, kreeg de lijder eenige brakingen, daarna een akeligen hik; een ijskoud zweet bedekte zijn lichaam; er kwam eene laatste stuiptrekking en Bernardin de Giltburg was niet meer.</p>
<p>&nbsp;</p>
<p>Zoo leefde, zoo stierf de vrijdenker!</p>
<p>&nbsp;</p>
<p>Lang weende Clara op zijn graf; lang bad zij voor den verdwaalden jongman, wiens leven zoo ongelukkig was geëindigd.</p>
<p>Nog in den loop van hetzelfde jaar bracht zij het plan ten uitvoer, hetwelk zij bij het doodbed van haren verloofde had gevormd: haar aanzienlijk vermogen schonk zij aan het armbestuur harer geboortestad; haar jeugdig leven offerde zij den Heer, met zich voor altijd in een der strengste kloosters, waar zij nog heden gezond en gelukkig leeft, op te sluiten.</p>
<p>&nbsp;</p>
<p>Zoo handelde de verloofde van den godverzaker!</p>
<p>&nbsp;</p>
<p><hi rend="sc">einde</hi>.</p>
</div>
</body>
</text>

</TEI.2>