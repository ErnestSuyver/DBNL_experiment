<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
<teiHeader>
<fileDesc>
<titleStmt>
<title type="main">Kinderen der eeuw</title>
<author>Elise van Calcar</author>
</titleStmt>
<editionStmt>
<p>GEBRUIKT EXEMPLAAR</p>
<p>exemplaar universiteitsbibliotheek Leiden, signatuur: 1223 C 20, 1223 C 21, 1223 C 22</p>
<p>&nbsp;</p>
<p>ALGEMENE OPMERKINGEN</p>
<p>Dit bestand biedt, behoudens een aantal hierna te noemen ingrepen, een
diplomatische weergave van <hi rend="i">Kinderen der eeuw</hi> van Elise van Calcar in drie delen uit 1872-1873.</p>
<p>&nbsp;</p>
<p>REDACTIONELE INGREPEN</p>
<p>deel 1, p. 1: de kop ‘Eerste deel’ is tussen vierkante haken toegevoegd.</p>
<p>deel 2, p. 1: de kop ‘Tweede deel’ is tussen vierkante haken toegevoegd.</p>
<p>deel 3, p. 1: de kop ‘Derde deel’ is tussen vierkante haken toegevoegd.</p>
<p>&nbsp;</p>
<p>Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1: p. II, 386; deel 2: p. II; deel 3: p. II en 436) zijn niet opgenomen in de lopende tekst.</p>
<p>&nbsp;</p>
<p><hi rend="b">[deel 1]</hi></p>
<p><hi rend="b">[pagina <hi rend="i">I</hi>]</hi></p>
<p>KINDEREN DER EEUW.</p>
<p>&nbsp;</p>
<p><hi rend="b">[pagina <hi rend="i">III</hi>]</hi></p>
<p>KINDEREN DER EEUW <hi rend="sc">door</hi> Mevr. <hi rend="sc">elise van calcar</hi>.</p>
<p>&nbsp;</p>
<p><hi rend="sc">eerste deel</hi>.</p>
<p>&nbsp;</p>
<p><hi rend="spat"><hi rend="sc">arnhem</hi></hi>,</p>
<p><hi rend="spat"><hi rend="sc">d.a. thieme</hi></hi>.</p>
<p>1872.</p>
<p>&nbsp;</p>
<p><hi rend="b">[pagina <hi rend="i">IV</hi>]</hi></p>
<p>Gedrukt bij C.A. <hi rend="sc">van Reyn</hi> te 's Gravenhage.</p>
<p>&nbsp;</p>
<p><hi rend="b">[pagina <hi rend="i">387</hi>]</hi></p>
<p>INHOUD.</p>
<p><table>
<row>
<cell/>
<cell/>
<cell>Bladz.</cell>
</row>
<row>
<cell>I.</cell>
<cell><hi rend="sc">Geëmancipeerd</hi></cell>
<cell>1.</cell>
</row>
<row>
<cell>II.</cell>
<cell><hi rend="sc">Onvoorziene indrukken</hi></cell>
<cell>13.</cell>
</row>
<row>
<cell>III.</cell>
<cell><hi rend="sc">Nog niet geëmancipeerd</hi></cell>
<cell>21.</cell>
</row>
<row>
<cell>IV.</cell>
<cell><hi rend="sc">Broeder en zuster</hi></cell>
<cell>37.</cell>
</row>
<row>
<cell>V.</cell>
<cell><hi rend="sc">Onderneming en ontmoetingen</hi></cell>
<cell>47.</cell>
</row>
<row>
<cell>VI.</cell>
<cell><hi rend="sc">Nieuwe patiënten</hi></cell>
<cell>59.</cell>
</row>
<row>
<cell>VII.</cell>
<cell><hi rend="sc">Nog een oude kennis</hi></cell>
<cell>71.</cell>
</row>
<row>
<cell>VIII.</cell>
<cell><hi rend="sc">De buren</hi></cell>
<cell>86.</cell>
</row>
<row>
<cell>IX.</cell>
<cell><hi rend="sc">De roode roos</hi></cell>
<cell>101.</cell>
</row>
<row>
<cell>X.</cell>
<cell><hi rend="sc">Het dinertje in palais-royal</hi></cell>
<cell>112.</cell>
</row>
<row>
<cell>XI.</cell>
<cell><hi rend="sc">De phrenoloog</hi></cell>
<cell>137.</cell>
</row>
<row>
<cell>XII.</cell>
<cell><hi rend="sc">Gabriël reveil</hi></cell>
<cell>153.</cell>
</row>
</table></p>
<p>&nbsp;</p>
<p><hi rend="b">[pagina <hi rend="i">388</hi>]</hi></p>
<p><table>
<row>
<cell>XIII.</cell>
<cell><hi rend="sc">De weduwe met vier dochters</hi></cell>
<cell>182.</cell>
</row>
<row>
<cell>XIV.</cell>
<cell><hi rend="sc">De verkooping</hi></cell>
<cell>196.</cell>
</row>
<row>
<cell>XV.</cell>
<cell><hi rend="sc">Vrienden in nood</hi></cell>
<cell>215.</cell>
</row>
<row>
<cell>XVI.</cell>
<cell><hi rend="sc">Oom vermaakt de nichtjes</hi></cell>
<cell>233.</cell>
</row>
<row>
<cell>XVII.</cell>
<cell><hi rend="sc">De wereldgeest wint veld</hi></cell>
<cell>249.</cell>
</row>
<row>
<cell>XVIII.</cell>
<cell><hi rend="sc">De draaikolk</hi></cell>
<cell>269.</cell>
</row>
<row>
<cell>XIX.</cell>
<cell><hi rend="sc">Twee zielen in eene borst</hi></cell>
<cell>287.</cell>
</row>
<row>
<cell>XX.</cell>
<cell><hi rend="sc">In den winter</hi></cell>
<cell>301.</cell>
</row>
<row>
<cell>XXI.</cell>
<cell><hi rend="sc">Levensbanden</hi></cell>
<cell>343.</cell>
</row>
<row>
<cell>XXII.</cell>
<cell><hi rend="sc">Hallucinaties</hi></cell>
<cell>363.</cell>
</row>
</table></p>
<p>&nbsp;</p>
<p><hi rend="b">[deel 2]</hi></p>
<p><hi rend="b">[pagina <hi rend="i">I</hi>]</hi></p>
<p><hi rend="spat">KINDEREN DER EEUW</hi>.</p>
<p>&nbsp;</p>
<p><hi rend="b">[pagina <hi rend="i">III</hi>]</hi></p>
<p>KINDEREN DER EEUW <hi rend="sc">door</hi> Mevr. <hi rend="sc">elise van calcar</hi>.</p>
<p>&nbsp;</p>
<p><hi rend="sc">tweede deel</hi>.</p>
<p>&nbsp;</p>
<p><hi rend="spat"><hi rend="sc">arnhem</hi></hi>,</p>
<p><hi rend="spat"><hi rend="sc">d.a. thieme</hi></hi>.</p>
<p>1873.</p>
<p>&nbsp;</p>
<p><hi rend="b">[pagina <hi rend="i">IV</hi>]</hi></p>
<p>Gedrukt bij C.A. <hi rend="sc">van Reyn</hi> te 's Gravenhage.</p>
<p>&nbsp;</p>
<p><hi rend="b">[pagina <hi rend="i">471</hi>]</hi></p>
<p>INHOUD.</p>
<p><table>
<row>
<cell/>
<cell/>
<cell>Bladz.</cell>
</row>
<row>
<cell>I.</cell>
<cell><hi rend="sc">Verschillende uitwerking</hi>.</cell>
<cell>1.</cell>
</row>
<row>
<cell>II.</cell>
<cell><hi rend="sc">Een enkel huisgezin</hi>.</cell>
<cell>33.</cell>
</row>
<row>
<cell>III.</cell>
<cell><hi rend="sc">Drie klassen</hi>.</cell>
<cell>47.</cell>
</row>
<row>
<cell>IV.</cell>
<cell><hi rend="sc">Het asyl van menilhontant</hi>.</cell>
<cell>61.</cell>
</row>
<row>
<cell>V.</cell>
<cell><hi rend="sc">Onder de kastanjeboomen</hi>.</cell>
<cell>89.</cell>
</row>
<row>
<cell>VI.</cell>
<cell><hi rend="sc">Op reis</hi>.</cell>
<cell>119.</cell>
</row>
<row>
<cell>VII.</cell>
<cell><hi rend="sc">De danseres</hi>.</cell>
<cell>141.</cell>
</row>
<row>
<cell>VIII.</cell>
<cell><hi rend="sc">In de vogezen</hi>.</cell>
<cell>160.</cell>
</row>
<row>
<cell>IX.</cell>
<cell><hi rend="sc">Geknakte bloemen</hi>.</cell>
<cell>181.</cell>
</row>
<row>
<cell>X.</cell>
<cell><hi rend="sc">Een zondagskind</hi>.</cell>
<cell>202.</cell>
</row>
<row>
<cell>XI.</cell>
<cell><hi rend="sc">De crèche</hi>.</cell>
<cell>241.</cell>
</row>
<row>
<cell>XII.</cell>
<cell><hi rend="sc">Worstelaars</hi>.</cell>
<cell>265.</cell>
</row>
</table></p>
<p>&nbsp;</p>
<p><hi rend="b">[pagina <hi rend="i">472</hi>]</hi></p>
<p><table>
<row>
<cell/>
<cell/>
<cell>Bladz.</cell>
</row>
<row>
<cell>XIII.</cell>
<cell><hi rend="sc">Het Nieuwjaarsgeschenk</hi>.</cell>
<cell>297.</cell>
</row>
<row>
<cell>XIV.</cell>
<cell><hi rend="sc">De mexikaansche methode</hi>.</cell>
<cell>316.</cell>
</row>
<row>
<cell>XV.</cell>
<cell><hi rend="sc">Hartszaken</hi>.</cell>
<cell>340.</cell>
</row>
<row>
<cell>XVI.</cell>
<cell><hi rend="sc">Het klaverblad</hi>.</cell>
<cell>360.</cell>
</row>
<row>
<cell>XVII.</cell>
<cell><hi rend="sc">Eenige groepjes in den plantentuin</hi>.</cell>
<cell>383.</cell>
</row>
<row>
<cell>XVIII.</cell>
<cell><hi rend="sc">In het grand hotel du louvre</hi>.</cell>
<cell>412.</cell>
</row>
<row>
<cell>XIX.</cell>
<cell><hi rend="sc">Verhuisd</hi>.</cell>
<cell>457.</cell>
</row>
</table></p>
<p>&nbsp;</p>
<p><hi rend="b">[deel 3]</hi></p>
<p><hi rend="b">[pagina <hi rend="i">I</hi>]</hi></p>
<p><hi rend="spat">KINDEREN DER EEUW</hi>.</p>
<p>&nbsp;</p>
<p><hi rend="b">[pagina <hi rend="i">III</hi>]</hi></p>
<p>KINDEREN DER EEUW <hi rend="sc">door</hi> Mevr. <hi rend="sc">elise van calcar</hi>.</p>
<p>&nbsp;</p>
<p><hi rend="sc">derde deel</hi>.</p>
<p>&nbsp;</p>
<p><hi rend="spat"><hi rend="sc">arnhem</hi></hi>,</p>
<p><hi rend="spat"><hi rend="sc">d.a. thieme</hi></hi>.</p>
<p>1873.</p>
<p>&nbsp;</p>
<p><hi rend="b">[pagina <hi rend="i">IV</hi>]</hi></p>
<p>Gedrukt bij <hi rend="sc">C.A. van Reyn</hi> te 's Gravenhage.</p>
<p>&nbsp;</p>
<p><hi rend="b">[pagina <hi rend="i">437</hi>]</hi></p>
<p>INHOUD.</p>
<p><table>
<row>
<cell/>
<cell>Bladz.</cell>
</row>
<row>
<cell>I. <hi rend="sc">Proeven op dieren en menschen</hi></cell>
<cell>1.</cell>
</row>
<row>
<cell>II. <hi rend="sc">Saul onder de profeten</hi></cell>
<cell>28.</cell>
</row>
<row>
<cell>III. <hi rend="sc">In het museum van het luxembourg</hi></cell>
<cell>56.</cell>
</row>
<row>
<cell>IV. <hi rend="sc">Andere geesten</hi></cell>
<cell>68.</cell>
</row>
<row>
<cell>V. <hi rend="sc">Het portret</hi></cell>
<cell>91.</cell>
</row>
<row>
<cell>VI. <hi rend="sc">A petit comité</hi></cell>
<cell>123.</cell>
</row>
<row>
<cell>VII. <hi rend="sc">Twee harde hoofden</hi></cell>
<cell>155.</cell>
</row>
<row>
<cell>VIII. <hi rend="sc">Proefondervindelijk</hi></cell>
<cell>191.</cell>
</row>
<row>
<cell>IX. <hi rend="sc">De zegen van den arbeid</hi></cell>
<cell>204.</cell>
</row>
<row>
<cell>X. <hi rend="sc">De huishoudster</hi></cell>
<cell>225.</cell>
</row>
<row>
<cell>XI. <hi rend="sc">Groote en kleine kuren</hi></cell>
<cell>225.</cell>
</row>
<row>
<cell>XII. <hi rend="sc">Aan de speelbank</hi></cell>
<cell>280.</cell>
</row>
</table></p>
<p>&nbsp;</p>
<p><hi rend="b">[pagina <hi rend="i">438</hi>]</hi></p>
<p><table>
<row>
<cell>XIII. <hi rend="sc">De man zonder beenen</hi></cell>
<cell>296.</cell>
</row>
<row>
<cell>XIV. <hi rend="sc">In de stad van rubbens</hi></cell>
<cell>317.</cell>
</row>
<row>
<cell>XV. <hi rend="sc">De clairvoyante</hi></cell>
<cell>349.</cell>
</row>
<row>
<cell>XVI. <hi rend="sc">Het hollandsche huisgezin</hi></cell>
<cell>373.</cell>
</row>
<row>
<cell>XVII. <hi rend="sc">Altaar en graf</hi></cell>
<cell>397.</cell>
</row>
<row>
<cell>XVIII. <hi rend="sc">De menschenhater</hi></cell>
<cell>410.</cell>
</row>
<row>
<cell>XIX. <hi rend="sc">Wedergebracht</hi></cell>
<cell>431.</cell>
</row>
</table></p>
<p>&nbsp;</p>
</editionStmt>
<publicationStmt>
<availability>
<p>2009 dbnl</p>
<p>&nbsp;</p>
</availability>
<idno>calc002kind01_01</idno>
</publicationStmt>
<notesStmt>
<note>unicode</note>
</notesStmt>
<sourceDesc>
<p>Elise van Calcar, <hi rend="i">Kinderen der eeuw</hi>. D.A. Thieme, Arnhem 1872-1873 </p>
<p>&nbsp;</p>
</sourceDesc>
</fileDesc>
<encodingDesc>
<p>DBNL-TEI 1</p>
</encodingDesc>
<revisionDesc>
<change>
<date>2009-11-12</date>
<respStmt>
<name>CB</name>
</respStmt>
<item>colofon toegevoegd</item>
</change>
</revisionDesc>
</teiHeader>
<text>
<interpGrp>
<interp type="primair" value="calc002kind01"/>
    <interp type="primair" value="frank01"/>
</interpGrp>
<body>
<div type="chapter">
<pb n="1"/>
<head rend="h2">[Eerste deel]</head>
<head rend="h3">I. Geëmancipeerd.</head>
<p>De dichte morgennevel rust nog op de sluimerende Seinestad, en verbergt al hare heerlijkheid en hare ellende. De rijzende najaarszon kleurt dien dunnen sluier met een zachten purpergloed, en zal hem eerst zeer langzaam opheffen, als wilde de natuur deze rustelooze bevolking niet te vroeg tot de tallooze en onnoemelijke woelingen doen ontwaken; - zij wacht echter die onthulling niet lijdelijk af. Voordat het luchtige kleed van den nacht, of liever van den morgen, geheel is opgetrokken, zal alles op de been zijn. Het gedreun en gedruisch van wagens en paarden, en het gebons en het geklop van werk plaatsen neemt van alle kanten met een levendig crescendo toe; de eene spoortrein geeft antwoord aan den andere; de omnibussen verschijnen weer in hunne wijken; naar alle pleinen spoeden de fiacres om er in het gelid te treden. Straks slooft en draaft alles gelijk gisteren en eergisteren, en woelt en stormt en bruist weer verder, alsof er geen verpoozing ware geweest.</p>
<p>Maar het is nog zeer vroeg en stil in de straten; alleen de voorloopers van het leven des daags zijn pas even uit hunne schuilhoeken te voorschijn gekomen: de straatjongens,
<pb n="2"/>
weldra ook de werklieden, in hunne losse witte blouses, en de fabrieksgasten en bedienden van beider sekse; zij ontmoeten de van buiten komende landlieden en de opkoopers en vrachtrijders, die reeds uit de halles, waar nooit rust is, terugkeeren met levendig gesnap en gejoel.</p>
<p>Overal gaan ramen open om lucht en licht binnen te laten stroomen, en wel van de zolderkamertjes en bovenste verdiepingen het eerst. Hier en daar verschijnen santastisch uitgedoste personen voor de geopende vensters om naar het weer te zien, of een paar bloempotten te verzorgen.</p>
<p>In de rue St. Honoré staat een groot huis met een breede poort in het front, die naar een ruim binnenhof voert. Alle dakvensters zijn er reeds open, en ook au quatrième en au cinquième ziet men allengs gordijnen van zeer verschillende stof en tint wapperen, en ongekapte hoofden buitensteken. Maar op den ganschen binnenhof is geen venster zoo vroeg open als het hoekraam der derde verdieping. Men zou haast moeten denken dat het niet gesloten is geweest. Maar dit was het geval niet; den ganschen nacht had daar een helder licht gestraald, en bij het aanbreken van den dag kreeg hij, die er achter had zitten werken, behoefte aan lucht en stak ook het hoofd buiten. De morgenwind bewoog de grijze lokken en bekoelde de brandende slapen van een klein, zwaarlijvig man van middelbaren leeftijd, met een vol en rond gelaat, kleine, diepliggende, levendige oogen, fijne, schier vrouwelijke wezenstrekken, en eene rustelooze beweeglijkheid van alle spieren en zenuwen, zoodat zijn gelaat bij elke gedachtenwisseling ook van vorm en aard scheen te veranderen, en zijne verschillende houdingen evenzeer den snel vlottenden stroom zijner aandoeningen ontwijfelbaar vertoonden.</p>
<p>Dr. Alphonse Beaujeu is thans op zijne wijze zeer bedaard. Peinzend begint hij zich wat te verfrisschen en te toiletteeren. Hij bekreunt er zich niet om of iemand zijner overburen
<pb n="3"/>
hem daarbij bespieden kan. Immers het zou in zijn hoofd niet opkomen, ooit naar die buren uit te kijken. En toch zijn er een paar donkere oogen, die hem uit een tegenoverliggend dakvenstertje onafgebroken gadeslaan.</p>
<p>Is het zijne behoefte aan versche lucht, die hem onwillekeurig telkens weder naar het wijd opengeslagen venster drijft, om daar te blijven staren tot ergernis van den overbuur, die het er vast voor houdt, dat 's mans oog niets zoekt dan hem alleen; maar bijziende als hij is, merkt hij niets van de lieden aan de overzij, zoo min als hij de scheldwoorden en bijnamen hoort, die hem van daar toegezonden worden, terwijl iemand nijdig een venster dichtslaat. Hij staart in de verte, naar de ruimte, hoog boven de daken - hoog boven heel Parijs en heel Frankrijk heen, alsof zijn blik door alle nevels wil dringen, en enkel klaarheid en licht aanschouwen mocht.</p>
<p>Wat zoekt dat dwalend oog? Het land der toekomst - de toekomst der wereld - de toekomst der menschheid - de toekomst van zijn vaderland - de toekomst der maatschappij - de toekomst van dat kind allereerst - van dat knaapje, dat zich daar op het open bed naast hem beweegt, en woelt en zich rekt zonder te ontwaken.</p>
<p>Met welk eene trotsche ingenomenheid slaat hij den kleinen worstelaar gade, die met saamgenepen lippen tegen zijne beddelakens vecht en ze van zich rukt; alsof het slangen waren, die hem hadden omkronkeld.</p>
<p>- Ja, ja, mijn jongen, gij moet vrij worden; óok gij zult uw verlossingskamp bevechten. Goed dat uw moeder het niet ziet, hoe ge tobt; zij zou vreezen, dat er geen draad van het linnen heel bleef. Ja, mijn jongen, gij zult wellicht meer zien van den bevrijdingsstrijd dan uw vader. Ik zal er u voor vormen om een kampioen voor de vrijheid te worden. Ik zal u uitzenden in de wereld, zooals ik thans
<pb n="4"/>
reeds dit papieren kind ga doen; - en hij schikte de bladen, die hij 's nachts geschreven had, bijeen en ruimde werktuigelijk de boeken en brochures wat op, waarmede zijne tafel overdekt was, terwijl de oogen uit het dakvenster aan de overzij, door de scheuren van een vuil gordijntje heen, nauwlettend iedere beweging volgden.</p>
<p>Met eene uitdrukking van hoop en voldoening op het gelaat, maakt hij een pakket van zijn handschrift. Hij ziet dat werk reeds in duizend huizen, duizend hoofden vervuld met zijne ideeën, duizend handen gereed om voor zijne ontwerpen te werken, ontwerpen voor een gouden eeuw - eene herboren maatschappij, want onze auteur is een wereldverbeteraar.</p>
<p>Hij is geneesheer, ja, maar al de lichaamskwalen, die de stervelingen plegen te martelen, boezemen hem zooveel belangstelling niet in, als de smarten van die groote lijderes: de maatschappij; over haar lijden is het, dat hij dag en nacht peinst; voor haar is het, dat hij zijn slaap ten offer brengt; zijn slaap, en wat niet al meer! Hij heeft veel bezeten en veel verloren; en toch is het niet op eigen winst en verlies, dat hij zint; de groote patient ligt daar vóor hem; voor haar alleen zoekt hij een levenselixir, eene panacée - en voorshands eenige pijnstillende middelen.</p>
<p>Om zijne theorieën kracht bij te zetten, voelt hij wel dat iets wezenlijks noodig is, iets practisch, iets voorbeeldigs. De sociale genezing moet volgens degelijke methode bewerkstelligd worden; er moet niet enkel geredeneerd - er moet gehandeld, er moet opgeofferd worden; en daarom wilde onze ijveraar niet alleen zijne krachten, zijn vermogen - hij wil ook zijne kinderen geven; zij moeten eene incarnatie zijn van zijne leer - zijne belichaamde, zijne gerealiseerde theorie; zij moeten burgers der toekomst worden - in hunne zielen wil hij zijne leer schrijven als op zijn blad. De maatschappij is krank; zij moet gezond worden, denkt hij - zij heeft levenskracht
<pb n="5"/>
genoeg in hare aderen - de leefregel alleen ontbreekt, die moet haar redden.</p>
<p>Hygiène (gezondheidsregel) is zijn wachtwoord, en daarom heeft hij zijn zoon Hygie (gezondheid), en zijne dochter Hygiène genoemd.</p>
<p>En wel mocht hij hem zoo heeten, want de blos der gezondheid siert het gevuld gelaat van den slapenden knaap, al zijne spieren zijn vol en krachtig; hij is groot en sterk voor zijne veertien jaren, en niet minder vlug en schrander. Dit spreekt uit al zijne trekken en bewegingen bij de kloeke behendigheid, waarmede hij owtwakend zijne jonge leden uit het groote beddelaken loswikkelt, en uit de stoute blikken, die hij in het rond slaat, nu hij zich op zijn leger opricht, en leunend op zijn nog ronden arm, met de andere hand in zijne rijke, krullende lokken woelt om ze tot de hoogste kuif op te zetten, terwijl hij glimlachend tot zijn vader opziet en zegt: Ik heb gedroomd dat ik groot, heel groot, en sterk was.</p>
<p>- Ge zijt groot en sterk genoeg voor uwe jaren, mijn jongen, antwoordt de vader, de hand op zijn hoofd leggend; maar met eene driftige beweging slaat het kind de hand weg.</p>
<p>- Ho, ho wat, vadertje! Gij beschadigt mijn kuif, ik wil hem hoog dragen als in mijn droom; o, kon ik zoo groot en sterk worden.</p>
<p>- Zoudt gij een domme reus willen zijn?</p>
<p>- O neen, maar ik wil een groot man worden, een beroemd man, antwoordde het kind, en het bleef met beide handen al zijn haar omhoog werken, alsof dat hem helpen kon.</p>
<p>- Maar wat wilt gij dan worden: hebt gij daar wel eens ernstig aan gedacht?</p>
<p>- Wat ik worden wil, riep de knaap met geestdrift opspringend, - ja, ja, dat weet ik al lang.</p>
<p>- En dat is?</p>
<pb n="6"/>
<p>- Ik wil schilder worden, als Horace Vernet bij voorbeeld.</p>
<p>- Meent ge dat in ernst, mijn kind.</p>
<p>- Ja, dat meen ik, dat heb ik mij vast voorgenomen, toen gij mij de schilderijen der groote meesters op het Louvre en het Luxembourg hebt laten zien, en gij weet, ik doe niets liever dan teekenen.</p>
<p>De vader stond daar alsof een orakel tot hem had gesproken bij het bedje van den toekomstigen kunstenaar, die zijn arbeid nu weder aan zijne wilde haren voortzette en lustig begon te fluiten.</p>
<p>- Wees stil, mijn jongen, luister nog even. Wat gij daar gezegd hebt, bevalt mij; gij zult schilder worden. Of gij een beroemd schilder zijn zult, zal van uwe vlijt en volharding afhangen. De keus, die gij gedaan hebt, doet u eer aan; ik ben er trotsch op een zoon te hebben, die zijn naam beroemd wil maken. Dit is al, wat een vader wenschen kan. Want het getuigt van uwe eerzucht. Gij moet uw naam en uw vaderland tot eer worden. Gij zijt Franschman; gij behoort tot het groote en roemrijke volk, dat de andere volken den weg wijst op de baan der verlichting en beschaving; daarenboven stamt gij uit een edel geslacht, dat steeds de eer heeft vast gehouden en door vele beroemde personen is opgeluisterd; vermeerder dat getal, wees uw geslacht en Frankrijk tot eer. Wel had ik u liever de wetenschap zien kiezen dan de kunst, maar gij zijt tot vrijheid geboren, volg uw eigen overtuiging, en veracht eLken dwang als eene slavenketen, waardoor geen vrij man zich moet laten vernederen. Hoor alleen de stem der rede en der eer. Gij zijt nog wel jong, maar gij kunt de waarheid niet te vroeg vernemen; de eenige wetgever in het heelal is de natuur, en de eenige wettige souverein op de aarde is de menschheid; de eene mensch hoeft over den andere den meester niet te
<pb n="7"/>
spelen; wij zijn allen gelijk, allen broeders. Ik ben niet van die bekrompen vaders, die hunne kinderen als hunne lijfeigenen tot eene slaafsche gehoorzaamheid dwingen, of hen eene geveinsde vereering afpersen; gij behoort niet aan mij, niet aan den staat, niet aan de kerk, gij behoort alleen aan u zelven.</p>
<p>- Vader! riep Hygie verschrikt, vader, wat zegt gij daar? Ben ik uw kind niet, uw eigen kind niet?...</p>
<p>- O ja, gij zijt mijn wettige zoon, maar ik bedoel, dat ik nooit mijne kracht wil meten met uwe zwakheid, dat ik u nooit in iets wil dwingen; gij behoeft mijne opinie niet te volgen; mij niet te vreezen als een strengen tuchtmeester. Gij hebt mij niets te danken; al uwe vermogens hebt gij van de natuur alleen; ik wil slechts uw makker, uw vriend, en vooral ook uw raadsman zijn, omdat de wereld nog een onbekend land voor u is.</p>
<p>De plechtige, theatrale toon, waarop de door nachtwaken overspannen vader dit alles uitsprak, verbaasde het kind ten hoogste; hij wist niet of hij lachen of schreien zou, en begon, om zijne houding te redden, weer te fluiten.</p>
<p>- Stil, mijn zoon, hervatte de dokter, den vinger opstekend met statig gebaar. Weet gij wel, dat het heden een hoogst belangrijk oogenblik is? Gij hebt eene keus gedaan voor uw leven; gij zijt daardoor mensch geworden; gij zijt van nu aan geen kind meer.</p>
<p>Hygie begon luidkeels te lachen, wierp zich achterover in het bed, sloeg zijne beenen in de hoogte, en buitelde eenige malen over zijn hoofd, als wilde hij, door de kinderachtigste daden, zijns vaders hoogdravende woorden logenstraffen.</p>
<p>Daarop vloog hij overeind, en met zijne beide armen hartstochtelijk zijn vader omhelzende, zeide hij vleiend: Gij zult mij toch niet verlaten? Gij zijt immers nog mijn lief,
<pb n="8"/>
goed vadertje? En zal ik niet altijd uw eigen ondeugende Hygie zijn en blijven?</p>
<p>- Zeker, zeker, mijn jongen, antwoordde de dokter, hem bewogen aan zijne borst klemmend, ik wil alleen, dat gij tot vrijheid en zelfstandigheid zult opgroeien, en een onafhankelijk en krachtig wan worden.</p>
<p>- Ja, ja, dat is mooi, papa; gij zult mij dan nu ook wel toestaan te rooken en cognac te drinken. Ik wil ook een geweer hebben en een degen om te schermen.</p>
<p>En nu sprong hij uit het bed, als schoot hem eensklaps iets te binnen, greep zijne kousen en begon zich zoo haastig te kleeden, dat de dokter moest vragen:</p>
<p>- Wat beteekent dat toch?</p>
<p>- Ik had daar haast vergeten, dat ik uit moet; ik heb eene afspraak met Pierre, en nu zal hij mij wachten.</p>
<p>- Waar moet dat zoo vroeg heen?</p>
<p>- Naar de kerk. Pierre heeft mij gezegd dat het er vandaag heel mooi zal zijn. Er is iets aan de hand.</p>
<p>Geheel ontsteld op dit bericht, riep de dokter:</p>
<p>- Maar wat is dat nu Hygie? Hoe komt het in uw hoofd alleen naar de kerken te gaan? Heb ik u niet beloofd u al de merkwaardige gebouwen der stad te laten zien? Wij zijn nog geen maand hier, en hoeveel heb ik u niet reeds vertoond.</p>
<p>- Ik weet niet, waarom ik intusschen niet eens naar de kerk zou gaan. Het is er zeer prachtig; ik vind het er eigenlijk pleizieriger dan op het museum, want daar is geen muziek, en daar zijn geen altaren met brandende waskaarsen.</p>
<p>- Gij zijt er dan al meer geweest, riep de dokter verbitterd. Wie heeft u daar gebracht?</p>
<p>- Ik ben met mijne vrienden meegegaan. Ik houd van dat gezang en dien wierookgeur. Er is iets wonderbaars in die kerken, dat mij boeit.</p>
<pb n="9"/>
<p>- Maar ik wil volstrekt niet dat gij daar gaan zult, sprak de dokter nadrukkelijk.</p>
<p>- Een mooi ding, en gij zegt mij daareven nog, dat ik zoo vrij ben als een vogel, dat ik niemand heb te gehoorzamen? Waarom wilt gij niet, dat ik gaan zal, waar ik het zoo heerlijk vind?</p>
<p>De dokter voelde dat hij een grooten misslag in overijling had begaan. Want, ofschoon hij heden niets anders had uitgesproken dan de beginselen, die hij nu veertien jaren gevolgd had, zoo was de natuur nu en dan sterker en beter geweest dan zijne onnatuurlijke theorie, en het kind had, ondanks 's vaders dwaze woorden, toch door de werkelijkheid des levens menigmaal geleerd, dat zijn hulpbehoevende toestand hem tamelijk afhankelijk van zijne ouders en andere sterkere en oudere personen maakte. Doch hoe meer hij physiek en intellectueel in kracht met de volwassenen gelijk meende te komen, zoo te meer gelijkstelling zochten zijn waan en zijne eigenliefde, zoo te teugelloozer kwam zijn zelfzucht te voorschijn.</p>
<p>- Kind, zeide hij eenigszins onthutst, het hoofd schuddende, gij kent uw geluk en uwe voorrechten nog niet.</p>
<p>- Kind? riep Hygie verontwaardigd. Ik wil nu geen kind meer heeten.</p>
<p>- Wees niet zoo wild, dan zal ik u iets belangrijks mededeelen. Luister: de meeste ouders brengen de kinderen naar de kerk....</p>
<p>- Ja, ja, dat heb ik gezien, dan krijgen zij het heilige doopsel, heet het zoo niet?... En ik ben niet gedoopt; zij verwijten het mij; waarom hebt gij mij niet laten doopen?</p>
<p>- Omdat doopen een bijgeloovig gebruik is, dat zoowat hetzelfde beteekent als u aan de priesters te verkoopen. En zoo gij mij iets te danken hebt, dan is het de vrijheid die ik u gered heb; daarom zeg ik u: gij behoort u zelven; de
<pb n="10"/>
anderen behooren aan de kerk, aan de priesters. Wat hebt gij met hunne kerken te maken? Wilt gij schilderijen zien? Wilt gij beelden bewonderen? Ga naar het Louvre. Naar Versailles zal ik zelf met u gaan. Eenmaal geleid ik u naar Italië. Wilt gij muziek hooren? Wij zullen in de Champs Elysées de schoonste muziekuitvoeringen bijwonen, en voor die weinige waskaarsen, die op de altaren flikkeren, zal ik u de schitterendste illuminatie op het veld van Mars laten zien; maar ga niet meer zonder mij naar de kerken.</p>
<p>- Ik ben er zoo gaarne, vader. Ik houd het meest van de St. Eustache. O, wat is die ontzaglijk hoog en majestueus. In het eerst werd ik huiverig van die ontzettende zuilen en liep weg; maar alle dagen ging ik met Pierre verder, en eindelijk durfde ik tot dicht voor het altaar komen. Ik zou weleens willen weten, wat of daar eigenlijk is, dat zij het hoogwaardige noemen en zoo eerbiedig bejegenen.</p>
<p>- Daar is niets dan een kostbaar kastje, waarin zich een doosje bevindt met een stuk ouwel; dat is alles en anders niets, en daar vallen al die dwaze menschen voor op de knieën.</p>
<p>Het kind schudde ongeloovig het hoofd, en mompelde bij zich zelven: Niemand daarachter? Niemand in die diepte, daar al dat licht van daan komt; zijn al die menschen dan gek....</p>
<p>- Niemand is daar, ging de dokter voort, het is alles bedrog en poppenspel voor domkoppen, en gij wilt immers een groot man worden?....</p>
<p>- Ja, ja, dat wil ik, een zeer grool man.</p>
<p>- Welnu, loop dan niet meer naar die kerken, al is er nog zooveel moois te zien. Geen wijs man komt daar meer. Wilt gij kushandjes aan die stomme beelden zenden, en aan hout en steen vragen om u te helpen als gij in
<pb n="11"/>
nood komt? Als gij zulk een domoor zijt van niet te begrijpen, dat een schilderij of beeld u niet verstaan of helpen kan, dan zijt gij een lompe gans, en er zal niets van u groeien als een lage slaaf van priesterbedrog. Daarvoor heb ik u willen bewaren; met groote moeite is het mij gelukt u uit de macht der kerk te houden. Ik heb u niet laten doopen of communie laten doen; ik heb u omringd met verstandige en trouwe lieden, die u nooit over al die domme fabelen gesproken hebben, welke bekrompen menschen godsdienst noemen, opdat uw geest vrij en onbevangen mocht bleven, om het waarachtig licht der wetenschap te ontvangen, en niet neergebogen onder het wicht van eene kleingeestige plichtenleer. Ik wijs u maar op éen plicht: die van steeds te trachten gelukkig te zijn. Doe niets wat u ongelukkig kan maken; geloof niets dan wat gij begrijpt; de wijsgeer neemt niets aan dan wat hij voor wijsheid houdt, en wat niet met zijne rede rijmt, dat is ongerijmd - wijs dat van u. De menschen hebben ten allen tijde naar den oorsprong der dingen gezocht, en daarvoor goden uitgedacht, die zij met hunne eigene driften en dwaasheden bedeelden. Dat ligt alles achter ons en behoort tot het verleden; wij vereeren het eeuwig en eenig beginsel, en mogen anderen dat God noemen en personnifieeren, de wijsgeer wil het liever <hi rend="spat">natuur</hi> noemen, de naam doet niets ter zaak. Tot dit standpunt heb ik u willen opheffen en voorbereiden door eene natuurlijke opvoeding; en wilt gij dat alles nu uit laffe nieuwsgierigheid bederven?</p>
<p>- Neen, vader, wees toch niet bang, ik lach om al de fabeltjes, die Pierre mij verteld heeft, maar ik hoor ze toch gaarne, en ik vind het aangenaam in de kerk. Het boeit me vooral als de jongens in de leering komen bij den kapelaan, die ons soms zeer fraaie dingen vertelt.</p>
<p>Schrik teekende zich op 's vaders gelaat, en zich zelf ver-<pb n="12"/>getend, riep hij heftig uit: - Gij zult er geen voet meer zetten zonder mij, dat beveel ik u, verstaat gij?</p>
<p>De gebiedende toon, waarop de dokter dit zeide, kwam weinig overeen met zijne vroegtijdige mondigverklaring, en beviel den jongen kosmopoliet ook geheel niet, die met een zonderlingen glimlach zijns vaders heftigheid gadesloeg, zonder iets te gevoelen, dat naar eerbied voor zijn bevel of erkenning van zijn gezag zweemde. En terwijl de dokter zich verder kleedde en zijn arbeid schikte, was Hygie reeds lang ontsnapt om een lijkdienst in de St. Eustache bij te wonen.</p>
</div>
<div type="chapter">
<pb n="13"/>
<head rend="h3">II. Onvoorziene indrukken.</head>
<p>Dokter Beaujeu had zich veel moeite gegeven om zijne kinderen in eene volstrekte onwetendheid van al wat godsdienst was te laten opgroeien. Want godsdienst stond bij hem gelijk met onzin en bijgeloof niet alleen, maar hij zag in den godsdienst iets gevaarlijks, iets verderfelijks; eene soort van bedwelmenden nevel, die het licht van den geest verduisterde, en zijne vleugelen verlammen moest.</p>
<p>Godsdienst, zeide hij, is metaphysica, en metaphysica is het ongerijmde. Onvruchtbare redetwisten, spitsvondige haar-klooverijen, daar komt alles alleen op neer. Zijne familie was rijk aan overleveringen van droevige voorbeelden van priesterlist en godsdienstig bedrog; en de gehate, intrigeerende geestelijkheid en de God, welken zij heeten te dienen, waren voor hem tot een en hetzelfde afschrikkende beeld samengesmolten. Zijne bedrogen ziel zag in den godsdienst de bron van alle maatschappelijke en persoonlijke ellende. Tot de natuur wilde hij terug als tot den eenigen grond der kennis, de ware moeder der menschheid - en ware zij al eene doove en blinde moeder, toch mochten
<pb n="14"/>
hare rechten niet miskend, en moest haar gezag ongeschonden als wet geëerbiedigd worden. Deze gevoelens vonden weerklank in den kring zijner vrienden, die even oppervlakkig als hij, tot den diepen grond van het wezen van den godsdienst niet afdaalden, noch opklommen tot de eeuwige onmiskenbare vraag van elk menschenhart, naar den eersten oorsprong des bestaans en onze levensgemeenschap met die bron.</p>
<p>Op een afgelegen landgoed in de Vogezen had hij zijne kinderen vreemd aan allen eeredienst kunnen laten blijven. Maar eenmaal te Parijs gevestigd, waar de kerken zoo talrijk en zoo prachtig zijn, waren zij hem in het kerkbezoek lang voor geweest. De Parijsche jeugd, hoewel doorgaans gedoopt, en op zeer teederen leeftijd door de communie aan de kerk verbonden, had zoo weinig devotie en piëteit, dat zij eer om Hygie's naïeve impressies lachte, dan dat ze hem tot dweepzucht gebracht zou hebben. Die kinderen hadden die gebouwen van hun prilste dagen af bezocht en waren gewoon aan al de heerlijkheid, die Hygie letterlijk buiten zich zelf bracht van verrukking. Het was vooral de kerkmuziek, die hem bekoorde; daarvoor liet hij al zijne lustige makkers varen, en bleef alleen om met ingehouden adem naar zang en muziek te luisteren; vooral in dit stille morgenuur, waarop hij naar de kerk was gesneld, greep het verhevene van het voortreflelijk requiem den gevoelvollen knaap diep aan. Tot tranen toe bewogen, zonk hij onwillekeurig op zijn knieën neer, liet het hoofd op zijne saamgevouwen handen rusten en snikte zacht, totdat de laatste orgeltoonen weggestorven waren.</p>
<p>De lijkstoet had de kerk verlaten; enkele personen waren nog maar over, en onder deze eene liefdezuster. Zij stond naast het kind, dat nog in verwarring rondkeek en verbaasd was bijna alleen te zijn overgebleven. Zij had de aandoening van den knaap bespied, en vraagde nu vriendelijk:</p>
<pb n="15"/>
<p>- Mijn kind, was de overledene van uwe maagschap of vrienden?</p>
<p>- Neen, zuster, antwoordt hij vrij stug.</p>
<p>- Waarom zijt gij dan zoo geschokt?</p>
<p>- Ik weet zelf niet hoe dat komt, herneemt Hygie wat zachter en wilde zich afwenden, maar de zusfer raapte zijn gevallen zakdoek op, en hem die wedergevende, legde zij hare andere hand zacht op zijn schouder, op eene wijze die hem staande hield en ging voort:</p>
<p>- Gij zijt gelijktijdig met mij het heiligdom binnengetreden; uw achteloos voorbijgaan van het gewijde waterbekken, uw oneerbiedig heenstormen langs de heilige beeltenissen trof mij smartelijk. Toen heb ik voor u gebeden tot God, die de harten der menschen veranderen kan, opdat uw jong gemoed mocht geopend worden voor de heilige mysteriën van den godsdienst, en terwijl ik nog voor u bad, zijt gij, die daar zooeven nog trotsch en spottend had gestaan, neergezonken op uwe knieën, zooals het een nietig zondaar past zich voor God en zijne heiligen te buigen. Toen hebt gij gevoeld de macht dezer heilige plaats, die een huis Gods des allerhoogsten is, en gij hebt geweend. Zulke tranen moet gij u niet schamen; zij zijn schoon. Uw beschermengel, die aan uw wiegje heeft gewaakt, is heden tot u teruggekeerd; verdrijf hem niet weder van uwe zijde door spot en godslastering....</p>
<p>- De muziek grijpt mij altijd zoo aan, hernam de jonge ongeloovige geheel onthutst - de muziek deed mij knielen, want ik ben niet van de kerk.</p>
<p>- Arm kind, niet van de kerk? - Maar gij zijt toch van God! en Hij zoekt uwe ziel, die aan Hem behoort.</p>
<p>- Ik begrijp niet wat gij bedoelt - ik behoor aan niemand dan aan mij zelf, antwoordde hij trotsch.</p>
<p>- Gij behoort aan meer dan éen leven, mijn kind - gij
<pb n="16"/>
behoort aan meer dan éen wereld. - Dat gevoel, dat u naar deze heilige plaats trekt, dat gevoel, dat de bron uwer tranen opende, dat u in de houding deed neerzinken, die den zondaar voegt, die genade heeft af te smeeken - schaam u dat niet - dat is het beste, het hoogste dat in u is - dat is uwe onsterfelijke ziel, die in u naar den God uws levens vraagt - dat is de onverzadelijke honger en dorst van uw inwendig leven, dat door geen wereld te stillen en door den dood niet uit te blusschen is. Gij hebt daar een lijk, dat reeds geheel tot de verderfenis was overgegaan, zien wegdragen om aan de aarde te worden wedergegeven, maar de edele ziel, die er in heeft geleefd, wordt door de engelen Gods ontvangen en vindt ver van de aarde eene heerlijke woonplaats.</p>
<p>- Gij spreekt vreemde, schoone woorden, zuster, zei de knaap nadenkend voor zich heen starend.</p>
<p>- Ik zou nog lang met u willen spreken, hernam de zuster - maar zij moesten de kerk verlaten om elk huns weegs te gaan. Toch liep Hygie nog werktuiglijk een eind met haar mede.</p>
<p>De zachte, vriendelijke stem dezer ernstige waardige vrouw, die reeds tot rijpen leeftijd was genaderd, had een onbeschrijfelijken indruk op het kinderlijk gemoed gemaakt. Het was hem alsof zij een schoon lied in een onbekende taal voor hem had gezongen, waarvan hij toch den inhoud wel vermoeden en gevoelen kon, al zou hij het later niet woord voor woord weten te vertellen.</p>
<p>Daar wordt haar loop gestremd door drie vechtende straatjongens, die om het bezit van eene ledige mand schijnen te worstelen, die bij het rukken en scheuren geheel dreigt te bezwijken. Dit brengt den vermoedelijken eigenaar tot zulk een graad van wanhoop, dat hij als een razende op zijne wederpartij aanvliegt; doch zijne verwilderde oogen ontwaren eensklaps de liefdezuster.</p>
<pb n="17"/>
<p>Met een gil van schrik en van vreugde tegelijk laat hij mand en vijand los, stormt haar te gemoet en alsof hij van haar redding en bescherming wacht, grijpt hij hare handen en legt zijn haveloos hoofd tegen haar arm.</p>
<p>- Jules! Jules! is het zacht verwijt, moet ik u zoo aantreffen, altijd vechtende? Jules durft niet opzien, en wrijft met zijne gescheurde mouw aan zijne oogen om zijn gelaat te bedekken, terwijl hij stamelt:</p>
<p>- Zij hebben mij mijne mand afgenomen, ik ga stil mijn weg, maar zij vallen mij aan.</p>
<p>- Niet waar, vielen de beide anderen in, hij sloeg ons met zijne mand tegen de beenen.</p>
<p>- Bij ongeluk, en de mand is van mijn meester.</p>
<p>De oogen der pleegzuster rustten ernstig en zacht op de wilde knapen, die nog rood en hijgend voor haar stonden, maar niet aan wegloopen schenen te denken; zij kenden zuster Félicité veel te goed en verdedigden zich met een:</p>
<p>- Och wij plaagden hem maar even. En die mand is ook zoo oud. Wij zouden het niet gedaan hebben als wij u hadden gezien.</p>
<p>- Moest gij dan zoo als wilden op elkander aanvliegen? Jules, ik zag het al uit de verte...</p>
<p>- Ja maar, zuster, mijne mand is geheel uit elkaar, mijn meester zal mij doodslaan, als gij mij niet helpt.</p>
<p>- Een mooi stuk om zoo met eens anders eigendom te leven. Gij hebt alle drie kwaad gedaan. Hebt gij geld om samen een andere mand te koopen?...</p>
<p>Al de jongens schommelden in hunne zakken, Hygie mede, de liefdezuster ook. Ach, het was slecht met de financiën gesteld, alles werd aan de zuster gegeven. Jules bleef dicht bij haar, de anderen dropen af. Ook Hygie, die nog van tijd tot tijd eens bleef staan, en in de lange straat die zonderlinge verschijning nakeek en bij zich zelven dacht:</p>
<pb n="18"/>
<p>Die vrouw was toch niet zoo gek, als zij volgens zijns vaders leer had moeten wezen. Zij was niet dom of plomp, en wat was dat voor een gezag dat zij over die ruwe knapen uitoefende? Waarom jouwden die jongens haar niet uit, als zoo menig andere? Van waar dat ontzag, dal vertrouwen en dien eerbied voor eene onbekende vrouw, die hem zoo zonderling geboeid had, dat telkens weer haar beeld voor hem oprees, en hare wonderbare woorden door hem herhaald moesten worden? Waarom kon hij over die ontmoeting met niemand spreken; vooral met zijn vader niet? En zoo vaak hij sedert het kostuum eener liefdezuster zag, liep hij toe om te zien of zij het ook wezen zou.</p>
<p>Intusschen was de havelooze Jules met de keurig nette zuster verdwenen.</p>
<p>- Ga toch met mij, lieve zuster, had de knaap gesmeekt; de baas zal me zoo erg slaan; ik durf niet naar de werkplaats. Hij is tegenwoordig alle dagen dronken, en als hij ons jongens niet slaan kan, slaat hij zijne vrouw. Och, dat arme mensch heeft geen leven. Is er geen werk, hij drinkt en slaat zijne vrouw; is er veel werk, hij drinkt en slaat zijne vrouw; komen er klachten of heeft hij geen geld, hij drinkt en slaat zijne vrouw; wij kunnen het niet aanzien; dikwijls brengt hij haar builen en wonden toe.</p>
<p>De zuster zuchtte vol deernis. Ach! die jonge vrouw was eens op hare school eene der vlugste naaisters geweest; zij was zacht en vriendelijk, vlijtig en zedig. Een werkgast, die zijn vak zeer goed verstond, vraagt haar ten huwelijk; zij denkt eene schoone toekomst tegen te gaan; hij zal zich als werkbaas vestigen... En nu, welk een wreeden woestaard heeft zij haar schoon jeugdig leven gewijd!... en wie kan haar van hem verlossen?...</p>
<p>Gelukkig was de gevreesde werkbaas niet te huis, en kon de zuster den leerjongen onder de bescherming der vrouw
<pb n="19"/>
stellen, die, hoe blijde zij ook was over dit onverwacht bezoek, zich toch van verlegenheid niet wist te bergen, dat de zuster haar in zulk een vernederden toestand aantrof; want den vorigen dag had haar man al het huisraad kort en klein geslagen; zij was bezig het een en ander zoowat te repareeren, en zag er in hare slordige, gescheurde kleeding recht vervallen en treurig uit. Voor weinige jaren nog zoo frisch en schoon, nu zoo uitgeput en haveloos en verouderd, dat de zuster haar niet zou herkend hebben, als zij haar elders onverwacht had aangetroffen.</p>
<p>- Susette, Susette, heb ik u daarom bewaard van den booze, tot op den dag van uw noodlottig huwelijk, om u aldus weder te vinden! Ik vreesde het wel; uw wegblijven spelde niet veel goeds.</p>
<p>- Och, ik durfde niet onder uwe oogen te komen; ik ben zoo rampzalig. Ach, zuster, zeide zij smartelijk op een akelig, misvormd kindje wijzend, zie zoo'n arm, verminkt wormpje daar in de wieg eens aan, dat zijn de gevolgen van zijne mishandelingen; het kind is misvormd geboren, en ik vrees zelfs dat het zinneloos zal wezen.</p>
<p>- Ongelukkige, hoe zwaar moet gij boeten voor het verwerpen van mijn moederlijken raad. Heb ik u niet gebeden uw lot niet aan een man te verbinden, die zich beroemde God noch duivel te vreezen, niet aan hel of hemel te gelooven? Welken waarborg hadt gij voor zijne deugd en trouw? Integendeel, het was te voorzien, dat hij zijne zinnelijke lusten alleen zou volgen als eenige wetgeving; zijne zonden zijn nu zijne tirannen, die hem ten verderve jagen, en helaas! ook nog verderf over anderen brengen.</p>
<p>- Ja, mijn leven is een gedurig vreezen en beven, antwoordde de weenende jonge vrouw; soms jaagt hij mij in den winternacht de straat op in weer en wind met de ongelukkige kinderen, omdat hij zegt bij dat geblaat niet te
<pb n="20"/>
kunnen slapen. Het is zoo, de kinderen schreien veel; de schapen hebben er wel reden toe; vaak is het van honger, kou of angst, en wil ik ze dan voor mishandeling vrijwaren, dan moet ik wel het huis uit. Soms neemt een barmhartige buur mij in, maar vaak blijf ik een ganschen nacht in de poort zitten klappertanden en weenen.</p>
<p>- En bidden toch ook, niet waar? Verlaat God niet, Hij zal u niet begeven; vergeet Hem niet, Susette, want dan eerst zou uw ongeluk volkomen zijn. - Susette drukte haar snikkeud de hand, als beloofde zij naar haar te hooren en zij ging voort:</p>
<p>- Hoe maakt Jules het?</p>
<p>- Hij is een goed kind, en geeft mij veel hulp en troost; maar hij zal hier niet kunnen blijven, bij zulk een baas; want mijn man is hard tegen hem, omdat hij ziet, dat hij veel van mij houdt.</p>
<p>- Ja, maar ik zal toch blijven bij zulk eene goede vrouw, viel Jules nog huilend met eene schorre stem in, want de andere bazen in de buurt zijn toch niet veel beter, en hunne vrouwen lang zoo goed niet.</p>
<p>Zuster Félicité keerde met droeve indrukken tot haar gesticht terug; zij had gezaaid, wel tusschen doornen en distelen, wel op rotsen, wel op een lang vastgetreden pad, maar Hij, die den wasdom geeft, was machtig.</p>
</div>
<div type="chapter">
<pb n="21"/>
<head rend="h3">III. Nog niet geëmancipeerd.</head>
<p>Wanneer wij de woning van dokter Beaujeu eens rondzien, dan treft ons het zonderling mengsel van huisraad, en ontdekken wij zeer tegenstrijdige sporen van armoede en weelde. Groote kostbare meubelen zijn opeengedrongen in kleine vertrekken. Prachtige gordijnen zijn blijkbaar zoo wat passend gemaakt voor veel lagere ramen. Sierlijke ornamenten staan op onvoegzame plaatsen, alles is beschadigd en verwelkt, en draagt de litteekens van menig transport en van langdurige verwaarloozing door gebrek aan bedienden. Te midden van deze bouwvallen van vergane grootheid zit, aan een klein verguld maar afgebladerd tafeltje, eene bleeke vrouw in een verschoten kleedje. Haar edel, fijn gelaat teekent die pijnlijke spanning, welke aanhoudende bittere teleurstellingen en kommer nalaten; vrees, kwelling, ergernis, allerlei smartelijke hartstochen voeren krijg in die ziel, die angstig uit het dwalend oog spreekt met de vraag: Van waar en wanneer zal de hulp komen? De schoone blanke hand beweegt behendig maar veel te gejaagd de naald, die eene ernstige operatie aan eenig ondergoed onderneemt. Hare groote
<pb n="22"/>
zachte oogen zijn dik en rood, want ook zij heeft gewaakt en gewerkt, maar niet als haar echtgenoot den dageraad met hoop begroet.</p>
<p>Doffe moedeloosheid rust op geheel haar wezen; de laatste kracht dreigt haar te ontzinken; zij worstelt met de wanhoop. Hoe was haar lot gekeerd in weinig jaren! - Wat was er van haar geworden? Van haar, de eenige erfdochter uit een aanzienlijk huis, jong gehuwd met een geneesheer, die al zeer spoedig te Parijs opgang maakte. Eensklaps betrekt haar onbewolkte hemel; een val uit een rijtuig brengt dokter Beaujeu in levensgevaar; een langdurig lijden noopt hem zich op het landgoed zijns vaders tot een werkeloos leven te bepalen. Maar zijn veerkrachtig gestel komt allengs den schok te boven. Hij schept zich nieuwen arbeid. Hij richt een paar weldadige genootschappen op, waagt zijn fortuin in allerlei hachelijke ondernemingen, en wordt het slachtoffer van zijn goed vertrouwen en zijn overdreven enthousiasme voor den gemeenen man.</p>
<p>Met een ondoofbaren moed toegerust, acht hij zich echter niet te oud om nog eene poging te wagen tot herstel van zijn verloren fortuin. In Parijs is het naar zijne meening voor hem lichter vooruit te komen dan elders, en met het luttel overschot van zijne bezittingen betrekt hij de appartementen in de rue St. Honoré, waar wij hem aantroffen. Onbezweken is zijn ondernemingsgeest; onuitputtelijk is hij in zoeken en scheppen van hulpmiddelen, en van elke onderneming, hoe gewaagd ook, droomt hij zich schitterende uitkomsten. Hij is een van die voor zich zelf gelukkige geesten, die met onverstoord zelfvertrouwen op elk waagstuk lostrekken, iederen inval voor eene openbaring houden, en geene zwarigheid vreezen, omdat zij er het gewicht niet van doorzien.</p>
<p>Maar zij, die te huis stil zit en peinst, wikt en weegt al de
<pb n="23"/>
kansen, en martelt zich te vergeefs met moeilijk te verbergen ergernis over het verspillen van veel kosten aan kwalijk berekende ontwerpen. Terwijl Beaujeu het leed gemakkelijk van zich afschudt, en het geen tijd laat in zijn rusteloos wezen post te vatten, drinkt de gevoelige ziel van Cecile de smart in met groote teugen; zij daalt in de diepste plooien van haar hart, zij nestelt er zich in en vereenzelvigt zich met haar leven. Cecile lijdt dubbel en tien dubbel; zij lijdt voor man en zoon en dochter, voor heden en toekomst. Zij geeft zich gansch en al aan de smart over, want de hoop is haar ontvaren en het geloof kent ze niet. In weinige jaren is zij dan ook door het leed verslonden; verbleekt, vermagerd, geknakt zit zij daar; alle blijgeestigheid is verdwenen; bitterheid woont in hare ziel, klinkt in den toon harer stem, spreekt uit de keus harer woorden, en er is geen troost, die hier lenigt of stilt.</p>
<p>Cecile is in eene vreemde gemoedsgesteldheid, die al heel licht verkeerd verstaan en miskend zou kunnen worden, als wij, bij de tegenwoordige verschijnselen alleen stil staande, een oppervlakkig oordeel willen vellen. Doch wat is er met deze vrouw gebeurd in den loop der jaren; de omstandigheden zijn het die haar geheel hebben getransformeerd. Zij was eene van die zachte, aanhankelijke naturen, die zich gaarne laten leiden, die zich gelukkig voelen in de hoede van een sterken arm, waarop zij steunen kunnen. Zulk een beschermer had zij in hare kindsheid in haren vader vereerd - in haar oog was hij de wijsheid en de kracht gepersonifiëerd. Zij voelde zich veilig aan zijne zijde. Nooit viel haar de gehoorzame opvolging zijner wenschen moeilijk, en toen hij haar ontviel, vond zij in een braven oom weder een steun en raadsman, tot zij haar hart en hand aan den jongen dokter schonk, tot wien zij met een onbepaald vertrouwen en de hoogste bewondering opzag. Weder voelde zij
<pb n="24"/>
zich beschut en als omtuind tegen de wereld, van wier verdorvenheid zij alleen van hooren zeggen, eenige onzekere denkbeelden vormde. Zij had altijd in den gegoeden stand geleefd, kende tegenspoed noch kommer, en de rampen des levens hadden hare veilige haven nog nimmer bestookt. De eerste slag die haar hart trof, was het verlies haars vaders geweest; maar hij was oud en zijn dood bevrijdde hem van een smartvol, ziekelijk bestaan; mocht zij hem dagelijks missen, zij kon zich troosten: het was de natuurlijke loop van het aardsche zijn. Geheel onverhoeds overviel haar echter de teleurstelling haar jeugdigen echtgenoot, na eenige jaren van eene schoone praktijk, uit zijn werkkring gedreven te zien; maar moesten zij ook naar een ander oord trekken, zij leden te zamen, en zij was schier nog gelukkiger met den lijdenden echtgenoot, dien ze verplegen en vertroosten moest, dan zij bij zijne rijzende zon in hare eerste drukke huwelijksjaren geweest was. Zijne fantastische invallen hadden haar nooit beangst of voor de toekomst bezorgd gemaakt. Hij mocht enkele overtollige uitgaven doen, zij waren vermogend genoeg om die te kunnen dragen. Hij bleef altijd groot en wijs in hare schatting, haar leidsman en beschermer. Allengs begon hij zich echter dieper in allerlei ondernemingen te steken, die doorgaans mislukten, en die bewezen dat, hoe kundig als arts Beaujeu ook mocht zijn, hij een slecht administrateur moest wezen. De eene speculatie na de andere leed schipbreuk, en slag op slag dreigde zijne zinkende fortuin snel te gronde te richten. Met wilde vermetelheid zette hij steeds meer op het spel, en machteloozer zonk hij telkens terug met ontzettende schade.</p>
<p>Cecile ontdekte dus al meer, dat zijne hooge wijsheid faalde, dat hij kleingeestig aan bijzaken gewicht hechtte en de hoofdzaak gedurig uit het oog verloor, dat al zijne geleerdheid hem in het strijdperk des werkdadigen levens onnut
<pb n="25"/>
was, en dat hij in dit onbekende vaarwater een slechte stuurman bleek te zijn. Welkom was haar dus de gedachte, dat hij alle kostbare bergwerken en ontginningen en industrieele waagstukken eindelijk zou laten varen, en wederkeeren tot dat terrein, waarop hij zijne bekwaamheid bewezen had, al zou hij het zich dan ook weder van voren af aan op kloeke mededingers moeten veroveren.</p>
<p>Doch na een vijftiental jaren van wanhopigen strijd en onherstelbaar verlies stond zij geheel anders aan zijne zijde dan voorheen. Het zalige gevoel van rust en veiligheid was lang ondermijnd, en het vertrouwen op zijn inzicht en beleid was verloren gegaan. Beaujeu kon niet aanstonds weder in eene drukke praktijk zijn. Hij zou veel tijd en gelegenheid hebben om zijne fantasie in allerlei waagstukken te vermeien: Iederen dag verzon hij iets nieuws, waarvan hij veel voordeel verwachtte, en waaraan hij voorloopig veel geld ten koste legde, en het was deze omstandigheid, die Cecile in aanhoudende spanning hield, en haar al zijne daden en gangen met een beklemmend wantrouwen deed bespieden. Dit krenkte hem natuurlijk, daar zij het niet verbergen kon; maar hare vrees maakte hem niet voorzichtiger, ze deed hem alleen achterhoudender zijn. Hij poogde, geheel tegen zijn aard in, nu zijne plannen voor zich te houden; er ontstond verkoeling, verwijdering, verbittering door wederzijdsche miskenning. Zij begon in hem niets anders dan een rusteloozen plannenmaker en roekeloozen waaghals te zien; hij in haar bloot een lastig beletsel voor zijn pogen, een bekrompen wezen, dat hij buiten zijne zaken moest houden, om zich niet voet voor voet den weg versperd te zien.</p>
<p>Zij kon bij hare gebrekkige wereld- en zaakkennis hem geen anderen raad geven dan eenvoudig deze: Doe het toch niet; neem er geen deel aan; houd er u buiten; het zal weer op verlies en zorg nederkomen!... Maar Beaujeu be-<pb n="26"/>kreunde zich niet om hare waarschuwing, en hoopte altijd dat het nu toch eindelijk beter zou gaan.</p>
<p>Deze rusteloosheid was de marteling van Cecile geworden, die de laatste fondsen verspillen zag aan allerlei onvruchtbare pogingen. Angst trad dus in de plaats van veiligheid; wantrouwen en vrees hadden het vertrouwen en de rust in hare ziel vervangen. Zij zag duidelijk in hoever de geleerdheid, die zij zoozeer bewonderde, verschilde van het gezond verstand, dat haar echtgenoot in zijne zaken te zeer ontbrak. Zij voelde zich niet meer beschut en veilig. Zij moest zelf voor de toekomst zorgen, en voor hare kinderen strijden; maar het gevoel van onmacht tegenover zulk eene zware taak maakte haar wrevelig en radeloos.</p>
<p>Beaujeu kon zich deze veranderde gemoedsgesteldheid zijner gade even min begrijpen als hij inzag, dat hij nu niet meer over duizenden te beschikken had, en dus de tering naar de nering moest zetten. Hij nam geheel geen genoegen in bezuinigingen. Het was of hij het aardsche leven gepacht had tot de voorwaarde van altijd eene goede tafel, een goed logies en een goed toilet te zullen hebben. Hij had dan ook eene veel te dure woning betrokken voor zijne ledige beurs, en in de eerste maand van zijn verblijf te Parijs bijna alles verteerd, wat hij aan klinkende munt beschikbaar had. De nood was dus dringend; gebrek zat hem op de hielen; doch hij hield zich overtuigd, dat hij het wel ontloopen zou en intijds de noodige gelden verdienen, om op zijne gewone wijze te kunnen blijven voortgaan. Doch hoe had hij zich misrekend. Vier weken was hij reeds te Parijs, en nog kwam geen enkele patient zijne hulp inroepen. Hij had drie maanden huur vooruit moeten betalen, en woonde dus nog veilig; doch wat zou er gebeuren, als hij na dien termijn zijn huisheer niet wederom voldoen kon?...</p>
<p>De dokter is den ganschen dag uit geweest voor zijne
<pb n="27"/>
zaken. Vrouw en kinderen hebben een sober maal gehad, de avond verstrijkt, en nog is hij niet terug. Is dit lang vertoeven wellicht een gunstig teeken? denkt Cecile. Heeft hij hulp gevonden? Veel geld is men hem nog schuldig; hij wil trachten het te krijgen, maar zal hij slagen?</p>
<p>Tot nog toe deed hij niets dan uitgeven, en nieuwe schuld maken aan allerlei kleine hulpmiddeltjes, die haar geheel nutteloos schijnen. Gisteren heeft hij eene sierlijke koperen plaat op de poort laten schroeven, waarop met groote letters pronkt: <hi rend="sc">Alphonse Beaujeu</hi>, Docteur de Paris, de Londres et de Montpellier en Médicine et en Philosophie, membre de plusieurs Sociétés savantes; - heden bestelde hij een duizendtal fraai gegraveerde adreskaarten; - straks komen er pakjes keurig gestempelde, fijn gekleurde recepten - en waarmede zal dat alles betaald worden? - Zij weet het niet.</p>
<p>Daar verneemt men snelle, lichte treden op de trap - de deur gaat open - de dokter treedt met levendige opgewektheid binnen.</p>
<p>- Verbeeld u mijn geluk, beste vrouw! roept hij uit, mijn werk zal dan eindelijk ter perse gaan.</p>
<p>Cecile slaat met meer verwondering dan vreugde hare doffe oogen op tot den blijden spreker. Er is twijfel en wantrouwen in die trekken om haar mond, die zich tot geen wederwoord opent.</p>
<p>- Wel nu, wat zegt ge?</p>
<p>- Gij hebt het handschrift dan verkocht! spreekt ze met aarzeling.</p>
<p>- Verkocht, neen, dat juist niet, zegt hij knorrig.</p>
<p>Zij schudt mismoedig het hoofd.</p>
<p>- Verkocht, lieve, hoe komt gij daaraan?</p>
<p>- Hebt gij het dan weggegeven? - vraagt ze met eene mengeling van schrik en strengheid.</p>
<p>- Neen, neen, ik zal later mijn deel in de voordeelen hebben, antwoordt hij onverschillig.</p>
<pb n="28"/>
<p>- Later! - en heden hebben wij honger... en heden moeten wij betalen....</p>
<p>- Het is al mooi, dunkt me, dat ik een drukker heb gevonden, die het zoo goedkoop wil drukken.</p>
<p>- Goede hemel! zult gij er nog geld bij moeten toeleggen? Zijt gij uitzinnig?</p>
<p>- Wees bedaard, goede Cecile, gij hebt geen verstand van zulke zaken; - wij laten het werk gezamenlijk drukken, dragen samen de kosten, en deelen samen de voordeelen.</p>
<p>- En gij zijt vader van twee kinderen, die geen toevlucht hebben dan u, en gij wilt de winst van uw zuren arbeid nog met vreemden deelen! Gij maakt mij radeloos, riep de arme vrouw verbitterd, altijd voor een club werken, die u alles afgehaald en nog niets wedergegeven heeft! O, ik verwensch Parijs, nooit had ik er mijne voeten moeten zetten.</p>
<p>- Ja, dat is het, Cecile; gij hebt op het stadsleven tegen, viel Beaujeu in, gretig deze gelegenheid aangrijpende om het gesprek eene andere wending te geven; ik heb dat al lang gemerkt. Gij zijt niet tevreden; dat is jammer. Gij waart voorheen altijd zoo vergenoegd. Ik erken, gij mist veel: ons lief landhuis, onze tuinen, boomgaarden, bloemkasten. Ja, ik ontveins niet, dat ook mij vaak een neerdrukkend gevoel overvallen kan in deze groote stad, die mij zoo vreemd geworden is, hoewel ik er zulk een groot deel mijns levens in heb doorgebracht: hoeveel meer zult gij naar het vrije veld en de frissche lucht van den Elzas terugblikken.</p>
<p>- Zeker, Alphonse, is het mij vreemd mij naar het Parijsche leven te schikken; maar alles went, en ik heb u eens en voor goed beloofd, dat ik u den strijd niet moeilijk zal maken door klachten over ontbering of zucht naar verandering. Er is iets anders wat me kommer baart, nog meer dan onze nood zelfs. Ik heb van morgen uw onderhoud met Hygie gehoord, en het heeft mij moeite gekost u niet toe te
<pb n="29"/>
roepen: Houd op, wat doet gij? Gij zijt in den laatsten tijd bijna altijd van huis geweest; gij kent de heftigheid en veelvergendheid van den jongen niet in al haar kracht. Ik heb al het mogelijke gedaan om u, ook bij uwe afwezigheid te doen eerbiedigen; als ik geen raad roet hem wist, beriep ik mij op u - gij waart de gerechtigheid des hemels...</p>
<p>- Dwaasheid, viel de dokter in. Rousseau heeft gezegd: dat het ver met iemand gekomen is, als de eene mensch den andere voor zijn meester erkent.</p>
<p>- Maar, Alphonse, hij spreekt van twee mannen, die volkomen gelijk staan; doch stel u voor een vader, die bij het wiegje van zijn hulpeloos kind staat en zegt: Gij zijt een onafhankelijk wereldburger, help u zelf. Is die vader, als volwassene, niet de natuurlijke heer en beschermer van dat machtelooze wicht?</p>
<p>- Het spreekt van zelf, dat die kleine onze hulp inroept; maar wij moeten bij het verleenen dier hulp de wet zijner vrije ontwikkeling eerbiedigen, en hem in niets belemmeren.</p>
<p>- Ik ondervind alle dagen de gevolgen van deze theorie der onbelemmerde ontwikkeling, en was mijne practijk niet beteugelend geweest, onze kinderen zouden in het geheel niet te regeeren zijn.</p>
<p>De dokter had het ongeluk van zoovele sophisten, dat hij bij zijne dwalingen altijd eene onomstootelijke waarheid wist in te vlechten, waaraan hij de kracht ontleende om zijne wanbegrippen zekere geldigheid bij te zetten. Cecile kon hem niet weerleggen met woorden, maar in hare ziel bleef altijd iets over dat onvoldaan en ver van overtuigd was. Zij had het toch ondervonden, hoe de kinderlijke wil zich boog voor een hoogeren wil, zelfs van een afwezigen persoon, als zij dien slechts met macht omkleed voor den oproerigen geest stelde.</p>
<p>- In mijne kindsheid ben ik geheel anders geleid, zeide
<pb n="30"/>
zij. ‘Vader wil het niet,’ dat was ons genoeg om te gehoorzamen. ‘Als vader dat hoorde. Laat dat staan, dat is van vader,’ dat woord alleen kon ons beteugelen zonder ons vreesachtig of huichelachtig te maken.</p>
<p>- Dat was alles toch zeer af te keuren! geheel tegen mijn systeem! Ik wil geen oudervrees.</p>
<p>- Nu, het zal u rouwen. Te vroeg maakt gij dat jonge dwaze kind tot heer en meester, en laat hem geheel aan zichzelven over...</p>
<p>- Versta mij wel, ik verstoot hem niet, ik verzaak mijn vaderplicht niet.</p>
<p>- Neen, maar gij laat hem in zijne ontwetendheid beschikken over zijne toekomst - laat hem een vak kiezen, dat zeer kostbaar is om te leeren, en dan nog weinig voordeel belooft.</p>
<p>- Ja, ja! maar hij heeft een zeer bepaalden aanleg voor de kunst; dat is mij altijd gezegd door elk, die zijne geestige schetsen en illustratiën zag.</p>
<p>- Gij stijft zijne willekeur, en zult hem ongelukkig maken; want hij ontziet niets of niemand.</p>
<p>- Cecile, gij begrijpt mijne bedoeling niet goed. Ik wil mijn zoon niet opvoeden, zooals ik ben opgevoed; mijn vader heeft misbruik gemaakt van zijne physieke overmacht op ons: dat is onedelmoedig; wij vreesden hem als een despoot. Bij ons was het: ‘O, laat hem dat niet zien, dat niet hooren;’ en wij huichelden. In zijne tegenwoordigheid durfde niemand eene andere meening hebben dan hij, of eigenlijk, hij ontzegde ons het vermogen van eenige opinie hoegenaamd te vormen. Wij hadden hem bloot te volgen, blind te gehoorzamen. Eene doodsche stilte als hij werkte - doodsche stilte als hij at - doodsche stilte als hij rustte. - Wij snakten naar den tijd, dat wij het huis uit konden komen. Ons ouderhuis was eene gevangenis; iedere geuite wensch werd ons
<pb n="31"/>
als ongeduld en vermetelheid - iedere klacht als gekwetste majesteit aangerekend. Om het geringste verzuim moesten wij vernederende straffen ondergaan, en dan nog zeer deemoedig om vergiffenis smeeken, die ons niet eens altijd op onze bede verleend werd. Wij werden lichamelijk gekastijd om ons zedelijk te verbeteren, en wij waren na elke kastijding verder van de deugd, want wij waren verder van de liefde. Wrevel, ja, woede steeg in ons hart en wij droegen het juk onzer verdrukte kindsheid met ergernis en haat. Ik wil den geest van mijn zoon niet aan zulke banden leggen - ik heb geen macht over eenig individu.</p>
<p>- Individu! schaam u, Alphonse, zoo over ons eigen vleesch en bloed te spreken.</p>
<p>- Alsof ik dien jongen niet liefhad, al is de band tusschen vader en kind niet zoo innig als die van moeder en kind, die op de hechtste physische gronden rust, en onloochenbaar in de natuur geworteld is. Ik predik hem dan ook: ‘Vereer uwe moeder, zij heeft voor u geleden, gestreden, gewaakt, gewerkt.’</p>
<p>- Gij zegt altijd, dat de natuur ons alles onderwijst, Alphonse, maar zou de natuur ons dan ook niet iets daarmede willen te kennen geven, dat zij den mensch zoo hulpeloos laat ter wereld komen! Dat zij begint met ons eerst zoo diep afhankelijk te stellen van anderen, als we zoo lang zwak, klein en onwetend zijn; dat wij beginnen met eene groote verplichting te maken bij den naaste door onze hulpeloosheid?</p>
<p>- Wat mij aangaat, ging de dokter voort, alsof hij niets gehoord had, ik zeg hem ronduit: Mijn zoon, aan mij zijt gij niets schuldig; ik wil uw makker, uw vertrouwde vriend zijn – eerbiedig mij niet - vrees mij niet - toon u voor mij zoo als gij zijt.</p>
<p>- Houd op, Alphonse, het zal u duur te staan komen;
<pb n="32"/>
hij gaat van deze emancipatie gebruik maken meer dan u lief zal zijn. Wil ik u zeggen, wat heden de vrucht van uwe overdreven redeneeringen reeds geweest is? Deze - dat Hygie naar de kleerkast is gegaan - zijn beste goed aangetrokken en.... zijn daagsche pak weggegeven heeft aan een voorbijgaanden straatjongen.</p>
<p>De dokter barstte in lachen, zijne vrouw in tranen uit.</p>
<p>- Ik bid u, vrouwtjelief, ween er niet over – die streek is drommels aardig. Geloof me, zulk een trek van edelmoedigheid is immers een pak kleeren waard.</p>
<p>- Neen, die trek is een pak slaag waard; want hij heeft het alleen gedaan om mij te dwingen, hem die kleeren niet meer te laten dragen. Hij is ijdel, en weet wel dat het nieuwe kostuum hem goed staat. Hij heeft ontdekt, dat de vreesaanjager niet gevaarlijk was - dat ik mij op eene hersenschim beriep, als ik hem met uw ongenoegen in toom hield - nu is het met alle bedwang gedaan.</p>
<p>De dokter wreef zich in zijne handen, mompelend:</p>
<p>- Duivels aardig - wat een origineel karakter - die trek is impayable.... impayable!....</p>
<p>- Ja, zeker zal het letterlijk ‘impayable’ zijn, - als gij niet spoedig uwe wissels krijgt, weet ik geen raad, viel Cecile met ergernis in. Ik heb den jongenheer eens beduid, dat het oude pak ten minste betaald was, maar het nieuwe nog niet, en dat de kleermaker reeds tweemaal om zijn geld is geweest.</p>
<p>- Dat is zeer onverstandig van u; het eergevoel is het hoogste goed des menschen, Cecile! Het eergevoel moet tot elken prijs gespaard worden en heilig blijven. Gij hebt iets gedaan, wat zeer berispelijk is, en gevaarlijk voor het point d'honneur van mijn zoon.</p>
<p>- Ik vrees, dat dit point d'honneur veel te lijden zal hebben, want ik weet niet, wat er van ons worden moet.
<pb n="33"/>
Alles is hier even duur. Bezuinigen kan men bijna niet, want men moet met den stroom mede; eene huishouding als in mijne geboortestreek bestaat in deze stad niet.</p>
<p>- Ach, ik wist het wel dat gij onvergenoegd waart; gij zijt afgetobd van het sloven; gij overwerkt u. Dat maakt u gemelijk. Gij zijt gewoon bedienden te hebben. Neem toch eene meid! neem twee meiden... ik bid het u: maar vermoei u zelve niet door overmatigen arbeid, en ga toch weer eens uit...</p>
<p>- Och, Alphonse, steunde Cecile, wat praat gij toch.</p>
<p>- Moet ik het u dan iederen dag zeggen? Het staat ook niet, al dat ploeteren voor lieden van onzen stand; gij werpt ons fatsoen weg.</p>
<p>- Ja, ik zal nog menschen in huis nemen, die ik alle week moet betalen, die onze armoede op straat brengen, ons lijden bespotten, terwijl ze ons nog bestelen. Heb ik niet in zes weken viermaal van meid moeten veranderen? Heb ik niet genoeg leergeld betaald aan de armzalige Parijsche meiden? - Brutale, slordige diefeggen, zonder schaamte of geweten; zij jagen immers maar om op straat te komen, en des avonds naar de danstuinen te gaan. Daar zijn ze vlug en net, en komen des anderen daags lam en dof tot haar werk in de smerigste plunje, om haar beste pak voor hare losbandige pretjes te sparen. Neen, zulke feeksen wil ik niet meer bij mijne kinderen hebben. Ik werk veel liever zelf, tot ik eens eene geschikte dienstbode uit den Elzas krijg. Komen er blijder dagen, dan zullen wij zien wat wij kunnen aanvangen. Maar zeg mij, hebt gij van daag nog iets kunnen uitrichten?</p>
<p>- O, ik heb een vrij gelukkigen morgen gehad; wij moeten hopen! - ik heb weer eenige relaties aangeknoopt.</p>
<p>- Altijd nieuwe relaties, maar steeds met gezonden.</p>
<p>- Nu ja, maar ze kunnen ziek worden.</p>
<pb n="34"/>
<p>- Er is hier iemand geweest, die oogenblikkelijk geneeskundige hulp kwam inroepen, maar u niet te huis vindende is hij verder gegaan.</p>
<p>- Ha zoo, ziet ge wel, dit is een begin. Mijne koperen plaat op de poort heeft toch al de aandacht getrokken.</p>
<p>Cecile zuchtte zwaar.</p>
<p>- Zucht niet, Cecile, zoo moet het beginnen; wij zijn vreemd geworden: maar dit is nu juist in mijn voordeel; men wil hier wel van een vreemdeling gediend zijn. - Een vreemde dokter is wellicht even gezocht als een Engelsche kleermaker of een Russische laarzenmaker. - En wat kan ik doen, als mij in contact stellen met beschaafde kringen. Ik heb belangrijke personen ontmoet - ik heb vele broeders der loge leeren kennen.</p>
<p>- 't Baat ook al niet veel, sprak Cecile minachtend.</p>
<p>- Nu ja, ge kunt toch niet wenschen, dat ze allen de cholera krijgen, om mij in de praktijk te brengen. Ik ben lid geworden van twee genootschappen.</p>
<p>Cecile zucht nogmaals alsof hare borst te eng ware.</p>
<p>- Och, gekheid die maatschappijen! hernam Cecile geërgerd, 't kost alles maar geld en geeft niets dan moeite. Zijt gij er dan nog niet van verzadigd!</p>
<p>- Ja, maar ik ben ook in de redactie opgenomen van een paar tijdschriften, en dit kost mij dan toch niets en verspreidt mijn naam.</p>
<p>- 't Is zeker weer voor de philantropie, die ook niets rendeert.</p>
<p>- Och, kind, hoo kunt ge zoo spreken! Ge hebt eene te groote ziel voor lage eigenbaat. Moet men dan altijd naar voordeel vragen? Neen, uw hart is beter dan uwe begrippen. Gij bezit te weinig logica. Ik zal onze dochter beter onderrichten, en zoolang ik nog niet veel praktijk heb, wil ik mij geheel aan de opvoeding mijner kinderen wijden, en ga ze de
<pb n="35"/>
beste van alle kundigheden medegeven op den levensweg: het licht van den geest - mathesis! en daarna logica.</p>
<p>Cecile zag verschrikt van het vest op, waarvan zij de knoopen zat te overtrekken, en antwoordde scherp:</p>
<p>- Ik zal Hygiène wel noodiger dingen leeren, en blij zijn, als zij wat handiger wordt en mee kan werken om onze kleederen heel te houden. Zij behoeft geene luie, handelooze Parisienne te worden; - ik zal haar opvoeden zooals mijne moeder mij opgevoed heeft, opdat zij zich door het leven zal weten te slaan.</p>
<p>- Geen beter middel daartoe, mijne lieve, dan mathesis, dat leert zien, denken, ordenen, redereeren, bewijzen. Het is de fundamentale wetenschap - de wetenschap der wetenschappen. Gij ontdekt het reeds, ik ben lid geworden van het genootschap tot verbetering van het vrouwelijk onderwijs, en ik wil een werkdadig lid zijn - ik zal mij niet in holle theorieën verliezen, maar practisch een begin met mijne eigene dochter maken. Morgen te half zeven uren: eerste les in de mathesis, en ik zou gaarne zien, dat gij die lessen bijwoondet.</p>
<p>Cecile beantwoordt gansche reeksen van zulke redeneeringen gewoonlijk met eene zucht. Thans prikt zij peinzend met hare naald in de tafel, verdiept zich een oogenblik in overleggingen, en zegt dan:</p>
<p>- Alphonse, is er met dat vak iets voor eene vrouw te verdienen? Dan zal ik beproeven of ik het leeren kan.</p>
<p>- Maar, lieve engel, gij daalt steeds dieper in die platte vragen van winst en voordeel; ik herken u niet. Vroeger...</p>
<p>- Vroeger hadden wij middelen, maar sinds ons laatste stuk grond verkocht is...</p>
<p>- Moesten toch zulke baatzuchtige denkbeelden uwe ziel niet beheerschen. Ja, ik was rijk, nu ben ik arm; doch thans is het ook tijd te toonen, dat ik wijsgeer ben, en dat
<pb n="36"/>
geen ramp of nood mij zal aftrekken om te leven voor anderen - voor het heil der maatschappij.</p>
<p>- Gij zijt goed en edel, Alphonse; maar zie eens, hier heb ik eene nota van de restauratie; wij kunnen daar niet langer gaan eten, als gij geen raad schaft. Hier is de rekening van den bakker, hier van de waschvrouw, den laarzenmaker...</p>
<p>- Och, Cecile! roept de dokter wanhopend uit, de armen over de borst kruisend, is dat nu het oogenblik om mij dit alles te zeggen? - Het is middernacht, laat ons gaan slapen. Gij komt altijd met die dingen, als ik vermoeid ben of het veel te druk heb. De morgen baart rozen; ligt krijg ik in den ochtend eene lumineuse gedachte. Laat ons gelukkig zijn in onze kinderen - zij zijn schoon, gezond, begaafd en braaf - wat willen wij meer? Gij moest meer redeneeren; maar ik weet, gij denkt als eene vrouw, en gij hebt geen mathesis geleerd. Toch zal ik u den sleutel der wijsheid nog trachten te geven. - Woon de lessen bij, en het licht zal u opgaan... er zal meer orde komen in uwe denkbeelden - gij zult verstandiger en gelukkiger worden.</p>
</div>
<div type="chapter">
<pb n="37"/>
<head rend="h3">IV. Broeder en zuster.</head>
<p>De nacht is gedaald, de woelige straten zijn eindelijk stil en ledig. Het wordt al donkerder, de lichten verminderen; maar daar boven, aan het diepe, blauwe hemelgewelf, schijaen al meer lichten ontstoken te worden.</p>
<p>Hygiène merkt, dat op, want ze zit nog voor haar venster, en het is of het hare mat geschreide oogen goed doel; toch snikt ze soms nog hoorbaar, en laat het fijne kopje op haar tenger handje zinken, terwijl ze in de vensterbank leunt om naar den nachtelijken hemel te staren. Menig maal verbeeldt zij zich des nachts eene heerlijke muziek te hooren; thans ruischt die haar weer tegen. Soms schijnt het eene klagende menschenstem; dan denkt zij dal het eene klarinet is, en dan weder gelijkt het eene viool; - het geluid is wonderschoon, maar de melodie vreemd en aangrijpend. Het zijn tonen, die tranen uitlokken, en toch ook weer stillen. - Zij heeft het venster opengemaakt; het beklemde jonge hart klopt nu vrijer en wordt stiller. Zij verstaat die tonen. De smart deed haar snel rijpen, en de zorg, die zij gestadig met hare moeder deelt, ontwikkelde haar anders slechts middelmatig verstand
<pb n="38"/>
meer dan alle schoolboeken het zouden kumen doen. Zij overlegden samen, berekenden, wikten, wogen, vonden allerlei bezuinigingen en allerlei hulpmiddelen uit, en daardoor redeneerde Hygiéne als een klein huisvrouwtje, en scheen zij in haar doen veel ouder dan haar broeder, en toch was zij een jaar jonger dan dit zorgelooze, zelfzuchtige heertje, dat in zijn mannelijk bewustzijn niet wist van gehoorzamen of eerbiedigen, maar alleen van bevelen en eigen hoofd volgen, Zijn bewegelijk gemoed was echter nog ontvankelijk voor goede en schoone indrukken, en de kleine zusterlijke hand kon hem sterker beheerschen dan vader en moeder beiden. Ook Hygie ontwaakt, hij meent iets te hooren. Gaat er eene deur of een venster open? Hij richt zich op en luistert. Hij hoort snikken; - hij staat op om zijne zuster te raadplegen en ontdekt dat zij het is die weent.</p>
<p>- Wat is er, zusjelief, hoor ik u schreien! roept Hygie met schrik.</p>
<p>- Stil, ga heen, stoor mij niet.</p>
<p>- Wat deert u? Gij weent.</p>
<p>- Ja, ik schrei; ga maar spoedig naar uw bed!</p>
<p>- Beste Hygiéne, zeg wat is er dan?</p>
<p>- Gij mocht ook wel schreien, omdat die arme moeder van daag zooveel geweend heeft.</p>
<p>- Moeder?.... Waar weende die dan om?</p>
<p>- Ondeugende bengel, over u. Gij hebt uw daagsche goed weggegeven, omdat gij het leelijk vondt - beken het maar.</p>
<p>- Ja, dat vond ik.</p>
<p>- En ik vind u duizendmaal leelijker dan alle leelijke oude kleeren; wij moesten u ook maar weggeven. Weet ge niet, dat moeder een geheelen nacht heeft opgezeten om die broek te keeren? - Ze was weer zoo mooi als nieuw.</p>
<p>Hygie stond daar verlegen op zijne bloote voeten en profond
<pb n="39"/>
néghgé, en pruttelde en stotierde, en was geheel uit het veld geslagen door deze onverwachte toespraak, die hem gansch verdemoedigde.</p>
<p>Daar klonken weder die heerlijke tonen. Hoor, riep hij, hoor, wat is dat voor prachtige muziek?</p>
<p>- Stil, herneemt Hygiéne, het venster sluitende, gij zult nu naar mij alleen luisteren, en mij over uw gedrag aanhooren. Ik vind het leelijk - leelijk - leelijk van u.</p>
<p>- Het was ook zoo'n miserable rabarber kleur, mompelde Hygie.</p>
<p>- Gekheid, zij was veel te mooi voor zulk een deugniet, die zijne arme moeder laat werken voor niet. En als nu uwe beste broek ook al heel gauw leelijk wordt zult ge die dan ook weggeven en denken, ik krijg een andere?</p>
<p>- Waarom koopt vader mij geen mooier goed?</p>
<p>- Omdat wij arm zijn, fluisterde zij dicht aan zijn oor.</p>
<p>- Arm? Dat zou er mooi uitzien, vader heeft geld genoeg, en huizen en tuinen.</p>
<p>- Hij heeft die gehad, maar dat alles is verkocht tot het laatste hoekje gronds toe; die arme moeder heeft mij dat verteld; zij weet geen raad om ons aan den kost te helpen.</p>
<p>De knaap zette zich op den rand van het bed neder, verzonk in gedachten, en vraagde toen plotseling: Zijn wij niet rijk meer? Weet gij het zeker? Zijn wij arm? Maar papa kan toch geld genoeg voor ons verdienen, niet waar?</p>
<p>- Ja, dat zal hij ook; maar dat helpt ons thans niet, en gij moest nu maar niet uwe kleeren wegmaken, zoolang gij zelf nog geen cent verdienen kunt; alles wat wij hebben is van onze ouders, en gij kunt hun niets terugbezorgen.</p>
<p>- Neen, zuchtte Hygie, maar de broek is nu eenmaal weg en de kousen ook... wat zal ik er aan doen?...</p>
<p>- De kousen ook?</p>
<p>- Ja, die waren me veel te grof; ik heb ze uit het
<pb n="40"/>
dakvenster geworpen; anders dwingt moeder mij toch ze aan te doen.</p>
<p>- Maar, Hygie! die kousen die ik zelf voor u gebreid heb, en wij hebben haast geen katoen meer! Het goede kind begon weer te weenen.</p>
<p>Hygie woelde geducht in zijn haar en zat geweldig in het nauw. Zijne zuster sprak tot zijne conscientie; hij begon op zijne beurt te weenen en poogde haar te liefkozen, om verzoening te bewerken.</p>
<p>- De kousen kan ik misschien nog terugvinden; ze kunnen wel in de goot gevallen zijn. Ik zal morgen ochtend vroeg op het dak klimmen, en wascht gij ze dan voor mij uit? Och, beste Hygiéne, gij zijt altijd zoo'n engel.</p>
<p>- Neen, neen, gij gaat niet op het dak om uw hals te breken; ik begin morgen een nieuw paar kousen voor u; maar ge krijgt ze niet vóor gij bibbert van de kou, en het wel zult laten om uw goed weg te werpen.</p>
<p>Dit liefderijk gebrom bracht den kleinen woesteling geheel tot zich zelven. Hij sloop naar zijn bed, maar had geen vreugd meer over zijne overmoedige daden; de practische logica der zusterlijke liefde greep dieper in het kinderhart dan de groote woorden, die door zijn vader aan hem verspild waren.</p>
<p>De familie Beaujeu had op de bovenste verdieping van het huis nog een knechtskamertje in gebruik, dat echter bij afwezigheid van een bediende voor bergplaats werd gebezigd. Hygie liad den sleutel weten machtig te worden, en daar sedert eenigen tijd zijn atelier voor allerlei knutselarij gevestigd; vooral was het hem een lust om uit het venster op het dak te klimmen en van het ruime uitzicht te genieten.</p>
<p>Hij klom dan in den vroegen morgen weer het raam uit, en volgde de lijst van het dak tot hij zijn weg door een openstaand venster versperd vond. Het stond wel niet op een ijzeren haak vast, maar er kon licht iemand in het
<pb n="41"/>
vertrek zijn. Met al de veerkracht van een geoefend klimmer, sloop hij zachtjes nader, onhoorbaar als eene kat om over het venstertje heen in het vertrek te gluren of het bewoond was of verlaten.</p>
<p>Het eerst wat hij zag, was een schildersezel met eene fraaie schilderij. Hij hield zijn adem in en poogde alles als met zijne oogen te verslinden; de wand was van onder tot boven met studies in olieverf en zwart krijt bedekt, die met kleine spijkertjes vastgehecht waren, en de beroemdste stukken in de museums voorstelden. Daar het doodstil daar binnen bleef, waagde hij het wat verder over het venster te kijken. Hij ontwaarde nu een paar vermolmde stoelen met verkleurde fluweelen zittingen, en op een daarvan lag eene viool bij een klein verveloos tafeltje, waarop eenige medicijn-flesschen, rolletjes linnen en andere attributen eener ziekenkamer te zien waren. Hij kon nu ook het voeteneind eener slaapplaats onderscheiden, eene soort van ijzeren veldbed met verschoten matrassen. Daar beweegt zich iets - eene roode deken valt van het bed bij de poging van iemand, die opspringt, omdat er eene zonderlinge schaduw van een hoofd aan den wand is verschenen. Hygie wachtte niet, en was in een oogwenk den hoek van het dak weer om en uit het gezicht, om zijne kousen te gaan opzoeken.</p>
<p>Toen Hygiéne ontwaakte stond hij dan ook met de druipende en bemodderde voorwerpen voor haar bed.</p>
<p>- Een had ik spoedig gered, fluisterde hij, maar de andere, ik dacht dat die voor de kraaien was; die lag op een plat, dat ik niet kon bereiken; toen heb ik een hengel gemaakt van den stok uit een gordijn en met een kram aan het gordijnkoord heb ik haar opgehengeld. Ik was op het punt van mijne vrienden op die vischpartij te inviteeren - het was magnifique om te zien!....</p>
<p>- Stil nu maar, maak moeder niet wakker voor ik de
<pb n="42"/>
kousen uitgewasschen heb - ik hoop maar dat zij het niet merken zal.</p>
<p>Terwijl Hygiène met groote handigheid de kousen uitwaschte, peinsde de dokter over de methode, welke hij bij zijn onderwijs in de mathesis voor meisjes zou volgen.</p>
<p>Hygie begreep dat het zaak was zijne zuster weder in een goed humeur te brengen, en poogde haar wat te vertellen van zijne ontdekkingsreizen in de wereldstad.</p>
<p>- Gij moet toch eens medegaan als er weer iemand begraven wordt. O, Hygiène! de muziek in de St. Euslache was zoo prachtig bij den lijkdienst; ik heb nooit zoo iets moois gehoord. Eerst zette men de lijkbaar aan den ingang der kerk neder, daar werd de doode ontvangen door een stoet van geestelijken om vervolgens in het midden der kerk geplaatst te worden; en toen ik die kist, overdekt door het zwarte kleed met het witte kruis en met die gouden vlammen der hooge waskaarsen omringd, daar zoo zag staan, dacht ik aan u en aan vader en moeder; ja, ik verbeeldde mij een oogenblik dat ik zelf in die kist lag om naar het kerkhof gebracht te worden. ‘Requiescat in pace,’ sprak de priester, en daarop viel eensklaps een heerlijk koor in, dat ik niet zien kon en mij dus verraste, bijna verschrikte; want ik weet niet hoe het kwam, maar ik begon zoo te beven dat ik niet goed kon blijven staan; ik moest weenen, en ik was toch eigenlijk niet bedroefd. Ga toch eens mede.</p>
<p>- Gij weet dat vader het niet wil.</p>
<p>- Hij behoeft het niet te weten, mompelde Hygie en begreep wel, dat hij haar met de ontmoeting van de liefde-zuster nog niet moest aankomen, want Hygiène rimpelde haar blank voorhoofdje, en trok hare fijne wenkbrauwtjes streng te zamen, terwijl zij zeide:</p>
<p>- Gij wilt dus van mij ook eene bedriegster maken. Neen, ik houd mij aan mama, ik heb haar beloofd hier in deze
<pb n="43"/>
vreemde stad nooit ergens te gaan zonder haar wil of weten.</p>
<p>- Ik ben daarom geen bedrieger; maar papa zegt vandaag, dat ik een vrij burger moet worden, dat men zich aan niets of niemand moet storen, en zijn eigen vrijen wil kan volgen; maar morgen maakt hij zich boos als ik een anderen wil heb als hij: dat versta ik niet. - Waarom wil hij niet, dat wij naar de kerk gaan?</p>
<p>- Vader wil niet dat wij bijgeloovig zullen worden, door het aanhooren van allerlei fabeltjes, waar geen syllabe van waar is.</p>
<p>- Och kom, daar wordt men niet bijgeloovig van! Als ik ‘de duizend en een’ lees met mijn vriend of de toover-verhalen met u, gaan wij die daarom gelooven alsof ze gebeurd waren? En nog iets, ik mag wel naar den man met de poppetjes gaan - die zulke dolle voorstellingen in de Champs-Elysées geeft. Hij vertoont tegenwoordig niets anders als de miraculeuse levens der heiligen. O, ik heb zoo'n pret gehad; van de week heeft hij de tentaties van den Heiligen Antonius vertoond, en hoe de duivel hem kwam plagen, als hij ging liggen bidden. Het was zulk een smerig oud poppetje, en de ijzerdraden braken telkens; de vlasstaartjes der varkentjes, die in den brand moesten raken, wilden geen vuur vatten - o, het was gloeiend amusant! Wij rolden door elkander van het lachen, en de kerel werd daar zoo nijdig om dat hij ons wegjoeg; maar wij wilden niet gaan. Wij zeiden: wij hebben elk onzen stuiver betaald, en wij eischen eene voorstelling. Toen moest hij wel, want er waren wel honderd jongens, en zoo hij niet gespeeld had, hadden wij de tent kort en klein getrapt. Hij gaf dan nog een nastukje: het lijden van Jezus van Nazareth, en hij vertelde alles precies zoo als ik het de jongens had hooren opzeggen bij den kapelaan. Nu vraag ik u, waarom mag ik wel luisteren naar den poppetjesman in de tent, en niet naar den kapelaan?</p>
<pb n="44"/>
<p>- Ik kan op dat alles niet antwoorden; maar dat weet ik wel, dat ik het leelijk van u vind altijd zoo op Pierre's zak te loopen; gij moest daar te trotsch voor zijn.</p>
<p>- Wel, hij heeft het geld toch om uit te geven; en als ik geld heb zal ik hem op mijne beurt vrijhouden.</p>
<p>- Neen, gij hebt geen eergevoel genoeg; gij zult schande over ons huis brengen; om uwentwil heb ik reeds bij den kruidenier beschaamd moeten staan. Toen ik om koffie kwam, vroeg men mij om geld voor chocolade en amandelen, die gij zonder geld gehaald hadt, en die men u had gegeven op vertrouwen, omdat men weet, dat ik alles betaal wat ik haal. Ik heb het niet aan moeder durven zeggen, maar de laatste francs, die ik nog van oom had, zijn er aan besteed. Pas op dat gij het niet weer doet, want ik zou in eiken winkel moeten zeggen, dat men u niets mag geven.</p>
<p>- Maar dat zult ge toch niet doen, riep Hygie, bloedrood van schaamte en toorn tevens.</p>
<p>- Ja, ik zou het wel doen; denkt gij, dat ik ook voor eene oplichtsler wil aangezien worden.</p>
<p>- Ik heb het gedaan om Pierre te tracteeren als wij uitgaan; ziet gij nu wel dat ik zoo maar niet op zijn zak loop? - Als hij mij vrijhoud dan regaleer ik hem.</p>
<p>- Een mooi onthaal dat gij bij den winkelier steelt.</p>
<p>- Wat zegt gij daar, ben ik een dief? Ik wist immers wel dat het betaald zou worden.</p>
<p>- O, Hygie, waarom hebt gij het dan heimelijk gedaan! Het is erg met u gesteld, wat zal er nog van u worden! Hebt gij geen geweten?</p>
<p>- Ik zal het niet meer doen, preek maar niet langer; en met een kus nam hij afscheid en floot weldra even vroolijk, als had hij volle absolutie ontvangen.</p>
<p>Maar Hygiène bleef bekommerd.</p>
<p>Wat was dat kinderlijk gezichtje geslonken en verbleekt,
<pb n="45"/>
sedert zij de frische lucht, het gezonde voedsel en de geheele landelijke levenswijze moest missen. Zij scheen nu vier jaren ouder geworden. Waarom was de jongste hier de wijste, de zwakste de sterkste? Hygie was groot en sterk, hij had reeds veel geleerd en stond bekend voor zijne schranderheid. Zij daarentegen scheen alleen door het hart te kunnen leeren, en hoe verre was zij door haar gevoel van recht en waarheid hem in het leven vooruit!....</p>
<p>Of het aan dat lage voorhoofd en dat half open mondje lag, of dat het wippend neusje en de droomerige uitdrukking der zachte oogen er schuld aan waren, willen wij niet beoordeelen, maar Hygiène's hoofdje en studie! - dat waren twee dingen, die geheel vreemd aan elkander waren en wel altijd zouden blijven. Doch wat zij van hare moeder had geerfd, dat was haar schat: het was de deugd der toewijding, verbonden met eene eigenschap, die men het best zorgzaamheid zou kunnen noemen; zij voelde zeer vroeg dat zij voor die neergebogen moeder ook iets zijn kon, zoo klein als ze was; zij wijdde zich aan haar toe en deelde hare zorgen; zij kon met het rekenboek niet best terecht, maar zij vergiste zich nooit in eenige berekening uit het hoofd van kosten of uitgaven.</p>
<p>Een ding ontbrak haar echter volgens haar vader, - mathesis en zij zou haar eerste les ontvangen. Zij zat reeds vlijtig bij hare moeder te werken, en ontwierp allerlei kinderlijke plannen om geld te gaan verdienen, het eene al ongerijmder dan het andere. Zij overlegde of zij haar oor-ringetjes niet kon verkoopen, maar zij durfde nog niet. En toch de nood begon te stijgen, en men wist niet wat aan te vangen. Al wat waarde had was reeds verkocht, en moedeloos staarden moeder en dochter rond, elk voorwerp taxeerende met de vraag in het oog, wat het zou kunnen opbrengen als het op de verkooping kwam.</p>
<pb n="46"/>
<p>Ook de dokter is heel vroeg opgestaan; hij had allerlei plannen in het hoofd - licht dat er hem een gelukt!... Hij zou dan nu eens al de personen opzoeken, die hem geld schuldig waren - hij zou ze geducht manen! - en des noods met vervolging dreigen. Hij zou niet met ledige handen terugkomen, dat beloofde hij stellig!..</p>
<p>Maar eerst moest zijne dochter op zijne studeerkamer een uur doorbrengen, dat haar lang heugen zou, bij de pijnlijke operatie om haar geest, die geheel gevormd en geleid was door het concrete, door de werkelijke dingen om haar heen, op te voeren tot het abstracte begrip van zaken, die haar gansch onverschillig waren, en die gedurig door de kousen baars broeders en door de oorringetjes, die ze opofferen wilde, overschaduwd werden...</p>
</div>
<div type="chapter">
<pb n="47"/>
<head rend="h3">V. Onderneming en ontmoetingen.</head>
<p>Vragend werden de oogen van moeder en dochter op den dokter gevestigd, toen hij met eene uitdrukking van voldoening tegen den avond binnentrad.</p>
<p>- Ik ben ditmaal niet te vergeefs uit geweest, Cecile.</p>
<p>- God dank - geld ontvangen?</p>
<p>- Nog niet ontvangen, maar toch toegezegd.</p>
<p>- En patienten gevonden?</p>
<p>- Och wat, patienten, hervatte hij korzelig; vindt men die op de straat? - Ik heb eene allerinteressantste ontmoeting gehad: vooreerst heb ik teruggevonden een geleerd vriend mijner jeugd, dr. Crane. Hij heeft zich geheel aan de phrenologie gewijd, en de leer van Gall en Spurtzheim getoetst en gezuiverd hebbende, heeft hij een nieuw licht over dit belangrijk vak doen opgaan. Hij deed mij de eer mij voor te stellen zijne onderzoekingen te deelen, hoewel hij nog zeer geheim met zijne werkzaamheden is.</p>
<p>Cecile ziet hem medelijdend aan en vraagt: En wat zegt hij van uw hoofd?</p>
<p>De dokter glimlacht.</p>
<pb n="48"/>
<p>- Zeker, dat gij den bult niet hebt om geld te verdienen?</p>
<p>- Barmhartige hemel! ik vrees dat gij den bult der schraapzucht en der gierigheid nog zult gaan krijgen! Is dat altijd over dat armzalige geld tobben! Gij bederft mij daardoor alle levensgenot. Men leeft toch niet enkel door geld! - men moet ook iets doen, daar men een welgevallen aan heeft.</p>
<p>- Ja, als gij intusschen met eene ledige maag en ledige beurs wilt blijven; maar gij zijt niet alleen op de wereld; de kinderen en ik, wij zijn er ook met al onze behoeften en nooddruft.</p>
<p>- Moet men dan maar voor alles onverschillig worden wat geen onmiddellijk nut, geen materieel voordeel afwerpt!.. Ik ben den geheelen morgen met dien geleerde bezig geweest, om de hoofden van een honderdtal weeskinderen te onderzoeken, ten einde te ontdekken waarin, vooral bij de meisjes, haar grootste capaciteit is gelegen - welke organen de meest bevoorrechte zijn - welke de meeste aankweeking behoeven. Het is eene allerbelangrijkste studie in verband met de vragen over de emancipatie en het utiliseeren der vrouwelijke talenten, en vooral met uwe stoffelijke begeerte naar eene kostwinning.</p>
<p>- Ach, Alphonse; wij zitten op geheel andere tijdingen te wachten; - hebt gij gegeten?</p>
<p>- Ja, ja, wees onbezorgd, lieve engel, ik heb wat gebruikt.</p>
<p>- Maar wij hebben nog niets genuttigd!</p>
<p>- Arme schapen! kom, ik ga dadelijk wat voor u bestellen.</p>
<p>- Zal men het u geven? Ik durfde niets bestellen.</p>
<p>- Wel wis en zeker! - Morgen denk ik geld te krijgen; en de dokter trippelde snel weer heen, en toen hij terug-keerde, werd hij gevolgd door een bediende uit de restauratie, die soep en vleesch en groente bracht. Flauw van het
<pb n="49"/>
lange wachten, zetten zich moeder en kinderen aan tafel, niet vragende hoe alles betaald zou worden.</p>
<p>De dokter vervolgde intusschen het verhaal van zijne ontmoetingen:</p>
<p>- Ik heb ook nog een paar voortreffelijke menschen gevonden - een onderwijzer en eene onderwijzeres; juist wat ik noodig had - en ik heb er Hygie en Hygiène op school besteld.</p>
<p>- Alphonse! wij kunnen het onmogelijk betalen, riep Cecile verontwaardigd hare vork neerleggend.</p>
<p>- Dat mag voor het oogenblik waar zijn, mijne lieve, maar gij moet niet zoo kortzichtig en bekrompen oordeelen; vooreerst mocht ik het niet laten, omdat ik er bepaald eene weldaad mede deed aan menschen, die op het punt waren van te wanhopen. Zij wilden hunne inrichting reeds sluiten, maar de komst van twee élèves te gelijk, doet ze moed scheppen, en zij willen nog standhouden en rekenen op onze recommandatie.</p>
<p>- Maar, lieve man, hoe hunt ge zoo dwaas handelen! Moogt gij die arme lieden aanmoedigen om voort te gaan, zonder eenig vooruitzicht om het schoolgeld te kunnen betalen?</p>
<p>- Eenig vooruitzicht? - spreek toch niet zoo kleingeestig. Ben ik niet geneesheer? - zijn er geen kwalen? Licht dat die lieden zelven mij in den loop van een jaar een van beiden uoodig hebben, dan is de eene dienst den andere waard; gij moet de hoop nooit, laten varen. Ook ben ik bij den fabrikant geweest, die de porceleinen potjes maakt voor mijn nieuwen balsem tegen de aangezichtspijn. Hij had er reeds een paar duizend gereed. Ik ben dus begonnen met mijne uitvinding te publiceeren in alle dagbladen. Geloof mij, ik zal goede zaken maken, want die kwaal overweldigt de menschen - iedereen heeft tegenwoordig aangezichtspijn, en mijne zalf doet werkelijk wonderen.</p>
<pb n="50"/>
<p>- Dat geve de goede God! want wonderen zijn er noodig om ons te helpen; ik heb geen hoed om mee op straat te komen, en mijn laatste kleedje heb ik voor Hygiène vermaakt.</p>
<p>- Wees maar getroost, mijn engel, gij zult het liefste hoedje van de wereld hebben; ik zal morgen stalen laten komen voor kleedjes, of gij zoekt u eenige gemaakte robes uit.</p>
<p>- Maar, Alphonse, gij droomt.</p>
<p>- Neen, waarlijk niet; gij weet, ik heb alles voor u over; alleen uwe moedeloosheid zou mij tot vertwijfeling kunnen breugen. Laat mij gelukkig blijven in uwe liefde, of het is met mij gedaan. Ge moet uwe kloosterachtige leefwijze laten waren, menschen zien, weer naar de comedie gaan en er het hoofd bij omhoog houden. Zie mij zoo verwijtend niet aan. Het is mijne schuld toch niet, dat wij zooveel verloren hebben. Geloof mij, wij gaan alles herwinnen - mijne uitvinding zal alles goedmaken - maar men moet zoo iets op groote schaal ondernemen, en dan....</p>
<p>- En menig potje cadeau geven.</p>
<p>- Ja, dat is onvermijdelijk; maar de potjes zien er zoo gracieus uit! - Het is een lust om te zien. - De zalf heeft ook een zeer aangenamen geur, en een lief lijn kleurtje - dat is mij volkomen gelukt.</p>
<p>- Maar hoeveel geld heeft het u al niet gekost? - Wat behoefdet gij nu zooveel duizehde potjes te laten gereed maken, die onze laatste gelden verslonden hebben.</p>
<p>- Och, dat eeuwige tobben! - riep hij ongeduldig stampvoetend. - Om ze ons met 50, ja, met 100 percent terug te bezorgen! - Wie het doel wil, moet de middelen ook willen, dat is logica. Maar gij vrouwen kunt niet redeneeren. Gij let niet op oorzaken en gevolgen - dat is uw ongeluk; maar het is uwe schuld niet. En om op die school terug te komen - de gelegenheid is zoo gunstig, dat ik die niet mocht laten ontsnappen. Mijnheer Valeur heeft eene klasse
<pb n="51"/>
voor jongens, Mevrouw eene voor meisjes; Hygie kan zijne zuster geleiden, dus alles is in orde.</p>
<p>- Ja, een fraaie geleider - ik zal liever de kinderen zelf halen en brengen.</p>
<p>- Zie, dat is nu weer een van die overdrevenheden, waardoor gij u zooveel noodeloozen arbeid op den hals haalt. Verdeeling van den arbeid - dat is het wachtwoord en dat is de kunst. Elk moet doen naar zijne krachten; Hygie kan zijne zuster chaperoneeren, en gij kunt thuis blijven voor uwe bezigheden.</p>
<p>- Nu ja, wij zullen zien, mompelde Cecile, die haar gevoelen daarom toch niet opgaf; maar ik zou die lieden ook wel eens willen leeren kennen en het lokaal gaan opnemen.</p>
<p>- Juist zoo, mijn kind, ik heb mijnheer en mevrouw daarom in de volgende week te dineeren gevraagd in Palais Royal; wij gaan dan eerst te zamen hunne inrichting zien, en verder bespreken wij alles aan tafel. Gij moet eens wat afleiding hebben.</p>
<p>- Maar, Alphonse! ik zeg u zoo op het oogenblik, dat ik geen kleeren heb.</p>
<p>- Morgen zult gij ze hebben.</p>
<p>- Ik trek ze niet aan, als ik ze niet betalen kan.</p>
<p>- Wij zullen ze betalen, zoodra wij geld krijgen, en terwijl wij ze aanhebben, zullen wij er ons crediet mede ophouden en zaken doen.</p>
<p>- Ik begrijp niets van uwe kansrekeningen.</p>
<p>- Wat doet er dat toe, als de som maar goed uitkomt!..</p>
<p>- Ja, als die goed uitkomt!... Maar ik vrees. Er is maar éen zaak, daar ik verwachting van heb onder al uwe pogingen: uw boek - als ge daar niet te onbedacht mede handelt, en gij tracht het bij een soliden uitgever te plaatsen tegen contant geld, dan zou ik een lichtstraal zien, die mijne hoop zou verlevendigen. Ik bid, ik smeek u, Alphonse, geef het
<pb n="52"/>
nu niet uit uwe handen aan den eerste den beste, die er zich van wil meester maken. Wat heeft het u maanden arbeids gekost!....</p>
<p>- Neen, Cecile, wees gerust, ik geloof dat het eene goede zaak zal worden; het handschrift is onder mijne berusting. Ik heb het in ons Comité voorgedragen; ik herzie het werk nu, na de opmerkingen van geleerde vrienden, en dan kan het, wellicht over acht dagen, ter perse gaan. De uitgever schijnt een nobel mensch, hij zal ons billijk behandelen.</p>
<p>Groote rust gaf dit laatste bericht aan de geschokte ziel der zwaar beproefde vrouw. De ondernemingen van haar fan - tastischen echtgenoot kwamen gewoonlijk op vermeerdering van kommer door nieuwe verliezen neder. Hier was iets dat hem niets dan inkt en papier gekost had, en het zou eenig positief voordeel afwerpen. De hoop herleefde. Was er al geen blijvende hulp, er kwam toch verademing voor het oogenblik, en het gestrande scheepje zou weer vlot raken en in de vaart komen. De doffe, ja stugge onverschilligheid, waarmede zij doorgaans de excentrieke plannen des dokters aanhoorde, weck voor een oogenblik, en zij kwam, tegen hare gewoonte, ditmaal nog eens des avonds, toen zij alleen waren, op zijne ontmoetingen terug met de vraag:</p>
<p>- Maar zeg mij toch eens, hoe zijt ge zoo spoedig aan dien onderwijzer gekomen?</p>
<p>- Ja, dat is waar ook, ik moet u eigenlijk nog de allerbelangrijkste ontmoeting van heden mededeelen. Verbeeld u, ik sta even stil op het midden van de Place du Car-roussel, om mijne oogen eens te laten weiden langs die thans zoo heerlijke gevels der Tuileriën, en op het oogenblik dat ik weer wil voortloopen, word ik door eene gestalte tegengehouden, die mij in stilte heeft staan opnemen, en zich in mijne extase verlustigde.</p>
<p>- Kent gij mij niet, dokter Beaujeu? zegt hij, mij ernstig
<pb n="53"/>
in de oogen ziende. Ik neem de hooge, sierlijke gestalte van top tot teen op, sta verbaasd over de imposeerende schoonheid van dat vriendelijk gelaat, en verlegen als een schoolknaap zeg ik: Pardon, mijnheer, pardon! ik zoek vergeefs in mijne herinnering.</p>
<p>- Gij hebt mij dan waarlijk zoo geheel vergeten, Alphonse? Daar was iets weemoedigs en goedig bestraffends in dat timbre van die heerlijke bariton, dat tot in mijne ziel doortrilde.</p>
<p>- Gabriël Réveil, is het mogelijk! riep ik ontroerd uit, hoevele jaren hebben ons gescheiden.</p>
<p>- Jaren scheiden de harten niet, zeide hij, vertrouwelijk als toen wij nog studenten in Engeland waren, mijn arm vattend en zachtjes met mij voortgaand.</p>
<p>- Gij hebt mij van dien interessanten Amerikaanschen vriend uwer jeugd meermalen gesproken.</p>
<p>- Hij was het, Cecile, maar welk een man is dat geworden!</p>
<p>- En wat doet hij hier?</p>
<p>- Ja, dat kan ik niet zoo dadelijk in korte woorden zeggen. Hij schijnt literator. Hij zal zich zeker verdienstelijk maken en vooral nuttig trachten te zijn, want hij is niet van de nietsdoeners. Hij is eene ware locomotief - waar hij voorgespannen is, dat stoomt geweldig door. Gabriël was het die een bezoek ging brengen bij dien onderwijzer, en daar ik hem over onze kinderen sprak, noodigde hij mij uit met hem te gaan en te zien of ik daar wellicht mocht slagen. Ik verlang om dien vriend tot u te brengen. Hij heeft nog denzelfden zonderlingen blik, dien men nooit weer vergeet; en ik voelde mij weer onder die eigen onweerstaanbare, magische aantrekkingskracht, waarmede, hij mijne wilde jeugd zoo wonderbaar beheerscht heeft, om als mijn beschermengel mij te hoeden en te steunen.</p>
<p>- Wie weet waartoe het dan goed is, dat die ver-<pb n="54"/>schijning zich weder op uw gevaarvol pad vertoond heeft, zeide Cecile zacht, meer voor zichzelve.</p>
<p>- Het is altijd een schoon, rein leven geweest, ging de dokter voort. Gij weet zijn vader was een edelman uit het zuiden van Frankrijk; hij ging naar Amerika en huwde daar met eene dame, die tot de secte der kwakers behoorde, hoewel hij katholiek, of laat ik liever zeggen philosoof was. Gabriël was hun eenig kind. Hij zag het levenslicht op eene afgelegen farmerswoning, een blokhuis, dat zijn vader had laten bouwen in eene zeer woeste maar prachtige landstreek, die hij wilde ontginnen. Hij groeide op in den schoot eener grootsche, rijke natuur, aan de hand eener zachte en verstandige moeder. Op zijn vijftiende jaar verloor hij zijn vader, die vermoord werd op reis, omdat men groote schatten bij hem dacht te vinden. De weduwe Réveil besloot hare afzondering nu te verlaten, en begaf zich met haren zoon naar Engeland om zijne opvoeding te laten voltooien. Nimmer heeft hij zich van zijne moeder willen scheiden, en zij heeft hem vergezeld op zijne veelvuldige en gevaarlijke reizen in bijna alle wereldstreken. Daar een groot deel zijner bezittingen in Frankrijk was gelegen en slecht beheerd werd, besloot hij na volbrachte studie zich hier te vestigen, en van hieruit de voornaamste steden van het oude Europa te gaan bezoeken. De toenemende zwakte en ziekelijkheid zijner moeder dwong hem weldra eene vaste woning te kiezen. Zij wenschte dat hij zich in het huwelijk zou begeven, maar hij verklaarde nog geen vrouw ontmoet te hebben, waar hij liever het leven mede zou willen slijten dan met zijne moeder, en zoo bleef hij haar verzorgen, en verpleegde haar met zijne bijna vrouwelijke teederheid en oplettendheid, totdat hij hare oogen sluiten mocht.</p>
<p>Op hunne reizen had zijne moeder in eene weinig bezochte Pie-monteesche vallei eene arme predikantsdochter aangetroffen, die
<pb n="55"/>
zij in haar bijzonderen dienst en tot gezelligheid bij zich had genomen. Dit meisje had zich verwonderlijk ontwikkeld en gevormd in het dagelijksch verkeer met die twee voortreffelijke menschen; zij bleek eene verwante ziel te zijn, en werd allengs eene zusterlijke vriendin voor Gabriël. Toen nu zijne moeder het uiterste naderde, sprak hij:</p>
<p>- Moeder, voor u alleen heb ik willen leven tot aan uw laatsten zucht, omdat gij uw gansche aanzijn ook onverdeeld aan uw zoon hadt geschonken; doch nu ik uwe zachte hand moet loslaten, zoudt gij nu niet de kleine hand van Hulda er zelve in willen leggen, opdat ik niet al te eenzaam achterblijve?</p>
<p>- Gij spreekt mijn laatsten wensch uit, antwoordde de stervende, maar dat verlangen moest van u zelf uilgaan, breng haar hier, opdat ik beiden zegene.</p>
<p>Hulda kwam; de stervende legde hunne handen samen en blies nu met een zaligen glimlach den laatsten adem uit.</p>
<p>Intusschen heeft hij nog vele reizen gedaan, voornamelijk in Amerika, waar hij groote zaken schijnt te drijven; maar van den aard zijner bemoeiingen begrijp ik nog niets. Hij zeide alleen: ‘A1 mijne krachten heb ik aan een grootschen arbeid geschonken.’ Rijk schijnt hij niet meer te zijn, want anders zou hij niet zoo uiterst eenvoudig in eene zeer onaanzienlijke buurt wonen, om, zooals hij zegt, midden onder het volk te leven, waaraan hij zich gewijd heett, naar het mij voorkomt; want hij beweert: dat hij nog eene groote schuld aan deze natie heeft af te doen, aan welke hij verwant is door zijn voorgeslacht. Zijne ontvangst in Frankrijk is echter niet aanmoedigend geweest; hij was nog maar eenige weken hier woonachtig, of hij moest reeds met de activiteit der politie en, wat erger is, met het leven in onze gevangenissen kennis maken. Door tusschenkomst van den Amerikaanschen ambassadeur is hij na eenige maanden weder op vrije voeten gesteld. Hij had een geschrift verspreid, getiteld: <hi rend="spat">de Ware Vrijheid</hi>, dat
<pb n="56"/>
hier verdacht scheen, en hij werd onmiddellijk als een gevaarlijk individu weggeruimd. Zijne papieren zijn reeds tweemaal in beslag genomen door de politie op aanhitsing der Jezuïeten en hij is genoodzaakt om zijn werk bij kleine stukken, nu bij dien dan bij dezen zijner vrienden, af te werken, want daar bij een heftig antipapist schijnt, zitten de geestelijken hem overal in het vaarwater; toch heeft hij zijne ideeën nu in een groot werk uiteengezet, dat hij eerlang hoopt uit te geven. Des avonds houdt hij een cursus voor volwassenen, die zich wenschen te onderrichten; maar die school is ook al beweeglijk; zij heeft geen vast lokaal. Elken avond is zij in eene andere buurt, want niels wordt meer gevreesd in de hoofdstad der beschaving dan grondig volksonderricht.</p>
<p>- Waren wij maar weder in het vreedzaam gebergte, Alphonse, merkte Cecile aan, wat wisten wij in de Vogezen van al zulken dwang? Ik vrees, dat wij nog zware tijden zullen beleven. Als over den braafste en edelste zulk een noodlot kan komen in een beschaafd land, wat zal er dan van de mindere lieden worden?</p>
<p>- De storm treft de hoogste boomen het eerst. Het is of gij Gabriël hebt hooren spreken, antwoordde Beaujeu zijne vrouw verwonderd aanziende, sombere profetieën behooren tot zijne eigenaardigheden; dat heeft hij van zijne moeder geërfd; die kwakers zijn altijd zulke duistere geestdrijvers; daarenboven stamde zij uit de Schotsche Hooglanden af, en in die geslachten heeft men vaak wonderbaarlijke verschijnselen, die erfelijk zijn op de kindskinderen. Zoo bezit hij onder anderen eene zonderlinge gevoeligheid voor het naderen van den dood, een eigenschap, die men ook bij sommige dieren waarneemt, maar die voor den mensch hoogst onaangenaam moet zijn.</p>
<p>- Wat bedoelt gij daarmede?</p>
<pb n="57"/>
<p>- Wel, Gabriël kon soms eensklaps een vroolijk gezelschap verlaten onder eenig voorwendsel dat ons allen ongerijmd scheen, maar dan was hij niet te weerhouden. Eerst na een geruimen tijd vertrouwelijk met hem te hebben omgegaan, verklaarde hij mij dat hij dan iemand van de aanwezigen of binnenkomenden niet anders zien kon dan met de trekken eens overledenen. Dit was hem zoo hinderlijk, dat hij niet altijd in het gezelschap blijven kon. Soms stond hij plotseling voor een huis stil, liet een strakken blik langs stoep en straat gaan, en verbleekte. Dan zag hij uit zulk een huis een doode dragen of een lijkstoet passeeren. Nu miste het ook niet of de persoon, dien hij met doodelijke trekken had gezien, stierf kort daarna, of het huis, dat hij aanwees, was weldra een sterfhuis. Stellig heb ik twintig maal in die drie jaren, dat wij samen waren, dit vreemd geval bij hem waargenomen, en nooit miste dit voorgevoel. Hij zeide, dat het onder de bewoners van schier alle bergachtige landen veel voorkwam, maar sprak er ongaarne over.</p>
<p>- En wat zeide hij nu wel van het vernieuwd Parijs, dat hij geheel herschapen wedervindt?</p>
<p>- O, hij zeide wonderbare dingen daaromtrent. - Parijs komt mij voor gelijk te zijn, zeide hij, aan een huis, dat een tijd lang door den hoozen geest was verlaten, en dat men intusschen met bezemen gekeerd en versierd had. Alle oude gebouwen zijn gerestaureerd alsof zij gisteren pas gebouwd waren; alles schijnt fonkelnieuw; de kerken, de museums, de theaters, de straten, de gevels, de hekken, 't is alles versch geverfd, verlakt en verguld, 't blinkt alom van pracht en heerlijkheid; grootsche pleinen zijn ontstaan waar eens een dompig warnet van donkere stegen dooreenslingerde; breede straten strekken zich in schoone, trotsche lijnen uit, waar zij voorheen zich moeizaam kronkelden langs
<pb n="58"/>
bouwvallige gevaarten; er is licht en lucht gekomen, overal fraaie wandeldreven en weelderige lusthoven en bekoorlijke bloemwaranden. Welhaast zal de booze geest wederkeeren, zijn intocht houden met nog zeventig maal zeventig andere geesten boozer dan hij zelf, en zij zullen feest vieren in dit schoone oord, dat hun een afgrijselijk pandemonium zal zijn.’ Hij raakte geheel in geestvervoering en riep plechtig uit: ‘Wee! een volk dat een Napoleon tot keizer kiest; wee, driemaal wee! het volk dat een Renan tot profeet verheft; hef is rijp voor het verderf; het dartelt op den rand des afgronds, die het gewisselijk verslinden zal; het gericht kan niet vermeer zijn, ja, het komt haastelijk.</p>
<p>Ik schudde ongeloovig het hoofd - trok hem voort en zeide: Bedaar toch, laat niemand u zoo hooren.</p>
<p>- Laat elk het hooren, want uwe oogen zullen het zien! Mijn vriend, ging hij nadrukkelijk voort, aanschouw al deze paleizen, die ons oog begrenzen, hier langs de rivier en die Tuileriën daar voor u, in mijn oog zijn ze op dit oogenblik reeds niet anders dan een akelige zwarte, verwarde puinhoop na een ontzettenden brand.... Hij sidderde, als had hij werkelijk de vlammen daar zien opgaan, en terwijl hij zich ontroerd afwendde, sprak hij bewogen: Laat ons gaan. Hoort gij dan niet hoe alles krakend en donderend neerstort? Er zal geen steen op den anderen blijven....</p>
<p>Hij wandelde doodsbleek naast mij voort en sprak geen woord meer tot wij bij den onderwijzer kwamen. Toen was het of hij uit een droom opwaakte en hij kreeg zijne gewone opgewektheid weder.</p>
</div>
<div type="chapter">
<pb n="59"/>
<head rend="h3">VI. Nieuwe patiënten.</head>
<p>Dr. Beaujeu is bijzonder vroeg in de weer, hij gunt zich geen tijd om te ontbijten. Zekere blijde opgeruimdheid ligt op zijn goedig gelaat en klinkt uit zijne hooge stem, terwijl hij zegepralend met zijne kleine vette handjes op zijn dikken rug voor eene kleine lei, die op de kamerdeur hangt, blijft staan kijken en uitroept: ‘Ja, ja, ik heb het u wel gezegd: er zijn nog oude kennissen genoeg; als zij maar eerst weten, dat wij weer hier wonen, zullen zij zich niet onbetuigd laten; dat zijn nu reeds drie nieuwe patiënten, en patiënten die iets bijzetten, menschen van invloed, menschen van naam.</p>
<p>Hij neemt zijn rok op, borstelt den kraag voorzichtig, bekijkt de knoopen wantrouwend en trekt een leelijk gezicht. Nu inspecteert hij zijne laarzen en maakt nog onheilspellender grimassen; hij wentelt zijn hoed wanhopig onder den borstel om en om, en schudt met weerzin het hoofd.</p>
<p>Cecile bestudeert intusschen angstvallig zijne handschoenen; zij trekt ze eens aan om te zien of ze overal heel zijn en zucht mede, want wat versleten is, kan ze met de naald niet vernieuwen. De dokter slaat ze met een minachtenden blik gade, en trekt er een scheeven mond tegen.</p>
<pb n="60"/>
<p>- Ik mocht wel even een paar nieuwe koopen? - zegt hij zacht, met iets vragends in de stem.</p>
<p>- Alweer koopen, herneemt Cecile ontevreden, alweer geld uitgeven als men nauwelijks genoeg te eten heeft.... Ik heb geen denkbeeld van uwe zorgeloosheid.</p>
<p>- Ik herken u niet, vrouwlief, voorheen zoudt gij de eer boven alles vastgehouden en niet gedoogd hebben, dat ik zulke dingen aan de vingers deed.</p>
<p>- O ja, maar toen wist ik nog niet wat het zegt des middags niets te eten te hebben - en door schuldeischers vervolgd te worden. Sedert begrijp ik, dat men in de eerste plaats moet zorgen in het leven en bij krachten te blijven.</p>
<p>- Dat is ontegenzeggelijk waar, bernam de dokter verootmoedigd, maar onze vooruitzichten worden beter. Neen, glimlach niet zoo ongeloovig. Het zal gaan.</p>
<p>- Hygie, gij moest even naar eene fiacre uitzien.</p>
<p>- Wat, riep Cecile opspringend, wilt gij gaan rijden!</p>
<p>- Maar ik kan toch niet te voet naar de douairière de Toulouse komen.</p>
<p>- En gij zult waarlijk onze laatste penningen voor een ijdel vertoon van welvaart offeren?</p>
<p>De dokter week verschrikt ter zijde en begon van voren af aan zijn haar te kappen, terwijl hij mompelde:</p>
<p>- Arme Cecile, alle moed schijnt u te begeven en alle eerzucht tevens!.... Het ongeluk heeft u geheel vernietigd. Is dan alle fierheid uit uwe bedrukte ziel geweken? Dat zal nog de ergste van al mijne beproevingen worden....</p>
<p>- Voor mevrouw de Toulouse behoeft gij geen schijnvertooning te maken; zij weet beter dan iemand, hoe wij alles verloren hebben; zij heeft ons doen en laten jaren achtereen gadegeslagen, als onze naaste geburin, en al leefden wij toen niet juist op denzelfden voet als zij op het kasteel Vogemont, wij bezaten ook een fraai landgoed, goede paarden,
<pb n="61"/>
en een heerlijk huis. Zij weet wat ons ongeluk is geweest, en dat wij om onzen eerlijken naam te handhaven, alles hebben opgeofferd; zij zal u achten ook in uw ouden rok....</p>
<p>- Zij misschien, maar niet hare bedienden en hare huisgenooten. Mijn hart is beklemd, ja, ik schaam mij dood, dat ik mij niet beter kan presenteeren. Waarachtig, ik moest nog een geheel nieuw pak laten komen.</p>
<p>- Gij komt op haar verzoek, geloof mij; zij heeft u noodig en zal naar den arts, niet naar uw kleed vragen. Zij heeft altijd groot vertrouwen in uwe bekwaamheid gesteld; zeker is zij of een der kinderen ziek.</p>
<p>De rok was nu ook nagezien, met weerzin werd die aangetogen, maar de dokter sprak niet meer tegen. Hij had zijne plannen, en op de straat gekomen was zijn eerste zoekende blik naar een winkel gericht; hij stapt er binnen en koopt zich een paar fijne glacé handschoenen. Ongelukkig moest zijn oog nu ook juist op een nieuw model van hoed vallen, zeer wijd verschillend van den zijne, die al twee modes gepasseerd was. Zonder bedenken gaat hij het magazijn binnen, geeft zijn ouden hoed af om dien te laten opknappen, legt er zijn adreskaart in, en gaat met een nieuw, blinkend hoofddeksel triomfantelijk weer heen. Zijn tred was nu luchtiger; hij hiet het hoofd met meer zelfbewustheid op, en toch was er iets wat het soms moedeloos deed neerbukken.</p>
<p>Hoe nader hij aan de woning zijner aanzienlijke patiënt kwam, zoo veel te meer ergerde hij zich over zijn schoeisel, en zijne kwellingen werden niet weinig verzwaard door de omstandigheid, dat de straten met eene dikke laag vet slijk bedekt waren. Hoe behoedzaam hij zijne schreden ook mocht berekenen, telkens vloog eene wilde bende spatten op hem aan, en elke modderkogel op zijne broekspijpen en laarzen scheen eene smet op zijne eer te zijn. Maar kon
<pb n="62"/>
hij dan, een boer gelijk, met een grauwen slijkrand om zijn pantalon in het salon van mevrouw de douairière de Toulouse verschijnen? - Onmogelijk... Hij kan het niet langer verdragen. Hij staat stil, hij wenkt eene fiacre aan, en behoelde maar even om te zien of een gedienstige schoenpoetser is ook daar om zijne laarzen en pijpen in een oogwenk te reinigen. Zoo gezuiverd stapt hij fier in de huurkoets. Nu is hij voldaan, en al heeft hij zijne laatste francs in den zak, zijne eer is gehandhaafd. Hij voelt het, die tocht zal hem heil aanbrengen. Mevrouw de Toulouse is eene vrouw van de wereld, die opgang maakt in haar kring; heimelijk hoopt hij dat er een ernstig geval zal zijn, - eene genezing die éclat maakt, waar hij eer aan kan behalen. Hij peinst over hare constitutie: wat was die vrouw altijd een toonbeeld van gezondheid, voor welke kwaal is zij vatbaar? Zij heeft verscheidene jaren op het land gewoond, en kwam eerst kortelings een prachtig hotel in den faubourg St. Germain betrekken. Zij geeft soirées en partijen. Haar huis komt in de mode - en wie dat huis bezoekt insgelijks. Nu heeft hij den voet in den stijgbeugel; geneest hij haar, dan neemt zijn ongeluk een einde.</p>
<p>Vol hoop betreedt hij dus den drempel van het hotel der douairière. De huisknecht, een bejaard bediende van het kasteel, herkent den dokter terstond, en brengt hem door eene reeks van kamers heen, allen even elegant als rijk gemeubeld. Hier is de kamer zijner meesteres. Hij klopt aan. Mevrouw de Toulouse gaat den dokter bevallig te gemoet. O, zij is voor hem in niets veranderd, - welk eene blijdschap haar ouden vriend weder te zien. Zij steekt hem hare kleine ronde handjes toe, en de dokter drukt een kus op hare witte vingertoppen. Het was een geweldige stortvloed van wederzijdsche betuigingen van geluk en verrukking, alsof twee zalige geesten elkander, na lang gemis, eindelijk wedervonden om nu nimmer meer te scheiden, en toch was er
<pb n="63"/>
bij al dien flux-de-bouche geen syllabe, die uit het hart kwam.</p>
<p>- En wie denkt gij nu wel, dokter, dat de patiënt is, zeide zij met een coquet hoofdknikken.</p>
<p>- Uwe frischheid en uw bloei blijven onverwelkelijk.</p>
<p>- Uwe vleierij blijft even onveranderlijk.</p>
<p>- Gij kunt de patiënt niet zijn, uwe oogen stralen van levenskracht en gezondheid.</p>
<p>- En als ik nu toch de patiënt was, zeide zij lachend.</p>
<p>- Onmogelijk!</p>
<p>- En dat zegt mij een dokter! Weet gij dan niet hoeveel eene arme vrouw verborgen lijden kan? Dit gezegde vond zij zoo geestig, dat ze in een schaterenden lach uitbarstte. Ik - ik zelf ben de patiënt en niemand anders. Ha, ha, ha! 't is bespottelijk, niet waar? En toch is het zoo, dokter, ik ben de wanhoop van mijne modiste. Zij moet al het goed, dat zij vóor vier weken voor mij maakte, en dat toen paste, ja, ziet ge, om te schilderen, vermaken. Madame Vaillant is eene artiste van den eersten rang, die voor alle gebreken der taille raad zou weten; maar haar genie staat voor mijne kwaal radeloos. Ja! radeloos, dokter; er moet hulp geschaft worden, ik word te dik. Dat is eene kwaal, niet waar?</p>
<p>- Dat is inderdaad eene kwaal - dat wijst op eenige inwendige stoornis, zeide de dokter, haar scherts tot ernst makende - gij zult dat ook wel gevoelen.</p>
<p>- Ja, nu gij het zegt -ik krijg wat benauwdheden. Ha, ha, ha! laat ik er niet mee spotten, het is een echt ongemak. Aan een arts mag men alles toevertrouwen; ik ben, fluisterde zij, sedert ik hier kwam, dertig pond zwaarder geworden. Is dat niet noodlottig?</p>
<p>De dokter zette een zeer bedenkelijk gezicht, en knikte langzaam onder het luisteren.</p>
<p>- Dat mag zoo niet voortgaan, daar moet onverwijld iets aan gedaan worden.</p>
<pb n="64"/>
<p>Waar zou dat met mij heen! in mijne omstandigheden vooral. Bedenk toch, ik zie menschen; ik ben om mijne kinderen in de wereld te brengen naar Parijs gekomen; ik wil de eer van mijn huis ophouden. Men moet groot toilet maken. Ik ben altijd bewonderd geweest om mijne taille en mijne vlugheid, toen ik als eene kluizenares op het land leefde, en nu ik na zooveel jaren weder in onze cirkels kom, ga ik een vormloozen klomp worden, dat kan toch niet!...</p>
<p>- Neen, neen, mevrouw! wees onbekommerd, wij zullen daarvoor zorgen, hoewel het een zeer moeilijk geval is. Het is hypertrophie.</p>
<p>- Wat zegt gij daar, dokter! riep zij levendig verschrikt, is het zulk eene gevaarlijke ziekte.</p>
<p>- Ja, mevrouw, en wel in hevigen graad. Dertig pond in zoo korten tijd - laat dat nu eens een jaar op dien maatstaf voortgaan en - het gaat steeds sneller...</p>
<p>- Maar, hemel! het is toch niet ongeneeslijk, hernam mevrouw met de angst op het gelaat.</p>
<p>- O neen, dat wel niet, maar gij zult eene fameuse kuur door te staan hebben - en met ernst en volharding moeten medewerken.</p>
<p>- En dat zegt gij aan mij! - Ha, ha, ha - ik wil mij aan elke kuur onderwerpen, maar laat er mij niet ernstig of droefgeestig bij behoeven te zijn.</p>
<p>- Integendeel, mevrouw, gij moet uwe bekoorlijke vroolijkheid behouden om te kunnen genezen - ik zeg <hi rend="spat">genezen</hi>, want het verschijnsel is bepaald eene <hi rend="spat">ziekte</hi>.</p>
<p>- Goede hemel, dat had ik niet gedacht; ik heb nooit van die ziekte gehoord! Maar gij zeidet nog zoo iets van volharding? - Hoe meent gij dat? - Gij weet ik ben zeer ongeduldig; is er dat kwaad voor?</p>
<p>- Ja, dat zou noodlottig voor u kunnen worden, want
<pb n="65"/>
indien uwe kwaal niet toenemen zal, zult gij nog meer door hygiène dan door medicijnen moeten behouden worden.</p>
<p>- Mijn lieve dokter, dat duurt toch niet lang? - En pijn wil ik niet lijden....</p>
<p>- Pijnlijk is mijne methode niet, maar het duurt lang.</p>
<p>- Ach God, waar kan eene arme vrouw toe vervallen! Wat moet mij nu overkomen?</p>
<p>- Vrees niet, wees kalm, vertrouw op mij.</p>
<p>- Voel hoe ik beef, en ik ben al zoo zenuwachtig, enkel van de idéé bewusteloos eene kuur te moeten ondergaan.</p>
<p>- O, gij hebt mij verkeerd verstaan, gij denkt aan chloroformiseeren, ik bedoel alleen gezondheidsregelen, onthouding. Ik zal u uwen leefregel voorschrijven, wat gij eten en niet eten moet.</p>
<p>- Maar dat is verschrikkelijk, welk eene tirannie!....</p>
<p>- Gij moet vijfmaal daags vleesch eten, zeer sterken bouillon drinken....</p>
<p>- O, genadige hemel! ik lijd dus aan verval van krachten! Daar is mijne grootmoeder ook aan gestorven....</p>
<p>- Maar op welk een leeftijd?</p>
<p>- Op haar zes en tachtigste jaar...</p>
<p>- Nu ja, mevrouw, maar gij zijt jong en nog in den bloei des levens.</p>
<p>- Gij ziet mij stellig voor jonger aan dan ik ben, is het niet, dokter?</p>
<p>- De jaren hebben geschroomd hun merk aan uwe schoonheid te geven. Wie zou hier wagen te gissen; maar mag ik uw pols voelen? - O! wat is dat bloed jeugdig! Gij moet u kalm houden, en de volgende voorschriften als eene onschendbare wet van Perzen en Meden aannemen: 1<hi rend="sup">o</hi>. Gij moet vaarwel zeggen: alle vette en zoete spijzen - alle gebak nalaten, van de pastijen af tot het versche brood toe....</p>
<p>- Waar moet ik dan van leven? riep zij droevig uit.</p>
<pb n="66"/>
<p>- Gij ontbijt met drie à vier ons kond rundvleesch of lamsvleesch, met een kop thee zonder suiker en zonder melk, of lichten wijn of zwaren bouillon met een beschuitje, of een ons geroost brood. Gij dineert met een 5 à 6 ons vleesch of visch en eenige groente, nimmer gebakken aardappelen; vruchten van iedere soort kunt ge eten, ook zachte eieren, - maar geen pastei, geen zalm, geen paling... geen...</p>
<p>- Houd op, wreede dokter, welk een diëet voor Trappisten; dat is ongerijmd als men menschen ziet. Als we de wereld frequenteeren, kan men zich niet voeden als een ter dood veroordeelde. Matig uw eisch; dit is meer dan eene cellulaire gevangenschap. Ik houd van eene goede tafel, van fijne spijzen; mijn kok is beroemd. - En pruttelend als een stout kind, besluit zij: Ik kan mijne pâté de foies gras, mijne kaviaar, mijne truffels en oesterpasteien niet verloochenen.</p>
<p>- Mevrouw, sprak de dokter plechtig, bedenk het gevaar waarin gij verkeert; het vet-systeem krijgt geheel de overhand,</p>
<p>- Welnu, hernam mevrouw vast besloten, noem de dingen dan bij den rechten naam, als ik zóo blijf voortleven, of als gij mij niet waart komen tiranniseeren, wat dan?....</p>
<p>- In plaats van dan af te nemen, neemt gij, op zijn minst genomen met gelijke evenredigheid, in zwaarte toe; dertig pond in drie maanden, dat is honderd twintig per jaar. Gij zult dan over een jaar op twee honderd tachtig pond gekomen zijn, en over twee jaren meer dan vierhonderd....</p>
<p>- Barmhartige hemel, houd op!</p>
<p>Maar de onbarmhartige dokter ging voort: En bereken dan de gevolgen daarvan: weg alle gratie van beweging - weg alle charme van lijnen en vormen - weg...</p>
<p>Mevrouw de Toulouse kruiste de handen over de borst, alsof zij de sententie des doods hoorde.</p>
<p>- O, afgrijselijk! een menschelijke hippopotamus te kunnen worden! - Waar kan de sterveling niet toe gedoemd
<pb n="67"/>
zijn hier beneden. En zij barstte in tranen - in ware tranen uit.</p>
<p>- Kalmte, mevrouw, kalmte - ik bid u.</p>
<p>- Dokter, red mij... smeekte zij, beide handen naar hem uitstrekkend.</p>
<p>- Ik zal u redden! verzekerde de dokter de kleine handjes geruststellend schuddend.</p>
<p>Zij schept op deze plechtige verzekering adem.</p>
<p>- Dokter, stamelt zij snikkend, ik wil mij niet door mijn gevoel laten wegslepen.</p>
<p>- Bravo, mevrouw, dat is een goed begin.</p>
<p>- Ik wil redeneeren.</p>
<p>- Uitstekend!</p>
<p>- Ik wensch mijn toestand te kennen - volkomen te overzien.</p>
<p>- Mevrouw, ik breng hulde aan uw kloek verstand en uwe heldhaftige vastberadenheid.</p>
<p>- Verberg mij dan niets, zeide zij, statig de hand uitstrekkend, en vroeg op zachter toon: kan ik er aan sterven?</p>
<p>- Mevrouw!...</p>
<p>- Spreek, spreek het uit...</p>
<p>- Zult gij het kunnen dragen?</p>
<p>- Ik moet het weten - is het einde.... de... de...</p>
<p>- Ja, mevrouw; dat is te zeggen - als gij mijn raad niet stipt opvolgt, zou beroerte.... of stikken...</p>
<p>- Zwijg, dokter, ik zal alles, alles doen - het onmogelijke - ik wil leven voor mijne kinderen.... zij snikte luid.</p>
<p>- Ik herken u, mevrouw, gij zult overwinnen.</p>
<p>De dokter haalt zijn schrijfkoker uit en begint een recept. Mevrouw de Toulouse volgt elke lijn van het geheimzinnig schrift, dat haar redden moet van de gevolgen der onmatigheid.</p>
<p>- Vergeef mij, dokter, roept zy plotseling, ik krijg toch geen recept? Gij schrijft op wat ik niet mag eten, niet waar? Want ik kan niet innemen. Ik heb het nooit kunnen
<pb n="68"/>
doen, zooals andere menschen; want zij had de pretentie een geheel vreemd organisme te bezitten.</p>
<p>- Gij hebt het ook nog niet noodig gehad, doch nu is het onvermijdelijk.</p>
<p>- Ik dacht, dat gij met mij een anderen weg kondt inslaan. Pillen kan ik niet doorkrijgen, mijn keel is véel te nauw - poeders blijven aan mijn verhemelte kleven - druppeltjes geven mij oprispingen, die verraden dat ik medicineer.</p>
<p>- Ik zal u iets geven dat geen enkel van die inconveniënten heeft.</p>
<p>- Ja maar, dokter, innemen doe ik niet; genees mij zoo als gij wilt, maar niet op die ouderwetsche manier, dat is goed voor de boeren. Ben ik daarvoor nu te Parijs ziek geworden, om te moeten slikken alsof ik op het land was? Kan ik niet homoeopatisch behandeld worden? - Wilt gij dat niet eens probeeren?</p>
<p>- Ik ken uwe kwaal volkomen, zegt de dokter met gezag, er behoeft niets in den blinde beproefd te worden; ik ken de uitwerking van elk middel op uw gestel; maar gij moet medewerken, door onthouding en dagelijks een uur wandelen en een uur te paard rijden, zooals gij het gewoon waart, maar gij moogt niet meer dan vijf uur slapen.</p>
<p>- Ook dat nog! zuchtte de ongelukkige - en dan nog innemen! - Welk eene martelares ga ik worden!</p>
<p>- Schep moed, indien gij mijn voorschrift nauwgezet opvolgt, kunt ge in éen half jaar 40 à 50 pond lichter zijn.</p>
<p>- Pardon, dokter, ik wenschte alleen een 20 à 25 pond af te nemen - maar dan zoo snel mogelijk.</p>
<p>- Dat is te gevaarlijk, mevrouw, wij mogen maar een pond 8 à 10 per maand verliezen; wij moeten langzaam gaan. Bedenk toch de huid heeft zich uitgezet, en zou zich bij te snelle inkrimping - rimpelen.</p>
<p>- Ach ja, ook dit gevaar loop ik nog! Was het dan niet veiliger, zou ik haast zeggen, maar zoo te blijven als ik nu
<pb n="69"/>
ben. Zorg alleen dat gij mij juist op deze hoogte houdt, en geen lood zwaarder. Ik ben toch nog niet plomp of walglijk? en zij staat op en ondervraagt lachend den spiegel.</p>
<p>- Gij zelf moet daarvoor zorg dragen. Gij hebt het met mijn leefregel in uwe eigene macht.</p>
<p>- Ach, lieve dokter, neem die zorg op u; gij zult mij onnoemlijk aan u verplichten; ik wil het niet in mijne macht hebben. Ik verlaat mij alleen en geheel op uwe kunst.</p>
<p>- Ik zou voortdurend bij u moeten zijn.</p>
<p>- Kom tweemaal daags - waak over mij - maar laat ik mij niet behoeven te bekommeren. Voor het geregeld innemen zal mijne kamenier zorgen.</p>
<p>- En wie zal over de onthouding waken?</p>
<p>- Och, dokter, gij maakt mij wanhopig! - enhare kleine mollige handjes wringend sprong zij eensklaps op - zij kreeg een idée.</p>
<p>- Maar, beste dokter, gij weet hoe ik u acht en vereer, zoudt gij tegen een consult hebben?...</p>
<p>- Wat bedoelt gij daarmede? vroeg Beaujeu blijkbaar gepiqueerd.</p>
<p>- Dokter, gij zijt eenige jaren op het land geweest; in Parijs gaat alles vooruit. Zou hier, waar intusschen zooveel is uitgevonden, ook niet een nieuw middel tegen mijne kwaal zijn ontdekt, dat mij redt, zonder dat ik als een boeteling behoef te vasten? - want waarlijk de heilige Franciscus kon het zich niet zuurder hebben laten vallen, als gij het mij wilt opleggen. Denk eens over professor Trousseau, dat is een licht der eeuw. Gij weet, hij werd bij mijne schoonmoeder gehaald te Versailles, dat kostte 1000 frcs.! Zulk een knappe kop is dat! - 20 frcs. voor elkegewone visite! - zulk eene capaciteit moet dat zijn.</p>
<p>- Geen honderd duizend francs en geen professoren ter wereld kunnen u excuseeren van mijn leefregel, zeide de dokter gestreng, en vast besloten de douairière à 10 francs te noteeren voor elke visite.</p>
<p>Hij nam de houding aan van te willen heengaan, terwijl
<pb n="70"/>
hij mompelde: er blijft niets over dan te gehoorzamen aan den leefregel of binnen weinige weken te hijgen als een smidsblaasbalg bij elken voetstap, en een monstrueus lichaam vol uitpuilende vetknobbels rond te torschen. Geen sierlijke taille meer, geen elegante démarche meer, uwe vriendelijke oogen wegduikende in een diepen wal van vet; uw ranke hals ingezonken tusschen de hooge vetkussens uwer schouders. Uw hoofd niet meer op, maar als in uw lichaam geschroefd - een lichaam dat allengs opzwelt tot 500 pond... enfin, mevrouw, als de dinde truffée en de pâté de foies gras gediend worden, dan sta het beeld van een walgelijken olifant of het lillende nijlpaard voor uw oog, en gij trekt de uitgestrekte hand bevend terug, en - drinkt water en eet biefstuk met geroost brood.</p>
<p>- Dokter! dokter! gij zijt onmenschelijk! Heb deernis met mij, smeekte de lijderes wanhopend.</p>
<p>- De hippopotamus! mevrouw, riep de dokter met holle stem, de hippopotamus! en op 't laatst dichtgroeien - geheel dicht - stikken en verhongeren in uw eigen vet....</p>
<p>- O, dokter, dokter, kom als mijn reddende engel driemaal daags. Spreek mij moed in; ik zal trachten in te nemen; zout, zuur, bitter, wrang, alles; ik zal bedenken: het zijn wapens tegen den dood!....</p>
<p>- Vergeet dat niet! - sprak de dokter ernstig dreigend.</p>
<p>- Ik ben ook maar eene zwakke vrouw, snikte de patient, kom iederen middag bij mij dineeren om over mijne maag wacht te houden.</p>
<p>- Wees gerust, mevrouw, met zulke gezindheden kan ik u redden. Morgen kom ik u weder zien en zal met u dineeren.</p>
<p>Mevrouw de Toulouse drukte den dokter met geestdrift en erkentelijkheid de hand, en bleef snikkende achter, terwijl de dokter glimlachend in zijne fiacre stapte en bij zich zelven zeide:</p>
<p>- Morgen kom ik in een fonkelnieuw pak; zij moet mij niet weer over haar professor habbelen.</p>
</div>
<div type="chapter">
<pb n="71"/>
<head rend="h3">VII. Nog een oude kennis.</head>
<p>In gelukkige droomen over de nieuwe vlucht van zijne praktijk verdiept, merkte de dokter niet hoe snel hij zijne woning naderde. Plotseling herkent hij zijne buurt. Cecile behoefde het niet te weten dat hij gereden heeft; hij doet den koetsier ophouden en stapt uit. Niet zonder verlegenheid over zijne uitspatting slaat hij een blik naar den hoedenwinkel en dan weer op zijne handschoenen, die hij in zijn zak steekt. Maar de hoed kan hij niet verloochenen, en hij denkt er over hem subiet in eene kast te verbergen. Cecile mag zich niet te zeer ergeren, al hoopt hij haar te bemoedigen met de goede tijding van het langdurig lijden van de rijke douairière. Maar Cecile was gelukkig niet alleen; zij had bezoek en is in een levendig onderhoud met eene dame van ongeveer vijftig jaren, eene groote, sterke vrouw van een donker uitzicht, maar met de zachtste oogen en den vriendelijksten mond, die maar ooit een echt vrouwelijk, een waar moederlijk hart hebben aangekondigd. Het was de weduwe Bressant, die vóor vele jaren eene vriendin van den huize was geweest, toen de beide families nog in de nabijheid der kleine stad Münster in de Vogezen woonden.</p>
<pb n="72"/>
<p>Met ongeveinsde vreugde werd zij door den dokter begroet, en bij haar was het ook oprecht gemeend, als zij verklaarde: al hebben wij elkander in vele jaren niet weergezien, ik wist wel dat onze vriendschap onveranderlijk zou blijven. Wat rees daar eene reeks van herinneringen bij mij op, bij het vernemen van uwe terugkomst te Parijs! Waar is die tijd, toen gij met mijn zaligen echtgenoot als roode republikeinen zat te philosopheeren, en gij zijn schedel onderzocht, om aan te toonen, dat de bosse der vaderlandsliefde veel te onontwikkeld was gebleven.</p>
<p>- O ja, ik herinner mij dat alles, en hoe ondeugend gij altijd gespot hebt met onze wildemans-politiek.</p>
<p>- Wat waart gij toen toch een dolle jager op al de hersenschimmen van het socialisme. En hoe is het er nu mede, dokter, hebt gij al uwe maatschappelijke pleisters reeds kunnen toepassen? Wonden zijn er genoeg.</p>
<p>De dokter glimlachte en haalde de schouders op.</p>
<p>- Och, beste Anna, antwoordde mevrouw Beaujeu, hij is nog niet veel veranderd. Hij heeft de ‘bosse des sociétés’, en daar wellen nog altijd nieuwe maatschappijen uit op.</p>
<p>- Die veel kosten en weinig opleveren! Ha, ha, als van ouds....</p>
<p>- Neen, neen, viel de dokter in, ik ben niet te vergeefs zoo grijs als eene duif geworden, en wijzer ook en voorzichtiger, dat verzeker ik u.</p>
<p>- Neen, Anna, 't is nog dezelfde philantropische lichtmis, die ons het middagmaal voor den neus zou wegnemen om er den eersten landlooper den beste op te onthalen.</p>
<p>- Als mijn beschermengel er niet oppaste, natuurlijk.</p>
<p>- Ja, gij geeft wat om uw beschermengel; dat leeft maar zorgeloos voort en stapelt hersenschimmen op een, en droomt van gouden bergen.</p>
<p>- Ja, ja, wij kennen dat; als in de dagen, toen wij in
<pb n="73"/>
de liefelijke, gezellige valleien de weefstoelen en spinnewielen onzer wevers wilden hervormen.</p>
<p>- En toen Beaujeu de woningen der bergwerkers wilde laten reinigen en ventileeren! voltooide Cecile.</p>
<p>- Helaas! die kolonie van geïdealiseerde arbeiders van de ijzersmelterij en zinkpletterij heeft ons wat gekost, en alles is op verwarring en ontevredenheid en ondank uitgeloopen. Zij werden niet rijker en wij armer.</p>
<p>Het gesprek werd afgebroken door de komst van een heer, Lamarche genaamd, een bejaard mager mannetje; op zijn groot, vol, bleek gelaat stond zulk eene welwillendheid te lezen dat hij aan een Vincentius da Paula deed denken. Hij was keurig net gekleed, sprak net en behandelde alles net en fijn beschaafd, en werd aan mevrouw Beaujeu voorgesteld als fondateur van de nieuwe Société de l'éducation naturelle.</p>
<p>- Waarvan de dokter secretaris zal zijn, antwoordde de heer Lamarche. Mevrouw Beaujeu gaf een veelbeteekenend oogwenkje aan hare vriendin, dat zij met een vriendelijk knikje van verstandhouding beantwoordde.</p>
<p>De vriendelijke oude heer verzocht verschooning, dat hij ‘de zeker zeer interessante conversatie met de dames’ afbrak, en betuigde alleen een paar woorden met den dokter over de Société te willen wisselen.</p>
<p>- Willen wij in mijne kamer gaan? zeide de dokter.</p>
<p>- Stellen de dames belang in het onderwerp vroeg Lamarche, zijn zij er eenigszins van op de hoogte? Dan nimmer scheiding; integendeel, dan vraag ik, die, als ongehuwd man, zoo weinig in de gelegenheid ben om het oordeel van dames in te winnen, vereert ons met uwe tegenwoordigheid, met uwe aandacht, met uw raad en uw licht.</p>
<p>- Al te veel eer, wij zullen belangstellend luisteren, antwoordde Cecile.</p>
<p>- Gij moet meer doen, gij moet met ons discussiëeren.</p>
<pb n="74"/>
<p>- Reeds het woord éducation naturelle boezemt mij belangstelling in, sprak Anna, want al is de opvoeding mijner kinderen zoo goed als voltooid, wellicht geeft dit onderhoud mij ideeën, die ik nog als grootmoeder kan toepassen.</p>
<p>- Op het pasgeboren kind heeft de sociëteit juist het oog, sprak de oude vrijer; geen sociale hervorming die niet rust op de opvoeding, en de opvoeding vangt aan met het ontkiemen van de maatschappelijke plant. De plant is goed; zij moet volgens de haar ingeschapen wet zich vrij en onbelemmerd kunnen ontplooien; alleen de belemmering misvormt haar.</p>
<p>- Pardon, mijnheer, ik ben een weinig tuinierster, menig plantje heb ik gekweekt, dat ondanks alle vrijheid toch niet gedijen wilde. De plant in 't algemeen - de idée - de abstracte plant van uw ideaal - is volmaakt; maar de planten in natura - de reëele - ontaarden en misgroeien vaak.</p>
<p>- Altijd alleen door belemmerende invloeden van buiten. Ziedaar juist wat ik proefondervindelijk wil bewijzen en daartoe heb ik eene sociëteit opgericht, die ik u bid met uw lidmaatschap te begunstigen, eene sociëteit die voldingend zal bewijzen, dat de mensch van nature goed is - volstrekt goed.</p>
<p>- Ja, ja, uw abstracte mensch is ongetwijfeld zoo kwaad niet, antwoordde Anna en van het tegenwoordige gezelschap willen wij het goede mede aannemen, maar anders - och, lieve tijd! De menschen - spreek er mij niet van! Zij deugen geen zier, mijnheer. Er is op niemand te steunen of te bouwen. Karakter en plichtbesef schijnt niet meer tot de algemeene attributen te behooren. De mensch, mijnheer, is een zelfzuchtig dier - een ellendig, armzalig, eigenlievend en hoovaardig ding - dat is mijne smartvolle ervaring.</p>
<p>- Alles ten gevolge van verkeerde opvoeding; voed hem op volgens den eisch zijns wezens, doe recht aan al de vragen zijner natuur, en hij zal een heerlijk wezen worden, ik ben
<pb n="75"/>
er zeker van; zoo zeker, dat ik al wat ik in de wereld bezit ga zetten tot deze bewijsvoering door het openen van eene Christelijke crèche. Gij ziet mij verbaasd aan, gij denkt: die oude vrijer, wat weet die van kleine kinderen! Waar bemoeit hij zich mede - en toch mevrouw, reken ik op uwe ondersteuning.</p>
<p>- Eene crèche tot uitgangspunt der sociale hervorming!... vergeef mij - dat heeft iets dat onwillekeurig op de lachspieren werkt - vergeef mij; - en zij liet haar welluidenden lach onbedwongen klinken.</p>
<p>- Lach vrij, lach luidkeels, maar werk mede.</p>
<p>- Ik heb menige crèche gezien, mijne heeren, en ze altijd erbarmelijke mislukkingen der philantropie gevonden. De vrouwen, die er gebruik van maken, behooren tot die klassen, bij welke het instinct der moederlijke liefde doorgaans zeer flauw spreekt; de vrouwen, die in de crèche werken, zijn vaak geen haar beter. Denkt het eens in; de eigen moeder heeft reeds te weinig zorg, wat is van die huurlingen te wachten? Ook heb ik er zeer schandelijke nalatigheid en kindermishandelingen gezien. De crèche kan alleen verbeteren, als liefderijke beschaafde vrouwen elkander willen aflossen in een wakker en aanhoudend toezicht, zoo ze al zelven den dienst niet kunnen verrichten.</p>
<p>- Gij spreekt mijne gedachte uit, zeide mevrouw Beaujeu, 't komt mij voor dat de heeren voor hunne model-crèche engelen uit den hemel zullen moeten laten ontbieden; want neemt gij bejaarde vrouwen, die zijn van hare traditiën en vooroordeelen niet af te brengen, en neemt gij jonge meisjes, dan levert gij de hulpelooze wichtjes aan lichtzinnigheid en zorgeloosheid over.</p>
<p>- Bezwaren zijn er, stemde de dokter toe, maar zouden er geen jonge dames voor zijn op te leiden, bij voorbeeld onderwijzeressen.</p>
<p>- O hemel, die leeren wel veel uit de boeken, maar
<pb n="76"/>
weten niets van kinderen. Zij zijn hier zoo bitter onhandig, riep mevrouw Bressant, ze zouden de schaapjes het onderste boven in den kinderstoel zetten, en dan ook, zijn onderwijzeressen te ver verheven boven de eerste levensjaren, foei!</p>
<p>- Ziet ge wel, dokter, hervatte Lamarche, de vrouwen nemen de zaken toch altijd van eene andere zijde als wij. Hebben wij, mannen, op onze vergaderingen ooit de zaak van deze practische zijde genomen?</p>
<p>- O neen, wij hebben statuten gemaakt - een reglement ontworpen - een rekest aan de regeering opgesteld, en - buiten den waard gerekend.</p>
<p>- Gij hebt vergeten, dat gij uwe schoone haven al met een heel lek bootje en gebroken riemen tegendobberen zult, door de onvolmaaktheid der opvoedsters zelven, merkte Cecile aan.</p>
<p>- Indien het waar was, dat alle planten volstrekt goed waren, zeide mevrouw Bressant, dan zouden uwe tuiniersters nog alles bederven.</p>
<p>- Mevrouw, wij bieden u terstond de plaats als directrice in onze crèche aan, uw helder doorzicht...</p>
<p>- Dank u, dank u! ik heb vier schoone planten opgekweekt naar mijn beste weten en die taak is mij door de liefde licht gemaakt, hoe zwaar die soms ook was. Thans sta ik daar echter in het midden dier vier weelderige planten en vraag mij zelve: Waartoe? Waarheen? Wat nu verder? Weet gij daar nu raad op, wijze wereldverbeteraars, wat moet eene weduwe zonder middelen, met vier volwassen meisjes doen? Deze planten zijn niet onderdrukt of belemmerd in hare eerste ontwikkeling; ik heb ze zelve gekoesterd in den zonneschijn der teederste moederliefde. Ik heb ze noch vertroeteld, noch te veel van haar gevergd. Ik heb zeker ook wel eens misgetast, ja, ik ben een mensch; maar zou dat door de opvoedsters in uwe crèche ook niet gebeuren? - En zij
<pb n="77"/>
zouden niet door dien hechten band der liefde geschraagd worden die de moeder helpt bij het opkweeken van haar eigen vleesch en bloed. Het zijn alle vier gezonde, welgemaakte, schrandere, vlijtige meisjes, liefderijk onderling verbondenen innig aan mij gehecht. Veel heb ik door haar geleerd. Ik heb mij zelve wel eens afgevraagd, of ik niet veel meer door die kinderen ben opgevoed, dan zij door mij. Althans, ik erken dat het wederkeerig is geweest, en dat zij mij reeds als zuigeling hebben geleerd mij zelve te verloochenen op eene wijze, die mij, verwend, eigenbatig wereldkind als ik was ten eenen male vreemd zou zijn gebleven; zonder die kleine cherubijnen, die mij leerden waken als ik wilde slapen - thuis blijven als ik wilde uitgaan - zitten als ik wilde staan - staan als ik wilde loopen - die mij van mijn zucht tot opschik en vermaak genazen en mij van een onbedachtzaam kuiken tot eene moederlijke voorzienigheid hervormden. Ik heb twee kindertjes verloren, die elk haar eerste levensjaar niet volbracht hebben. Waartoe zijn ze geboren? - zou menigeen vragen. O, ik meen dat ook zij eene roeping gehad, en die aan hare moeder volbracht hebben. Ik zal die kleine martelaars nooit vergeten. Wij hebben samen geleden en gestreden, en na elken strijd was ik sterker in geduld, in volharding, in toewijding en oplettendheden.</p>
<p>- Van dat alles zal niets bestaan in uwe crèche, hervatte mevrouw Beaujeu, maar dat is de schuld uwer sociëteit niet. En - er zijn vondelingen genoeg.</p>
<p>- Waarom begint gij uwe proef niet daar, vraagt mevrouw Bressant.</p>
<p>- Omdat ik niet vrij zou zijn, en de oude vooroordeelen en de sleurgang van het gesticht mij zouden belemmeren.</p>
<p>- Dat is zoo, doch nu zult gij u in den aard uwer planten vergissen, hield Anna staande.</p>
<p>- Neen, mevrouw, ik vergis mij niet. De mensch, die
<pb n="78"/>
ongetwijfeld door den Schepper bestemd is om in eene maatschappij te leven, moet noodwendig al de kiemen tot een sociaal leven in zich hebben, en dus al de elementen tot zijne ontwikkeling bezitten; zij behoeven hem door geen opvoeder van buiten af aangebracht te worden, en ik noodig de leden der vereeniging uit, om allengs onze egoïstische en onordelijke anarchistische maatschappij te transformeeren in eene christelijke, dat is eene harmonische, opdat het gebed des Verlossers eindelijk vervuld worde in de christenwereld:‘Vader! uw rijk kome op aarde als in de hemelen.’</p>
<p>- Ach, mijne heeren, zuchtte Anna, gelooft mij, men moet tot de zwakste helft der menschheid behooren, vrouw zijn en moeder, daarenboven weduwe worden, en uit den fatsoenlijken stand van de niet-werkers tot den onfatsoenlijken der wèl-werkers moeten overgaan, om te leeren kennen wat menschen onderling ziju. Die kaartenhuizen uwer gevoelvolle dweeperij wil ik zonder kanonnen wel neerwerpen. Zoolang uwe vereeniging geen colonie is van engelen, die onder ons willen komen wonen, om ons een beetje op gang te helpen, verwacht ik er niets van - en moet het geschieden door menschen! - menschen blijven allemaal menschen, die in het driftig jagen om eigenbelang de rechten van anderen gedurig vergeten, terwijl zij de hunnen op den voorgrond stellen. Zij werken niet eendrachtelijk als de bijen, maar als de spinnen, die elkanders werk bederven en elkander dood bijten! Een groep van volmaakt, dat is in alles liefderijk en trouw, samenwerkende menschen te verzamelen, die elkander steunen en helpen, ach, mijne heeren, waar zult gij ze vinden?.... Neen, mijne goede heeren, gij kent de menschen niet.</p>
<p>Er werd geklopt en een rijzig heer van ruim vijf-endertig jaren trad binnen, met de bestudeerde deftigheid en bedaardheid van een bezadigd man, in de elegante, fijne kleeding, die van een maitre-tailleur van den eersten rang afkomstig
<pb n="79"/>
moest zijn. Hij werd dan ook aangemeld als de heer Paul Travers, thesaurier van de sociëteit der Christelijke crèche en dus als een vertrouwd persoon en menschenvriend gekenschetst. Met groote vriendelijkheid, wel wat heel nederbuigend, voegde hij de dames soms een bescheiden woordje toe, en maakte zich bekend als een der voorvechters van de emancipatie der vrouwen.</p>
<p>Maar er hielp niets aan; alle lust om de conversatie, waaraan door de dames zoo warm was deelgenomen, voort te zetten, was met de verschijning van dien heer als weggevaagd; zijne gemaaktheid had een doodend en uitdoovend vermogen. Alle spraakzaamheid was plotseling van de dames geweken, en mevrouw Bressant; scheen hem met meer wantrouwen dan ingenomenheid aan te hooren. Ook Cecile bleek niet bijzonder op zijne tegenwoordigheid gesteld, en hare vriendin een wenk gevende, verlieten zij, na eenige plichtpleging, het vertrek, de heeren aan hunne werkzaamheden overlatende.</p>
<p>- Wat dunkt u van dat jonge mensch, Anna? Gij hebt zooveel menschenkennis, ving Cecile terstond aan.</p>
<p>Anna was te voorzichtig om hare indrukken zoo eensklaps te uiten en antwoordde met eene wedervraag,</p>
<p>- Houdt gij niet van hem? - De dokter scheen zeer met hem ingenomen.</p>
<p>- Ja, dat is hij, en ik vrees dat hij wat al te hoog met hem loopt. Wel is het zeldzaam bij de Parijsche jongelingschap zooveel ernst en bedaardheid, zooveel ingenomenheid met edele pogingen aan te treffen; maar hij sleept Beaujeu altijd weer in nieuwe zaken mee - nu in een dagblad, dan in een weekblad - straks in een maandschrift - heden in een comité - morgen in eene société - daar is geen eind aan.</p>
<p>- Het jonge mensch heeft zeker niets omhanden dan deze zijne liefhebberijen, merkte Anna op.</p>
<p>- En hij weet er den dokter voor te spannen, ging
<pb n="80"/>
Cecile voort. Hij laat hem werken en allerlei dingen napluizen en opsporen of er het land mee te redden was, en ik heb wel eens vermoed, dat hij dan nog met de geleende veeren gaat pronken. Beaujeu is vrijgevig met zijne kennis, met zijne waarneming en geschriften, en het is reeds gebeurd dat hij de stukken, die hij van den dokter ter leen had gevraagd, zoodanig had geplunderd, dat Beaujeu genoodzaakt was eene geheel andere verhandeling te schrijven, wilde hij zelf den schijn van plagiaat vermijden.</p>
<p>- En gij vraagt nog, hoe ik hem vind? Het is jammer dat Molière dien philantroop niet gekend heeft; wij zouden er eene fraaie komedie aan te danken hebben gehad, een pendant van Tartuffe. Mannen, die zulk eene beschermende zoetsappigheid tegen vrouwen aannemen, die zulk een zacht en teeder gefluister doen hooren als zij over de belangen der sekse spreken, die mannen zijn tiranniek en meedoogenloos; zij zouden eene vrouw, die niet naar hunne pijpen wil dansen, verworgen, maar met fluweelen linten, terwijl zij een lied over de emancipatie aanhieven.</p>
<p>- Hij komt hier heel veel, en schijnt zeer op Beaujeu gesteld.</p>
<p>- Hij zal hem wel ontginnen.</p>
<p>- Dat ga ik ook gelooven; maar het is zeker, dat hij Alphonse nog meer opwindt, en die is al overspannen genoeg. Gij moet hem tegenwoordig eens over de opvoeding hooren! - dat is nu zijn stokpaardje - ik weet waarlijk niet wat hij van onze kinderen maken wil.</p>
<p>Mevrouw Bressant maakte, tegenover hare vriendin gezeten, in gedachte de vergelijking tusschen de uitgeputte, vervallen sloof in haar pover gewaad, die zij voor zich zag, en het bevallige, elegante vrouwtje vóor een tiental jaren. Ook zij had geleden, zwaar geleden, maar zij was sterk en het lijden had haar niet overmand.- Cecile daarentegen was
<pb n="81"/>
door de droefheid gedrukt en verslonden, en het was met een oog vol zusterlijk medelijden dat zij hernam:</p>
<p>- Wij vrouwen voelen het 't best, dat wij bestemd zijn om veel te lijden, en hoeveel onrecht men ons heeft gedaan met ons alleen te vormen tot voorspoed en geluk. Lijden, maar met onbezweken moed, geduldig en volhardend in goeddoen, dat moeten wij leeren; ik geloof dat uwe dochter in die leerschool met hare moeder nederzit, en er meer vrucht van zal wegdragen, dan van al de schoolsche wijsheid, waarmede men onze hersens wil stosseeren.</p>
<p>- Ja, zij leert lijden, en zij leert werken met mij...</p>
<p>- Juist, maar voeg er nog éen woord bij Cecile, zeg ook bidden. Die drie woorden zijn een paedagogisch systeem voor vrouwen. Laten de mannen maar stilletjes delibereeren, welke vakken het hun goeddunken zal op den werkrooster voor vrouwen te brengen, de vrouwen zullen toch eten wat zij het liefst lusten en wat haar 't best bekomt, al is de menu nog zoo rijk versierd met vreemde namen.</p>
<p>- Beaujeu kwelt mijne arme Hygiène tegenwoordig in den vroegen morgen reeds met mathesis.</p>
<p>- Een glas melk en een paar eieren zouden beter voor haar zijn, geloof ik.</p>
<p>- Hij beweert dat hare ontwikkeling door dit vak eene hoogere vlucht zal nemen. Zij zou er door leeren denken, redeneeren en alles in het vervolg beter verstaan - wat dunkt u?</p>
<p>- Lieve vriendin, mijn echtgenoot was zoowel een gegradueerd persoon als de uwe; wij hebben beiden heel wat geleerde lui ontmoet; en herinner het u eens goed, waren er niet machtig veel warkoppen en onbruikbare menschen onder? Leeraars in mathesis zelfs, die rechte stumpers en onbeholpen tobbers waren, waarlijk niet welsprekender of meer consequent dan andere stervelingen, die zich nooit
<pb n="82"/>
met exacte wetenschap hebben bemoeid? Laat dat arme kind niet op hare nuchtere maag op die hoeken en cirkels onthaald worden. Laat haar liever een vak kiezen waar ze eenmaal een steun aan hebben kan. Laat haar hoeden, mutsen, kleedjes, mantels leeren maken, als zij geen tijd en gelegenheid of aanleg voor eenig kunstvak heeft. Ik weet wel in onzen stand trok men voorheen den neus voor zulken arbeid op; doch wij moeten die vooroordeelen van den hoogmoed maar over boord werpen, dat licht het vaartuig een weinig als het op de ondiepte raakt zoo als het onze.</p>
<p>- Ja, zoo denk ik er ook over; wist ik maar wat ik Hygiène moet laten leeren.</p>
<p>- Wij beleven een materiëelen tijd, wij moeten practische menschen zijn of wij komen er niet. Ik beoefen op mijn ouden dag nog een vak, even goed als mijne vier dochters.</p>
<p>- Wat zegt ge?</p>
<p>- Wel zeker.</p>
<p>- En dat is, als ik mag vragen?</p>
<p>- Ik had in mijne jeugd veel liefhebberij in bloemen maken, en ofschoon dat vak vele jaren door mij was verwaarloosd, heb ik het weer opgevat. Ik maak aan mijn huis rozen voor de groote bloemenfabriek van de heeren F.... Ik werk per stuk en verdien er een aardig stuivertje mede, terwijl ik alleen zit en mijne dochters naar hare ateliers zijn.</p>
<p>- Zou het niet mogelijk zijn, dat Hygiène die kunst van u leerde?</p>
<p>- Niet alleen mogelijk, maar ik stel het u bepaald voor, zoolang gij niet beter voor haar weet. Het is een eentonig werk, dat is waar; altijd dezelfde bladen voor dezelfde bloem te maken; maar deze eentonigheid wordt opgewogen door
<pb n="83"/>
het groot aantal stukken, die men nu ook kan afleveren, en door de steeds toenemende volmaaktheid en vlugheid van het werk. Er ligt eene eigenaardige voldoening in om het werk al gemakkelijker, al vlugger en al beter te doen; en als Hygiène er lust in heeft en zij is niet onhandig, dan leer ik het haar in korten tijd goed, maar langdurige oefening alleen kan haar de vlugheid geven.</p>
<p>- O, zij zal er in elk geval niet zoo droevig bij zitten, als bij die lijnen en hoeken, die haar een onbedwingbaren geeuwlust geven, omdat zij niet begrijpt, waartoe zij die wetenschap ooit zal kunnen aanwenden. Uwe welwillende toespraak is mij eene troostrijke muziek. In mijne sombere eenzaamheid ontzinkt mij soms alle lust.</p>
<p>- Kom, Cecile, grijp moed. Ik heb ook eenmaal de weelde gekend, en ik heb ook evenals gij al het wereldsch goed zien wegzinken; maar ik heb den moed behouden om te blijven werken en het geloof om te blijven bidden, en God is een steun der weduwe en een vader mijner weezen geweest tot nu toe.</p>
<p>- Ja, Anna, gij hebt een geheel ander karakter als ik; gij hebt meer moed en veerkracht; bovendien gij kunt werken en gij moogt werken; niemand verlamde uw vlijt of deed uw gewin verloren gaan; doch wat vermag ik bij mijn zwoegen? Als ik vijf francs uitzuinig dan meent Beaujeu, dat hij er tien meer kan uitgeven; ik ben in een gestadigen angst en beving voor eenige nieuwe gril, die al het noodigste verslindt.</p>
<p>- Houd moed, Cecile, God geve dat de dokter spoedig zoo veel praktijk krijgt, dat hij al die bijzaakjes moet laten varen. Doch wat is het voor vrouwen in onze levensomstandigheden aardig, die heeren der schepping over onze arme ziel en hare ontwikkeling te hooren beraadslagen; zij, die zoo noodig hebben door ons geleid en bestuurd, ja, beschermd te wor-<pb n="84"/>den, altijd natuurlijk zonder dat zij het merken en onder den vorm van door hunne mannelijke kracht geschraagd en gesteund te zijn.... Want zij zijn niet allen zoo oprecht om te erkennen als Rousseau: ‘de mannen zullen altijd datgene zijn wat de vrouwen goedvinden van hen te maken - wil men dat de man groot en deugdzaam zal worden, men leere aan de vrouw wat deugd en grootheid is.’</p>
<p>- Maar men hoort tegenwoordig niet naar deugd en karakter vragen, men spreekt enkel van kennis en wetenschap.</p>
<p>- Daarom is het noodig dat de vrouw nog een anderen steun en leidsman hebbe dan den man, die haar in een oogenblik door den dood ontvallen kan - zij moet op haar God vertrouwen. Waarlijk, ik zou niet volhard hebben in lijden en werken zonder te bidden.</p>
<p>Cecile zag voor zich, en zeide: - En gij gelooft dan waarlijk dat het gebed iets vermag?</p>
<p>- Het gebed is het snoer dat ons aan eene hoogere, betere wereld verbindt - het is een band met God, die een oneindigen rijkdom van troost in onze ziel uitstort - de staf waaraan wij ons altijd weer opheffen, hoe diep verslagen wij ook neerzonken.</p>
<p>- Ik hecht meer aan uwe woorden, Anna, dan aan die van menig ander, omdat ik weet, dat gij een rondborstig, eerlijk gemoed hebt. Ik wenschte dat ik ook kon bidden en dien troost smaken, die mij zoo noodig is; maar gij weet dat Beaujeu tegen iederen zweem van godsdienstigheid zoo verbitterd is, dat er hier in huis niet van gerept mag worden.</p>
<p>- Ik spreek uit eigen ervaring. Gij weet onder welke bezwarende omstandigheden ik, bij den dood mijns mans, bleef zitten met vier meisjes en een zeer klein pensioen. Wat heeft mij staande gehouden in het midden van den storm?- Wat heeft mij gestaald in het lijden en geschraagd bij den arbeid? - Wat gaf mij moed om iederen morgen mijn
<pb n="85"/>
zwaar kruis weer op te vatten en moedig verder te dragen? - Het gebed alleen. Bid, Cecile, en gij zult voelen dat er in uw hart eene poort is tot den tempel, waarin de Godheid woont. Kom, ween niet - wij hebben elkander na lange jaren weder ontmoet, wie weet waartoe?</p>
<p>- In elk geval moet gij mij beloven, dat wij elkander niet weer uit het oog gaan verliezen.</p>
<p>Anna reikte als tot toestemming hare hand en ging voort:</p>
<p>- Beloof mij wederkeerig dat gij mij uw oud vertrouwen en uwe toegenegenheid betoonen zult door mij gulweg te zegeen waarmede ik u wellicht van dienst kan zijn. Als de armen elkander helpen, lachen de engelen in den hemel. Ik ben al zoo veel langer in de school der tegenspoeden en der ontberingen dan gij - wellicht weet ik nog raad, als gij geen raad meer weet. Ook herinnert gij u nog wel, hoe ik altijd met den dokter heb weten om te springen, en dat ik hem soms van een idéé afbrengen of er toe overhalen kon, waar het u niet scheen te gelukken? Laat ons zusters zijn in den nood, en laat ik u in iederen strijd ter zijde mogen staan.</p>
<p>Cecile antwoordde alleen door dankbare tranen.</p>
<p>- Zend mij iederen dag uw dochtertje een uurtje na schooltijd, om rozen te leeren maken, dan blijf ik van zelf op de hoogte van al uwe wederwaardigheden. Ik mag u toch wel eens weer, als in de dagen van ouds, kleine staaltjes van mijne kookkunst zenden. Ik ben het vak nog niet geheel verleerd, ofschoon ik de recepten van fijn gebak en wildbraad best uit mijn keukenhoek kon schrappen.</p>
</div>
<div type="chapter">
<pb n="86"/>
<head rend="h3">VIII. De buren.</head>
<p>Terwijl mevrouw Bressant met Cecile nog afspraak voor kleine schikkingen maakte, klonken eensklaps uit het naaste vertrek akelige kreten - een geraas - een gestommel als van eene worsteling - omvallende meubelen - brekende voorwerpen - een smartelijke gil....</p>
<p>De heeren nog vergaderd voor de sociëteit der éducation naturelle, vlogen zoowel de kamer binnen, waaruit het gerucht in het rond klonk, als de beide dames. Een sterke reuk van cognac en een gebroken flesch, waardoor Hygiène gewond was, omvergerolde stoelen, waartusschen Hygie zich weer overeind wrong, de geopende spijskast, een gebroken schotel en verspreide stukjes van eene kip - we zen op een aanval tot plundering door den knaap, die door de zuster heldhaftig was afgeslagen.</p>
<p>De éducation naturelle had wat al te weelderige loten geschoten. De wond der arme Hygiène, die vrij diep doch niet gevaarlijk was, boeide aller aandacht en vereischte oogenblikkelijke hulp, en Hygie maakte gebruik van de ontsteltenis om op het dak te ontsnappen, tot het onweer zou zijn afgedreven.</p>
<pb n="87"/>
<p>– Het is eene gekke geschiedenis! zeide hij, toen hij zich een geschikt plekje op den nok van het huis tegen een schoorsteen had gekozen, waar hij een deeltje van eene serie romans dacht te gaan lezen. - Het is eene gekke geschiedenis, dat ik haar gewond heb; zij moet begrijpen dat het een ongeluk was; maar ik zal haar, zoodra ik geld heb, een armband koopen.</p>
<p>En met dit goede voornemen achtte hij zijne misdaad verzoend, en had hij zich zelf de zonde vergeven.</p>
<p>Het tooneel dat had plaats gegrepen, herhaalde zich dag aan dag onder andere omstandigheden maar uit hetzelfde beginsel: - onbeteugelde drift en zelfzuchtige begeerlijkheden. Het mocht de laatste flesch wijn of de laatste teug rum zijn, die zijn vader bij het anders zeer ongezonde Parijsche drinkwater voegde, het mocht een stukje kip zijn, door moeder en dochter uit den mond gespaard - zonder verschooning eischte hij het op als de lust om het te bezitten in hem opwelde. Iedere weigering vond hij een onrecht, waartegen hij in verzet moest treden, ja, dat hij mocht straffen, en in zijne woede was hij zoo sterk, dat hij vader en moeder wel op zijde zou geworpen hebben, hoeveel te meer zijne tengere zuster, die gewoonlijk de verdediging van den proviand op zich nam en hem zijne billijke portie toebedeelde.</p>
<p>Na elke vlaag van woede zonk hij wel in leedwezen aan haar hals, poogde moeder en zuster met liefkozing te winnen, maar hij had zijn lust bevredigd, zijn toorn botgevierd. Haar zachte invloed door voorbeeld en vermaningen werkte in hem alleen een onvrede en een zelfverwijt, dat soms wel eenige beterschap scheen te beloven, maar niet krachtig genoeg was om een beteren zin in hem te scheppen. Eene vermaning, die niet in goede aarde valt, kwelt en beschaamt zonder te overwinnen, beleedigt zonder te veredelen en wordt gehaat. – Waar hij niet kon slagen met geweld, daar nam hij list te baat, en zat hij al te veel in nood, dan vraagde hij zijn vader om
<pb n="88"/>
geld, die het hem heimelijk toevoegde om huiselijk ongenoegen te voorkomen, en omdat hij nu eenmaal zijn zoons makker en vertrouwde wilde spelen, zonder hem door vaderlijk gezag en eerbied te kunnen leiden; want Hygie was zoo geheel vreemd gebleven aan dat kinderlijk opzien, dat eerbiedig vreezen om ouders te smarten of te beleedigen, dat hij er zelfs geen vermoeden van koesterde, en waar hij het aantrof, achtte hij het eene bespottelijke aanmatiging der ouders en een dommen slavengeest bij de kinderen. Hij vormde zijne spreekwijze en manieren naar oude lieden, en verloor daardoor al dat eigenaardig bescheidene, wat een edel jong mensch overal aanbevelen kan. Hij stapte daar met zijne even vermetele makkers been als eene verwatene bende, wier houding, gebaren en toon al uit de verte verkondigden: ‘Wij geven om niets ter wereld; wij zijn eigenlijk maar aangekleede wilden, en naar onzen aard behooren wij onder de roodhuiden te huis.’</p>
<p>Hij werkte eenige uren daags voor zijn vader, die hem met de oude talen liet voortgaan en bracht verder zijn tijd door met het teekenen van grillige groepen en fantastische illustraties, en overigens sleet hij zijn leven op de boulevards, in de museums, het Palais-Royal en overal waar zijne makkers hem rondleidden om al de merkwaardigheden van het vernieuwd en verguld en verlakt en met bloemen getooide Parijs te bewonderen, en zich trotsch te voelen burger van die schoone wereldstad te zijn - het middenpunt der verlichting! - het toppunt der menschelijke beschaving! Wanbegrippen indrinkend met iederen dag, ja, met iederen ademtocht; wanbegrippen over de natuur en het leven - over godsdienst en staatsregeling - over rechten en plichten, vormde zich in dit jeugdig hoofd eene zeer verwarde wereldleer en gansch valsche levensopvatting.</p>
<p>Hij treurde dan ook lang niet over zijn vergrijp aan zijne
<pb n="89"/>
lieve zuster, maar verdiepte zich, op het dak gezeten, zoo geheel in een dolzinnigen roman, dat hij niet opmerkte hoe de lucht betrok en dat eene zware regenbui hem weldra zou komen verjagen.</p>
<p>Maar eensklaps wordt hij uit zijne lectuur gewekt door het geluid, dat uit het open venster vlak onder zijne voeten hem tegenklinkt. Eenige afgebroken uitroepen en smartelijke kreten laten zich hooren; hij luistert scherper. Daar beweegt zich iemand in die kleine artistieke kamer; hij hoort het schuiven van stoelen, het omvallen van een hard voorwerp, een doffen bons op den grond - een gil en daarop een akelig gekreun en gejammer. In een oogwenk is hij bij het venster, dat door een dwars gespannen touw, waarop linnen zwachtels en lappen te drogen hangen, versperd is. Hij maakt het touw los en roept:</p>
<p>- Is daar iemand, dien ik kan helpen?</p>
<p>- Wie zijt gij? antwoordt men uit het vertrekje. Van waar komt die stem? - En meteen buigt Hygie zich in de vensterbank en ziel een bleek, uitgeteerd jongeling van het bed op den grond gevallen, en door zijn val is de kleine tafel omgestort en zij ligt met een punt in het doek van de fraaie schilderij, die op den ezel staat.</p>
<p>Hygie zet het tafeltje weg, om plaats te maken voor zijne poging om den ongelukkige weer op het bed te helpen. Met schrik ontwaart hij dat de lijder slechts een been heeft, en dat de stomp nog in een verband is gewikkeld.</p>
<p>- Gij zult niet sterk genoeg zijn om mij op het bed te tillen, jonge vriend, straks komen mijne moeder en zuster, leg maar een paar kussens op den grond.</p>
<p>- Ik ben sterk genoeg, ik zal het voorzichtig aanleggen. Hygie schikte eerst het bed wat in orde en zeide nu:</p>
<p>- Sla uwe armen gerust om mijn hals, en zoo beurde hij met zijne vlugge behendigheid den uitgeteerden jongeling op, en bracht hem behoorlijk weder op zijn leger.</p>
<pb n="90"/>
<p>De lijder had zich door den val nog al bezeerd, maar wilde er niet van hooren; wanhopig breidde hij echter de armen uit naar de schilderij.</p>
<p>- Ik ellendeling, riep hij, ik ga daar het zure werk mijner arme zuster schenden! waar zij koude en hitte voor gebraveerd heeft. O, Nanine! arme, arme zuster!</p>
<p>Hygie beschouwde de schade aan de schilderij; hij achtte die niet hopeloos, verzekerde dat hij ook een hart voor de kunst bezat en een vriend had, die schilderijen restaureerde. Hij zou er over spreken, en zoo suste hij den armen kranke.</p>
<p>De schilderij was eene voortreffelijke kopie van Mullers meesterstuk, de laatste slachtoffers van het schrikbewind in de gevangenis.</p>
<p>– Reeds tienmaal heeft zij dat gekopieerd, zeide de jongeling.</p>
<p>- Tienmaal hetzelfde stuk! dat is om dol te worden. Maar hoe kan iemand daar liefhebberij in hebben?</p>
<p>- Liefhebberij? Mijn jongen, wie leeft er voor zijne liefhebberij? - Zij verdient er veel geld mede - het is zoo goed als een vast bestaan.</p>
<p>De zieke tastte op een plankje, dat tegen den muur was gespijkerd, naar een eindje sigaar.</p>
<p>Het was zoo klein, dat het moeielijk meer was aan te steken.</p>
<p>- Ha! wacht, riep Hygie, ik zal wat voor u halen; ik heb beste in mijn kamertje, en wip klom hij het venstertje weer uit om zijn eigen raampje te bereiken. Dit was thans moeielijk genoeg, want een stortregen had het dak zeer glibberig en vuil gemaakt, en toen hij eindelijk wilde binnen gaan, was het venstertje gesloten. Hygiène stond in zijn kamertje en nam zijn rommel in oogenschouw; zij redderde en ruimde en veegde en nam stof af; haar arm was verbonden - hij voelde zich beschaamd en durfde zich niet roeren.</p>
<p>- Welk een engel is zij toch! - dacht hij en tikte zacht tegen de glazen.</p>
<pb n="91"/>
<p>- Neen, geweldenaar, blijf maar bij de spreeuwen, antwoordde Hygiène met afgewend gelaat.</p>
<p>– Doe open, ik smeek u om vergeving, ik bid u, ik bid u.</p>
<p>Hygiène hield zich of zij heen wilde gaan, maar keek bij de deur nog eens om naar den smeekeling. Toen keerde zij terug, maakte het raam open en zeide: Kom er niet in zoo lang ik hier ben, want ik wil u niet zien of spreken...</p>
<p>Maar Hygie was er al in en had zich om haar hals geworpen, zijn gelaat onder hare krullende lokken verbergend.</p>
<p>- Wees mijne voorspraak, Hygiène, ik durf niet tehuis te komen.</p>
<p>Zij beloofde - als hij beloofde...... en de vrede werd gesloten.</p>
<p>- Waar zijt gij nu toch eigenlijk geweest, ik was zoo ongerust over u, vroeg Hygiène.</p>
<p>- In mijn gebergte. Deze daken zijn mijne Vogezen, mijne Pyreneën. In die valeien vloeien beken, daar zijn bloemperken en priëelen; maar ditmaal heb ik een geheel ander wild aangetroffen dan gewoonlijk. Geen katten, geen duiven of musschen - een armen, zieken jongen heb ik weer in zijn bed geholpen, die er uit gevallen was, en ik ben hier gekomen, omdat ik hem een paar beste sigaren heb beloofd, en driftig ontsluit hij zijn kastje en krijgt een pakje manilla's.</p>
<p>- Hygie, gij hebt zulke dure sigaren! Wat is dat nu weer?</p>
<p>- Ik beloof u dat ik er geen een meer zal rooken; ik breng ze allen aan dien tobber zonder been.</p>
<p>- Dat is heel edelmoedig; maar zeg eens - zijn die sigaren betaald?</p>
<p>Hygie bloosde sterk.</p>
<p>- Och, het is een cadeau van een vriend, zeide hij wegklauterend, en hij legde het pakje in de vensterbank van den ongelukkige neder. Hij hoorde binnen vrouwenstemmen, en daar hij nat en beslikt was, durfde hij zich niet vertoonen.</p>
<pb n="92"/>
<p>De lucht klaarde op; prachtige wolkgevaarten dreven langs een diep blauwen hemel, en Hygie bleef nu in den wind zitten, om zich weer te drogen, en tevens eens te luisteren, hoe het bij zijn nieuwen vriend zou gaan.</p>
<p>Nanine was het eerst binnengekomen. Zij had haar armen broeder bijzonder opgewonden gevonden.</p>
<p>- O, Nanine, barstte hij los, laat mij niet zoo lang alleen; ik heb iets vreeselijks gedaan - ik heb uw werk bedorven, uwe heerlijke schilderij. - Zie eens?</p>
<p>Nanine zag met schrik de scheur in de schilderij.</p>
<p>- Hebt gij dat gedaan? Gij... hoe is dat mogelijk?</p>
<p>- Ik wilde iets krijgen...</p>
<p>- Had ik dan niet alles gereed gezet onder uw bereik, beste Arthur?</p>
<p>- Wat ik wilde hebben was ginds - hij wees op een medicament, dat hij bij zwaar lijden tot pijnstilling aanwendde.</p>
<p>- Hadt gij zoo hevige smart?</p>
<p>- Ja, ja, ik was radeloos.</p>
<p>Nanine sloeg haar arm om hem heen, en zijn hoofd aan haar trouwe borst verbergend, fluisterde hij:</p>
<p>- Ik wilde alles tegelijk inslikken en er een einde aan maken...</p>
<p>- Arthur, Arthur! riep het verschrikte meisje, het ontstelde gelaat des armen broeders met hare tranen en kussen bedekkend.</p>
<p>- Ik wil niet langer leven, het is genoeg. Is het niet mijn plicht u van dien last te ontheffen? - Waartoe deze marteling te verlengen? - Ik heb te lang mij gevleid met herstel - het is gedaan. - Mij rest niets dan eene nieuwe amputatie; veel onkosten voor u; veel leed voor mij - en dan - welk een bestaan!... welk eene toekomst!...</p>
<p>Nanine was geheel ontroerd; zij legde hare hand op zijn
<pb n="93"/>
mond. - Spreek toch zoo niet, bid ik u - gij breekt mij het hart – gij weet niet hoe dierbaar gij ons zijt. Wij zullen u niet meer alleen laten; moeder zal bij u zijn - en ik zal alleen naar het museum gaan. Het is ook maar een dwaas idée van haar, de zieke alleen te laten en de gezonde te bewaken. Ik ben niet schoon of jong meer. Men zal mij niet schaken, en een paar grofheden meer te verduren, maakt mij niet veel uit. Ik win veel in de rust, die het mij geven zal, als ik zeker ben, dat gij u niet meer verveelt en bedroeft.</p>
<p>- Maar zie eens, wat ligt daar voor een pakje?.... Manilla's! - Is hier iemand geweest?</p>
<p>- Ja; een knaap, die op het dak was, hoorde mij, hij hielp mij op, en brengt mij nu deze sigaren.</p>
<p>- Kom, die geur zal ons allen goed doen; mijn jongen, steek eens op.</p>
<p>Maar de kranke was te overspannen; hij barstte in luid snikken uit, en kwam eerst langzaam tot bedaren.</p>
<p>Het was maar goed dat de oude vrouw, die nog een paar boodschappen gedaan had voor hun maaltijd, nu pas binnenkwam. Zij was een klein, breed, oud moedertje met een lief, zacht gezicht, en met groote, goedige licht bruine oogen. Zij had een zwaar leven achter zich als weduwe van den kapitein Belfort, die zes kinderen had moeten verzorgen. 't Waren allen oppassende en begaafde jongelieden geweest; maar, tegen dat zij zoover waren opgeleid om haar te kunnen steunen, vervielen zij in eenige kwijnende ziekte, die hen naar het graf sleepte. Drie volwassen kinderen had zij aldus verloren - twee waren er nog bij haar en de derde dochter was aan een station werkzaam. In iederen plooi van het gerimpeld gelaat zetelde zorg en moeite; iedere groeve was eene lijn, door de smart vroegtijdig op dit zacht, geduldig gezicht geploegd. Een aanval van beroerte had haar hoofd geheel scheef gezet, en deed het in rustelooze trillingen slingeren. Zij was
<pb n="94"/>
in het zwari gekleed en droeg een wonderlijk klein capothoedje van eigen fabrikaat, waarvan zij de mysteriën onder eene groote oude krippen voile verbergde. De sluier werd afgelegd, maar het hoedje bleef haar op het zolderkamertje tegen den tocht beschermen, als zij dicht bij het venstertje zat om het licht op te vangen. De morgenuren sleet zij met haar kranken zoon, die aan een beeneter leed, en na den middag, als de toeloop groot is op de museums, was zij in de nabijheid van hare dochter, die daar werkte. De hedendaagsche maatschappij, die zoo hoog galmt over het uitbreiden van den vrouwelijken werkkring, diende toch wel in de eerste plaats te zorgen, dat de openbaar werkende vrouw overal veiligheid vond. Alvorens de mannen er op aandringen, dat de vrouwen zich in wijder kringen bewegen zullen, moesten zij eerst wat ridderlijker geest, wat edeler opvatling bij hunne sekse aankweeken, opdat de vrouw, die zich op het open veld voor het dagwerk waagt, in elken jongeling een wachter, in elken man een beschermer zou vinden. Het kiesche gevoel der mannen staat echter nog zoo laag, dat er bij hen geen eerbied schijnt te bestaan, geen onderscheiding wordt betoond voor de zedigheid en de eerbaarheid; maar elk vrouwelijk wezen, dat zij buiten de grens der familie zien, durven zij met wulpsche blikken, met gemeene taal beleedigen alsof zij zich aan hunne bandeloosheid had prijs gegeven.</p>
<p>Nanine had het lang alleen beproefd, maar de overlast, dien zij leed van de onbeschaamde bezoekers, maakte dat zij van ergernis en angst niet werken kon. Zoo moest de oude mama haar wel vergezellen, en deze was nog vaak verplicht de tusschenkomst der oppassers in te roepen.</p>
<p>De arme kranke moest dan uren lang alleen blijven met zijne viool, eenige boeken en zoo wat knutselwerk van spaansch riet, als hij niet te veel piju had. Was het wonder dat hij korzelig en lastig werd, dat hij ten laatste zelf niet meer
<pb n="95"/>
inzag hoe ondankbaar en veeleischend hij voor zijne geduldige verpleegsters was geworden, die hij het soms vreeselijk moeielijk maakte door de vlagen van wilde smart en wanhoop.</p>
<p>De oude moeder begreep echter dat het nu gevaarlijk kon worden hem alleen te laten, en zeide dus zijne hand vattend:</p>
<p>- Neen, mijn kind, ik zal voortaan bij u blijven; Nanine heeft mij minder noodig dan gij, vooral nu die nieuwe concierge op het museum is. Verbeeld u, hij is oppasser bij uw vader geweest. Hij herkende mij nog, en bejegende mij zoo eerbiedig of ik nog dezelfde kapiteinsche was. En ach! wat is er veel veranderd! Hij zal wel eens een oog op Nanine houden. Hij haalt mij altijd een of ander mooi boek. De goede man behoort tot die nieuwe religie.</p>
<p>- Zoo, is er eene nieuwe religie? - zei Arthur met een spottend trekje de lippen krullend. Nu, wij hadden daar, dunkt mij, wel behoefte aan.</p>
<p>- Ja, het is eene zeer verstandige religie, ik heb er al veel van gelezen, en ik wenschte dat gij die boeken ook eens wildet inzien.</p>
<p>- Wel zeker, moedertje, als gij het mij voorleest, zal het wel mooi zijn; doch geef mij eerst wat te eten en te drinken.</p>
<p>Nadat de zeer beknopte maaltijd was afgeloopen, zette Nanine zich in de vensterbank van het dakraam, nam haar naaiwerk, en begon het goed haars broeders na te zien, terwijl de oude vrouw haar bril zorgvuldig oppoetste.</p>
<p>- Gij schijnt bijzondere voorbereidselen voor uwe lectuur te maken, zei Arthur zijn best doende om zijne sombere stemming te verbergen.</p>
<p>- Ja, dat is zoo, het boek is wat klein van letter voor een oud mensch - maar het is toch zoo mooi dat verhaal, dat ik van morgen las - ik zal het u dan maar eens vertellen.</p>
<p>– Welnu, ik luister, antwoordde de kranke verstrooid, bloot om de oude vrouw genoegen te doen.</p>
<pb n="96"/>
<p>- Het verhaal is van een bekend auteur uit de eerste eeuw herkomstig, het moet een Plutarchus zijn.</p>
<p>- Welbekend, antwoordde Arthur knikkend.</p>
<p>- Hij vermeldt dan dat een zekere Thespesius het ongeluk had van eene aanzienlijke hoogte neer te storten. Zonder teeken van verwonding bleef hij roerloos liggen, en men hield hem voor dood. Toen men hem echter na een paar dagen wilde begraven, bespeurde men teekenen van leven, en de man kwam allengs geheel bij. Hoewel hij spoedig tot zijn gewoon bedrijf wederkeerde, bleek hij een geheel ander mensch te zijn geworden. Had hij voorheen ieder geërgerd door zijn bandeloos leven, thans was hij een voorbeeld van ernstige plichtsbetrachting. Men ondervroeg hem natuurlijk, hoe hij toch zoo geheel herschapen kwam, en nu verhaalde hij dat zijn stil, ingetogen leven een gevolg was van de dingen, die hij gedurende zijn schijndood gezien en gehoord had in het schimmenrijk, waarin zijne ziel zich had opgehouden, gescheiden als zij was geweest van zijn lichaam.</p>
<p>- Voor zulk een uitstapje in het schimmenrijk zou ik van de Vendôme-zuil willen springen! riep Arthur.</p>
<p>- Terwijl zijn lichaam daar roerloos nederlag, was zijn geest er slechts met zoo zwakke banden aan gehecht gebleven, dat hij vrijelijk in de ruimte opvaren kon. 't Kwam hem voor als dreef hij in eene grenzenlooze zee - dezen ontzaglijken oceaan van den dampkring doorkliefde hij nogtans bliksemsnel om vervolgens in eene kristalheldere ruimte de hemellichamen met ongekende heerlijkheid te aanschouwen; hij kreeg nu ook geheel nieuwe inzichten van hunne grootte en onderlinge afstanden. Maar hij was niet alleen op dezen zonderlingen tocht. Tallooze wezens omringden hem, die zich eerst slechts als lichtende punten aan hem hadden voorgedaan.</p>
<p>- Maar dat is recht curieus, moeder, ik wil daarvan wel meer hooren.</p>
<pb n="97"/>
<p>- Weldra herkende hij de menschelijke vormen dezer lichtende gestalten, die hem bij duizenden omzweefden. Hij ontdekte er, die als 't ware door haar eigen zwaarte in zekere sfeeren geboeid waren, terwijl anderen mèt ondenkbare lichtheid en snelheid zich vrij in de ruimte bewogen. Hij begon allengs ook de persoonlijkheden te herkennen van lieden, die voor hem gestorven waren; maar zij schenen verbaasd over zijne tegenwoordigheid, en even verschrikt als wij zouden zijn, als wij een schim zagen. Een zalige geest, die hem vergezelde, onderrichtte hem, dat hij, nog niet gestorven zijnde, een vreemd bezoeker in het doodenrijk was, en dat zijn half gebonden en aan het stof gehechte ziel een ongewoon verschijnsel opleverde, voor de geheel vrijgemaakten. ‘Gij zijt nog aan uw lichaam gehecht,’ wordt hem gezegd, ‘als het schip aan zijn anker. Gij zult er in wederkeeren en op aarde nog leven, maar voortaan een geheel ander mensch zijn, door de dingen die ik u toonen zal naar den raad der godheid, die u gunt een blik te slaan in het doodenrijk.’ Hij doorreisde vele kringen der geestenwereld, en trof overal de grootste verscheidenheid aan in toestand en graad van geluk of smart. Hij bezocht kringen waar hij slechts droeve zielen aantrof, die hem ontzetten door jammeren en weeklagen over het verloren leven op aarde. Anderen daarentegen, in hooger van de aarde verwijderde kringen, smaakten onuitsprekelijken vrede en geluk. De schimmen waren zeer verschillend in glans, in doorschijnendheid en in kleur van licht. Sommigen verspreidden eene heerlijkheid om zich heen als de volle maan, anderen waren dof of van een somberen gloed, zeer enkelen schenen eer donkere schaduwen dan stralende gestalten.</p>
<p>- Het is een zonderling verhaal, zei de kranke, zich nadenkend de zwarte lokken van het bleeke voorhoofd strijkend - maar het is althans beter voorstelling van den
<pb n="98"/>
toestand na den dood dan het vagevuur of de hel der priesters. Het is maar jammer, dat wij zelf ook niet eens eventjes kunnen gaan zien.</p>
<p>- Dat is een ieder niet gegeven; maar ik heb uw vader toch meermalen een dergelijk verhaal hooren doen van een zeer beroemd Engelsch predikant, die ook drie dagen schijndood geweest zijnde, gelijke berichten van gene zijde medebracht.</p>
<p>- Gij moet dat boek der geesten voor mij vragen. Ik wil wel iets van dien aard lezen. Het is zoo tergend in alle romans het aardsche geluk zoo uitlokkend geschetst te zien, en dan hier zoo ellendig neer te liggen! - Het is of eene heerlijke beek langs den kerker ruischt van een gevangene, die veroordeeld is van dorst te sterven. - Hoorde hij dat ruischen dan ten minste maar niet....</p>
<p>Des anderen daags zeide Arthur: - Moeder ik zou dien man van het nieuwe geloof wel willen spreken. Laat hij mij zijne boeken eens brengen. Het zijn toch liefelijke, reine gedachten - zij hebben mij een groot gedeelte van mijn slapeloozen nacht aangenaam en ernstig bezig gehouden. En al zijn het niets dan droomen - wat is al dat andere geschrijf en gedrijf anders? - En deze beelden doen mij zoo goed - het is als een parfum, die mij opwekt.</p>
<p>Arthurs afgematte, hongerende en dorstende ziel begon al meer smaak voor dit lichte maar sterk gekruide voedsel te krijgen, en hij las van nu aan al de Revues der Spiritisten, die zijne moeder machtig kon worden.</p>
<p>Soms scheen de hoop op een eeuwig leven post te vatten in zijn geschokt gemoed, en dan weder riep hij mistroostig uit: ‘Och 't is immers alles maar gissing en onzekerheid? Was het maar waarheid en werkelijkheid! O, hoe geduldig zou ik mijn strijd volbrengen, als ik wist dat ons aan gene zijde van ons grafheuveltje, die zaligheid bereid is van eeuwig
<pb n="99"/>
zonder ziekte of smart te leven, en voorwaarts te streven.?..</p>
<p>- Zalig die gelooven, zeide de onde moeder, dat wij leven zullen, en dat zij leven die wij dood noemen...</p>
<p>- De Spiritisten zeggen dat zij de bewijzen hebben gevonden; ik wenschte die zelf te onderzoeken. - Kon ik loopen - ja, daar moest ik heen... Ik vind hunne geschriften beter dan ik eerst gedacht had. Vele opstellen dragen den stempel van hoogen ernst en edele waardigheid, die zich aanbeveelt. Zulke menschen verdienen ook met ernst en bezadigheid gehoord te worden.</p>
<p>Mevrouw Belfort putte de bibliotheek des concierges geheel en al uit voor haar armen jongen. Had de romanlectuur hem de wanhoop in de armen gevoerd, deze boeken hielden hem staande op den rand des afgronds; deze stemmen spraken van eeuwig leven, van eene hoogere wereld, van een vervolg dat aanvangt, waar alles hier schijnt te eindigen. Een zacht licht van hoop viel op het geopend graf, dat reeds zoo vroeg aan zijne voeten gaapte. Hij wist het wel dat hij ongeneeslijk was, al sprak niemand het schrikkelijke woord ooit uit. Hij moest eerlang sterven, dat voelde hij duidelijk - en wat kon hem ook het leven geven! Zijn leven zou steeds wreeder marteling worden. Waar was troost voor zooveel smart? - Leven – alleen om te lijden - leven en niet werken - niet genieten - leven en dan jong zijn en begaafd en levenslustig - maar krank en vol pijn...</p>
<p>Hoe lachte dat denkbeeld hem aan van een leven, ontdaan van dat ziekelijke, gemartelde lichaam - van verhoogd zelfbewustzijn - vermeerderde kracht - uitgebreider inzicht - onbelemmerde beweging door groote snelheid, die schier alle beletsels der afstanden overwint... ‘Het is schoon, fluisterde hij gedurig - het is al te schoon! - Wie heeft dit droombeeld bedacht om den zwakken geboeiden sterveling te ter-<pb n="100"/>gen in zijne gevangenschap? - Een duivel moet het verzonnen hebben om ons te kwellen - of een engel om ons te troosten....’</p>
<p>&nbsp;</p>
<p>Aldus tastten de kinderen der XIX eeuw in het rond naar eene waarheid, die reeds 'twee duizend jaren over de aarde is verkondigd! - Aldus klaagden en zuchtten zij als ter dood veroordeelden, die geen hoop hebben... Alsof er geen Heiland en Helper was geboren, alsof er geen Christus uit den hooge tot ons was nedergedaald om ons opstanding en eeuwig leven te openbaren - alsof daar geen breede schaar der bloedgetuigen geweest ware, die juichend in den dood gingen, met deze heerlijke belijdenis in de vaste verzekerdheid des geloofs! - En toch waren deze arme twijfelaars gedoopt in den naam van Hem, die het leven en de onverderfelijkheid aan het licht heeft gebracht - maar zij kenden Hem niet, die het licht en het leven der menschen is.</p>
</div>
<div type="chapter">
<pb n="101"/>
<head rend="h3">IX. De roode roos.</head>
<p>De ontmoetingen van den vorigen dag hebben Cecile wel eenige opgewektheid geschonken. Er is beweging in het stille water ontstaan. Het is of de zeilen zwellen en er weer gang in het scheepje zal komen. De dokter was bepaald door de huizen. Hij was van zijn succes zeker en veel te onrustig om in huis te blijven.</p>
<p>- Wees gerust, beste vrouw, het zal u aan niets meer ontbreken - ik heb mijne nieuwe kaartjes ontvangen en met dit kaartje ontsluit ik alle magazijnen - lees!</p>
<p>Er stond evenals op de koperen plaat op de deur: Alphonse Beaujeu - docteur de Paris, de Londres et de Montpellier - en médecine et en philosophie - membre de plusieurs Sociétés savantes.</p>
<p>- Moed gevat - ik heb werklust en kracht als een jong mensch. - Kom ik ga er op uit. - Wees getroost en laat ik u blijmoedig wedervinden.</p>
<p>Cecile was echter nog verre van opgeruimd. De vraag: ‘Wat zullen wij eten en waarmede zullen wij ons kleeden,’ was voor haar zoo gemakkelijk niet opgelost als voor haar echtgenoot. - Hij ging bij mevrouw de Toulouse dineeren,
<pb n="102"/>
maar zij bleef met de kinderen thuis op de restes van het maal van gisteren. - En wat te doen als de kok eens om het geld stuurde? - Zij zag het oogenblik reeds naderen dat de schuldeischers beslag zouden leggen op het noodwendigste huisraad, en dat smaad en schande haar leed en martelingen nog zouden komen vertienvoudigen. In zulke smartvolle gepeinzen zichzelve kwellende, wordt er vrij hard aangebeld. Een commissionnair brengt een groot pak.</p>
<p>- Gij zijt hier vast niet terecht, vriend, zegt ze verlegen. - De bode toont het kaartje van den docteur de Paris, de Londres en de Montpellier en wacht op een fooitje.</p>
<p>Lang moet er tusschen moeder en dochter gedelibereerd worden. De zuinige Hygiène vindt een franc te veel.</p>
<p>- O, mama, denk toch wij moeten morgen 30 francs aan de waschvrouw betalen, en wat zullen wij beginnen als wij er een tekort komen! Zij is zoo brutaal! Ik heb nog een halven. - Zij gaat haar werkdoosje nazien om een halven franc te voorschijn te brengen, die zich daar verscholen had voor den dag des kwaads.</p>
<p>De commissionnair weegt het geld minachtelijk op jijne hand, trekt een verontwaardigd gezicht en zegt vermetel in het vertrek rondkijkend:</p>
<p>- Wel zoo, is dat alles wat men hier voor zulk een groot pak geeft, dat ik zoo hoog moest dragen? Daar! als het hier zoo kaal is, wil een eerlijk commissionnair als Louis Dentu, zoo'n prul van een halven franc niet. - Hij smeet het geld voor de voeten der onthutsle Hygiène neder en ging met een vloek van verachting de trap af.</p>
<p>Hygiène raapte den halven franc getroost op en zeide: Ik ben blij dat die verwaande dwaas hem weggeworpen heeft, wij kunnen hem veel beter gebruiken.</p>
<p>Cecile opent intusschen haastig het pak.</p>
<p>- Hemel! wat is dat? - Het zijn al de kleederen waar
<pb n="103"/>
de dokter mee uitgegaan is – zijn oude zwarte rok, zijn versleten satijnen vest, zijn grijze pantalon – zijn overhemd en cravatte zelfs - en nog een geheel stel nieuwe kleederen er bij - neen - drie pantalons, vier vesten en twee jassen....</p>
<p>- Waren die nieuwe zaken er niet bij, sprak de verbaasde vrouw, ik zou vreezen dat hem een ongeluk overkomen was – doch nu, wal beteekent dat? - dat hij...</p>
<p>- Ik denk, antwoordde het kind, niet anders dan een inval van vader bij het passeeren van een groot kleeding-magazijn, waar alles als ongehoord goedkoop wordt aangeprezen. Hij heeft zich eventjes in 't nieuw gestoken, en wij moeten maar blij zijn, dat hij het oude pak niet aan een voorbijganger heeft gegeven. - Het kan altijd nog te pas komen in huis.....</p>
<p>Het jonge meisje, door het leed vroeg oud gemaakt, doorgrondde het karakter des vaders geheel. Zij had alles begrepen en zag er zelfs niet vreemd van op, toen er een uur later nog een groote doos met dameskleederen gebracht werd. Papa was nu eenmaal aan het koopen...</p>
<p>De dokter stapte inmiddels met dubbelen moed naar mevrouw de Toulouse. Hij voelde dat hij haar nu ook meer vertrouwen zou inboezemen. Zij was veel kalmer dan toen hij haar verliet, en de droppelljes werden hoog geprezen. Voor haar doen had zij een sober onthijt genomen - en was zeer gelaten in haar lot; zij kon ten minste weer over iets anders denken als aan het schrikbeeld van den hippopotamus, en in lachen uitbarstende zeide zij, nog altijd schuddend:</p>
<p>- Maar, dokter, het gekste van alles is, dat ik u oorspronkelijk eigenlijk niet voor mij zelve, maar voor een ander heb laten halen. Ik begon mijne klachten bloot uit spot, en dacht niet dat gij het zoo ernstig op zoudt nemen; maar nu dank ik den hemel, dat ik bij toeval ontdekt heb in welk gevaar ik verkeer.</p>
<pb n="104"/>
<p>- En wie is dan de eigenlijke patiënt?</p>
<p>- Wel, mijne dochter - dat arme kind had ik geheel vergeten in mijn angst over de vetziekte - en zij lachte mij braaf uit, dat ik in hare plaats onder de kuur was geraakt; doch nu moet zij er ook aan gelooven. - Rosalie, kom eens hier mijn kind - hier is een oud vriend van u.</p>
<p>Rosalie kwam met de ongedwongen blijdschap van een eenvoudig kind den dokter te gemoet. Maar zij werd in haar huppelende vaart plotseling gestuit door een misnoegd gebrom van mama.</p>
<p>- Denkt dat gij zeventien jaar zijt - en wij te Parijs zijn! Zoo onthutst als Rosalie daar stond, zag zij er allerliefst uit, met haar frisch en blozend gelaat en krachtigen lichaamsbouw.</p>
<p>De dokter zag haar scherp aan, maar ontdekte niet terstond, welke verborgen worm aan deze bloeiende roos knaagde. Hij begon dus zoo eens te kenvelen over het verleden en het landelijke leven en over de vermaken van Parijs. Zij vond alles nog even interessant, want alles was haar nieuw. Mama achtte het echter niet noodig, dat zij aan het woord zou komen, en nam het voor haar op met eene snelheid en ijver als vreesde zij dat haar adem tekort zou schieten:</p>
<p>- ‘Ik heb haar wat vroeg uit het klooster genomen, waar ze was opgeleid, omdat hare manieren er niet genoeg gesoigneerd werden, en heb haar dit laatste jaar eene Engelsche gouvernante gegeven, terwijl ik voor mijn zoon Edward de leiding van een Duitscher heb geprefereerd. Ziet ge het niet reeds, dokter, dat is nu haar hoofdkwaal - dat blozen - dat ongelukkige blozen. - Zie – zie, nu wordt het lieve zachte rosé van haar gezichtje vuurrood – kijk, kijk! incarnaat en paarsch. - Nu is immers alle charme van dat kopje weg! - Dat gaat zoo nu vijfentwintig maal op éen dag. Daar moet iets aan gedaan worden, niet waar dokter? - Dat kan zoo niet blijven?</p>
<pb n="105"/>
<p>- Zeker mevrouw - zeker - zij moet gecalmeerd worden; gij moet alle agitatie mijden. Zeer, zeer bedaard met haar omgaan.</p>
<p>- Zoudt ge haar niet wat bloed aftappen?</p>
<p>- Mevrouw! vergeef mij - dat is eene oud-modische theorie. Bloed is leven - daar mogen wij geen droppel van verspillen.</p>
<p>- Nu, dokter, dat kan wel zijn; gij moet maar weten hoe ge het doen zult; als ge haar maar wat bleeker wilt maken - want zoo boersch er uit te zien in Parijs - dat is verschrikkelijk. - Ieder is er door gefrappeerd, die haar ziet - zij moet ook wat blanker en vooral slanker worden. En dan nog iets - die rug, dokter - die rug baart mij wat kommer! - Gij moet die eens inspecteeren - die schouders zijn te hoog, dunkt me - is het niet?</p>
<p>- Ja, mevrouw, ik zal alles observeeren.</p>
<p>- Och, dokter, wat gekheid, riep Rosalie - ik ben zoo gezond als een visch en even sterk als mijn broeder. - Mama kwelt mij dag en nacht - dat is om ziek te worden! Zij wil dat ik bleek en mager zal zijn als mijn stadsche nichtjes, die er als schimmen uitzien.</p>
<p>- O, dokter - onze nicht! die moest gij zien! Dat is een ideaal! - dat is als een beeldje - als doorschijnend albast! Zóo interessant...</p>
<p>- Ja, 't is precies een poppetje van borstplaat. Nu, de hemel beware mij om er zoo lijkkleurig uit te zien. Ba! zoo transparant als sago of arrowroot.</p>
<p>- Ja kind, gij spot er mede, maar die taille van uwe nichtjes, die démarche! – dat is superbe! Gij moogt er een voorbeeld aan nemen. - Gij gevoelt het gewicht nog niet van die dingen en bekommert er u niet over of uw linkerschouder soms hooger komt dan uw rechter – en dat is een belangrijk punt voor eene jonge dame - niet waar dokter?</p>
<pb n="106"/>
<p>- Hoogst belangrijk, mevrouw! en van onberekenbaren invloed voor welstand en gratie.</p>
<p>- Nu, hoort gij het - heb ik gelijk?...</p>
<p>- Maar ik ben toch niet mismaakt? Is het wel, mijnheer? - Vroeg Rosalie met eenigen schrik.</p>
<p>- Mejufvrouw - tot nog toe zijn uwe welgevormde leden door de zorg uwer waarde mama harmonisch en symetrisch ontwikkeld.</p>
<p>- Ja maar, dokter, viel mevrouw de Toulouse in, een beetje scheef is ze toch wel - een klein beetje, als ge het maar heel nauwkeurig meet. Mad. Vaillant heeft het ontdekt, bij het passen.</p>
<p>- De dokter laat de jonge dame zich in de verschillende standen richten en weer stilstaan, en zegt eindelijk na een zorgvuldige beschouwing - weest gerust, dames! - Wat ziet het oog eener moeder toch nauwkeurig! - Ik kan u verzekeren - misvorming heeft er niet in het allerminste plaats - alleen de natuur heeft zekere onregelmatigheid of vrijheid in hare schoonste werken, en neem van mij de verzekering aan dat alle menschen, wel onderzocht eenigszins scheef zijn - en dat alle beelden, hetzij van Venus of Diana - de gratiën niet uitgezonderd, aan de rechterzijde eenigzins anders zijn dan aan de andere helft des lichaams. Geen schedel is aan de eene zijde volmaakt zoo afgerond als aan de andere - geen hand of voet is volkomen gelijk. Vraagt het alle handschoenmakers, schoenmakers, hoedenmakers, modistes - deze onvolmaaktheid verhoogt echter de bekoorlijkheid.</p>
<p>- O gij vleier, bestrafte mevrouw de Toulouse.</p>
<p>- Zoo wil mama nu de lieve natuur corrigeeren en spookt des nachts als een kwelgeest aan mijn bed om te zien of mijn rug ook te zeer gebogen is - of mijne schouders wel gelijk zijn! - Als het goed is voor mijn rug om plat
<pb n="107"/>
te liggen op een matras, nog harder dan een plank, slecht is het zeker voor mijn hoofd; ik krijg er kwade droomen en neusbloedingen van - en nu barstte Rosalie in lachen uit over haar beklagenswaardigen toestand.</p>
<p>- Gij zult iets geven om te calmeeren, zeide de moeder terzijde, niet waar, gij ziet het, hoe zij is.</p>
<p>- O ja, knikte de dokter gemoedelijk.</p>
<p>- Want dat lachen is niet natuurlijk. O dokter - zij is zoo zenuwachtig! Ik schrik als ze begint te lachen, want dan is er geen eind aan. - Dat verontrust mij; ik word op mijne beurt zenuwachtig; dan wordt het bij haar nog dubbel zoo erg, en eindigt vaak in een vloed van tranen - en dat is toch iets ziekelijks?</p>
<p>- Kwel uwe dochter niet, mevrouw! - haar rug, borst en schouders zijn perfect in orde - de ademhaling en de pols laten niets te wenschen over en de blos zal in de stad wel wat afnemen.</p>
<p>- Maar gij zult er toch iets aan doen, viel de moeder in.</p>
<p>- Natuurlijk iets voorschrijven, stemde de dokter toe.</p>
<p>- O, gij wentelt een berg van kommer van mijn hart, dokter, als de schouders maar even dik en even hoog zijn. Och, een moeder kent de belangen van haar kind het best. - Dan heb ik nog over mijn zoon te spreken... Rosalie neem afscheid van den dokter.</p>
<p>Rosalie dankt den hemel dat zij ontslagen wordt en huppelt zingend weg, terwijl de bezorgde moeder voortgaat:</p>
<p>- Dokter - gij kent mijn oudsten - mijn Edward - al eerlijk wat er aan is - een hart als goud. - Zijn Duitsche paedagoog heeft alle eer van zijn educatie - 't is een voortreffelijk jongmensch, die zich charmant presenteert; maar hij is veel te wars van de wereld en te onverschillig voor de dames. - Ik wensch dat hij zal trouwen; maar vergeefs omring ik hem met de keur der jonge meisjes -
<pb n="108"/>
hij is beleefd - hij is hupsch - hij amuseert zich - maar niemand schijnt indruk op zijn hart te kunnen maken.</p>
<p>- Heb maar geduld, mevrouw, dat komt onverwacht, eer gij er om denkt.</p>
<p>- Ja, dat is juist wat ik vrees - hij schijnt geen smaak voor de vrouwen van onzen stand te hebben. Hij critiseert ze schrikkelijk. - De eene is te behaagziek - de andere te beuzelachtig - die te sentimenteel - deze te onbeduidend - die te gemaakt.</p>
<p>- Ik vrees, dat hij wellicht zijn hart reeds aan een meisje uit het volk heeft geschonken.</p>
<p>- Dan ben ik rampzalig! want hij zal er mee willen trouwen - daar ken ik hem voor - en ik zal dit nooit gedoogen. Eene mésalliance zou mijn dood zijn. Ik heb alles voor mijne kinderen over; maar zij moeten geene schande over mij brengen en hunne affectiën met wijsheid plaatsen. Heb ik gelijk?</p>
<p>- Volkomen gelijk, mevrouw.</p>
<p>- Gij moet eens ongemerkt met Edward over dit chapiter spreken. Hij is zoo onervaren; hoor hem eens goed uit, en spreek hem van de schrikkelijke gevolgen van eene mésalliance. - Denk intusschen eens welke baden voor ons de beste zouden zijn. Ik wil den volgenden zomer met mijne kinderen gaan reizen - ik wil water drinken en baden om te slinken, om het schrikbeeld der hippopotamussen van mij af te spoelen. Dat reizen zal ook goed voor Edward zijn - hij zal er wellicht nu meer aan hebben dan in vorige jaren - want o! hij is nog zoo kinderachtig - hij is timide als een schoolmeisje. Wij zijn te lang buiten op dat afgelegen kasteel geweest. Als ik nu de jonge Parijzenaars bij hem vergelijk, dan word ik jaloersch op hunne losse, vrije houding en manieren, aangename conversatie en savoir-vivre.</p>
<p>- En hoe maakt het uw tweede zoon Antoine?</p>
<pb n="109"/>
<p>- O, mijn luitenant is een voortreffelijk ridder. Gij moest hem zien, welk een schoon officier dat is geworden! - Als hij daar de laan van Vogemont kwam oprijden, was ik altijd verrukt over hem; maar gij moest hem in de danszaal zien! Gracieuser danser is er niet. Nu, gij zult u kunnen verlustigen in uw lieveling; hij komt tegen den winter hier. Maar zulk een opgewekte, overmoedige levenslust grenst aan het buitensporige! - Hem mocht ge ook wel wat calmeerends geven - hij is het sterkste contrast van zijn broeder en zij verdragen elkander nog in het geheel niet; dat blijtt altijd haspelen. Edward ergert zich dat Antoine niet meer wil studeeren, en Antoine ergert zich dal Edward altijd zit te blokken - zij begrijpen elkander niet. Ik wenschte Edward dan ook meer in een anderen geest, hoe zal ik het zeggen, minder afgetrokken, gezelliger, gemakkelijker in de conversatie. Daar is nu, bij voorbeeld, dit gindsche jonge mensch - zeide zij een voorbijganger aanwijzende, - wacht eens - hij komt hierheen - hij heeft tegenwoordig altijd boodschapjes en redentjes om mij te spreken - Ja, hij zal waarlijk weer hier komen. Let eens op hem, dokter, gij zijt een menschenkenner en ver in de... ja, hoe heet dat ook weer? - kunde van het hoofd - och, help mij eens - die theorie van de knobbels - die bultenleer....</p>
<p>- Phrenologie of cranioskopie - mevrouw, maar ik geef er mij nog niet voor uit, hoewel ik de kunst bewonder.</p>
<p>- Ja, gij moet maar eens goed op hem letten - ik stel belang in hem - 't is een charmant jong mensch.</p>
<p>- Ach ja, zeide de dokter, nu ook het oog vestigend op den heer, die recht op het huis aankwam - ik ken hem zeer wel: Paul Travers een hupsch mensch - een edel gemoed - een echt philantroop. Wy werken veel samen.</p>
<p>- Wat zegt ge daar, dokter - kent gij hem! - dat is alleraardigst! Hij schijnt veel liefhebberij te hebben. - Ik
<pb n="110"/>
weet niet op hoeveel lijsten hij mij reeds heeft laten teekenen! - Hij komt zeker antwoord vragen. - Zie die brochure eens gauw in, dokter. Is het goed voor eene weduwe om op zoo iets haar naam te zetten?</p>
<p>- Ongetwijseld, mevrouw, het is een bewijs van een edel hart als men voor zulke vereenigingen inschrijft.</p>
<p>- Dan teeken ik voor 100 francs. - Maar hoe denkt gij over mijne dochter? - Jonge meisjes moeten zich maar niet met die dingen inlaten, niet waar?</p>
<p>- Niet inlaten! Met hulpbetoon voor de lijdende menschheid? - Mevrouw, 't is haar sieraad deel aan zulke zaken te nemen.</p>
<p>- Welnu, dan kan zij ook voor 100 francs inteekenen. Rosalie werd geroepen.</p>
<p>- Kindlief, als mijnheer Travers u die lijst aanbiedt, kunt ge voor 100 francs inteekenen. - Neen, loop niet weg, blijf nu bier... Niet kinderachtig...</p>
<p>Intusschen meldde de huisknecht den heer Travers aan.</p>
<p>- Rosalie zit toch recht, denk aan uw schouders, fluistert mevrouw, terwijl de aangekondigde heer binnentreedt met zekere bedeesde bescheidenheid, wel eenigszins in tegenspraak met zijn kalen schedel, die bewees dat het charmante jonge mensch toch zoo heel kinderlijk niet meer was.</p>
<p>Met stillen eerbied was zijne beleefdheid overtogen - er was iets theatraals in geheel zijne houding en gebaar, en iets zoo pathetisch in zijne stem, dat ieder woord van zijn week gevoel scheen te getuigen.</p>
<p>Met warmte prees hij de zaak aan, wier zendeling hij was. Het was treffend om hem, den man met den grooten baard, de zaak der teedere zuigelingen te hooren bepleiten en te ijveren voor de oprichting van crèches als het zekerste middel tot redding der maatschappij.</p>
<p>Roerend beschreef hij den nood en de ellende der pas ge-<pb n="111"/>boren aardwormpjes; zijne stem beefde; hij moest soms zijn zakdoek te baat nemen om door hard snuiten aan te toonen, dat hij eigenlijk met zijne tranen worstelde. Rosalie was bewogen; zij had wel voor duizend francs willen inschrijven, als zij het lot dier kleine lijders verzachten kon.</p>
<p>Mevrouws aandacht was minder bij de zuigelingen dan de spreker wellicht hoopte; hare gedachten waren verdeeld tusschen de bewondering van de nobele gevoelens en de gemakkelijke manieren van het charmante jonge mensch, en tusschen de vrees voor Rosalie's schouder en blos, want hoe meer mama naar den schouder keek en wenkte, te hooger steeg het rood, dat hare oogen zelfs dreigde te overstroomen.</p>
<p>Het jonge mensch was ook distrait, maar dat merkten de dames misschien niet; de dokter vond echter in den warrelloop zijner redeneeringen aanleiding om te twijfelen of hij wel genoeg aan mathesis gedaan had - ofschoon hij eene academische opleiding had genoten. Op zijn schedel viel niets aan te merken - zijn blinkend hoofd was rond als een appel. Nergens iets uitstekends, overal evenwicht - maar die massa had iets dreigends, iets onheilspellends als de knop van een casse-tête, bestemd om te verbrijzelen, waar hij op gericht wordt. Die gladde kale kruin deed aan een kogel denken, die elken muur doorboren kon en welligt nog met schroot geladen was, om waar hij binnen drong ook vrij wat te beschadigen.</p>
<p>Mevrouw de Toulouse vond echter dat de diepe norsche plooien om den mond een verstandig en nadenkend mensch kenschetsten, en dat die zoo vroeg ontbladerde kruin hem een waardig, vaderlijk voorkomen gaf. - Paul Travers was in ieder opzicht een charmant jongmensch - en - zoo fijn gevoelig... zoo aangenaam voor vrouwen...</p>
</div>
<div type="chapter">
<pb n="112"/>
<head rend="h3">X. Het dinertje in Palais-Royal.</head>
<p>Het gaat tegen het etensuur. Half Parijs ziet bleek en mat; half Parijs geeuwt onder het gaan naar de tafels der tallooze restaurants.</p>
<p>Dokter Beaujeu en zijne vrouw spoeden zich met zoon en dochter naar Palais-Royal - dat wil zeggen naar dat reusachtig blok gebouwen onder een gevel, dat eene stad in de stad vormt, en in een langwerpig vierkant zich uitstrekt om een fraai plein, in het midden versierd door vijvers en fonteinen, terwijl vier rijen boomen aan beide zijden de wandelaars overschaduwen. De benedenverdiepingen zijn door prachtige winkels ingenomen, en de bel étage is door de restaurants bezet; - maar daar boven woont nog eene gansche bevolking van fatsoenlijke burgers van allerlei beroep op de derde en vierde verdieping, terwijl de zolderkamertjes door bedienden en ouvrières betrokken zijn. Door zeer vele winkels en restaurants kan men niet een smallen gang of enge trap in de achter Palais-Royal gelegen straten doorsteken, eene omstandigheid die uitnemend geschikt is om voor de eerzame burgers, die in de omliggende wijken wonen, groote omwegen uit te winnen en het verdwijnen en samen-<pb n="113"/>komen van geheimzinnige personen allergemakkelijkst te maken, waardoor Palais-Royal dan ook vaak het tooneel is van de tallooze bewegingen, die bij de wufte Parijzenaars zoo gedurig opbruisen, en van de hoogste rangen af tot de schooljeugd en straatjongens toe, navolging vinden.</p>
<p>Hygie was dus verrukt, toen hij hoorde dat hij op eene school zou komen, die in Palais-Royal uitkwam; - ja, hij had reeds met zijne aanstaande makkers kennis gemaakt, die hunne harddraverijen daar uitoefenden om zich schadeloos te stellen voor de zittende houding op monsieur Valeurs hooge banken. Hij liep zijne ouders al vooruit om het bewuste adres - rue Valois - op te zoeken. Hij stiet de deur open en wees aan Hygiène, hoe aardig die oude portierster daar in een vierkant glazen kastje van nauwelijks een meter groot, zat te breien, en hoe ter eene zijde een gangetje recht door naar den tuin van Palais-Royal liep - en daar naast de trap opvoerde naar de restauratie, en verder naar al de bewoners van de derde, vierde of vijfde verdieping.</p>
<p>Eene menigte deuren moest men voorbij, waarop men las: notaris - dentiste - advocaat - kapper - dansmeester - kok - decorateur.</p>
<p>Mevrouw Beaujeu zag niet zonder bezorgdheid, langs welk een zonderling en bont bevolkt pad haar dochtertje den tempel der wetenschap zou bereiken - en reeds daagden voor het oog des geestes allerlei ontmoetingen op dien weg. Een dertigtal jonge jufvrouwen stormde snappend en lachend haar te gemoet onder het geleide van eene secondante, die er bij de hand genoeg uitzag, om elke aanranding te voorkomen, of die krachtdadig af te weren.</p>
<p>De walm der restaurants hing zwaar en benauwend op de trappen en de portalen, en vermengde zich met de nog onaangenamer dusse schoollucht, die Cecile uit de leerzaal tegenstroomde. Terwijl zij nog in die ledige kamer rond-<pb n="114"/>keek, daalde de jongensklasse, met geweld van hakken en vuisten en kelen, de trappen af - en daarna verscheen de heer Valeur.</p>
<p>Of de man voor zijne gezondheid zoo weinig en zoo dunne kleeding droeg - dan of zijn skelet, buitengemeen scherp en hoekig, zich puntiger door de kleedij asteekende dan bij anderen, hij zag er uit alsof hij een levend geraamte ware geweest, dat men om het aan 't oog te ontrukken, maar een linnen pantalon en een katoenen jasje had aangeschoten - zelfs zijn gelaat scheen uit enkel been en vel te bestaan, en zijn dunne hals kwam girasse-achtig uit zijn ietwat geel boordje te voorschijn.</p>
<p>Er was iets in den man dat aan een groot, uitgehongerd paard deed denken - maar het was niet alleen de man - zelfs het geheele lokaal en al wat er in stond had dat holle, beenderachtige, uitgemergelde. De steenen vloer was met holten uitgesleten door de banken en tafels, die op hooge, dunne pooten stonden - alles zag vaal - het verveloos houtwerk - het verveloos bord - de oude gescheurde landkaarten - en de glazen waren zoo vuil, dat men ze voor matglas kon gebruiken en gordijnen overbodig waren.</p>
<p>Het lokaal voor de meisjes was volkomen gelijk aan dat voor de knapen - alleen het lag eene verdieping hooger en naast de woonvertrekken, de slaapkamer en het salon van dit kinderlooze echtpaar.</p>
<p>Maar ook hier heerschte dezelfde koude ongezelligheid, en alles was er even schraal en sober, uitgezonderd - eene reusachtige, dikke witte kat - zij scheen al het vet, al de ronde lijnen en al de weelde van het huis geabsorbeerd te hebben - en voor haar was de hardheid der wereld verzacht door een fluweel kussentje op den stoel.</p>
<p>Men moest onderstellen, dat deze lieden of zeer gierig
<pb n="115"/>
of zeer arm waren. Neen, een vrek was de magere man niet, want hij dacht zelden bij eenig werk aan de vraag: hoeveel verdien ik er mede; hij had den vorigen dag nog den inhoud van zijne beknopte garderobe met zijn ondermeester gedeeld, die voor een paar officieele bezoeken geen presentable costume bezat - en hij hield het jonge mensch meer bij zich om hem van den dwaalweg te redden, waarop hij al zijn geld had zoek gemaakt, dan omdat hij veel dienst van hem dacht te hebben. Valeur was een van die onspoedige naturen, die tot tobben in de wereld schijnen te zijn. - Hij was door en door knap en door en door braaf - en toch slaagde hij niet. Hoe dat kwam? Hij had zijn uiterlijk tegen zich, en in al zijn doen iets sukkelachtigs en verwards. Zijne vrouw bezat wel op verre na niet zijn kundigheden, maar was veel wakkerder dan hij, en zou het wellicht, als zij niet door zijn kwaad gesternte steeds belemmerd ware geworden, veel verder in de wereld gebracht hebben. Zij was zeer geacht in letterkundige kringen, maakte een goed vers, en droeg menigmaal met succes hare stukken voor in de loge, waarvan Valeur een ijverig steunpilaar was. Hij was een zeer gewenscht secretaris van verschillende genootschappen, had ontzettend veel werk, en bleef toch altijd arm.</p>
<p>Madame Valeur had zich geretireerd om haar toilet te herzien, en trad weldra binnen in den glans van een paar ellen vuurrood lint, wapperende van eene splinternieuwe demicoissure. De sporen van vroegere schoonheid waren nog even onmiskenbaar op haar regelmatig gelaat, als aan hare houding en gestalten bevalligheid niet was te ontzeggen - zorg en strijd zetelden echter op dat te vroeg gerimpeld voorhoofd en in die gespannen, te diep gegroefde trekken. Haar stem was wat schor door het vermoeiende van haar langdurig schoolleven, en het overschreeuwen van de woelzieke jeugd; maar zij had eene gemakkelijke, plastische wijze van spreken,
<pb n="116"/>
die van meer dan gewone geestvermogens getuigde. De onaangename indruk, dien de in katoen gewikkelde knokkelman op mevrouw Beaujeu gemaakt had, week dan ook geheel bij het gezellig onderhoud van mevrouw Valeur, dat al spoedig een meer vertrouwelijk karakter aannam dan zulks gewoonlijk bij eene eerste kennismaking het geval is. Maar de beide vrouwen herkenden in elkander wezens, die veel geleden en ervaren hadden, die veel opmerkten en dieper blikten dan de bovenste oppervlakte des levens.</p>
<p>- Sta mij toe u eene opmerking te maken, die mij al lang door het hoofd speelt, zeide Cecile. Ik hoor zooveel ophes maken over den vooruitgang in het onderwijs der vrouw, en ik verneem van studies, waarvan ik nooit in mijne jeugd hoorde gewagen. Wanneer ik nu de jonge dames, die ik hier ontmoet heb en kon gadeslaan, vergelijk met de meisjes zooals zij waren in mijne jeugd - dan vind ik ze geen aasje wijzer of beter dan wij op haar leeftijd geweest zijn – ja, ik vind ze zelss wel eens minder in gezond verstand, in dagelijksch verkeer, in huiselijke bekwaamheid, in maatschappelijke geschiktheid. - De oudere personen uit een vroeger tijdperk, die in de leerschool des levens gevormd zijn, vind ik veel bruikbaarder en meer ontwikkeld dan de meer schoolsche jeugd met haar verbeterd onderwijs.</p>
<p>- Uwe opmerking is juist; maar verstand komt niet vóor de jaren, ook niet bij vermeerdering van leervakken, daarbij komt dat aanmatiging en inbeelding, die wel altijd de kwalen der nog onervaren jeugd waren, thans tot deugden verheven worden. Er is over het algemeen meer onderwijs, maar minder opvoeding; van het eerste wacht men te veel voor de zedelijke en maatschappelijke vorming - op de laatste geeft men maar al te weinig acht.</p>
<p>- O zeg mij, wat denkt gij, die uw leven aan het onderwijs hebt gewijd, over de opvoeding onzer meisjes?</p>
<pb n="117"/>
<p>- Het komt mij voor dat de mannen, die beweren dat het onderwijs der vrouwen nog zeer onvolkomen is, gelijk hebben! Maar het is met hare opvoeding nog slechter gesteld; want onderwijs kan de school, maar opvoeding moet de moeder geven - en wij zoeken nog altijd te vergeefs naar moeders, die opvoedsters willen en kunnen zijn. Daardoor blijft het onderwijs te onvruchtbaar - en volgens mijne overtuiging is het nog in een verkeerd spoor, niet alleen wat de leerstof, maar vooral ook wat den leervorm betreft. Het vrouwelijk onderwijs is stellig niet in overeenstemming met de eigendommelijkheden van de vrouwelijke ziel: het beantwoordt te weinig aan den diepsten grond haars wezens en laat haar daarom zoo onverschillig en koud - het is het rechte voedsel nog niet voor hare behoeften.</p>
<p>- Gij zult dus niet ingenomen zijn met de vermeerdering van leervakken alleen?</p>
<p>- Zoolang wij niet opklimmen tot vereenvoudiging der aanvangspunten ben ik er bepaald tegen.</p>
<p>- Als wij nagaan wat men tegenwoordig aan meisjes onderwijst, in vergelijking met wat wij in onze kindsheid geleerd hebben, dan moet ik vragen: is dat jonger geslacht zooveel sterker van hoofd, zooveel vatbaarder van verstand, zooveel vaster van geheugen dan wij?</p>
<p>- Alles schijnt daarop berekend en het is toch het geval niet; integendeel, de jongelieden schijnen zwakker dan het geslacht, dat thans den middelbaren leestijd bereikt heeft.</p>
<p>- En wat wisten wij van kunstmatige lichaamsoefeningen? - Wij vonden in huis en hof allerlei natuurlijke gymnastie.</p>
<p>- Er moet ergens iets haperen aan de machine, maar waar en wat het is, kan ik nog niet doorgronden.</p>
<p>- Als het zoo met het onderwijs voortgaat dan mogen onze kleinkinderen hoofden als brouwketels hebben om die
<pb n="118"/>
steeds breeder wordende stroomen van wetenschap op te nemen.</p>
<p>- Ik heb eene geheel andere opvatting van de verbetering van het onderwijs, als in de mode is. Maar daarom is mijne school ook niet sterk bezet, en hebben wij reeds lang met den grootsten tegenspoed te worstelen. Ik wenschte met minder versnippering in rubrieken, meer eenheid en degelijkheid aan het onderwijs te geven - en hoop nog altijd dat er eens een paedagoog optreden zal, om de kinderhoofden te redden van al den ballast, dien ik vrees, dat menig hoofdje zal bederven en voorbereiden tot waanzin, of althans tot eene groote verwaandheid.</p>
<p>- Ik zie vaak mijne kinderen met kommer aan en vraag mij af - waar gaat het met hen heen? - Zullen zij aan den eisch der eeuw beantwoorden? - Zullen zij eenmaal eene gelukkige vaart hebben of als schipbreukelingen voor den stroom des tijds bezwijken?.... De hedendaagsche moeder oogt hare kinderen na als een kip, die eenden-eieren heeft uitgebroed. Zij zijn van gansch andere veders en vleugelen dan zij, en willen op een geheel anderen voet leven. Zij staat angstvallig voor het water, en de roekelooze kuikens zwemmen en duikelen lustig in den poel en bespotten hare bezorgdheid.</p>
<p>- Wat zwemmen kan, laat dat vrij zwemmen, maar er wil menig kuiken te water, dat geen zwempooten heeft. - Alle kuikens willen tegenwoordig voor zwanen spelen; zij willen hoog vliegen en ver zwemmen, en de opvoeders doen ook wel eens aan de gans van Andersen denken, die het nachtegaaltje, dat zij protegeeren zou, eene waterkuur opdrong, omdat die haar zoo goed deed.</p>
<p>- Ik verbeeld mij dat de mannen zoo ongeveer op die ganzenmanier met de meisjes-opvoeding omspringen, en daarom ben ik blij mijne dochter bij eene onderwijzeres te brengen, die de vrouw in de vrouw wil vormen en leiden. En als uw tijd het
<pb n="119"/>
gedoogt, hoop ik u menigmaal bij mij te zien. Mijne dochter aan u toevertrouwende, reken ik op uwe vriendschap.</p>
<p>- Ik waardeer uwe goede gezindheid meer dan ik zeggen kan. Nog altijd rust op het lot der onderwijzeres eene soort van vernedering. Men beschouwt ze als de winkelier, dien men met eene bestelling begunstigt en met wien men verder niets te maken heeft. Zelden zal men ons het gezellig verkeer gunnen in den kring, waaruit men ons toch de kinderen ter vorming toevertrouwt. Deze scheeve verhouding is hoogst nadeelig voor het vak zelf. En dan verliest de onderwijzeres, die meer dan eenige andere vrouw behoefte aan gezellige genoegens zou hebben, eene van hare schoonste belooningen. Zij trekt zich nu in zich zelve terug - en gelukkig zoo zij in studie en letterarbeid haar geest srisch en wakker kan houden, anders teert zij in en raakt ten achter.</p>
<p>- Of wat nog erger is - voltooide meester Valeur. Zij zinkt in die mokkende verbittering der miskenning, die in haat overslaat. Wellicht is er tegenwoordig geen hartstocht zoo algemeen en machtig als de haat. Iedere werkzame groep, die zich door de maatschappij, waarvoor zij hare beste krachten geeft, miskend ziet, wordt allengs een nijdige club, die zich in een of ander kwaadaardig tijdschrift lucht geeft. Onze maatschappij is vol van deze kleine venijnige keffertjes, die met min of meer talent het publiek amuseeren door hun rusteloos geblaf en de bespottelijke woede, waarmede zij elken voorbijganger de tanden laten zien of zelfs aanvliegen. Er is, helaas! altijd een publiek, dat gaarne ziet vechten en hoort kijven - dat wakkert die hondjes aan. Eerst debiteeren zij de aardigheden in de club en morgen in het journaal. Onze dagbladen zijn vol gal; zij voeden den haat; zij kweeken de wangunst en den naijver of streelen de ijdelheid. Maar is er ook van de zijde der meer bevoorrechte standen niet eene zware, oude
<pb n="120"/>
schuld van hoovaardij en waan? - van dwaze middeleeuwsche pretentie en verheffing op verweerde wapenschilden? Is er niet een tergende domme trots van de geldaristocratie, die dezen haat uitlokt?</p>
<p>- Onze half onderwezen onderwijzeressen, hernam mevrouw, die hare verlichting door een geest van alles te bespotten en te profaneeren willen openbaren, zullen ook tot eene geduchte en gevaarlijke vrijschaar worden, die in stede van de maatschappelijke instellingen te schragen en te veredelen, medewerkt om ze te ondermijnen en omver te werpen. Maar de bronnen liggen hooger op. Aan wie de schuld? - Aan die meer bevoorrechten grootendeels.</p>
<p>- Deze omstandigheid schrikt de meisjes van goeden huize af om zich aan een moeilijk werk te wijden, dat nog met zekere dédaigneuse beschimping wordt aangezien door degenen, die er van prositeeren. Wij erlangen dus onze onderwijzeressen te dikwijls uit eene soort gezinnen, die meer dan éen graad lager staan in beschaving dan de families, wier kinderen zij moeten vormen; - dit doen zij dan ook niet - zij onderwijzen bloot een tak van wetenschap en daarmede afgedaan. Ik heb de grootste moeite om geschikte hulp te krijgen - de beschaafde, bekwame meisjes, die ik mocht opleiden, worden door hare familie te goed geacht om in het, zoo weinig getelde, schoolvak te blijven, terwijl de onbeschaafden, die er eene soort van verheffing in vinden, vaak zoo onbruikbaar zijn, dat ik liever geheel alleen met mijne dertig of veertig kweekelingen ben.</p>
<p>- Onze jeugdige hulponderwijzeressen kunnen wij nu toch aanmerken als de grondigst onderwezen vrouwen der natie, zeide Cecile.</p>
<p>- En wat zijn zij tegenover de behoefte der leerlingen? - Wat bevat die zeer beknopte reisbagage van afgepaste wetenschap, waarmede de nécessaire voor haar levensreis is gegar-<pb n="121"/>neerd? - hernam mevrouw Valeur. Van het wezen dat zij moeten opleiden - van <hi rend="spat">het kind</hi>, weten zij niets. - Opvoeding van de ziel is haar even vreemd als van het lichaam. Zij kennen taalregels - zij kennen jaartallen - zij kunnen namen noemen in menigte, zelfs die ik nooit gehoord heb. – Maar begrippen, ideeën hebben zij niet - ja, de beste examen-paardjes, goed gedresseerd voor dien wedren - zijn op paedagogiesch gebied niets waard. Zij weten niet met een kind om te gaan, het niet te leiden, aan te moedigen -in éen woord, hare kundigheden zijn zonder samenhang met haar wezen gebleven, en dalen even dood en koud in de ziel der kinderen neder - zij leeren en worden niet wijzer - zij weten veel, maar kunnen er niets mede uitrichten. Het is veel kennen en niets kunnen. Ik heb de smart van dat alles te zien en ben onmachtig om het te veranderen. De plant van het onderwijs moest vaster wortel kunnen schieten; de stam moet gesterkt worden - en dan, laat er dan eene breede kruin op groeien; maar nu komt mij de uitbreiding en verheffing van het vrouwelijk onderwijs voor als een klein scheepje, dat door de veelheid der zeilen moet omkantelen - een gebouw dat te hoog wordt opgetrokken voor de zwakke fundamenten. Elk roept: vooruit! - hooger op! En ik zou willen roepen: terug tot den bodem - legt eerst breeder, vaster grondslagen - sticht eerst voorbereidingsscholen, opdat het onderwijs niet langer in een ontoebereiden akker gezaaid worde. Vormt eerst den geest tot waarnemen, opmerken, zoeken, zelfdenken, door het oog te leeren zien, wat het ziet - het oor te leeren hooren, wat het hoort - den geest te leeren het lichaam te besturen en te gebruiken, zooals het verdient. - Maar neen, ‘vooruit!’ is het wachtwoord - naar de hoogeschool moeten de meisjes - men zal nog meenen ons geslacht te kort te doen, als men langer de militaire academies voor haar sluit.</p>
<p>- Gij hebt hier juist zoo iemand bij u, zei Cecile op
<pb n="122"/>
Beaujeu wijzende, die zeer opmerkzaam zat te luisteren naar de met warmte uitgesproken ontboezeming der onderwijzeres, hij glimlachte - maar zij ging voort:</p>
<p>- Een hollend paard is moeilijk tegen te houden, evenmin een radicaal emancipateur - laat het dus eerst uitrennen, eindelijk valt het machteloos neer.</p>
<p>- Onze tijd, antwoordde Beaujeu, heeft een onweerstaanbaren drang alles tot de uiterste grens door te voeren, die niet miskend moet worden.</p>
<p>- O ja, mijnheer, indien men die grens wilde eerbiedigen en daar binnen alle proeven nemen - maar men vraagt niet naar de perken door aard en bestemming aangewezen met de duidelijke vingerwijzing der natuur.</p>
<p>- Men tracht die grenzen te vergrooten, zeide Beaujeu, en wil de vrouw het vrije veld der wereld zonder eenige beperking ontsluiten; te lang was zij binnen enge palen ingesperd; elk wezen moet trachten groot en vrij te worden.</p>
<p>- Maar al zegenen wij het wegnemen der staketsels, en het verbreken der ketenen, zeide mevrouw Valeur, wij wenschen toch dat de vrouw zich vergenoegen zal, zich zelve te worden en zich zelve te blijven; maar ik vrees dat het drijven van de emancipateurs niet is om de vrouw in hare eigenaardigheden te volmaken; neen, men tart haar uit om te beproeven hoever zij de grenzen harer natuur overschrijden kan - om zich zelve niet te zijn.</p>
<p>- O, mevrouw, ik houd de vrouw voor zulk een heerlijk wezen, riep Beaujeu uit, ik ben overtuigd dat niemand nog vermoedt hoe hoog hare ontwikkeling stijgen kan....</p>
<p>- Wellicht is uwe gunstige opinie gegrond. Maar men moet nu niet verwarren gezonde, harmonische ontwikkeling en overmatige proesneming met de veerkracht onzer natuur, of ook excepties voor algemeenheden aanzien. Wordt de elasticiteit misbruikt dan komt de overspanning, en op de over-<pb n="123"/>spanning volgt verslapping en uitputting. Denk eens aan het rampzalige wonderdochtertje van Basedow; zulke ontijdig rijpe vruchtjes vallen spoedig weer af. Men verkrijgt door elke proef, die buiten het natuurlijke treedt, een vreeslijk beschamende reactie door wangestalten en karikaturen, in plaats van wondermenschen.</p>
<p>- Dit stem ik toe, mevrouw, maar zonder bovenmatige inspanning, geheel vrijwillig en uit lust heeft de vrouw in onze eeuw bewezen, dat wij haar op geen gebied als eene onbevoegde mogen afwijzen; dat geen studie haar te zwaar - geen wetenschap te hoog voor haar is. Gij zult die edele, kloekmoedige vrouw toch geen karikatuur noemen, die zoo goed als de bekwaamste stuurman, tweemaal het schip, waarop haar man gezagvoerder was, van Calcutta naar New-York heeft gebracht, toen hij door eene gevaarlijke ziekte was aangetast. Zij had uit liefhebberij de stuurmanskunst van haar echtgenoot geleerd, en paste die kennis nu dadelijk toe.</p>
<p>- Gij wilt dus de marine met meisjes verrijken, riep Cecile, al bevreesd dat Alphonse in zijn hoofd zou krijgen om Hygiène scheep te doen.</p>
<p>- Ik heb respect voor zulk eene emancipatie, hernam Valeur - dat is er dunkt mij eene van het echte water.</p>
<p>- Maar toch geen bewijs dat de vrouw de stuurmanskunst nu moet gaan beoefenen, hervatte Cecile.</p>
<p>- Toch wel, een bewijs hoe nuttig mathesis haar zijn kan, hernam Beaujeu met voldoening zijne vrouw toeknikkend.</p>
<p>- De vrouw zal door buitengewone omstandigheden ook tot buitengewone daden gedreven worden, erkende mevrouw Valeur, zonder dat die exceptioneele handelwijze daardoor een richtsnoer voor hare zusters wordt.</p>
<p>- Nog een heerlijk staaltje, zoowel van vrouwelijken aanleg als van vrouwelijk karakter, is ons door die Engelsche vrouw gegeven, herhaalde Valeur, die haars vaders arbeid steeds be-<pb n="124"/>langstellend had gevolgd in zijn streven om een groot gebrek aan de machinerie der stoomschepen te verbeteren en eene schroef uit te vinden, die het zoogenaamde stampen de vaartuigen verminderen zou. De vader ziet zijne uitvindingen, die nog niet geheel voltooid waren, miskend, verworpen, en sterft te midden zijner schoone werkzaamheden. De liefderijke dochter vreest dat nu al de arbeid haars vaders verloren, ja, vergeten zal zijn; zij werpt zich met kracht in die studie, voltooit en volmaakt zijn arbeid, en zendt een model in, dat den prijs behaalt en haars vaders inzichten rechtvaardigt. Zij gaat voort zich aan de werktuigkunde te wijden, en zal weldra weder nieuwe instrumenten aanbieden, wier ontdekking voor den vindingrijken geest der vrouw bewaard zijn gebleven.</p>
<p>- Al weer een meisje dat niet te vergeefs mathesis geleerd heeft, juichte Beaujeu, waarlijk zij moeten het allen leeren!</p>
<p>- Dit besluit trek ik er geheel niet uit, zeide meester Valeur, evenmin als ik het voor alle jongens noodig acht. Men overdrijft gewoonlijk de verwachtingen van den heilzamen invloed, die de exacte wetenschap op den geest heeft.</p>
<p>- De gelegenheid om wiskunst te leeren moet toch voor de vrouwen opengesteld worden, antwoordde Beaujeu, nu zij blijk geven er althans evenveel nut van te trekken als de mannen.</p>
<p>- Toch is het hoogst waarschijnlijk, dat deze beide vrouwen geen gymnasium bezocht hebben - privaat onderwijs stelt steeds elk vak ook voor de vrouwen toegankelijk - en dat acht ik geheel voldoende voor de behoefte van de lieshebsters, die zoo heel talrijk wel niet zullen zijn.</p>
<p>- De eenige dame die ik ontmoet heb, die waarlijk ver in de wiskunst was, hervatte meester Valeur, staat mij tevens voor den geest als de slordigste, vuilste vrouw, die ik ooit gezien heb - dit was zeker wel geen vrucht van dien boom zelven, maar een leelijk onkruid, dat in zijne schaduw welig was opgewassen en met weerzin vervulde.</p>
<pb n="125"/>
<p>– Het is dunkt mij verkeerd, hervatte mevrouw Valeur, om alleen te vragen of de vrouw dit of dat kan leeren? Waarom zou zij niet - zij kan alles leeren, omdat zij mensch is. De man kan ook alles leeren, omdat hij mensch is - maar zou het niet uitzinnig zijn om den man uit te tarten, om nu ook eens elk vrouwelijk vak te gaan probeeren? Welke vrouwelijke bedieningen zou hij dan al niet kunnen waarnemen en het er goed afbrengen! Een andere vraag is of het overeenkomstig zijn aard en roeping zou zijn? Als wij uit dat standpunt proeven gaan nemen, zouden wij den man ook wel tot baker, strijkster, stopster kunnen maken.</p>
<p>- Ja ja, zeide Cecile, wij kunnen Hercules wel aan het spinnewiel zetten en hem des noods een kantkussen op schoot geven, maar gij zult mij toch toestemmen, dat hij dan eene gekke positie heeft, alles behalve natuurlijk of houdbaar.</p>
<p>- Even zeker als er altijd werkzaamheden geweest zijn, die onnatuurlijk voor mannen waren, zullen er ook blijven die ongepast voor vrouwen zijn, ging mevrouw Valeur voort. Schande over die mannen, die lichten arbeid voor zich hebben gekozen, en zwaarder taak voor haar laten, die met zwakker spieren bedeeld is geworden.</p>
<p>- Ik word altijd boos op die snorrebaarden, zei Beaujeu, die in de magazijnen de el hanteeren - ik voel dan lust om er hun den rug mede te meten.</p>
<p>- De volksopvoeding, dunkt mij, mag nooit de richting nemen, om de vrouw nu eens te laten toonen, wat ze des noods al niet <hi rend="spat">kan</hi>, hervatte mevrouw Valeur, het leven is geen tornooi. De vraag is - wat zij moet - wat het beste en schoonste voor haar, en wat het meest in het belang der menschheid is.</p>
<p>- Welk heil kan de maatschappij uit dat komediespel putten, waarbij de vrouw op het openbaar arbeidsveld optreedt, en de man de huishouding zal moeten bestieren of wel leegloopen, merkte de heer Valeur aan. Als een van beiden ledig
<pb n="126"/>
moet zijn, laat het dan de zwakke helft ten minste wezen, die zich daarenboven nog met handwerken kan occupeeren.</p>
<p>- Ik zie een groot gevaar voor het huiselijk leven, zeide Cecile, in dat haastig nieuwe vakken uitdeelen aan de vrouwen, en zou geen meisje door eene uitsluitend professioneele opvoeding durven stempelen tot een bijzonderen levensvorm, die haar in den weg zal staan het algemeen vrouwelijk karakter te dragen.</p>
<p>- Maar gij kunt er toch niet tegen hebben, antwoordde Beaujeu, dat de vrouw zich wapent tegen de ongenade van het lot en dat zij een kunstvak beoefent; waarom zal zij ook niet in den dienst der posterij, der telegrafen, der spoorwegen behulpzaam zijn - ik geloof dat wij haar niet genoeg nieuwe banen kunnen openen, en dat daardoor veel kwaad voorkomen zal worden.</p>
<p>- Ik beken, dat ik mij nog aan die ideeën moet gewennen, zei Cecile.</p>
<p>- En wilt gij geene speciale opleiding voor dit of dat vak, wel nu, leer dan alle meisjes wat mathesis om haar geest eene algemeene vatbaarheid en helderheid bij te zetten, die zij op alle vakken zullen kunnen toepassen.</p>
<p>- Ik zou al blij zijn als ik mijne meisjes grondig rekenen kon leeren, zuchtte mevrouw Valeur, maar de mannen weten niet hoe het er in een veertienjarig meisjeshoofd uitziet, en wat daar al niet in omgaat.</p>
<p>- Laat het zijn, dat wij nog op enkele punten verschillen, in de hoofdzaak zullen wij het eens zijn, ging Beaujeu voort, zich meer bepaald tot Valeur wendend. Ik ben radicaal - ik houd van geene halve maatregelen - emancipatie is emancipatie - en die heeft geen grenzen; maar de vrouwen moeten zich trapswijze met die denkbeelden verzoenen; men kan dat niet forceeren - en wat de opvoeding van mijn zoon betreft - dan alleen kan ik u hem toevertrouwen, als gij mij de verze-<pb n="127"/>kering geeft, dat geen priesters invloed op uwe school hebben.</p>
<p>De knokkelman boog zich en maakte een geheimzinnig gebaar, als wilde hij zeggen: Houd u toch stil - alle wanden hebben ooren - en zijne ietwat heesche stem klonk dan ook nog meer gedempt toen hij zeide:</p>
<p>- Wees gerust - al wat gij hier ziet, zoo gebrekkig als het is, bewijst u hoe ik worstel om mijne school vrij van hunnen invloed te houden. Zou ik mij anders vergenoegen met zulk een lokaal - met zulke gebrekkige meubelen? Weet ik niet hoe eene school moet zijn naar de wetten der hygiene? - weet ik niet hoe alles moet ingericht worden naar de regels der paedagogie? - Maar het zijn de geestelijken, zeide hij zachter, die ons de scholieren weghalen - kloosterlingen, die goedkoop in hunne gestichten leven, geven er bijna voor niet onderwijs - en daardoor verkwijnen alle bijzondere scholen. - Daarbij komt dat de ouders bitter weinig voor het onderwijs over hebben. Zij verbeelden zich spoedig dat hunne kinderen genoeg weten, en vooral de meisjes leeren schier niets. - Honderdduizend kinderen zijn er in deze stad meer dan plaatsen in de scholen, en toch zijn vele scholen nog slecht bezet, omdat de ouders het geld liever voor opschik en vermaak uitgeven. Ik wil u wel bekennen, dat zoo de heer Reveil mij niet steunde, ik het reeds lang had opgegeven; maar hij gebruikt mijne lokalen, verschaft mij des avonds veel werk door lessen en het in orde brengen zijner vluchtig ontworpen en verspreide schriften, want gij weet, zeide hij fluisterend: bij schreef bij deze en gene een stuk. Wij kunnen de kosten der school niet goed maken en wij moeten het opgeven - of, wil men volharden zooals wij, zich velerlei ontberingen voor het edel doel getroosten.</p>
<p>- Dat is groot - dat is nobel, riep de dokter - gij moet geholpen worden - ik zal voor u werken. - Reken
<pb n="128"/>
er op; het zal niet te vergeefs zijn, dat wij elkander ontmoet hebben. Verlichte mannen moeten het volksonderwijs vooruit brengen en eenmaal van priesferdwang verlossen. Ik weet wel dat ons volk moeilijk te regeeren is en dat eene ijzeren vuist als die van Napo....</p>
<p>- Zacht, mijnheer, gij zijt op het land gewoon - ik merk dat gij nog pas kortelings te Parijs zijt gekomen - wij beoordeelen den Keizer nooit dan in onze gedachten.</p>
<p>- Maar dat is den geest aan banden leggen - ik wil hier onder vier oogen mijne gevoelens zeggen.</p>
<p>- Zacht, zeer zacht, mijnheer.</p>
<p>- Dit acht ik de doodzonde van - dien man dan, dat hij het onderwijs vermoord heeft en het in handen van monniken en nonnen speelde, die het volk stelselmatig dom houden.</p>
<p>De beenderman knikte onophoudelijk, zonder geluid te geven, alsof hij de stilte der graven reeds gewoon was.</p>
<p>De mannen vergaten in hun ijver het etensuur.</p>
<p>Cecile was echter daar om den dokter te herinneren dat hij gasten had genoodigd, en men maakte zich gereed om te gaan dineeren.</p>
<p>Mevrouw Valeur nam hare groote witte kat op haar arm, die van vreugde begon te spinnen - want die behoorde mede tot het gezelschap - en men daalde keuvelend en schertsend af naar de fraaie en vroolijke zalen der restauratie, alsof er geen zorgen in de wereld waren.</p>
<p>De dokter was in zijne kracht. Hij stak van top tot teen in het nieuw, en Cecile zag er zeer lief uit in haar eenvoudig maar smaakvol toiletje. Ook over de kinderen lag de gloed van nieuwheid. De porte-monnaie scheen bijzonder goed voorzien, want de dokter bestelde een sijn dinertje - en het gezelschap liet het zich goed smaken.</p>
<p>Beaujeu had het echter zoo druk met over zijn voltooid boek te praten, dat hij telkens vergat te eten.</p>
<pb n="129"/>
<p>Zoo vaak Beaujeu opkeek viel zijn oog op een heer, die aan een tafeltje in den hoek der zaal alleen met zijn hond zat te eten. Hij vormde met het trouwe dier, dat zijn kop droefgeestig op zijn knie leunde, eene treffende voorstelling van de melancholie.</p>
<p>- Welk een geestige maar sombere kop is dat, zeide de dokter tot Valeur, ik wilde dien man wel kennen om zijn hoofd te bestudeeren.</p>
<p>- Ik ken hem sinds tang - wil ik u aan hem voorstellen? Hij is artiste.</p>
<p>- Ik had ook al mijne opmerkingen omtrent hem gemaakt, zei Cecile spottend -ik dacht zoo: die man ziet er geweldig artistiek uit - dat is tegenwoordig zoo ongeveer hetzelfde als verwilderd en verwaarloosd.</p>
<p>- Ik weet niet, hernam mevrouw Valeur, waarom die kunstenaars liefhebberij hebben om zich als struikroovers toe te takelen, maar dat schijnt het waarteeken van het genie te zijn.</p>
<p>- Is hij musicus? vraagde de dokter.</p>
<p>- Neen, hij is schilder.</p>
<p>Hygie spande ooren en oogen en trok zijne nette boorden reeds wat scheef en zijn vestje wat bol, om er niet al te kunsteloos uit te zien, als hij straks wellicht in de nabijheid van dit verheven wezen mocht komen; hij had de veters wel uit zijne laarzen willen halen, om maar neit al te popperig te schijnen en bewijzen van zijne gunstige dispositie voor de kunst te geven. De slordige heer stond echter eensklaps op om mevrouw Valeur, die hij herkend had, aan te spreken, en na wederzijdsche voorstelling sloot hij zich, op dringende noodiging, bij het gezelschap aan. Hij was een van die verdrukte wezens, die een bitteren smaak in den mond hebben; alles wat zij gebruiken smaakt hen bitter en al wat zij hooren is bitter, en wat zij spreken niet het minst. De wereld is in de war sinds zij tegenspoed
<pb n="130"/>
hadden - alles graat verkeerd en onrechtvaardig, sedert zij miskend zijn - nergens is iets goed - zij zijn alleen als verongelijkte genieën over gebleven, om over dit alles zoo niet te weeklagen dan toch te smalen en te schimpen. Vroeger was dit wel eens de kwaal der oude lieden - thans is 't het ongemak van vele jongemannen geworden, hetzij om hun hoog standpunt aan te toonen of hun gebrek aan succes te verklaren.</p>
<p>Daar de heer Serieux een gunstigen naam in de kunstwereld had, maakte de dokter gretig van deze gelegenheid gebruik om hem over de artistieke vorming zijns zoons te raadplegen.</p>
<p>Nauwelijks had hij het woord academische opleiding gehoord of hij brandde los: daar was volgens hem niets goeds meer aan sedert men de leerlingen africhtte om in den kortst mogelijken tijd de opgaven af te roffelen - snelheid scheen het ideaal der meesters en door dat jagen werd menig ontluikend talent verwoest.</p>
<p>De mannen lieten zich door zijn flux de bouche medesleepen tot hooge indignatie - maar de vrouwen vermoedden in die verbolgenheid eene persoonlijke grief en wachtten naar het opzamelen van de sporen om deze gissing te staven.</p>
<p>- En dan nog, riep hij verbitterd uit, als men met een vluggen blik en snelle hand begaafd, dezen wedren heeft kunnen bijhouden, en men heeft zich met oneindigen arbeid en moeite tot eenige bekwaamheid opgewerkt of afgewerkt - dan is er te Parijs geen succes mogelijk zonder de hulp van eene zeer omkoopbare pers en allerlei lage intriges.</p>
<p>Valeur sloeg een bekommerden blik in het rond - maar Beaujeu zat al etende toestemmend te knikken.</p>
<p>- Wie dat geheele verachtelijke stelsel van leugen, list, bedrog, niet aanvaarden kan - die is hier dood - ging de schilder met heftig gebaar voort - en is er een taai leven in hem, dan worden er ook grooter kwelmachines en zwaarder pijnbanken voor hem uitgevonden, maar dood moet hij - daar is geen ge-<pb n="131"/>nade voor. De mannen, die den naam en het lot des kunstenaars in handen hebben, zijn vaak ten eenemale onbekwaam om in zaken van kunst te oordeelen, en toch geldt hun uitspraak voor orakeltaal.</p>
<p>Beaujeu scheen met mes en vork te applaudisseeren en vermaakte zich in het gebulder van den zwaarmoedigen artiste.</p>
<p>- Om iederen schijn van persoonlijke lichtgeraaktheid te vermijden, vervolgde de schilder, wil ik niet van mij zelven gewagen; gij zoudt allicht gelooven, dat er uit mijne verontwaardiging eene gekrenkte eigenliefde sprak. Maar ik wil eene enkele anecdote mededeelen, die een groot man betreft, wiens werken ons allen in de schaduw stellen, hij wiens grootheid ik en mijns gelijken kinderen worden. Ik wil u vertellen, welk onthaal de meeste werken van den geniaalsten geest van onzen tijd hier is te beurt gevallen. Ik bedoel den Vlaamschen schilder Anton Wiertz.</p>
<p>- Ja, wat is er toch met hem gebeurd, vraagde Beaujeu, ik weet er het rechte niet van.</p>
<p>- Hoewel Wiertz een sieraad van de Parijsche Akademie was, en reeds voor hij naar Rome ging meesterlijke werken maakte, scheen het dat de jury vast had besloten hem er onder te houden: zijne stukken kregen steeds de ellendigste plaatsen; zij werden op de onbillijkste en hatelijkste wijze beoordeeld of liever uitgemaakt, zoodat wij hem moesten raden zich niet meer met die lieden in aanraking te stellen.</p>
<p>‘Dat is alles goed en wel, zei Wiertz, maar ik zal dit terrein niet verlaten, zonder deze opgeblazen verwaandheid een klein, maar gevoelig tikje te geven - een Vlaming laat zich zoo niet ongestraft hoonen door partijdige rechters, die geen kunstgevoel of kennis genoeg hebben. Ik wil eene weddenschap aangaan, dat zij het werk van wereldberoemde meesters niet eens zullen herkennen, als zij er den naam van den maker niet op zien. Ik wil aan deze natie
<pb n="132"/>
bewijzen, dat hare jury mijn werk niet kan beoordeelen, en het geenszins verwerpt, omdat zij er waarlijk zooveel kwaad in ziet, maar alleen uit haat tegen mijn naam en persoon.’</p>
<p>Men vond deze bewering machtig vermetel, maar de proef zou genomen worden. Wat doet hij? - Een zijner vrienden te Brussel is in het bezit van eene zeldzaam schoone schilderij van Rubens. Hij vraagt hem dit stuk voor eenigen tijd ter leen. In tegenwoordigheid zijner vertrouwde vrienden neemt hij het penseel, werkt den naam van Rubens er onder en zet er voor in plaats: A. Wiertz en verzendt de schilderij naar de tentoonstelling van Parijs. De jury is verrast dal Wiertz, na zooveel verguizing en smaad, nog eens den moed heeft om zijn werk in te zenden; maar vast besloten als zij schijnt om hem te vernietigen, waagt zij in haar overmoed den bedenkelijken stap om de schilderij der plaatsing onwaardig te keuren en haar als een armzalig vod, dat de tentoonstelling zou ontsieren, af te wijzen. Tot het accepteeren van zulke ongerijmde proeven kon zij zich niet langer verlagen.</p>
<p>‘Heb ik het niet gezegd, riep de zegevierende kunstenaar - zij herkennen zelfs een Rubens niet, van wiens hand zij gansche galerijen voor hunne oogen hebben - zij zijn ziende blind - ik ben gewroken.’ - Rubens door de Parijsche kunstrechters in hunne blinde vooringenomenheid terug gezonden, weid met gejuich weder door de Vlaamsche artisten in ontvang genomen, en van den naam van Wiertz ontdaan. Gij ziet dus mijne heeren, dat gij van de Parijsche kunstwereld niet meer moet verwachten dan van elk ander kunstminnend lichaam, waar onbedreven rechters en aanmatigende liefhebbers hunne vriendjes protegeeren. Alle kleine zielen beschouwen den roem van eene grootere ziel steeds als een diefstal aan hunne verdiensten gepleegd, en van elken lauwer, die een ander ten deel valt, denken zij, ‘dien had ik eigenlijk
<pb n="133"/>
moeten hebben,’ en daarom is elke glorierijke verschijning hun als de uitdaging van een vijand.</p>
<p>- Men vermoedt zulk eene armelijke kleingeestigheid niet in de stad, die zich zelve acht het brandpunt der verlichting en der beschaving te zijn, antwoordde Valeur half fluisterend - maar er is wellicht geen stad ter wereld, waar eene zoo ondenkbare ijdelheid het oordeel meer bekrompenheid geeft dan hier - wat hier niet is uitgevonden zal niet gedijen, en wat hier nog niet bekend is, al wordt het ook hier uitgedacht, heeft veel te worstelen vóor het veld kan winnen.</p>
<p>- Kan de uitvinder de journalistiek voor zich omkoopen dan is er nog kans, viel de schilder in - maar kan hij geen bazuinblazer huren, dan zullen geen talenten machtig genoeg zijn, om het vooroordeel van Parijs te overwinnen. Wiertz komt met eene vreemde manier van schilderen. Chevé komt met eene vreemde manier van zangonderwijs en met bewonderenswaardige overeenstemming vallen alle dagbladen op deze artistische revolutiemakers aan. - Gij weet niet hoe behoudend Parijs is - hoe stijfzinnig bij alle oppervlakkigheid en wispelturigheid. Gij weet niet in welk een klein kringetje de geest hier ronddraait - met welke afgezaagde en oudbakken theorieën men elkander het hoofd heet maakt. Zoowel op het gebied van de kunst als van het denken. De kunst is hier in den dienst van de weelde. In al wat versiering betreft, is men hier ver. Ornamentatie, decoratie, illustratie is ons fort - maar zoek geene groote oorspronkelijke ideeën, neen, geen zweem er van - zelfs geen eerbied of geestdrift er voor, waar zij zich in het buitenland voordoen.</p>
<p>- Zijt gij Franschman?</p>
<p>- Ik ben op de grenzen van Frankrijk aan den Rijn geboren, mijne ziel is geloof ik van de overzij, Duitsch - al mijne sympathieën zijn voor de Duitsche ideeën.</p>
<p>Hygie had spijs en drank vergeten om naar den schilder
<pb n="134"/>
te luisteren. Hij dronk letterlijk diens woorden in als eene hemelsche muziek en staarde met strakken blik hem aan.</p>
<p>- Pa, fluisterde hij, het hoofd tegen zijns vaders schouder leggende - zou ik niet bij dien heer les kunnen nemen? Ik zou erg mijn best doen.</p>
<p>- Wordt gij niet afgeschrikt door hetgeen gij hoort, mijn jongen?</p>
<p>- Neen, neen - ik wil toch schilder worden.</p>
<p>- Ik zal over u spreken, beloofde de vader met een blik van voldoening.</p>
<p>Er was nog iemand in het vertrek die scherp geluisterd had - en dat niet alleen, maar hij had de signalementen der gasten zeer nauwkeurig opgenomen en in zijn zakboekje aangeteekend - en terwijl hij de heeren de lucifers kwam aanbieden om hunne sigaren op te steken, sloeg hij zulk een kwaadaardigen blik op den dokter, dat het Hygies aandacht trok. Het gelaat van den bediende kwam hem bekend voor, maar hij kon zich maar niet te binnen brengen, waar hij hem vroeger had gezien.</p>
<p>De dokter stelde voor om naar een koffiehuis en vervolgens zamen naar het theater te gaan. Cecile was door al deze uitspattingen in eene soort van verbijstering.</p>
<p>- Alphons, fluisterde zij, hebben wij een erfenis gekregen? Hebt gij uit de loterij getrokken? Hebt gij die oude schuld geïncasseerd van...</p>
<p>- Ja, mijn engel - dat is het. Het is gevonden geld - en ik koop er een weinig levensvreugde voor...</p>
<p>- Oude losbol, moesten wij niet liever...</p>
<p>- Nooit saai zijn - altijd een open hart houden voor de onschuldige geneugten des vluchtigen levens, mijn kind. - Wat zult gij gebruiken, dames?</p>
<p>De jonge lieden lieten zich alles welgevallen, maar hoeveel Hygie ook genoot van diner of theater - het
<pb n="135"/>
verhaal van Wiertz dreef boven, en het denkbeeld, leerling van een zijner vrienden te zullen worden, maakte hem schier uitzinnig van verrukking. Nu eens omhelsde hij zijne moeder, dan vloog hij zijne zuster, dan zijn vader om den hals - maar niets was in staat de sombere trekken zijner moeder te verzachten - integendeel - het was of zij steeds droefgeestiger werd.</p>
<p>- Dat is een belangrijke dag geweest, zei de dokter, toen hij in zijne kamer trad - zoo heb ik dan toch volkomen in de opleiding mijner kinderen mogen voorzien - zij zullen beiden voortreffelijk onderwijs krijgen in talen en wetenschappen, en Hygie heeft daarenboven een uitstekend meester voor de kunst gevonden; dus is alles in orde.</p>
<p>- En wat moet die school wel kosten?</p>
<p>- Och, ik weet dat zoo net niet, ik meen dat mijnheer Valeur sprak van 200 francs voor elk kind 's jaars.</p>
<p>- Genadige Hemel! Vier honderd francs, Alphonse! en gij hebt dat aangenomen!...</p>
<p>- Wat moest ik dan doen? - Afdingen op het edelste werk - het onderwijs? Tot dat peil hoop ik nooit te zinken.</p>
<p>- En die teekenmeester - wat zal die wel vragen?</p>
<p>- Wel, die heeft nog niets gevraagd - wij hebben alleen over de uren gesproken. Hygie zal, driemaal 's weeks, twee uur bij hem op zijn atelier komen.</p>
<p>- En hebt gij niet eens gevraagd, wat dat ons kosten zal?</p>
<p>- Wel neen, dat zal die artiste wel zeggen bij gelegenheid.</p>
<p>- En als dat dan eens ver boven onze krachten ging?</p>
<p>- Och kom, tegen dien tijd ben ik er immers lang weer boven op - en dan loof en bied ik niet met zulk een kunstenaar, maar beloon hem mild...</p>
<p>- Het schemert mij, Alphonse, ik weet niet waar het met ons heen moet. Ik geloof dat ik nog zinneloos zal worden, als gij voortgaat u zoo diep in schulden te steken.</p>
<pb n="136"/>
<p>- Mijn engel, gij hebt verkeerde begrippen over geld - geld is een ruilmiddel: wie het heeft, gebruikt het - het komt en het gaat - het rolt en het tolt - als men maar geduld heeft, vindt men het eindelijk wel in den zak.</p>
<p>- Maar de schuldeischers hebben geen geduld, en de maag heeft geen geduld - uw zak schijnt doorboord - en gij zult het dus in den zak van een ander moeten vinden.</p>
<p>- Gij hebt veel te bekrompen denkbeelden over den eigendom. Kom ik te kort, dan zal, dit spreekt van zelf, een ander moeten bijspringen, die op dit oogenblik beter bij machte is - en komt die later iets te kort, dan help ik of een ander hem weder; want hetgeen wij ons bezit noemen, dat is, wijsgeerig beschouwd, dat deel van den algemeenen rijkdom dat ons toekomt; maar ik verlang zelfs geen bezit van mijne wettige portie uit den algemeenen schat; ik ben volkomen tevreden met het zeer matig vruchtgebruik; doch dat komt mij ook toe, want ik werk zooveel ik kan; ik doe mijn best om het algemeene kapitaal te vergrooten; ik zie niet in waarom ik op mijn beurt niet al het noodige mag hebben.</p>
<p>- Wat praat gij toch alsof alles op de wereld in gelijke porties gedeeld was of kon worden, wat is dat voor onzin?</p>
<p>- Neen, mijn kind, ik ontvouw u hooge waarheid, die u als eene paradox klinkt. Wij bezitten niets, want wij kwamen naakt ter wereld - en wij bezitten alles, omdat wij deel der menschheid zijn, die de eigenares is der geheele wereld - zij verdeelt hare aandeelen ongelijk en onder allerlei vorm, opdat wij elkander noodig zouden hebben en waardeeren - alles zou perfect gaan als de wisseltreinen niet nu en dan eens wat lang bleven vastzitten.</p>
<p>- De onze bovenal! klaagde Cecile, maar zij mocht zuchten zooveel zij wilde, Beaujeu sliep er niet minder zorgeloos op in.</p>
</div>
<div type="chapter">
<pb n="137"/>
<head rend="h3">XI. De phrenoloog.</head>
<p>In hoog gespannen verwachting maakten de kinderen des dokters zich een paar dagen later gereed om naar de nieuwe school te gaan, maar moeder zag er bedrukt uit. Zij zou dan voortaan alleen zitten en haar trouwe hulp en troost in de handige, vlugge dochter missen. Maar had Hygiène niet nog eenig onderwijs noodig? - En Hygie zou nu ook onder tucht en aan het werk komen!...</p>
<p>Beaujeu beloofde dat hij de kinderen tegen half vijf terug zou halen, daar hij den heer Valeur nog over zaken te spreken had, en hij begaf zich op weg naar zijn wijd uiteen wonende patiënten. Hoe welkom hun allengs aangegroeid getal hem ook -wezen mocht, heden kwamen zij hem zeer lastig voor, omdat ze hem beletten regelrecht naar zijn vriend Crane te gaan, die dien morgen eene belangrijke bijdrage voor hunne onderzoekingen zou ontvangen.</p>
<p>Dokter Crane was een ongehuwd man, die met eene oude huishoudster woonde. Hij was ruim veertig jaren oud en van een stil, ernstig karakter. Verlangen naar eer of rijkdom had hem nimmer verontrust. Hij zocht geene maatschappelijke onderscheiding, maar wenschte ongestoord voor zijne lievelingsstudies te leven. Zijn ongelukkig vaderland had een man teu
<pb n="138"/>
troon verheven voor wien hij niet gestemd had, dien hij nimmer trouw had willen zweren, dien bij heftig bestreden had met zijne scherpe taal en nog stouter pen, en die hem uit zijn vaderland gebannen had, op het oogenblik dat hij juist carrière zou maken. Zijne liefde tot Parijs met al de rijke bronnen van studie daar opgehoopt, had hem eindelijk van eene amnestie doen gebruik maken, en hij was vast besloten zich niet meer met politieke aangelegenheden in te laten. Hij wilde nu den mensch tot het voorwerp van zijne nasporing stellen - dien sphinx - dat mysterie wilde hij wel niet ontraadselen, maar toch meer bijzonder leeren kennen en thans was hij geraakt op het terrein, waar wij hem aantreffen, het onderzoek der schedels, met het doel om tot de zekerheid te komen, of de gedaante des hoofds in eene zoo volstrekte betrekking tot de werkzaamheden des geestes staat, dat men uit den vorm eens schedels tot 's menschen natuurlijken aanleg kan besluiten. De schedelleer rust op het denkbeeld, dat alle werkzaamheden des menschen haar uitgangspunt in de hersenen vinden, en dat elke aandrift-in een bijzonder deel der hersenen als in een eigendommelijken zetel huist. Hoe sterker eenig orgaan door aanhoudende inspanning aangedreven wordt, te sterker moet zijne werking ook zijn op het algemeen hulsel, dat eenigen indruk zal ontvangen van deze rusteloos verhoogde werkzaamheid op een bepaald punt, die altijd van een sterkeren warmtegraad en grooteren toevloed van bloed vergezeld gaat. Men mocht hem tegenwerpen, dat de groeven en uitholingen, die men binnen in den schedel bespeurt, volstrekt niet in verband schijnen te staan met de rondingen of zwellingen op de buitenzijde waarneembaar, hij wees dan op de worsteling van binnen, die plaats had gegrepen, en hoe de schedel hier en daar was uitgehold door de geweldige inwendige werking, als die zich naar buiten niet meer zoo volkomen had kunnen openbaren. Hij beoefende zijn vak met den ijver
<pb n="139"/>
van iemand, die overtuigd is een middel te zullen ontdekken om de menschheid te volmaken, en zijn edel gemoed wenschte niets vuriger dan daaraan te mogen medewerken met alle kracht.</p>
<p>Hij had in het Quartier-Latin een entre-sol betrokken - vertrekken, die het voordeel hebben dat ze onmiddellijk boven de winkels en magazijnen van het gelijkvloers liggen, maar die altijd laag van verdieping zijn.</p>
<p>Eene reeks van vier of vijf ineenloopende kamers langs de binnenplaats was het verblijf des eenzamen mans. Groote wijnmanden, waarin alleen wat stroo was overgebleven, stonden nog voor zijne deur: zij waren echter met niets minder dan met het sap der druiven gevuld geweest - maar zij deden toch Beaujeu branden van verlangen om binnen te gaan. - Hij belt aan.</p>
<p>De oude dikke jufvrouw Benoit, nog in een zeer onbehaaglijk morgenkostuum, doet open. Met een grooten stofdoek in de hand, stelt zij zich met gefronsd voorhoofd in de geopende deur om Beaujeu, die wil binnentreden, den ingang te betwisten.</p>
<p>- Pardon, mijnheer - dokter Crane is niet thuis.</p>
<p>Zij was eene groote gezette vrouw met een bol bleek gelaat, kleurlooze lippen en groote doffe grijze oogen, die zekere strengheid aan hare zware wenkbrauwen en donkere oogharen ontleende - en zij hield de deur vast met eene uitdrukking op het stug gelaat, alsof zij zeggen wilde: - ik tart elk uit hier binnen te dringen, als ik het niet toesta.</p>
<p>- Niet thuis! - vergist ge u niet? vroeg de teleurgestelde dokter.</p>
<p>- Niet thuis! mijnheer, herhaalt zij streng - en wil de deur voor zijn neus dicht doen.</p>
<p>- Mejufvrouw! - dokter Crane moge voor iedereen uit
<pb n="140"/>
zijn - voor mij is hij thuis. Ik moet hem spreken. - Ga met dit kaartje in zijne studeerkamer en gij zult hem vinden.</p>
<p>Jufvrouw Benoit glimlacht, neemt het kaartje en gaat onder misnoegd hoofdschudden naar binnen.</p>
<p>Uit de bibliotheek klonk duidelijk Cranes stem.</p>
<p>- Is hij alleen? - zoo - laat mijnheer binnen.</p>
<p>- Geneer ik u mijn vriend, of heeft hier een misverstand plaats? vroeg Beaujeu, zulk eene stijve ontvangst niet gewoon.</p>
<p>- Wees welkom, dokter, gij zijt misschien verbaasd dat ik u niet onmiddellijk binnenliet en gij mijne werkplaats gesloten vondt; ik wilde mij eerst overtuigen of gij alleen waart. Hadt gij dien wijsneus van verleden week weer mee gebracht - ik had u beiden onder eenig voorwendsel verwijderd.</p>
<p>- Gij bedoelt Travers?</p>
<p>- Dezelfde - kom, ga nu mede hier naast.</p>
<p>Zij traden een ruim vertrek binnen, welks wanden van boven tot beneden met zwaar beladen boekenplanken beschoten waren. Aan éen wand alleen waren de planken achter gesloten deuren verborgen en droegen ook een geheel anderen last dan papier. Eigenlijk waren het ook wel boeken - gedenkboeken zelfs, maar niet door menschenhanden geschreven, en aan weinig menschen is het ook gegeven hun schrift te ontcijferen. Dokter Crane was de man, die naar de oplossing dezer hiëroglyphen zocht en meende er den sleutel van te zullen vinden. De kastdeuren stonden heden open, en vertoonden aan dokter Beaujeu eene rij van doodshoofden van alle menschenrassen en van de meeste volken. Het was eene verzameling van menschentypen, met veel kosten en moeite en volharding bijeengebracht. De groote tafel, die in het midden van het vertrek stond, was insge-<pb n="141"/>lijks met doodshoofden bedekt, en dit was de inhoud der wijnmanden geweest.</p>
<p>- Ik ben bijzonder gelukkig, zei dokter Crane, zich in de handen wrijvend - de doodgraver krijgt er zelfs schik in - als er maar iets aan het kerkhof te doen is, dat nog ongeschonden schedels te voorschijn brengt, dan waarschuwt hij mij, en geeft mij de keus.</p>
<p>- Maar zeg mij, eer wij tot de dooden komen - wat hebt gij op mijn levenden vriend tegen? - Hij is zulk een belangstellend onderzoeker.</p>
<p>- Geenszins - ik breng hem niet tot de klasse der onderzoekers, maar ik stel hem onder de rubriek: snuffelaars. Zijne indiscrete, plompe vragen vervelen mij - zijn voorbarig, oppervlakkig oordeel is nadeelig, is gevaarlijk voor mijne zaak. Hij is een van die bluffende veelweters, die met een schijn van physionomisch oordeel willen pronken, en die denken dat men hen den sleutel tot alle karakters in hun notitieboekje kan opgeven, om er dan als een passepartout overal mee rond te loopen en misbruik van te maken. Deze studie is mij te heilig om er zulke wijsneuzen mede te laten morsen en pralen. Eerst wil ik vast verzekerd zijn van de waarheid - ik breng het gevondene ter toets voor kundige physiologen en psychologen - ik oefen mij uiterst voorzichtig. Ik heb mij eerst jaren lang met bekende koppen bezig gehouden om bij het bekende inwendig bestaan de uitwendige openbaring te vergelijken - wij moeten langzaam gaan - ik oefen mij in stilheid. Maar ziehier:</p>
<p>Dat is de kop van den jongen Savoyaard, die altijd bij den Arc-de-triomphe zijne marmotten vertoonde. Dat is de schedel van een beerenleider uit de Pyreneën. Dat is de kop van een artiste, die zich heeft doodgeschoten - omdat hij geen succes had. Zie, welk een zuiver gat die kogel heeft eboord. En dit moet eene zeer begaafde maar zwakke vrouw zijn geweest.</p>
<pb n="142"/>
<p>Gindsche hooge kast bevat eene verzameling gips-afgietsels van de schedels van beroemde mannen en vrouwen. Ik heb den tijd van mijne verbanning mij ten nutte gemaakt om op mijne groote reis deze kostbare bouwstoffen bijeen te zoeken, en ik heb de amnestie niet versmaad om met mijn buit terug te komen.</p>
<p>De dokter ging letterlijk te gast aan de welvoorziene tafel; zijne handen beefden van ongeduld onder het betasten dier sombere overblijfselen van wezens, die ook eens getrild hadden van levensvolheid en allerlei aandriften - en dit was alles wat zij aan het nageslacht vermaakt hadden.... Alles? Neen, ook nog eene reeks van goed of kwaad, een langen nasleep van gevolgen, die nog altijd goed of kwaad werkende werd voortgezet....</p>
<p>Die hoofden lagen daar om gerangschikt te worden door de onzekere hand eens menschen. Hij ordende en classificeerde naar zijn beste weten, hij woog ze en mat ze na en schreef maat en gewicht nauwkeurig op - en de geesten, die in dat stof gewerkt hadden - waren zij ook gewogen, en gerangschikt en gegaan naar hunne plaatsen!...</p>
<p>- Kom, vriendlief - riep Crane lustig - zoek gij mij hier nu al de dames eens uit tot uwe oefening. Deze afdeeling is afkomstig van lieden, die allen geboren en getogen zijn in deze stad en die in het hospitaal stierven. Ik ben bezig hunne levensdraden na te pluizen. Er zijn schedels bij die waarlijk aan Aziatische, aan Afrikaansche en Australische volken doen denken. Ik ben zeker dat als de respectieve eigenaars bij hun leven zwart of olijf- of chocolaadkleurig waren geverwd geworden, men er nooit eenigen zweem van het Kaukasisch ras in vermoed zou hebben. Zoodanig schijnen alle rassen hier in deze wereldstad samen te vallen - maar deze afdaling van een beschaafd volk tot de vormen der meest, achterlijke naties, acht ik het droevigste teeken
<pb n="143"/>
van diep verval onzer lagere volksklassen, die dan ook werkelijk in een toestand van dierlijke verzinnelijking leven.</p>
<p>Beaujeu kweet zich dapper van de opgave en poogde de vrouwenhoofden te ontdekken. Maar tot ergernis van Crane had hij den schedel eener oude vrouw onder de mannen - en die van een knaap onder de vrouwenhoofden geschikt.</p>
<p>- O, riep Crane, zijn groepje vrouwenhoofden overziende - ik zou Stuart Mill hier willen hebben om met hem te twisten over de volstrekte gelijkheid van vrouw en man. Zie dat nu toch eens aan - zoo min als ooit het gelaat eener vrouw zal afwijken tot mannelijke vormen en uitdrukking, zoomin als een mannengelaat geheel en al in de vrouwelijke lijnen en afmetingen zal overgaan - evenmin als het type in beide ooit te verwarren zal zijn - kan ook de inhoud van die schedels aan elkander gelijk zijn. Ik neem een duurzaam onveranderlijk verschil aan tusschen de vrouwelijke en mannelijke ziel, dat altijd zich typisch handhaven en nooit verloren gaan zal. Het kenschetsende merkteeken van het vrouwelijk type spreekt in elke daad, in ieder werk. Hoe is het mogelijk dat verstandige mannen ooit zulk eene grove onwaarbeid kunnen verkondigen in het aangezicht der natuur - en gelijkheid des wezens prediken bij man en vrouw.</p>
<p>- Wacht eens - kunnen wij den toestand, waarin wij thans de vrouw aantreffen, maar zoo zeker voor haar normalen slaat aanmerken? - Kunnen de organen, die nooit gebruikt werden, niet allengs verlamd zijn en verloren gegaan?</p>
<p>- Hoeveel geweld de mensch vaak aan zijne natuur gepleegd heeft, zoo geloof ik niet dat eenige verminking zoo diep ingrijpend heeft kunnen werken, dat de onverwoestbare geest zich niet weer bij elk nieuw geslacht in eigen grondtrekken zou gehandhaafd hebben. Al beeft men de voeten der Chineesche vrouwen eeuwen lang verminkt, zij worden
<pb n="144"/>
toch altijd weer met vrouwenvoeten geboren, omdat de vrouw bestemd is te loopen even goed als de man.</p>
<p>- Ik zeg met den wijsgeer de Bonald: ‘De man en de vrouw zijn nooit gelijk geweest en zullen het nooit kunneu worden.’ Let eens op handschriften. Hoe schoon en krachtig het schrift eener vrouwenhand ook zijn moge - altijd zal men zeggen - het is bijna een manshand - maar een zeker iets blijft er in, dat toch van het vrouwelijk element gewaagt. Zoo zwak of slecht zal het schrift eens mans niet zijn, dat een kenner van schriften er toch niet iets eigendommelijks in ontwaren zal dat het mannelijk principe verraadt. Evonzoo is het met de stem, met den oogopslag, met gang en gebaar. Laat man en vrouw gemaskerd zijn en de man als vrouw en de vrouw als man gecostumeerd en zie in het oog. O, als gij een weinig physionomist zijt - kunt gij u niet bedriegen - das ewig Weibliche - dat wat de vrouw ver boven den groveren man verheft - is in elk deeltje, in elk stofje haars wezens gelegd.</p>
<p>Schedelleer moet de natuurkunde der hersenen worden - en zij zal het aan het licht brengen, dat de vrouwelijke ziel anders waarneemt, anders voelt, anders verwerkt dan de mannelijke wezens, en dat die emancipateurs, die haar willen stoffeeren en garneeren als mannenkoppen, haar mishandelen en verminken - want - deze teedere organen, door den vasten schedel beschut, kunnen wel regelmatig ontwikkeld en door gepaste oefening gesterkt, maar ook zeer licht overprikkeld worden door overmatige aanwending - en meer benadeeld dan men wel denkt, omdat men de storing soms niet dadelijk kan waarnemen. Anders oefene en verrijke men het vrouwenhoofd dan het mannenhoofd - elk wezen naar zijn aard en naar zijne mate.</p>
<p>Dokter Crane stond voor die tafel met menschenhoofden
<pb n="145"/>
in eene zekere tartende, uitdagende houding, als ware hij rechter van een Egyptisch doodengericht.</p>
<p>- Daar staan zij nu voor mij - zeide hij, de armen over de borst vouwend - zwijgend, maar welsprekender in hun dood als de meesten hunner in hun leven geweest zijn. Ik heb hunne herkomst nagegaan, zoo ver dat bij de arme zwervers doenlijk is geweest - en nu ligt hun bestaan daar voor mij op dezen schedel gegrift, en ingebijteld door de levenswerkzaamheid van den bewoner zelven, die zijn omhulsel zonder het te willen of te weten tot zijn zonde- en deugd-register gemaakt heeft. Ik volg dat wezen nu als 't ware stap voor stap, en doorloop zijn levenspad nog eens met hem. Zijne blijde erkentelijkheid en stille vergenoegdheid - zijne snoode ondankbaarheid en rustelooze begeerlijkheid hebben hun spoor hier nagelaten; - de trouw en aanhankelijkheid - het verraad en het bedrog - de kalme zielsrust of de vlijmende marteling van de wroeging - hier slaan ze te lezen voor de beoefenaren der menschkunde, die bij de ontcijfering dezer hiëroglyphen zullen leeren om van elk jong mensch niet alleen te zeggen, wat hij op dit oogenblik is, maar ook te voorspellen wat hij onder zekere invloeden en omstandigheden voor de toekomst kan worden.</p>
<p>- Is uwe verwachting niet al te hoog gespannen? hernam Beaujeu het hoofd schuddend. - Ik erken dat het schoon zou zijn, indien onze kennis wat dieper en vollediger mocht worden van die werkingen, die den physischen en zedelijken mensch in beweging brengen; wij zouden dan elkander geheel anders beoordeelen en minder hard vallen. Wij zouden iemand niet meer afvergen dan hij produceeren kan, en hem niet voor een vak bestemmen, waarvoor hij ongeschikt is. Wij zouden ons niet zoo aanhoudend bedriegen in de personen, die wij aan het werk stellen, en de mensch zou rechtvaardiger en toegevender
<pb n="146"/>
worden voor zijn naasten; 't zou inderdaad een heerlijk resultaat zijn, zei Beaujeu met zijn spottend lachje, maar zeer te bejammeren is het dan, dat wij nu pas op dat zedenverzachtend idee komen.</p>
<p>- Zeg dat niet, hernam Crane. Het komt mij voor, dat, zoodra de ouden den vorm van den mensch begonnen te bestudeeren, en tot die hoogte van nauwgezette waarneming, vergelijking en tevens ook van kunstvermogen opklommen, om in de beelden eenig karakter te malen - zij ook sporen van schedelkennis in hunne gewrochten laten doorschemeren als eene symboliek des innerlijken wezens. Of waarom gaven de ouden aan den geestvollen Apollo een hoog en edel voorhoofd en aan hun zinnelijken Jupiter een geweldig achterhoofd - aan den listigen Mercurius een laag, en snel naar achter hellend, voorhoofd? Waarom gaven zij aan de Corinna's of de Sappho's veel ontwikkelder voorhoofden dan aan de dansende bacchanten en dartelende nimfen? Ongetwijfeld moeten zij dus een oog op de symboliek der vormen gehad hebhen. Gall moge zijn systeem op te zwakke grondslagen hebben opgetrokken - dit neemt de waarheid der natuur niet weg. - Carus en Hagen hebben dezen tak van onderzoek gered, om niet als geheel onvruchtbaar van den boom der wetenschap afgehouwen te worden; de harmonie tusschen inwendig wezen en uitwendige openbaring in vorm en lijnen bevestigt zich aanhoudend. De mensch is eene eenheid; het zou onmogelijk zijn, dat het eene deel zijns wezens zich ontwikkelde zonder het andere. Zijn schedel is geen gevoellooze doode kast zooals die, welke wij om onze horologies maken. Het is eene schelp, die zich, met het leven dat zij draagt, van binnen uit voortontwikkelt. Het wordt mij steeds klaarder, dat bij den mensch de vorm altijd door het inwendig wezen bepaald wordt, dat hij physionomisch is van zijn voetzool tot zijn hoofdhaar, dat èn iedere vorm èn elke beweging
<pb n="147"/>
symbool is van zijn diepste wezen. Maar wij zijn nog zoo weinig gemeenzaam met onzen eigen geest - 't is of de menschen maar niet willen vatten dat zij niet zijn lichamen, die in het twijfelachtig bezit van eene ziel zijn, maar dat zij zijn: levende zielen, zelfstandige geesten, die in het tijdelijk bezit zijn van lichamen. Indien wij maar tot een hooger zelfbewustzijn konden opklimmen, dan zouden wij tot eene heel andere menschkunde en levensopvatting geraken. Het is de geest, die zich het lichaam bouwt, die het doordringt, en blijft beheerschen tot hij het weder verlaat.</p>
<p>- Daar begint hij mij nu weer met zijn geest te kwellen - riep Beaujeu ongeduldig - zeg <hi rend="sc">leven</hi> - spreek van het levend organisme. Ik ben niet ongeneigd aan te nemen, dat de aard van elk organisme zich door bijzondere vormen kenmerkt - maar ik ben er nog ver af mij met uwe zielkunde te kunnen vereenigen. Wat gij intusschen van het karakter en den aanleg mijner dochter gezegd hebt, bevestigt zich meer en meer. Gij moest mijne kinderen nog eens onder handen nemen. Ik meen ook te bespeuren, dat de bosse de la mathématique bij Hygiène machtig slecht gesitueerd is, en ik ben bang geworden voor Hygie.</p>
<p>- Wat ik u van hem gezegd heb, blijft gezegd: hij heeft fatale disposities. Hij is sterk geneigd tot leugen, tot diefstal - ja tot moord - maar daartegenover staat zijn enthousiasme voor al wat groot en schoon is. Kweek dat edele en goede aan, opdat het overwicht krijge op het kwade.</p>
<p>Beaujeu zuchtte, sprong op, zocht zijn hoed en riep uit: 't Is waar ook - ik moet naar hem toegaan - ik zou waarlijk bij uwe dooden de levenden vergeten, die mij wachten. Het is hoog tijd mijne kinderen te halen - ik beloofde hun dat voorrecht voor hun eersten schooltocht.</p>
<p>De dokter spoedt zich nu naar Palais-Royal en is vlug de trappen op tot voor de schooldeur. Doodsche stilte heerscht daar. Zou de school al uit zijn? -Hij belt aan - niemand
<pb n="148"/>
opent. Hij gaat eene verdieping hooger naar de woning van den heer Valeur, en vindt de brave lieden in de uiterste ontsteltenis. Mevrouw zit doodsbleek in haar harden, hoogen leunstoel, en bedekt haar gelaat met een klein geel zakdoekje, waarvan de groote witte kat, die weelderig op den rug op haar schoot ligt, elke beweging volgt als meende zij dat hare meesteres het deed om met haar te spelen. De ramen waren opengeslagen en Valeur stond op het balkon, eene weelde die de vierde verdieping in de kroonlijst van Palais-Boyal aanbiedt ten gerieve van de hooge bewoners.</p>
<p>Valeur leunt over de balustrade met de houding van een gevangene, die er over denkt om naar beneden te springen - zijne haren vliegen wild in den wind en zijne oogen gloeien in de diepe kassen.</p>
<p>- Mijnheer! zegt hij of eigenlijk fluistert hij heesch, zoo-als men op het Amsterdamsche tooneel in der tijd placht te fluisteren met hooge stem - ‘mijnheer’, en hij heft een der vingers dreigend en waarschuwend op - als riep hij den hemel tot getuige - daar...</p>
<p>- Wat is hier gebeurd? vraagt Beaujeu verschrikt.</p>
<p>Mijnheer en mevrouw leggen beiden den vinger op den mond, en kijken rond alsof zij vreezen beluisterd te worden, en dicht tot Beaujeu's oor gebukt, zegt Valeur.</p>
<p>- Verraden! - Dokter - dokter! Uwe onvoorzichtigheid...</p>
<p>- Wat bedoelt gij - ik begrijp niets.</p>
<p>- Huiszoeking, zegt Valeur met bleeke bevende lippen - wij zijn in gevaar - wij zijn verklaagd - God weet waarvoor. Heden morgen zijn al mijne papieren en boeken in beslag genomen, benevens al de papieren van ons gezelschap Parnasse Français en al de stukken, die voor ons maandblad in handschrift onder mijne berusting waren.</p>
<p>De dokter verbleekte nu evenzeer, trok hem ter zijde en vraagde: - En de stukken van....</p>
<pb n="149"/>
<p>De naam werd niet uitgesproken. Valeur begreep hem.</p>
<p>- Ja, ja, knikte hij - ook dat.</p>
<p>De dokter sloeg zich voor het hoofd.</p>
<p>- Wat gaat dat worden? - Maar 't is toch maar een fragment, niet waar?</p>
<p>- Neen, zijn gansche werk had ik hier - ik schreef alles voor hem over en was er juist mede klaar.</p>
<p>- Dan is het tijd dat hij ziet weg te komen.</p>
<p>- Ik vrees dat het reeds te laat is.</p>
<p>- Ik moet gaan en zien wat ik doen kan, riep de dokter en wilde wegsnellen. - Maar - vraagde hij eensklaps - waar zijn mijne kinderen?</p>
<p>- De scholieren zijn op het indringen der politie bevreesd weggeloopen - en wie weet hoe veel leerlingen mij dit gevalletje kost, want alle ouders zijn ook niet zonder vooroordeelen.</p>
<p>- En mijne kinderen?</p>
<p>- Zij zijn niet gekomen.</p>
<p>- Niet gekomen?</p>
<p>- Neen, en vergeef mij dat ik het door mijn schrik nu pas opmerk.</p>
<p>- Dat is al heel vreemd - dan moet ik spoedig naar huis om hoogte te nemen. Zijn ze wellicht er wel geweest, maar op het zien der agenten ook gevlucht?</p>
<p>- Neen, neen, zij zijn hier althans niet binnen de muren gezien.</p>
<p>De dokter heeft moeite zijne schreden te bedwingen, en toch durft hij niet al te haastig voort te gaan uit vrees de oogen der alziende politie-agenten te zeer tot zich te trekken. Hij bezint zich over het geval, en alvorens zich naar zijn huis te begeven, loopt hij naar het plein, werpt zich in een rijtuig, en laat zich naar Belleville brengen, tot dicht bij het huis zijns vriends Reveil. Hij stapt uit en treedt de poort van een uitgestrekt oud gebouw binnen. De grijze portier
<pb n="150"/>
staat op en gaat hem te gemoet met het mutsje in de hand.</p>
<p>- Vriend - vraagt de dokter - is de heer Reveil thuis?</p>
<p>- Pardon, mijnheer! - mag ik mij met uwe commissie belasten?</p>
<p>Beaujeu gaat ongenoodigd het trapje van de portierskamer af.</p>
<p>- Wil mijnheer niet gaan zitten?</p>
<p>Beaujeu bukt zich aan 's mans oor en vraagt: Gij zijt zijn oude kamerdienaar, niet waar?</p>
<p>- Ik heb de eer sinds dertig jaar zijn dienaar te zijn, zegt de oude man eerbiedig.</p>
<p>- Ik geloof dat ge nog iets meer zijt.</p>
<p>- Ik heb het voorrecht zijn discipel te zijn.</p>
<p>- Ik herken u, Percy! Kent gij mij niet meer?...</p>
<p>De oude man knikt met aangename verrassing: - Ja, ja nu zie ik het - Hemel is het mogelijk!...</p>
<p>- Wil dan aan uw meester zeggen, dat al de papieren onder berusting van den heer Valeur heden morgen door de politie zijn weggehaald.</p>
<p>- O! o! ik versta alles - die slag zal hem vreeselijk zwaar vallen, riep de oude de handen zamenvouwend.</p>
<p>- Zou hij niet best doen, als hij de stad uit zocht te komen?</p>
<p>- Ja - ik raad dit ten sterkste aan - maar...</p>
<p>- Zeg het hem uit mijn naam, dring er op aan; ik kom van avond terug.</p>
<p>Beaujeu snelde nu haastig huiswaarts en begon weer over het zonderling schoolverzuim der kinderen te denken, half verontrust, half vertoornd.</p>
<p>- Wie weet, denkt hij - is het niet eene vrouwelijke arglistigheid van Cecile. Zij laat mij maar arrangementen aangaan, en uit vrees voor geldgebrek houdt zij de kinderen stilletjes thuis en laat mij een armzalig siguur maken. Die kleingeestigheid begint mij toch te vervelen - dat wantrouwen in onze vooruitzichten moet ik haar
<pb n="151"/>
afleeren. - En zoo zich zelven al meer en meer opwindend tot onvergenoegdheid over het te huis blijven der kinderen, stapt hij binnen. Maar de toornige woorden besterven op zijne lippen, als hij de ontstelde gezichten van vrouw en kinderen ziet. Cecile zit als een marmeren beeld in een hoek, en de kinderen snikken zoodra zij willen aanvangen met spreken.</p>
<p>- O papa! lieve papa! is alles wat zij kunnen uitstamelen, terwijl Cecile niet in staat schijnt eenig geluid uit te brengen.</p>
<p>- O papa! - wij zijn zoo bang - de gerechtsdienaren hebben alles doorsnuffeld en alles - al uwe....</p>
<p>- Wat zegt gij - gerechtsdienaars? - Hier?</p>
<p>De ledige schrijftafel zeide hem alles.</p>
<p>- Maar wat is dat voor een wereld - met welk recht - ik ga naar den inspecteur - ik ga tot den minister van justitie - ik ga....</p>
<p>- Och, blijf - smeekte Cecile hare bleeke hand naar hem uitstekend – blijf....</p>
<p>Nu werd breedvoerig verteld hoe zich de verschijning had toegedragen, en men verloor zich in gissingen over de oorzaak van dit ongerijmd verschijnsel.</p>
<p>- Toen ik van morgen juist gereed was om met de kinderen te vertrekken - zeide Cecile - hoorde ik zware voetstappen en mannenstemmen: ik meende den naam van dokter Beaujeu te verstaan en opende de deur. Doch hoe ontstelde ik, toen ik daar een inspecteur van politie, vergezeld van twee gerechtsdienaren, voor mij zag, die vrij onbeleefd voorbij mij heen naar binnen drongen.</p>
<p>- In naam des Keizers - sprak de inspecteur - leg ik beslag op al de geschriften en papieren van dokter Beaujeu. Mevrouw, wil zoo goed zijn mij de sleutels te geven?</p>
<p>- Maar, mijnheer - wat moet dit beteekenen?</p>
<p>- Mevrouw, er valt niets tegen in te brengen. Ik volvoer mijn last.</p>
<pb n="152"/>
<p>- Wat heeft mijn echtgenoot dan gedaan, om zulk een maatregel uit te lokken.</p>
<p>- Ik ben u geen verantwoording schuldig - maar dat wil ik u tot opheldering wel zeggen: hij ligt onder verdenking - hij spreekt gevaarlijke woorden op publieke plaatsen. - Wees onbevreesd, mevrouw - de papieren zullen zijne schuld of onschuld moeten uitwijzen - en terwijl hij dus sprak, opende hij alle laden van secretaire en schrijftafel, ledigde den inhoud in een kistje, dat hij medegebracht had, verzocht vervolgens alle kasten te openen, snuffelde alle hoekjes rond, en bekeek elk beschreven papiertje.</p>
<p>Mevrouw Beaujeu was van schrik als verpletterd.</p>
<p>- Mijnheer - hier moet een vergissing plaats grijpen stamelde zij eindelijk al hare krachten verzamelend - mijn echtgenoot is een vredelievend burger en philanthroop - een letterkundige, die wetenschappelijke boeken en brochures schrijft - en kan zoo iets hem in verdenking brengen?</p>
<p>- Welnu, mevrouw, als dat zoo is, hebt gij niets te vreezen.</p>
<p>- Maar niemand heeft recht hem zijn werk te ontrooven.</p>
<p>- Hij krijgt alles terug, als zijne onschuld blijken zal uit het onderzoek.</p>
<p>- En wie moet dat onderzoek doen?</p>
<p>- Bevoegde autoriteiten, mevrouw - en dit zeggende sloot de inspecteur het kistje en stak den sleutel in zijn zak, gaf de sleutels van de ontledigde secretaire aan mevrouw terug, maakte eene beleefde buiging en volgde de dienaren, die met al den arbeid des dokters verdwenen.</p>
<p>De arme vrouw wierp zich op de ledige schrijftafel - weende luidkeels - de kinderen snikten mede - van schoolgaan kon heden natuurlijk niets komen. Het boek, waarop al hun hoop voor de toekomst gebouwd was, zou Beaujeu noch geld noch roem verwerven.</p>
</div>
<div type="chapter">
<pb n="153"/>
<head rend="h3">XII. Gabriel reveil.</head>
<p>De oude portier Percy is in zijn leuningstoeltje gaan zitten zoodra de dokter uit zijn gezicht was, en bedekt zijn gelaat met de eene band, waarin zijn grijs hoofd is neergezonken. Hij peinst over de boodschap hem toevertrouwd voor den man, dien hij eene onbegrensde vereering toedraagt.</p>
<p>- Wist ik maar waar hij heen is - waren deze stramme beenen maar gewilliger - ik zou hem opzoeken en hem waarschuwen.</p>
<p>Onrustig staat hij op en drentelt heen en weer als om zijne beenen te beproeven. - Daar valt zijn oog op zijne kanarievogeltjes.</p>
<p>- Ze moeten weder eten hebben, die kleine gulzigaards, prevelt hij. Kom, ik wil mijn geest wat verpoozen. - Waarom te lang aan zooveel narigheid te denken. - Kijk, hoe vroolijk zijn die lieve diertjes - ze krijgen waarlijk al aardige veertjes, - en hij gaat al de broeikooien eens langs, want hij heeft er eene heele reeks en drijft er handel in - neemt ze in den kost - laat ze paren en broeien - leert ze zingen. - Maar zijne gedachten zijn er van daag niet bij, al gapen al die jeugdige naakte kweekelingen hem met hunne gitzwarte oogen nog zoo fel aan, en al sperren zij de groote snavels zoo wijd mogelijk open.</p>
<pb n="154"/>
<p>- Père Percy is in de war en doet de dingen verkeerd, - beknort hij zich zelven, - ik moest liever op den uitkijk gaan staan of hij komt. - Neen, dat zou opzien baren; ik moest zijne vrouw waarschuwen. - Neen, vrouwen zijn te zenuwachtig, te huilachtig, te praatachtig - zij zou mij meer uit de keel halen, dan ik zeggen mag. - Père Percy, blijf bij uwe onnoozele kanarievogeltjes, en zit op den uitkijk, zoo ongemerkt alsof gij in slaap waart gevallen.</p>
<p>Een eenvoudig in 't zwart gekleed heer nadert de poort - het is een rank, vlug, en krachtig man, kenbaar aan een bijzonder langen, sijnen, zwarten baard, die een welgevormden mond een weinig verbergt, maar te meer den glans der regelmatige witte tanden doet uitkomen. Zijn hoofdhaar is mede lang en donker, maar eenigszins gekruld, en hangt in sierlijke volle lokken langs een vrij recht opgaand edel voorhoofd neer; zijne fraai geteekende wenkbrauwen zijn bijzonder recht en alleen naar de slapen iets gebogen - eene verwonderlijke zachtheid is in zijn groot donkerblauw oog met groote kracht vereenigd, en de licht gekromde neus is eigenaardig sijn en zuiver gevormd. Het gansche gelaat, ja de geheele gestalte, heeft iets gezonds, frisch en reins. Hier kan geen looze boosheid wonen, geen valsch bedrog, geen onzuiver bijoogmerk de handelingen besturen. Er is iets grootsch, iets heerlijks in dezen mensch met zijne kalme waardigheid en krachtigen maar vasten tred, iets wat onwillekeurig deed denken: ‘deze mensch moet een discipel van Jezus zijn.’ Vertrouwen boezemt hij in aan oud en jong; achting en eerbied kan niemand hem ontzeggen, tenzij degeen, die al wat rein en goed is veracht en haat, juist omdat het goed is.</p>
<p>Père Percy ontbloot het hoofd dan ook geheel anders voor hem, als voor eenig ander bewoner van dit huis, en brengt hem de tijding over. - Met eene rust en waardigheid, die Percy geheel kalmeert, antwoordt Reveil:</p>
<pb n="155"/>
<p>- Kom straks eens bij mij - op mijne kamer is het beter te spreken over zulke zaken dan hier, waar elk oogenblik stoornis kan komen.</p>
<p>- Zooals mijnheer blieft, zegt de oude, het hoofd eerbiedig latende neerzinken. - Maar... mijnheer, stamelt hij nog.</p>
<p>- Zeg mij de rest ten mijnent, Percy, herneemt Reveil op eene wijze, die geen tegenspraak duldt.</p>
<p>- Uw dienaar, mijnheer, spreekt de oude man nog eens en maakt eene buiging, die een kamerheer zich niet zou behoeven te schamen - en als Reveil is heengegaan naar zijne appartementen, zinkt hij weer in zijn stoeltje, schudt het oude hoofd en zegt halfluid:</p>
<p>- Hij moest gaan - hij moest over de zee gaan; zij zijn hem hier niet waard - en was ik jong, of had ik dit lamme been niet - wie zou hem overal vergezellen?</p>
<p>Nogmaals gaat hij al zijne kanariekooitjes rond en ziet of alle kleintjes wel bezorgd zijn - en kijkt dan op zijn klokje, ouderwetsch als hij zelf, maar ook nog even trouw en regelmatig als hij, die er zoo goed de hand aan hield - want het klokken repareeren was ook nog een vak, dat hij beoefende, evenals het krammen en lijmen van gebroken porselein en het matten van stoelen.</p>
<p>- Nu is mijnheer ruim een half uur thuis en kan 't niet onbescheiden zijn tot hem te gaan, zegt Percy - wie zou hem durven storen...</p>
<p>Percy strompelt de steenen trappen op en wordt bij zijn meester binnen gelaten. Met heftige ontroering grijpt hij Reveils handen en spreekt met tranen in de oogen: Ik bid, ik smeek u, heb medelijden met u zelven. Een onweder bedreigt den herder en de schapen. - Verlaat deze onwaardige stad - schud het stof van uwe
<pb n="156"/>
voeten - keer naar Amerika terug, waar uwe gemeente u met open armen ontvangen zal.</p>
<p>De oude man kon van aandoening niet meer spreken - zijne lippen beefden, zijne knieën knikten - hij viel op een stoel neer en weende.</p>
<p>- Wel, Percy! Wat taal is dit - als ik een herder ben, dan vlucht ik niet bij het opsteken van den storm, maar ik waak dubbel over de kleine zwakke kudde.</p>
<p>- Ik weet wel, dat gij groot en heerlijk zijt, stamelde Percy - maar ziet ge, ze zullen u nog eens in een of ander ellendigen kerker doen verdwijnen. - Dan moeten wij u toch missen, en zien hoe wij elkander steunen. - Ga met vrouw en kind. - Geloof mij, ik zie de wolken opkomen; de lucht is zwart in de verte, en een onverwachte storm zal die bui wellicht sneller over ons brengen dan gij denkt. - Wat nuttigheid kan het der wereld geven, dat gij in handen van laffe verraders wordt gebracht of doodgemarteld? - Als gij een roemrijken dood kondt sterven - wie zou het wagen u daarvan te durven afmanen? Maar dit gekwel met dat aanhoudend weghalen der papieren - dat is een voorspel - gij zult het zien...</p>
<p>- Zeker, Percy, dit verschijnsel is niet zonder beteeke-nis. - Het is nu de derde maal in twee jaren, dat de politie zich van mijn handschrift meester maakt, en ditmaal was het werk juist voltooid. - Maar ik zie er Gods hand in. Mij was ook uit den hooge niet gelast: schrijf boeken - maar: ‘spreek, getuig!’ - Ik meende het woord met pen en inkt meer vlucht te geven, maar ik zie nu wel in, wal onze wegmoet zijn; dit is eene vingerwijzing Gods. - Het levende woord moet gezaaid worden; wij moeten spreken en leeren spreken - getuigen en laten getuigen. De geest kan niet gebonden worden. - Levende getuigen moet ik vormen, en geen papieren boeken meer maken. - Mijne hoorders,
<pb n="157"/>
mijne discipelen moeten mijne brieven en mijne brochures zijn; hun christelijk leven de boekdeelen, waarin elk lezen kan, wat ik te verkondigen heb.</p>
<p>Een jongmensch wordt aangemeld, die dringend gehoor verzocht daar hij, in dienst van anderen zijnde, niet over zijn tijd kon beschikken. Reveil laat hem welwillend toe. Hij is ongeveer vijfentwintig jaar oud, zeer net en zindelijk, maar toch burgerlijk gekleed, en maakt zich bekend als bediende in een der beste restaurants van Palais-Royal.</p>
<p>- Ik heb gehoord, mijnheer, dat gij een edel mensch zijt, die gratis onderwijs aan volwassenen verleent - ik heb te weinig geleerd om vooruit te komen in de wereld - ik lees en schrijf zeer gebrekkig en zou mij graag nog wat oefenen. Op welke wijze kan ik deelgenoot van uwe lessen worden?</p>
<p>- De kring mijner leerlingen wordt eenigszins beperkt door de ruimte van het lokaal, en verder door de bepaling, dat ik wensch te weten met wie ik te doen heb. - Wetenschappen en kundigheden zijn zegenrijke hulpmiddelen voor de goeden, maar gevaarlijke wapenen voor de boozen. Ik wensch dus te weten met welk doel gij leeren wilt.</p>
<p>- Natuurlijk om wat meer vooruit te komen, mijnheer!</p>
<p>- Zal uw meester u hooger loon geven, indien gij beter leest en schrijft?</p>
<p>- Ik kan dan wellicht boekhouder of kashouder bij hem of bij anderen worden.</p>
<p>- Hebt gij vrienden, die voor uw gedrag instaan?</p>
<p>- Ik heb voortreffelijke getuigschriften, herneemt hij en haalt uit eene nette portefeuille een briefje van zijn meester en een gedragsboekje. Ook kan de heer Valeur van mij getuigen, ging hij voort, die mij sinds lang kent en mij ook wel eens boeken geleend heeft. Toen ik hem echter klaagde, dat ik niet vlug genoeg las om alles te begrijpen, wees hij mij op uwe weldadige inrichtingen.</p>
<pb n="158"/>
<p>- Ik zal den heer Valeur over u spreken.</p>
<p>- Ik ben echter zeer gebonden in mijn tijd, mag ik komen als ik kan? Heel geregeld kan het niet wezen, maar ik zal mij dubbel inspannen.</p>
<p>- Uw naam?</p>
<p>- George Devant, maar onkosten voor papier of boeken kan ik niet betalen.</p>
<p>- George, de lessen die ik geef, zullen u geen penning kosten - alle boeken en gereedschap zult gij ontvangen. Maar ik wil den kostbaren tijd niet wijden aan dronkaards, vloekers, spotters, godloochenaars.</p>
<p>George keek deemoedig voor zich - en zeide: - Neen, neen, mijnheer, zoo een ben ik er niet!</p>
<p>- Wie mijn discipel wil worden in kennis, moet het ook willen zijn in deugd - en de deugd wordt slechts gekweekt door godsvrucht.</p>
<p>- Ja, juist zoo, mijnheer, zoo denk ik er net over.</p>
<p>- Gelooft gij in den almachtigen God - schepper van hemel en aarde?</p>
<p>- O ja, mijnheer, zeker, zeker!</p>
<p>- Erkent gij ook Jezus Christus voor den eenigen Verlosser der menschen?</p>
<p>- Ja zeker, mijnheer, ja, ja!</p>
<p>- Wenscht gij meer van Hem en zijne betrekking tol ons te leeren kennen?</p>
<p>- Zeer gaarne, zeer gaarne.</p>
<p>- Welnu, indien de heer Valeur nog een tweeden ge tuige weet, die voor uwen persoon, dat is voor uw gedrag en karakter, kan instaan, dan kunt gij onder die leerlingen, die ten huize van den heer Valeur des avonds vergaderen, worden opgenomen.</p>
<p>- Ik ben u zeer dankbaar, zei George buigend en vertrok. Op de trap liep hij dokter Beaujeu hijna onderste boven,
<pb n="159"/>
zoo driftig snelde hij voort, bij zich zelven prevelend: - Ik heb den rechten draad in dezen doolhof - ik zal hem mij niet laten ontschieten. Maar wat een rare vent! - Het schijnt toch nog eene geheel andere club als ik verwacht had - Interessant is het in elk geval zoo eens uit te visschen, wat er tegenwoordig omgaat in de wereld.</p>
<p>Op den Boulevard gekomen valt zijn oog op eene langs hem heen slingerende figuur, die met ongewisse schreden voort-slentert als iemand, dien het onverschillig is of hij links of rechts zal gaan. Onverschilligheid lag geheel over deze slappe leden, over het sluike vale haar, over het verwaten, ontijdig verwelkte gelaat van den leelijken jongen man in de achte-looze kleeding, die neuriënd van het eene winkelraam naar het andere zwaaide met den hoed op een oor.</p>
<p>George kucht en kucht nog eens weder - de slappe slingerende gedaante zwaait om en kijkt hem lachend aan, zet den hoed nog wat meer in den nek, en plaatst zich nu met wijd uitgespreide beenen midden op zijn pad, en George bij een knoop vattend, zegt hij:</p>
<p>- Nu zult ge mij dan toch eens zeggen, waar gij tegenwoordig uithangt, mijn jongen?</p>
<p>- Dal mocht ik wel aan u vragen - ik zoek u al sinds lang.</p>
<p>- Zeer veel eer - waarmede kan uw onderdanige dienaar u van nut zijn.</p>
<p>- Wij hadden eenmaal afgesproken samen zaken te doen - en gij verdwijnt!</p>
<p>- Om te goeder ure weer op te dagen - hier ben ik - geheel de uwe - Louis Dentu - afgedankt commissionair, die zijn laatsten stuiver in den zak heeft.</p>
<p>- Wat zegt gij, commissionair?</p>
<p>- Om u te dienen - maar die carrière heb ik nu voleindigd, en morgen treed ik eene nieuwe loopbaan in.</p>
<pb n="160"/>
<p>- Zoo, zoo - zulke goede vooruitzichten?</p>
<p>- Ik heb mijn laatste geld besteed aan scheermessen - morgen ben ik barbier - en beveel mij in uwe gunst - heden rentenier ik zoo'n beetje - dat is de entr'acte.</p>
<p>- En gij zijt geheel van het 'tooneel af?</p>
<p>- Voor goed. - Dat is te zeggen van de planken - dat is gedaan; maar nu verkoop ik des avonds nog eenige bladen. Ik bedank voor elk zwaar werk - ik ben het pakjes dragen moede - dat is op den duur nog erger dan frotteur der parquets te zijn.</p>
<p>- Hebt gij dat ook al bij de hand gehad?</p>
<p>- Ja, maar dat is een slecht baantje, en ik zou het niemand aanraden. Toch heb ik er mij een tijd lang mede geamuseerd en er heel wat menschenkennjs mede opgedaan. Maar ook dat tijdperk is afgesloten. Hoe laat zal ik de eer hebben u morgen te mogen scheren. - Uw baardje ziet er haveloos uit, en mocht wel eene meer nieuwmodische gedaante aannemen - stel uw kinneloof onder mijne voogdij en gij zult er in veertien dagen uitzien als een markies - of als een luitenant van de garde, al naar het u voegt.</p>
<p>- Ga met mij mede, Louis, dan spreken wij nog een en ander af, antwoordde George voortgaande.</p>
<p>- Ik heb altijd nog gehoopt op eene belofte door u gedaan, maar gij hebt het zeker te goed om aan een armen duivel te denken.</p>
<p>- Die belofte wilde ik juist vervullen.</p>
<p>- Gij zoudt mij recommandeeren bij de politie.</p>
<p>- Dat heb ik reeds gedaan, en het zal wel lukken - ga maar mede naar het bureel.</p>
<p>- Ja, ja, maar is er wat aan te verdienen? George knikte zeer bevredigend.</p>
<p>- Dan ben ik tot alles bereid, hervatte Louis.</p>
<p>- Ik ben zeer gelukkig - ik kan in mijne betrekking als bediende in een druk restaurant heel wat opsporen -
<pb n="161"/>
als de gasten goed gegeten en gedronken hebben, worden zij altijd spraakzaam en zorgeloos.</p>
<p>- En gij hebt overal ooren.</p>
<p>- En oogen - gij zult mij echter wat moeten helpen en voor mij loopen.</p>
<p>- Mits gij voor de schoenen zorgt.</p>
<p>- Die kunnen er wel op overschieten, als gij wakker zijt.</p>
<p>- Nu, ik ben vlug ter been.</p>
<p>- Ik heb een aardig zaakje op touw - ik wil eens een poosje op een avondschooltje gaan.</p>
<p>- Gij - die zoo duivelsch slim zijt?</p>
<p>- Och, ik ben alles vergeten - ik ga lezen en schrijven leeren. - Neen, lach er niet om. Het is een aardig zaakje - - en gij moet ook scholier worden. Ik ben eene aller-vreemdste club op het spoor, die schooltjes voor volwassenen opent - maar daar steekt meer achter, dat merk ik wel. Wij zullen daar samen in doordringen - maar ik moet vast op u kunnen rekenen. Ben ik er eenige malen geweest dan wordt gij ook lid, en ik zal u dagelijks uwe instructies geven.</p>
<p>- Is het ding clericaal?</p>
<p>- O neen, ik geloof dat het van Amerikaansche kwakers is.</p>
<p>- Zijn het geestenbezweerders?</p>
<p>- Dat weet ik nog niet.</p>
<p>- Vrijdenkers - democraten - rooden?</p>
<p>- Neen, 't is iets van de religie.</p>
<p>- Jezuïeten?</p>
<p>- Ook niet! Maar mij is gelast ze te bespieden.</p>
<p>- Wal duivel is het dan voor eene club?</p>
<p>- Dat is juist wat wij weten moeten. Wij verzamelen namen, adressen, signalementen - wij leeren de uren en plaatsen van samenkomst kennen - zijn eens die draden gevat, dan volgen wij die, tot wij de kern ontdekken.</p>
<pb n="162"/>
<p>- Dat kan een mooi zaakje worden.</p>
<p>- Maar, Louis, hoe staat het met de absinth?</p>
<p>- Ik ben altijd matig, hernam Louis, deftig buigend.</p>
<p>- Als gij geen geld hebt - maar als gij nu eens wat in den zak hoort rammelen... ik moet altijd op u kunnen rekenen.</p>
<p>- Hoor eens, George, wij kennen elkander - gij zijt geen haar beter dan ik - wij drinken als wij ons vervelen of als wij in het nauw zitten - maar als ik een zaakje drijf, dat me interesseert, en daar ik schik in heb - dan proef ik geen druppel - reken daarop.</p>
<p>Zoo pratende bereikten zij het bureel van politie - terwijl Beaujeu, nog geheel verslagen over het weghalen der papieren, bij Reveil binnentrad.</p>
<p>Hij stond niet weinig verbaasd toen hij Gabriël opgeruimd en kalm in zijn huisvertrek met vrouw en kroost aantrof, van goeder harte met de kinderen spelend.</p>
<p>- Wat zijt gij toch voor een wonderlijk wezen, Gabriël - riep hij uit - ik haast mij om bij u te komen, vreezende u wellicht voor 'tlaatst de hand te drukken - vast verzekerd u te vinden aan het inpakken van uw boeltje. En - en...</p>
<p>- Waarom zou ik vluchten?</p>
<p>- Wel, vriend, na het voorgevallene zijt gij hier al heel weinig zeker van uw lol, want ik verwacht dat uw boek overvloeien zal van uwe politieke beginselen, geheel strijdig met de hier tegenwoordig alleen gangbare. Mijn werk is heden ook weggehaald, maar daar is niet veel val op, dat is alleen van philanthropischen aard en beweegt zich meer op het gebied van het sociale leven; maar gij, die altijd met de studie van het staatsrecht hebt gedweept, gij kunt niet anders dan aan de politiek uw arm gewijd hebben.</p>
<p>- Gij vergist u, Alphonse, en om aan het misverstand een einde te maken, ben ik u zekere rekenschap van gevoelens schuldig.</p>
<pb n="163"/>
<p>Wij verlieten elkander na volbrachte studiën, dat is, nadat wij beiden de graden en titels behaald hadden, die wij wenschten. Wat mij aangaat, ik voelde mij toen pas rijp om met meer vrucht te werken en te zoeken. - Waarnaar? - Naar de opperste wijsheid - de hoogste waarheid - naar een vasten grond - naar zekerheid. Ik drong nog dieper door in de talen van het Oosten - ik reisde oudheidvorschers na - ik wroette in de oorkonden der geschiedenis. Ik poogde ten hemel op te klimmen door de studie der sterrekunde - ik trachtte in den afgrond neder te dalen door de geologie - en altijd dezelfde eindigheid van het weten - gebrekkigheid van het proefnemen - onzekerheid van onze gewaagde hypothesen.</p>
<p>Eene diepe moedeloosheid greep mijn dorstenden geest aan en de nevelen van den twijfel daalden over het licht mijner ziel bij de ontdekking, dat wij niet eens de dingen zelven kunnen waarnemen, veel min hun wezen, dat wij slechts kunnen oordeelen naar het beeld der zaak door onze zwakke zinnen tot onze ziel overgebracht. Ik, die het wezen der godheid wilde doorschouwen - ik ontwaarde, dat ik de stoffelijke dingen niet eens onmiddellijk kon zien - hooren - voelen, dat er tusschen mijn zoekenden geest en de dingen altijd nog een scheidsmuur lag in mijne eigen stoffelijkheid. - Mijn lichaam werd mij te eng; ik begon het als een kerker te beschouwen, waarin mijne ziel geketend lag om slechts door enge spleten de rijke schepping in te gluren - en een machtige lust ontwaakte in mij om met vermetele hand dien sluier der sterfelijkheid te verscheuren en mij eigendunkelijk te storten in den eeuwigen oceaan om - of in vernietiging den eindpaal van mijn strijd - of in hooger licht de bevrediging van mijn dorst te vinden. Met de wanhoop in het hart zat ik in mijne kamer voor mijn venster, toen ik de zachte stem mijner moeder in het naaste vertrek
<pb n="164"/>
vernam. Zij had de gewoonte des avonds met het jonge meisje, dat zij bij zich had en dat nu mijne vrouw is, te lezen en te bidden. In het eerst luisterde ik naar de welluidende stem zonder te verstaan; maar ik begon te onderscheiden, dat zij in het Evangelie van Johannes las - en ik vernam deze woorden: ‘Ik ben de weg, de waarheid en het leven - niemand komt tot den Vader dan door mij.’</p>
<p>Had ik dat woord nog nooit gehoord? - O ja, honderd malen. Nu echter was het alsof het uit den hemel door den grooten Ontfermer, den Christus zelven, lot mij gezegd werd - en toen mijne moeder haar Evangelieboek sloot om op hare knieën met Hulda te bidden, lag ik geknield aan hare andere zijde, zooals ik het na mijne kinderjaren niet meer had gedaan.</p>
<p>Neen, schud zoo ongeloovig niet uw hoofd, Alphonse. Het gebed, dat wij toen opzonden, is geklommen lot voor den troon des Allerhoogsten en heeft zijn zegen over heel mijn leven uitgegoten. Ik begon de Schriften van nu aan te lezen, niet met het oog van den kouden recensent, maar met het heilbegeerig hart, dat goddelijk onderwijs wil ontvangen. O, die oude bijbel was nu nieuw, gansch nieuw en heerlijk en frisch en vol levenskracht. Stroomen van ongekend licht vloeiden er mij uit tegen, verkwikten mijn geest en vernieuwden mijn geheele bestaan - mijn denken, voelen, willen. Ik zag met een ander oog, hoorde met een ander oor, sprak in eene andere taal, aanschouwde een anderen hemel en andere aarde, andere maatschappijen en volken- in éen woord, voor mij was al het oude voorbijgegaan - en alles was nieuw geworden.</p>
<p>Alphonse had den bezielden spreker aangestaard met de angstige bekemmerdheid, waarmede hij een ijlhoofdige zou hebben gadegeslagen, van wien hij verwachten kon
<pb n="165"/>
dat hij ieder oogenblik in razernij of stuiptrekking zou vervallen.</p>
<p>- Gabriël, zeide hij wat ontdaan, gij zijl overspannen, meer dan gij weet - sta mij toe u in behandeling te nemen en u iets voor te schrijven - mij dunkt dat de tinctuur van asa foetida voortreffelijk voor uw geschokt zenuwgestel zou zijn. Waarlijk gij moest iets gebruiken.</p>
<p>- Vriend, ik geloof dat gij zenuwachtiger zijl dan ik, want ik zie uwe hand beven, en mij dunkt er staan parels op uw voorhoofd.</p>
<p>- Ik ontveins niet dal dit onderhoud mij machtig vreemd op het lijf valt. Ik kan mijne ooren nauwelijks vertrouwen. Als een ander mij van uwe verandering gesproken had, zou ik het nooit hebben geloofd.</p>
<p>- Als gij reeds zoo verwonderd zijt over deze belijdenis, hoe verbaasd zoudt gij dan niet gestaan hebben als gij van mijne hand een boek hadt zien verschijnen, dat over geen andere politiek handelt dan over de hooge souvereiniteit Gods - over geen anderen staatsvorm dan over dien van het Koninkrijk der Hemelen op aarde, dat door zijne uitbreiding onder de menschen alleen de volkeren opvoeden kan tot die waarachtige humaniteit, welke allen thans zoo vurig schijnen te begeeren, maar langs verkeerde paden zoeken.</p>
<p>- En toch zie ik nog een zweem van verwantschap tusschen ons streven - hernam Beaujeu - want ik zou mijn boek genaamd hebben: ‘De humaniteit de weg tot het Paradijs’, en dat Paradijs is niet anders dan het realiseeren van het ideaal der menschheid - en dit is ongetwijfeld ook uw verlangen. Maar in mijn oog is dat ideaal onbereikbaar zoolang men het christendom niet afschaft, want de godsdienst staat alle ware humaniteit in den weg - de godsdienst belet ons mensch te zijn. Zijne voorschriften leggen ons ongerijmde banden aan en veroordeelen ons tot onderdrukking
<pb n="166"/>
van onze vermogens. Onze ontwikkeling kan alleen gezond en alzijdig zijn door vrijheid - hebben wij die vrijheid dan komt de rest van zelve.</p>
<p>- Onze wegen loopen dan wel wijd uiteen - want het is mijne vaste overtuiging dat geene ware humaniteit verkregen wordt dan alleen door de erkenning van de souvereiniteit Gods - en de eerbiedige onderwerping aan die wetten, die ons van godswege bekend zijn gemaakt en die in ons zedelijk gevoel weerklank vinden. Gij daarentegen zoekt den weg in de verheffing van de souvereiniteit van den mensch. Welnu, welken draad hebt gij in den doolhof des levens ontdekt, om de menschheid tot het vinden van het paradijs te leiden en den draak te overwinnen, die hare heerlijkste schatkameren ontoegankelijk maakt?</p>
<p>- Mijne middelen zijn zeer eenvoudig en uitvoerbaar, ja, zij liggen voor de hand: - Afschaffing van den godsdienst is de eerste eisch, want die is de bron van al de ellende door priesterbedrog over de in duisternis en armoede voortkwijnende bevolking gebracht, en dan ten tweede: - Hervorming van het dagelijksche leven door strenge hygiène. Wij willen niet terug tot den ruwen ongeciviliseerden natuurstaat, maar wél terug tot de natuurwetten, die wij te zeer miskennen in onze valsche beschaving, in ons kunstmatig leven. - Wij kunnen den dood niet overwinnen, maar wel verschuiven. - Wij kunnen langer en beter leven. - Indien alle vaders en moeders maar beginnen willen met hun kroost van de eerste ontwikkeling af in het spoor der natuurwetten te leiden en naar den vollen eisch des levens hun lichaam op te kweeken. Daartoe moeten alle woningen en vele huiselijke gebruiken hervormd worden, en de kleeding geheel herzien. Wij dragen te veel van allerlei lappen over elkander - onze hoofddeksels en ons schoeisel zijn eene belemmering voor onze uitwaseming; die kleedingstukken moeten ook geventileerd
<pb n="167"/>
worden. Zie hier mijn hoed en mijne schoenen - ze zijn boven op vol kleine openingen, die als nette figuren zijn aangebracht.</p>
<p>Reveil kon zijn lach niet bedwingen, maar Beaujeu ging in allen ernst voort:</p>
<p>- En dan onze voeding! - wat moet daar niet in verbeterd worden - onze spijzen, onze dranken! - Aan welk eene vervalsching staan zij bloot. - De lucht, die wij inademen, behoorde toch zuiver gehouden te worden....</p>
<p>- Dat zijn altemaal zeer goede en noodwendige zaken, Alphonse.</p>
<p>- Komaan! - riep Beaujeu - ik vreesde reeds dat gij dit een en ander veel te materiëel en te aardsch zoudt vinden.</p>
<p>- Integendeel, ook ik had een gedeelte van mijn werk aan de physische verpleging van ons leven gewijd. Ons heerlijk lichaam met al zijne wonderbare krachten is een aanzienlijk deel van het kapitaal, waarover wij rentmeesterschap hebben uit te oefenen. - Wij hebben de plichten jegens onze gezondheid veel te lang veronachtzaamd, en al onze huiselijke gewoonten en al onze comfortable inrichtingen eischen dringende hervorming uit het oogpunt der hygiène.</p>
<p>- Ik wist wel dat alle sympathetische banden tusschen ons niet konden verscheurd zijn, zei Beaujeu met voldoening. Wij hebben toch eigenlijk hetzelfde doel voor oogen - echte humaniteit te bevorderen - den mensch tot de volle, alzijdige openbaring van zijn wezen te voeren.</p>
<p>- Nu is maar de kwestie, hoe wij ons dat ideaal der menschheid denken, wat wij voor het eigenlijke wezen des menschen aanzien. Op de verschillende trappen van de kennis der menschelijke natuur zal zich ook een ander ideaal aan ons vertoonen. - Hoe dieper wij tot zelfkennis komen en hoe uitgebreider onze studie van den mensch in het algemeen is geweest, zooveel te hooger zal dat ideaal rijzen. De zinnelijke, bekrompen waarnemer zal zich een zinnelijk
<pb n="168"/>
ideaal scheppen - de diepdenkende een intellectueel - de zedelijke mensch een moreel ideaal vormen, en de discipel van Jezus zal ze alle drie samensmelten in het Godmenschelijke ideaal van den Christus Gods, hetwelk hij gelooft bestemd te zijn eenmaal te evenaren naar de mate zijner gaven.</p>
<p>- Maar, mijn vriend, het Christendom leert het vleesch dooden, en stelt het leven van werkeloosheid en afzondering als verhevener voor dan de noeste vlijt en den strijd van het openbare leven. - Het Christendom stelt zich vijandig tegenover de wetenschap, ons tot een blind gelooven dwingend. - Genoeg heeft de wereld nu van het. kerkje spelen en de kloosters. - Eerst als alle priesters en alle koningen van de aarde zullen verdwenen - als alle kerken leerscholen, en alle kloosters hospitalen en weeshuizen zullen zijn, zal de mensch mensch worden. Alle tronen en alle altaren moeten worden geslecht, en dan eerst zal vrede op de aarde mogelijk zijn.</p>
<p>- Mijn lieve vriend, het zijn noch de tronen noch de altaren, die den menschen in den weg staan om rechtvaardig, matig en eerbaar te leven, tenzij de troon van het zelfzuchtig ik, en het altaar der zich zelven vergodende eigenliefde in ons eigen hart.</p>
<p>- Neen, neen, van boven af vloeit het verderf - van boven af komt het vergif, dat de volken verblindt, vernedert en ontzenuwt - maar wij zullen weldra toonen dat wij verzadigd zijn van de onzedelijke vorsten, die met onwetende priesters samenspannen om de natiën te verarmen door geldafpersing voor legers van soldaten en voor legers van geestelijken. De bloedige oorlog moet zoowel ophouden als het zielenmoordend monnikendom. Gij, die u niet met de katholieke kerk hebt kunnen vereenigen, zult mij heimelijk gelijk geven.</p>
<p>- Kerk en maatschappij zijn krank, maar niet zoo hopeloos als gij schijnt te meenen.</p>
<pb n="169"/>
<p>- Ja zoo hopeloos, dat er maar éen geneesmiddel is: Algemeen verzet - Revolutie.</p>
<p>- Voorzichtig, Alphonse - algemeen verzet tegen het kwade neem ik aan - maar niet onder den verwoestenden vorm van Revolutie. Onder den meer gelijkmatigen, stil maar aanhoudend doorwerkenden, vorm van hervorming zoek ik den vooruitgang en de behoudenis - want hervorming is het van binnen uit het levend organisme uitstroomend vermogen om de oude schors gedurig af te stooten door de nieuwe, en de oude bladeren af te werpen door de jonge knoppen - maar Revolutie is de vernieling, de verwoesting der vulkaan, die met wolken van rook en asch den hemel verduistert en een verzengenden lavavloed over de vruchtbare landouwen uitgiet - om later tot eene woeste steenkorst te verstijven.</p>
<p>- Ja, maar in die uitbarsting spreekt de natuur des menschen met donderende stemmen hare orakels, en schrijft hij met bliksemschichten hare lessen aan den hemel voor het oog van alle volken.</p>
<p>- Maar daarna? - Wat is de reactie van het geweld? Wat was het eindresultaat van de revolutie der vorige eeuw, toen het verwaarloosde en vertrapte volk zich met dolle wraakzucht op adel en geestelijkheid stortte? Zeker was het eene geweldige uitbarsting, maar werd de beloofde vrijheid, gelijkheid en broederschap er uit geboren? Welk beeld stond daar voor de oogen van het verbijsterde volk? De godin der Rede of der Vrijheid? - De kleine Korporaal stond daar, somber en dreigend. De zoon der revolutie is geweldenaar bij uitnemendheid. Hij tuchtigt ongenadig de oproerige volken; hij slaat ze in zwaarder juk dan zij immer torschten, en laat Europa in rouw en ellende achter. - En de tweede Keizer? - Is hij ook niet uit den rookenden krater der revolutie op het tooneel der wereld
<pb n="170"/>
geworpen. Is hij niet al wat hij is door de revolutie? - Geweld roept geweld te voorschijn. - In naam van de humaniteit, bid ik u, laat af - want zeker is er veel uit elk dier uitbarstingen te leeren - maar hoe ontzaglijk veel is er te betreuren!... Niemand, die eenige menschenliefde koestert, mag aan eene revolutie de hand leenen, terwijl alle menschen geroepen worden, om aan sociale hervormingen van allerlei aard al hunne kracht te wijden.</p>
<p>- Zeer goed, maar, wij kunnen dien sukkelgang niet altijd blijven volgen. Natuurlijk strijden wij eerst met de pen en het woord, maar vorderen wij niet - dan te wapen! Wat dunkt u van Rome - is het niet eeuw in eeuw uit stokdoof geweest voor elke bede om hervorming?</p>
<p>- Ik stem toe dat de Katholieke Kerk te zeer ten achter is gebleven bij den algemeenen ontwikkelingsgang, en dat hare hardnekkige weigering om gehoor te geven aan den eisch des tijds, aan de bede om hervorming, haar duur te staan zal komen - daar zij welhaast eene moeder zal zijn, beroofd en verlaten van hare uitnemendste kinderen. Maar de Kerk is de godsdienst niet. De priesters zijn het Evangelie niet. - Daar is nog eene Christenbevolking, die zich gansch vrij maakte van gewetensdwang en priesterjuk, de Protestantsche Kerk - kent gij die niet?</p>
<p>- Ik heb er zooveel van gezien, dat ik daar zoo min als te Rome naar de ware humaniteit heb te zoeken.</p>
<p>- Waar hebt gij dan de meeste humaniteit gevonden?</p>
<p>- Ik heb ze nog niet gevonden dan bij enkele ijveraars, die haar met mij zoeken; nog het meest onder de Deïsten, die zich meer en meer aaneensluiten en hunne eigene organen hebben, zooals: Le Déïste rationnel - La libre Conscience - Le libre Recherche - en nu hebben zij weder een groot blad opgezet: 1'Humanité. Maar zij gaan niet ver genoeg.</p>
<pb n="171"/>
<p>- Gij wilt dus uit het atheïsme tot de humaniteit en door de revolutie tot den vrede en de welvaart komen?</p>
<p>- Alleen als het niet anders kan, en nadat wij alles zullen beproefd hebben om het grootste struikelblok weg te ruimen - den Godsdienst - want de tronen zullen veel gemakkelijker instorten, de altaren staan vaster.</p>
<p>- Ja, wel staan zij vaster, Alphonse - en als alle kerken waren afgebroken en alle altaren geslecht - wat dan? - Dan zouden zij uit haar puin weer opstaan - want hare beste steenen zijn niet met houweelen te breken - het zijn de harten der menschen. Gij wilt een Titansstrijd aanvaarden, gij zult er in verpletterd worden. - De Kerk van Christus is eene eeuwige instelling, zijn Evangelie is een eeuwig Evangelie. Hij houdt zijn Kerk in stand. Hij zal haar zuiveren en louteren, maar nimmer zullen zelfs de poorten der hel haar overweldigen, veel minder eenige humanisten in hun anti-humanistisch drijven en woelen. Neen, Alphonse - werk gij liever voor de volksgezondheid, en gij zult niet te vergeefs arbeiden; hoewel gij bij dat pogen dikwijls stuiten zult op een koperen ‘onwil.’ - Hoe zult gij de menschen willen leeren?</p>
<p>- Door verlichting - vulde Alphonse aan - door verlossing van het bijgeloof.</p>
<p>- Geef ons volmaakte woningen, waarin de lucht nooit bederft en de temperatuur steeds gelijkmatig is, waarin geen tocht en geen vocht ons kwellen - geen schimmel, geen roest, geen muis, geen rat ons plaagt. Geef ons de meest heilzame en gepaste kleeding, die alleen beschutten en warmen, nergens belemmeren of benadeelen kan. - Geef ons het gezondste voedsel, buiten het bereik van alle vervalsching, en niet door koks te bederven; geef ons het reinste water, dat niet naast riolen en onreine putten voor ons bewaard is. - Sterk en oefen ons het
<pb n="172"/>
lichaam, geef ons de schoonheid der Gratiën en van Adonis - Schenk ons de kracht der athleten - dan zijn wij een goed eind op weg naar een Paradijs. - Maar waarmede legt gij de hydra van de begeerlijkheid der oogen, den lust des vleesches en de grootschheid des levens aan banden? - Waarmede bezweert gij de oude slang van zelfzucht, hoogmoed, jaloerschheid - haat, leugen en laster? - Hoe leeren wij die schoone, krachtige lichamen in tucht houden? - Die voortreffelijke kleeding, die heerlijke woning in eere houden? Wat zult gij doen om al die voorrechten met meer wijsheid en dankbaarheid te leeren schatten, dan de mensch ze placht aan te nemen? - Waarmede zult gij ons beschermen tegen onze achteloosheid, lichtzinnigheid, roekeloosheid, spilzucht? - Waardoor zult gij ons waarborgen, dat wij niet als altijd aanstonds ons geluk weder omverwerpen, om opnieuw uit het Paradijs verdreven te worden?</p>
<p>- En gij dan, belooft gij uwe discipelen geen paradijs, antwoordde Beaujeu spijtig, en zullen zij ook dat niet kunnen bederven?</p>
<p>- Ja toch, ook ik wijs op een paradijs, maar een, daar we niet binnen gaan, dan na volkomen geheiligd en gansch vernieuwd te zijn - om er nimmermeer uit verdreven te worden. - Ja toch, van een heerlijk paradijs spreken wij elkander, maar het is niet hier beneden. In het stof des doods zoeken of wachten wij het niet. Hier zullen wij gasten en vreemdelingen zijn. Hier is de pelgrimstocht door eene gevaarvolle woestijn. Hier een smartvolle kruisweg - ginds de heerlijke Godsstad. Hier de doornenkrans - ginds de eerekroon. Hier gedurig sterven, terwijl wij nog ademhalen, opdat de dood geen macht over ons hebbe.</p>
<p>- Vergeef mij, beste Gabriël, maar zulk eene hooge vlucht kan ik niet volgen. Laat ons liever spreken over dingen, waarin wij meer gelijken tred zullen houden. Gij zijt
<pb n="173"/>
vader - en ik ben vader. - Zeg mij toch eens welke zijn de beginselen, die gij bij de opleiding uwer kleinen gevolgd zijt.- Gij hebt ze toch ook niet aan de Katholieke Kerk toegewijd, en dus zult gij mij verstaan als ik u zeg, dat ik mijne kinderen zooveel mogelijk aan allen kerkelijken en priester invloed heb onttrokken - ja, wat meer is - ik heb gezorgd, dat niemand hun eenig bijgeloof of geloof hoegenaamd onderwees. - Ik heb verboden hen ooit van God te spreken - ik heb de natuur vrij spel willen geven, om te ontdekken of er dan wel ooit eenig idee van een hooger wezen bij hen ontkiemen zou - en ik kan u verzekeren, dat ik er geen spoor van heb kunnen waarnemen vóor zij het later van dezen en genen opvingen.</p>
<p>- Gij hebt dus uw kroost, kinderen der XIX<hi rend="sup">de</hi> eeuw, tot den rang dier wilde volken teruggebracht, wier dierlijke stompzinnigheid zoo groot is, dat er in hun armzalige klankenlijst geen geluid gevonden wordt voor Godheid of deugd, omdat de idee van God, of het goede, niet in hunne ziel is. Wij zien te recht vele ouders ijveren om hun voorvaderlijk materieel erfgoed ongeschonden, ja, vermeerderd aan hunne kinderen te vermaken, maar de edelste erfenis der menschheid, de kennis van God en zijn dienst, hebt gij voor hen verloren laten gaan. - Ezau verkocht zijn eerstgeboorterecht voor het oogenblikkelijk genot, maar waarvoor hebt gij dat heerlijk legaat der voorgeslachten weggeworpen?</p>
<p>- Gij oordeelt hard - ik heb mij onbevoegd geacht, om hetgeen mij zelven niet duidelijk is en geen zekerheid in mijn oog heeft, hun over te leveren.</p>
<p>- Ik vrees, dat gij aan die jonge harten een groot onrecht hebt gepleegd, door de verhevenste zijde van hunne natuur te verloochenen. - Maar ik begrijp het wel - uw priestervrees is in godsdienstvrees ontaard - en, helaas! zooals het met u gaat, gaat het met duizende zonen der oude Kerk, die
<pb n="174"/>
niet veel meer dan eene droevige versteening is geworden van het heerlijke lichaam. Als een bevrozen stroom is het levende water gestold, dat wel in den fantastischen vorm zijner gletschers nog wonderbaar schoon is, maar steeds afneemt in vruchtbaarmakenden zegen, in levenwekkend vermogen - steeds toeneemt in gevaar voor hetgeen zijne rusteloos voortglijdende ijsvelden medesleepen. - En wat hebt gij nu voor den godsdienst in de plaats gesteld?</p>
<p>- Wat anders dan wat de kracht mijns geestes en de steun mijner ontwikkeling is geweest - de kennis der ouden. - Vroeg, zeer vroeg, ben ik met mijn jongen aan het Grieksch en Latijn begonnen, zoodat hij nu op ongeveer vijftienjarigen leeftijd, verder is in de kennis der ouden dan menig jongeling op zijn achttiende jaar. Ik had zoo vurig gewenscht hem de zucht, voor de letteren in te boezemen, maar hij heeft de kunst gekozen en ik wil die keus niet belemmeren. Vrijheid in alles, is mijn leus - voor vrijheid heb ik hem pogen te ontgloeien, en ik geloof dat het mij gelukt is; al de geestige schetsen, die hij teekent met de pen, zijn illustraties van klassieken, die op vrijheidskamp betrekking hebben.</p>
<p>– En gij laat nu uw zoon dwepen met de republieken der oudheid, zooals wij dat ook deden, en zooals het maar al te algemeen door de jongelieden gedaan wordt, zonder gedachtig te zijn, dat in die roemrijke gemeenebesten voorwaar de vrijheid niet voor allen bloeide - maar dat tirannie en losbandigheid er de glorie en het geluk aanhoudend van verduisterden, en dat het ideaal menschenleven, waar onze tijd naar zoekt, niet in het krijgshafte Sparta of in het kunstrijke Athene verwezenlijkt is - zoo min als in het door zijne diepe verdorvenheid ingestorte Rome...</p>
<p>- Wat kan men beter doen dan de jongelieden de groote ideeën der ouden te laten inademen?</p>
<pb n="175"/>
<p>- Maar laat ons niet vergeten, dat groote ideeën ook groote beginselen noodzakelijk maken. - Ideeën zonder beginselen zijn gelijk aan hefboomen zonder steunpunt.</p>
<p>- Laat dat zijn - maar de beginselen zonder ideeën zullen ook zijn als een steunpunt zonder hefboom.</p>
<p>- Zoo is het, wij moeten beiden dus trachten machtig te worden. De ideeën der ouden vatten echter lichter post, dan de beginselen. Ideeën zijn als gevleugelde zaden, die wijd en zijd op den adem der oude talen en door de poëzie der lofzangers gedragen worden. Zonder dat wij het weten, vormen de oude talen onzen geest op geheel eigen wijze door de tint, die zij over de denkbeelden uitgieten; met de bewoordingen nemen wij de gedachten en eigenaardigheden over - en vele dwaalbegrippen en redekavelingen over namen en woorden hebben haar grond in oneigenlijke, ja tegenstrijdige woorden, die wij uit de taal der ouden vooral op politiek gebied in den loop der eeuwen hebben overgenomen - en die onze jonge lieden telkens weer hooren en leeren, zonder op te merken hoe ongepast, ja averechts, die taal der oude republieken voor de staatsvormen van de hedendaagsche monarchieën is. En in plaats dat men nu juistere woorden zou zoeken voor onze omstandigheden en zaken, wil men de zaken verwringen om ze in overeenstemming te brengen met de oneigenlijke woorden. Aan deze taal-invloeden en taal-verwarringen schrijf ik veel wanbegrippen toe, die aan de schrijvers en lezers op het einde der vorige eeuw dat malaise inspireerden, dat altijd ontstaan moet als men met de gedachten zweeft in eene andere wereld dan die, waarin men leeft. - Te midden van monarchieën dweepte men met republieken, die men idealiseerde, en waarvan men al de ellende en jammeren voorbijzag, om er alleen de glorie en den bloei van te gedenken; ja, die men ten laatste tot het model aller tijden verhief en voor den normalen vorm van ieder ge-<pb n="176"/>lukkig staatsleven uitgaf, als den eenigen toestand waarin voor de menschheid de volmaking mogelijk zou zijn, als den eenigen betamelijken regeeringsvorm voor beschaafde volkeren.</p>
<p>Daar het nu eene wet in de menschelijke natuur is, om wat de verbeelding bekoort in het leven te willen realiseeren, zullen onze jonge lieden natuurlijk republieken trachten te maken, en loopt gij gevaar uw zoon voor een barricadeheid op te voeden. Ik houd mij overtuigd, dat de meeste onzer hedendaagsche republikeinen het alleen zijn door hunne fantasie en hunne verkeerde begrippen van de tegenwoordige toestanden. Onze levensrichting gaat uit en wordt beheerscht door de grondstellingen, die wij aankleven. Al wat er in deze en de vorige eeuw grootsch en goeds is gewerkt onder de menschen, was vrucht van hunne beginselen - al wat er kwaads is gebrouwen, is de oogst der wanbegrippen over vrijheid en macht, over hetgeen eene eeuwige wet of goddelijke ordonnantie, of bloot maatschappelijk verdrag en conventioneel is. Daarom tracht ik de denkbeelden mijner kinderen en volgelingen te regelen, te verhelderen, omtrent onze levensverhoudingen.</p>
<p>- Gij sticht dan toch eene secte. Reveillianen of Gabriëllisten?</p>
<p>- Ik zoek medearbeiders, die met mij al de moeite en den smaad van een roemloos apostelschap willen aanvaarden om gezonde levenswijsheid te verkondigen, onder een door hoogmoed verbasterd en door zinnelijkheid ontzenuwd en overprikkeld volk.</p>
<p>- Het is eene eigenaardige soort van apostelschap, dat gij onderwijst! Maar gij zoudt van uwe kinderen spreken?</p>
<p>- En voor mijne eigene kinderen heb ik geen anderen gedachtengang gevolgd. In plaats van de ouden van het westen heb ik de ouden van het oosten voor hen ge-<pb n="177"/>kozen - en de Hebreeuwsche oudheid is mijn grondslag geweest. - Nu mijne kinderen goed verstaan, wat het leven met den God des hemels voor volken en personen beteekent, ben ik bezig hen in het westen rond te leiden om hen te onderwijzen wat er van de heerlijkste gaven en vermogens, van allen bloei en alle glorie wordt, wanneer het hoogste wat in den mensch en in een volk is niet tot zijn recht, niet tot klaarheid komt. En zoo bereid ik hen voor tot de nieuwe geschiedenis als de zon der gerechtigheid over de in duisternis bedolven wereld opgaat, en nieuw leven uit den dood wekt.</p>
<p>- Ik sta verbaasd over den zonderlingen loop uwer denkbeelden, die mij wonderlijk fantastisch klinken. - Wat gij van God en Christus zegt, daar ben ik verder dan ooit van verwijderd. Sedert Renan ons het leven van Jezus heeft geschetst zijn de laatste overblijfselen van zijn vermeend Koninkrijk wel opgeruimd - en als gij wat langer te Parijs zijt, zullen uwe Amerikaansche denkbeelden - stellig gewijzigd worden. Wij hebben hier met alle wonderdoeners voor goed afgerekend, daar is geen plaats meer voor mirakelen in ons hoofd of in onze maatschappij.</p>
<p>- En toch is er een mirakel, dat mij elken dag opnieuw verbaast.</p>
<p>Beaujeu zag Gabriël nieuwsgierig aan.</p>
<p>- Het is de lankmoedigheid des Almachtigen. - Want welke hemeltergende taal, welken vermetelen waan heb ik, sedert ik dit diep gezonken land heb betreden, niet moeten aanhooren; woorden en gezindheden, waarbij het niet te verwonderen zou zijn als vuur van den hemel kwam om dit overmoedige volk te verslinden, of dat de aarde zich scheurde om de gruwelijke goddeloosheden, waarmede hare oppervlakte bezoedeld wordt, niet langer te dragen.</p>
<p>De dokter stond verschrikt op.</p>
<pb n="178"/>
<p>- Vriend, zeide hij goedig, zijn hand op Gabriël's schouder leggende - gij moet een voetbad nemen - en de druppels vlijtig gebruiken, die ik u zal voorschrijven, ik wil u dagelijks komen zien. Gij hebt u overwerkt.</p>
<p>Beaujeu verwijderde zich, maar ging eerst nog even bij mevrouw Reveil, en zich ernstig bekommerd tot haar wendend, zeide hij:</p>
<p>- Mevrouw, zeg mij, heeft uw man meer zulke oogenblikken van opgewondenheid, als waarin hij nu verkeert? - Wees voorzichtig met hem - hij is in een zorgelijken toestand met zijn hoofd...</p>
<p>- Wees gerust, dokter - hij is zeer gezond en sterk.</p>
<p>- Neen, mevrouw, hij is ver van gezond - hij heeft de gevaarlijkste van alle ziekten onder de leden.</p>
<p>- Hoe meent gij dat, dokter?</p>
<p>De dokter wees veelbeteekenend naar zijn hoofd - daar, daar is het mis - ik kom spoedig naar hem zien.</p>
<p>- Dat zal ons lief zijn, maar ik geloof, dat gij dan zult ontdekken, dat hij een zeer sterk, rijk begaafd hoofd heeft en zelfs nooit aan hoofdpijn lijdt.</p>
<p>- Ja, maar bij hem is de bosse du merveilleux zeer ontwikkeld - laat hem niet toe des nachts te werken.</p>
<p>- Hij doet dit nooit - maar staat zeer vroeg op - neemt een bad - maakt dan eene flinke wandeling, waarop hij allerlei slag van menschen bezoekt, en komt kalm en opgeruimd terug om zijn schrijfwerk te verrichten, en nog nooit heeft hij eenig geneesmiddel noodig gehad.</p>
<p>- Ja, nu toch wel, mevrouw, hij is verward - hij spreekt in verbijstering - maar ik kom over eenige dagen terug. Vele jaren zijn over ons heen gevlogen, maar de oude trouwe vriendschap is nog daar. - Hij zal mij nu wellicht noodig hebben, en ik stel mij ieder uur ter uwer dispositie. Beken op mij. Ik weet hij lijdt aan hallucinaties.</p>
<pb n="179"/>
<p>De goede vrouw begon toch eenigszins onder den indruk van deze onheilspellende woorden te komen, al hechtte zij er niet veel geloof aan. Zij haastte zich naar haar echtgenoot te gaan, om te zien of zij iets vreemds aan hem zou bespeuren. Gabriël ontdekte spoedig de sporen van deze onaangename impressies en trok haar vriendelijk tot zich.</p>
<p>- Wat kommer bewolkt het helder gelaat van mijne wakkere Hulda?</p>
<p>Zij zag hem onderzoekend aan en streek het zwarte haar nog hooger van zijn heerlijk voorhoofd. - Neen - riep zij uit - gij moogt ‘la bosse du merveilleux’ hebben - dat is geen hoofd om verbijsterde hersenen te bergen.</p>
<p>- Mijn kind, die goede man kan in mij niet anders dan een verongelukten dweeper zien, en het is nog zijne oude vriendschap voor mij, die zijn oordeel tempert en zijn hart met kommer vervult - hij is als Festus toen hij Paulus toevoegde: ‘Gij raast, Paulus, uwe geleerdheid brengt u tot waanzin’ - en toch was het die dwaasheid, die de wijsheid der oude wereld overwon - en nog steeds blijft overwinnen, totdat de dag zal aanlichten over alle volken en zij den Heer der heerlijkheid, de zon des levens zullen kennen.</p>
<p>De dokter liep in gepeins verzonken verscheidene straten door zonder iets te zien of te hooren van wat er om hem heen voorviel, tot hij op een dichten groep jonge gasten stuitte, die over elkanders schouders heen geleund en geklouterd, stonden te kijken naar een klein geschilderd bordje aan een deurpost. - En wie stond met zijn opgeheven wandelstok in het midden en diende tot voorlezer en uitlegger? - Hygie....</p>
<p>Beaujeu bleef staan en hoorde zijn zoon met groote emphase lezen: ‘Alhier is het fameuse:</p>
<pb n="180"/>
<p><hi rend="spat">Bureau Spirite</hi>!</p>
<p>Séance, Mercredi soir à 7 heures, Directeur M.Z. Piérart, éditeur de la Revue Spiritualiste.</p>
<p>Journal mensuel consacré à l'étude des Facultés de l'Ame.</p>
<p>De knapen gaven eene wilde critiek onder veel gelach en gejoel. Beaujeu ging wat ter zijde om onopgemerkt te blijven, en hoorde een bijna volwassen knaap, die met zijn eerste snorretje pronkte, met nadruk uitroepen:</p>
<p>- Nu ja, maar daarom behoeft men nog niet aan God en priesters en kerk te gelooven! - Wij zijn spiritisten en gelooven aan klopgeesten en zielsverhuizing. Wij hebben alleramusantste clubs voor den tafeldans, en spelen schaak en kaart met de geesten.... die ons allerlei kunstjes leeren.</p>
<p>Beaujeu was meer dan geërgerd. In het centrum der beschaving! - de leerlingen van lyceums en der polytechnische school over geesten te hooren babbelen als oude bakers, nadat hij juist betuigd had, dat er in geen modern hoofd, in geen moderne maatschappij meer plaats was voor eenig wondergeloof! - De ontdekking van zulk een kolossaal bijgeloof, dat als een reuzen champignon voor zijne voeten opschoot, maakte hem radeloos. Wrevelig riep hij Hygie om met hem naar huis te wandelen. Ongenoodigd sloot Pierre Novel, Hygie's makker en buurman, zich bij hen aan. Zijn vader was rechtsgeleerde en journalist, en kwam vaak met Beaujeu in aanraking. Pierre, een paar jaren ouder dan Hygie, begon zelfs al mede te werken in het blad door zijn vader geredigeerd, maar daar hem dit niet ‘geavanceerd’ genoeg was, besloot hij met eenige makkers zelf een blaadje op te zetten, waarbij Hygies illustraties eene groote rol zouden spelen. Dit alles moest echter een diep geheim blijven voor de wederzijdsche papa's, en de geavanceerde jongelui spraken dus over wat anders en wèl over de historie, die in die dagen heel Parijs bezig hield en die machtig ouder-<pb n="181"/>wetsch bleek, want het was niet meer of minder dan eene formeele middeleeuwsche geschiedenis van spoken, zooals die plegen te huizen in de ridder- en roofsloten der duisterste eeuw.</p>
<p>- Foei, schaam u, om u met die oudwijfsche sprookjes bezig te houden - laat dat voor de minnen op het land en de oude bagijnen over, bromde de dokter.</p>
<p>- Pardon, mijnheer, de zaak occupeert de politie sinds lang en is niet verdicht - mijn oom woont in die buurt en ik heb zelf het geweld gehoord dat in dat gebouw gemaakt werd, op eene wijze die ten eenemale onverklaarbaar is.</p>
<p>- Het is stellig een pand dat men wil verkoopen, en eene vijandige partij tracht het erf in discrediet te brengen.</p>
<p>- Ja, het staat te koop, maar niemand wil er aan.</p>
<p>- Daar heb je het al! riep Beaujeu. Ik ben in staat om het spookhuis voor de crèche te koopen, en alle spoken zullen voor het onschuldig kindergeschreeuw op de vlucht gaan.</p>
</div>
<div type="chapter">
<pb n="182"/>
<head rend="h3">XIII. De weduwe met vier dochters.</head>
<p>Na de in beslagneming der papieren ging alles weer rustig bij Valeur. De meeste leerlingen kwamen terug, ook de kinderen des dokters. Hygie kon met groot gemak leeren, maar dat maakte hem veel te zorgeloos voor het bestudeeren zijner lessen - en zijn woelzieke en oproerige geest bracht de geheele school in wanorde, hij had geen denkbeeld van algemeene tucht en orde - vond elke verordening eene onzinnige kwelling, en bracht een geest van tegenspraak en moedwil onder de jongelieden, die Valeur's arbeid ontzettend bemoeilijkte. Hij predikte zijn makkers, dat het aan hen was te bevelen en aan leermeesters te gehoorzamen; die moesten lessen geven, maar hadden hun geene zedelessen mede te deelen.</p>
<p>Ongelukkig was de goede Valeur een van die brave sukkels, die rijk aan goedheid maar arm aan moed zijn. Hij had eer iets belachelijks dan iets dat ontzag inboezemde, en er was slechts een belhamel noodig om zijne gansche kudde in opstand te brengen. Hij had met dien nieuwen, interessanten kweekeling het paard van Troje ingehaald.</p>
<p>In korten tijd had Hygie de geheele school tot eene bende
<pb n="183"/>
woestelingen gevormd, wier aanvoerder hij was om de ongerijmdste straatschenderijen en plagerijen te plegen, waarbij hij van kwaad tot erger verviel en de aanranding van weerlooze personen en het mishandelen van dieren niet achter bleef. De machtiging der politie-agenten tot inbeslagneming der papieren van den meester en den vader had een diepen haat tegen de macht en hare uitvoerders in hem gaande gemaakt, en zijn geheele gedrag werd bestuurd door zucht om de politie-agenten uit te tarten en te ontduiken.</p>
<p>Hygiène daarentegen was zacht en bescheiden, en werd eer versukkeld door de pretentieuse, opvliegende juffertjes dan dat zij eenige verkeerdheid zou gekweekt hebben. Alleen verdroot zij mevrouw Valeur door hare zonderlinge distractie. Zij was nooit bij de les, haar hart en ziel was thuis. Moeder zat alleen - moeder was zonder hulp - zonder troost - zij toefde daar werktuigelijk, maar hare gedachten snelden altijd weer weg, welke moeite men zich gaf haar aandacht te vestigen; en terwijl hare makkertjes niet konden leeren, omdat hare hoofdjes over de modes en over de amusementen en over de nieuwtjes en van de jongeheertjes vol waren - bij Hygiène was het de zorg der liefde en de gehechtheid aan hare eenzame moeder, die het verblijf op de school ten eenemale onvruchtbaar voor haar maakte, wellicht kwam hier de dorre vorm van het stroeve onderwijs nog bij, terwijl haar verstand geholpen moest worden door iets zichtbaars, door iets dat tot hare verbeelding en hare zinnen sprak - en dit voor alle meisjes zoo noodig element ontbrak geheel bij het onderwijs van mevrouw Valeur, dat alleen woorden, namen en getallen gaf, maar geene ideeën, geene aanschouwingen, die het onderwijs voor meisjes in hare ontwikkelingsjaren zoo zeer behoeft, zal het hoofd waarlijk gestoffeerd, de geest gesterkt en gevormd worden. Gelukkiger slaagde mevrouw Bressant met hare
<pb n="184"/>
namiddaglessen in het bloemen maken onder de leerzaamste gesprekken; terwijl zij haar de eerste behendigheid voor het bloemenvak poogt te geven, schenkt zij hier ook inzichten, begrippen van het leven en de verhoudingen der menschen. - Dit uurtje is voor beiden een waar genot. Het kort de eenzame avonden van de weduwe en geeft aan het kind de opwekkende gedachte, dat er voor haar en door haar wellicht eene verlichting of een uitweg kan komen uit den nood, dat zij iets leert wat haar in de toekomst zal kunnen steunen - en mevrouw Bressant is in hare goedhartigheid rijkelijk voor hare moeite beloond door de vlijt van het meisje en de dankbare blikken, die zij telkens van haar werk lot haar opslaat. Toch is er in den melancholieken oogopslag van mevrouw Bressant iets weemoedigs, dat in strijd is met den gullen lach, waartoe haar vriendelijke mond meer uit gewoonte dan van harte zoo geneigd schijnt. Hygiène weet niet hoe het komt, maar zij is zoo gaarne bij die vrouw, die voor het leed wel heeft gebukt, maar die er niet door is gebroken, zooals hare arme, altijd diep neerslachtige, gedurig murmureerende moeder. Het vertrouwen op God als leidsman, de rust en de moed, waarmede deze kloeke vrouw op het lot en het leven nederzag, calmeerden het beangste hart van het te vroeg door kommer geprangde kind, en opende voor haar een gansch nieuw verschiet, waarover een vriendelijk troostrijk licht verspreid lag, al was het landschap ook nog met dichten nevel omsluierd. - Hier durfde zij al hare kinderlijke vragen omtrent den godsdienst doen, die zij thuis niet uit mocht spreken, en mevrouw Bressant achtte zich niet gebonden in het noodlottig voetspoor des vaders te treden, maar onderwees Hygiène naar haar beste weten in al den eenvoud van een kinderlijk geloof.</p>
<p>Wat was het gezellig en vertrouwelijk in deze vertrekken, waar zorgvuldig al de gedenkstukken van vroegere welvaart zijn bewaard, om de eer des huizes op te houden in de nauw-<pb n="185"/>gezet geconserveerde meubelen en huissieraden. Zijn ze ook bijna een kwart eeuw uit de mode, ze blinken te meer. De muren zijn versierd met aangename schilderijen en de vensterbanken met vriendelijke bloemen, wier frisch groen aardig uitkomt bij de nette heldere gordijnen. Planten worden zelfs gekweekt op het plat en veel gelezen boeken staan op het boekenrekje - en toch werd hier zooveel gewerkt, gestreden en geleden in de tien jaren, die deze kloeke vrouw alleen doorworstelen moest. Zij is van daag bijzonder stil en in zich zelve gekeerd geweest, en geeft Hygiène bij het afscheid de boodschap mede, of de dokter morgen toch eens naar eene harer dochters wil komen zien.</p>
<p>De dokter wil in zijn ijver zijne oude vriendin niet tot morgen laten wachten, en verschijnt nog den eigen avond.</p>
<p>- De patiënt is nog niet thuis, zegt mevrouw Bressant, morgen zal ze wat rust nemen, maar ik heb zelve voor mijn hoofd zooveel raad noodig als mijn arm kind voor hare maag.</p>
<p>- Gij lijdt aan hoofdpijn?</p>
<p>- Neen, dokter - aan een te vol hoofd - of is dat geen kwaal? Laat ik eens wagen het voor u uit te pakken. Gij zijt zulk een verstandig man - gij kent het leven... enfin!</p>
<p>- Kom, vertel mij uwe wederwaardigheden. Het is mij een genoegen uwe stem weder te hooren. - Ik droom mij intusschen terug tot lang vervlogen dagen, toen ik uw drempel plat liep om Cecile het hof te maken.</p>
<p>- Mijne kinderen waren toen klein - en gij redekaveldet dan met haar vader over hare opvoeding. Hij is vroeg heengegaan - u vind ik nu terug - laat ons de afgebroken discussies thans hervatten, en zeg mij: Wat moet eene weduwe met hare vier dochters doen?</p>
<p>- Mij dunkt, uwe praktijk heeft alle theorieën overtroffen, gij zoudt aan menige moeder ten voorbeeld kunnen strekken.</p>
<p>- Tot hiertoe heb ik met Gods hulp de kinderen geleid in
<pb n="186"/>
het spoor van deugd en arbeidzaamheid, maar van dag tot dag wordt het mij duisterder, waar het nu verder met haar heen moet. Welken raad heb ik haar te geven? Mijne wijsheid schiet te kort, en ik peins mijn arm hoofd moe en stomp op hare toekomst. Al mijne dochters zijn door de natuur gelukkig bedeeld, zooals men dat noemt. - Ze zijn allen welgemaakt, bevallig en schrander - twee van haar zijn zelfs zeer schoon - zij bezitten elk een drie duizend francs - maar wat beteekent zulk eene kleinigheid tegenwoordig? - 't Is een uitzet als ze gaan trouwen, en daarmee afgedaan.</p>
<p>De dokter knikte veel beteekenend.</p>
<p>- Ik heb de meisjes zooveel en zoo goed laten leeren, als het mij mogelijk was. Mijne oudste, Charlotte, is lang te trotsch geweest om iets bij de hand te vatten. - Werken vond zij gemeen. Zij was bang dat het haar in de schatting der wereld zou verlagen en zij dan stellig nooit tot een voornaam huwelijk zou komen! - Zij bleef dan haar markies verbeiden in werkeloosheid, en wees menig goed aanzoek af, omdat het haar niet schitterend genoeg was. Eindelijk ontdekte zij dat haar niet-arbeiden, haar ook niet verhoogde of bevoordeelde, en zij besloot plotseling zich op de lingerie toe te leggen. Na een jaar leertijd, verdient zij vijftig francs in de maand, eet aan het magazijn, maar komt 's avonds bij mij te huis. Hoe troostrijk dat voor ons is, zij moet door alle weer en wind, dat doet haar veel kwaad - en toch wil ik haar daar liever niet laten overnachten, al heeft het laat thuis komen ook gewichtige bezwaren.</p>
<p>Mijne tweede dochter, Thérèse, had al een paar jaren vroeger het modevak gekozen. - Dat heeft mij vijfhonderd francs aan leergeld gekost, en nu verdient ze dertig francs per maand, met kost en inwoning. - De derde, Martha, is onderwijzeres en zeer stil van aard; zij bemint de studie en den godsdienst. Ik ben zelfs wel eens bevreesd dat het klooster allengs
<pb n="187"/>
haar ideaal zal worden. - De jongste echter, die nu achttien jaar is, baart mij meer hoofdbreken dan de drie anderen te zamen. Celestine is altijd de schoonste, de schranderste, de ondeugendste geweest - is om strijd door ons bedorven, en tiranniseert ons nu ook allen.</p>
<p>Dit bekoorlijk troetelkind des huizes zoekt altijd haar gemak en haar genot. Lichtzinnig en opvliegend in den hoogsten graad, verontrust zij aanhoudend ons vreedzaam bestaan, maar aanvallig en betooverend als zij is, wordt veel weer goedgemaakt door hare ongelooflijk koddige invallen, en sleept zij ons allen mede in hare dwaze grappen, om de onderdanige dienstbaren van hare luimen te zijn, mij zoo goed als hare zusters. Zij heeft zich nooit de minste moeite willen geven om iets grondig te leeren, maar met voorbeeldelooze behendigheid grijpt zij aan, wat zij wil, en weet toch alles, en zij redeneert over alles als een kleine Bossuet. Zij verdedigt alle ongerijmde stellingen, en overtuigt iedereen van het onmogelijke; als een advokaat bepleit zij hare zienswijze, hare daden en nooit kan iemand het op haar winnen; zij geeft geen kamp. Er was zeker wel wat van haar te maken, maar ik heb geen doorzicht of middelen om die weelderige fantasie te bevredigen, dien rusteloozen geest te stillen; - iets buitengewoons ligt er in dat kind. En toch vrees ik, dat hare opvoeding verkeerd is geweest, en dat zij, in plaats van zoo hoog te stijgen als haar trots heeft gedroomd, wel eens heel laag zou kunnen neerkomen. – Maar ik houd u te lang op met mijne langwijlige verhalen.</p>
<p>- Integendeel, hernam de dokter, met zijne gewone hoffelijke buiging - ik volg elke bijzonderheid, die uwe kinderen betreft, met vaderlijke belangstelling.</p>
<p>- Charlotte is nu verloofd, ging de moeder voort. - Mijn broeder, die nabij Metz eene groote fabriek heeft, verlangde dat wij voor zijne rekening onze portretten bij een goed
<pb n="188"/>
photograaf zouden laten maken. Ik ging dan met mijne meisjes naar het atelier, en wij troffen daar een zeer aardig artist aan, die ons echter verzekerde dat het toilet der oudste ongunstig was van kleur en dat de dames hare coiffures wat moesten wijzigen. Deze openhartigheid en oplettendheid trok onze aandacht. Wij kwamen terug en de portretten slaagden volkomen. Dit jonge mensch met zijn gunstig voorkomen was zoo aangenaam en zoo eenvoudig in zijne wijze van doen en spreken, dat ik een onderhoud met hem aanknoopte. Gij weet dat ik nog al spraakzaam ben. - Daar hij het Fransch wat vreemd sprak, vroeg ik hem uit welke streek hij was, en verbeeld u, hij zegt mij dat hij een Hollander is. Nu, Holland en Groenland dat was in onze schatting hetzelfde. Het scheen dat hij dit dwaze oordeel op onze gezichten las, want hij begon te glimlachen. - Ja, zeide hij, ik ben uit het land van boter en kaas. Daar is echter nog wel iets meer te zien dan weiland, en hij legde ons eene portefeuille met prachtige waterverfteekeningen en schetsen voor, die hij in zijn vaderland naar de natuur gemaakt had, ook enkele stadsgezichten, die onze ideeën over het moerassige kikkerland geheel wijzigden.</p>
<p>Charlotte laat zich de ontboezeming ontvallen: ‘O, als Martha dat werk toch eens zag,’ en de galante heer biedt aan, zijne portefeuille aan ons huis te zenden, opdat de andere jonge dames de teekeningen ook mochten zien. Hij kwam ze na eenige dagen terughalen, en bracht nog een album met Nederlandsche kleederdrachten mede. Ik was alleen te huis; de photograaf scheen den tijd te hebben. Hij betuigde in al de drie jaren, die hij te Parijs had doorgebracht, geen enkelen zoo gezelligen kring gevonden te hebben, en klaagde bitter over zijn akelig wonen hier, in tegenstelling met het huiselijk leven in zijn vaderland, waarvan hij mij eene bekoorlijke, zeker wel wat geïdealiseerde, schets gaf. - Hij ver-<pb n="189"/>haalde mij zijn levensloop. Zijn vader was apotheker geweest en had hem voor schilder bestemd, omdat hij veel liefhebberij voor het teekenen openbaarde. Daar er in de plaats zijner woning weinig kunstleven en geene gelegenheid tot vorming voor zijn talent was, bracht hij het niet ver en verknutselde hij zijn tijd in het laboratorium met allerlei proeven te doen. Met een kunstenaar in aanraking komende, ried deze hem aan naar België te gaan, en hij vond daar eene gelegenheid bij een beroemd schilder; na eenige jaren arbeids ontdekt hij dat hij op dezelfde hoogte blijft en zijn meester zegt hem ronduit, dat hij wellicht een zeer goed teekenmeester, maar nimmer een knap schilder zal kunnen worden. Hij trekt met zijn meester naar Parijs, die zich daar eenigen tijd wil ophouden, legt zich op de photographie toe om daarin een bestaan te vinden, en hij was tot nog toe zeer tevreden met zijne keus - alleen het leven was hem als eene woestijn; hij kon het met de Parijsche zeden en onhuiselijke gewoonten niet eens worden, en sleet een soort van kluizenaarsleven op zijn zolderkamertje, als hij niet op zijn atelier was. - Sedert dit gesprek, was er altijd iets te halen of te brengen, te sturen of te vragen. Altijd vond hij mij, oude vrouw, alleen; het verveelde hem niet met mij te keuvelen. Eindelijk trof hij dan toch ook eene der meisjes, en weldra bleek het dat Charlotte dat hart had getroffen, en ik kon er niets tegen hebben; hij is ons een steun en troost geworden; hij vergezelt en helpt ons; weet altijd raad. Hij is voor huiselijk geluk geschapen; hij leest ons voor of brengt zijne viool mede of zit bij ons te teekenen. Gij weet niet welk een brave, voortreffelijke jongen dat is - maar wat moet het einde zijn? Hij verdient een paar honderd francs in de maand - dat heeft hij voor zijn eigen persoon noodig - en ik zie niet in, hoe zij ooit tot een huwelijk zullen komen; want mijne dochter kan met alle zuinigheid evenmin iets over-<pb n="190"/>sparen als hij. - Ik acht het eene ongelukkige liefde, maar zij volharden toch in de hoop! Had de jonkman een lokaal, dan kon hij voor eigen rekening gaan werken, doch hoe komt hij er ooit aan? - Modes en lingeries waren voorheen de beste vakken voor vrouwen, die vlug en vlijtig waren en orde op hare zaken wisten te stellen - ik heb er menigeen in weinig jaren fortuin door zien maken - maar thans? De elegantste kleedjes worden tegenwoordig door kleermakers gemaakt.</p>
<p>Mijne modiste Thérèse is reeds sedert vier jaar aan een jonkman verloofd, die confiseur is en een artist in zijn vak. Hij verdient tweeduizend francs in 't jaar. - Wat zitten zij avond op avond te becijferen, welke de kosten van eene huishouding zullen zijn! - En de slotsom is altijd, dat zijn salaris voldoende zou zijn voor woning en voedsel - maar, er is meer noodig. Hij moet in de buurt van zijn chef wonen - en haar magazijn is aan het andere einde der stad. De jonkman heeft nog een en ander af te betalen uit zijn leertijd. Het huwelijk wordt van het voorjaar tot het najaar verschoven - en dan weder van het najaar tot het voorjaar - en ik zie geen verbetering van toestand. - Mijne dochters werken en werken - van negen uren des morgens tot tien uren des avonds - ja, vaak tot middernacht - en zij vergaan er onder als sneeuw voor de zon. Charlotte is doodsbleek en vaal geworden - en Thérèse broodmager. - Ik zie wel dat ze soms verdrietig zich van den spiegel afkeert en mompelt: ‘Jean heeft wel gelijk dat ik er tegenwoordig zoo vervallen uitzie.’ - Charlotte bederft hare oogen op dat witte goed bij het gaslicht door het werken - hare oogleden zijn vaak zeer ontstoken, wat ook al niet embelliseert...</p>
<p>Het ontmoedigend voorbeeld van de beide oudsten maakt sterken indruk op de beide jongsten, en drijft de eene naar het klooster - de andere naar de wereld heen.</p>
<p>- Dat is verdriet ter linker- en verdriet ter rechterzijde,
<pb n="191"/>
riep de dokter, wij moeten haar beiden zien te redden en de twee anderen moeten niet uitstellen te trouwen. - Als men jong is en krachtig, kan men te zamen werken, en door huwelijksliefde gesterkt en getroost, kan men veel te boven komen.</p>
<p>- Het idee is goed - maar hoe het te verwezenlijken?</p>
<p>- Ik wijs slechts aan welke richting gij hebt te volgen.</p>
<p>- Maar denk eens, als ze niet te veel hebben voor hun beiden, terwijl ze gezond zijn, wal zal hun lot zijn als krankheid daar is, en als de kleine eters er bij komen?</p>
<p>- Toch blijf ik bij mijn beweren, sprak de dokter met nadruk, moedig ze aan om te huwen. En wat de toestand der beide jongsten aangaat, die is nog zorgelijker dan der oudsten - want indien uwe jongste al staande blijft en overwint zal de kamp toch voor zulk een karakter zwaar zijn - zij kan uw roem worden, maar zij kan ook te gronde gaan. En de andere zal in het klooster niet dan de smartelijkste teleurstellingen vinden; zij zal daar levend begraven zijn, en dood voor de maatschappij en hare betrekkingen.</p>
<p>- Ja, mijn vriend, maar de oudsten staan nu als 't ware vlak voor den kruisweg - welken kant moeten zij uit?</p>
<p>- Men moet niet al te vreesachtig zijn. Het geluk maakt moedig en sterk, is goed voor de gezondheid van het lichaam en geeft nieuwe veerkracht aan de ziel - maar laat ze niet eerst verwelken en verdorren. Uitgestelde hoop knakt en verteert - zijn de jongelieden beiden braaf en kunnen zij de luxe afstaan - dit is een vereischte - zij zullen samen gelukkig zijn - en al kregen ze tien kinderen, elk kind zal zijn zegen medebrengen. Vraag het al degenen die vier, zes kinderen hebben grootgebracht zonder verhooging van traktement - of zij in hunne eerste huwelijksjaren het beter hadden, of ze iets overhielden? - Och neen, dat komt alles te recht - als er maar liefde en oppassendheid is. - Zoo
<pb n="192"/>
slecht zit onze maatschappij niet in elkander, of er valt nog wel eenig geluk te veroveren, indien men althans bescheiden eischen voedt.</p>
<p>- Er is veel waarheid in uw beweren, dokter, maar de luxe is tegenwoordig de doodvijandin van het huiselijk geluk - en luxe is ook het tooverbeeld, dat mijne arme Celestine benevelt, en haar naar het verderf zal lokken als God haar niet bewaart. Weelde, rijkdom, doen haar watertanden - daarin meent ze, moet het geluk schuilen, en zij ontwerpt de onzinnigste plannen om tot haar droombeeld te naderen. Gelukkig is ze nog naïef genoeg ons al hare dolle invallen mede te deelen. Maar toch, als ik haar soms hoor doordraven, en zij zoo eens onbewimpeld uitspreekt waar dat jonge hoofd al over peinst, dan kan eene kille huivering mij overvallen. Waarom hebben de beginselen van eer en deugd, vlijt en zuinigheid, zelfbeheersching en onderwerping wortel geschoten in de harten der drie andere zusters? Waarin heb ik gefaald ten haren opzichte? - Dit is mij een onoplosbaar raadsel. - Waar haalt zij de roekelooze lichtzinnige ideeën van daan? - Zij verlaat zelden mijne zijde, en dan nog blijft ze altijd onder de hoede van vertrouwde personen. - Maar de ijdelheid en de drogreden schijnt ze in te ademen.</p>
<p>- En kunt gij haar voor geen enkel kunstvak opleiden?</p>
<p>- Werken, zegt ze, dat is goed voor domkoppen - zich doodslaven is de grootste zotternij - zij zal er toch wel komen. - Als ik haar spreek van een vak te kiezen - dan antwoordt ze: Ja, laat mij paardrijdster worden - ik aanbid de paarden - ik zal ze wel betoomen - en ik zal wonderen doen met mijn ros. - Voor danseres ben ik, geloof ik al te oud; maar mogelijk is er als luchtreizigster fortuin te maken. - Ik ga dien Nadar eens opzoeken, als hij weder uit de wolken nederdaalt - zei ze gisteravond en huppelde
<pb n="193"/>
in haar nachtgewaad zoo bekoorlijk als eene sylphide door de kamers, dat wij onze oogen niet van haar af konden trekken. ‘Genadige hemel - nu reeds te oud voor iets! - ik ben pas geboren!’ riep zij. - ‘Laat ik mij toch haasten, voor men mij zegt: gij zijt te oud om vroolijk te zijn.’ - En dan reciteert zij vers op vers over de jeugd, met die heerlijke volle stem en hartstochtelijke voordracht, die menige actrice zou beschamen.</p>
<p>- Gij noemt daar iets - hoe zoudt ge denken over het tooneel?</p>
<p>- Ik zag haar liever sterven.</p>
<p>- Dat is te sterk gesproken.</p>
<p>- Dat dolzinnige kind, dat bekoorlijke kind op de planken brengen? – Dat is haar aan den duivel overleveren.</p>
<p>- Gij overdrijft. - Het was iets anders als gij er niet waart om over haar te waken; maar als die wilde kracht niet in een vast spoor geleid en geregeld wordt - dan gaat zij toch eenmaal door den vang. Als die gloeiende fantasie eens een uitweg vond en de kunst haar ideaal werd....</p>
<p>- Ik geloof waarlijk dat zij groot zou worden in korten tijd - want haar geest is stout en schitterend - hare stem is krachtig en zacht tevens - hare gestalte en houding kunnen niet alleen de hoogste bevalligheid, maar ook trotsche en verhevene majesteit uitdrukken. - Ja, zij is eene geboren actrice - dat heb ik altijd in haar gezien...</p>
<p>- Welnu, dat is dan haar weg.</p>
<p>- Neen, neen, tegen zooveel gevaar zou ik haar met mijn leven, met mijn hartebloed willen beschermen. - Was er ernst - was er beginsel in haar hart - maar, helaas! dat ontbreekt - en dan aan het tooneel - neen - nooit!</p>
<p>- Hoe laat komt uwe dochter te huis?</p>
<p>- Och, vaak kan ze niet voor tien, ja, soms voor twaalf uur te huis komen. Ik vrees dat het lokaal waar zij werkt zeer slecht is, want al die meisjes lijden min of meer.</p>
<pb n="194"/>
<p>- Gij brengt mij weder op een denkbeeld, dat ik nu ten eerste ga uitwerken. Ik wil een onderzoek instellen naar den gezondheidstoestand der werkende vrouwen en hare verblijfplaatsen gaan bezoeken. Mijne praktijk is nog niet levendig - ik ben te kort hier - maar ik wil met mijn tijd woekeren. Geef mij het adres van de ateliers uwer dochters; ik wil trachten ze in hare werkplaatsen te bezoeken.</p>
<p>- Gij zult een goed werk verrichten, want van den dag af aan dat zij in de ateliers gekomen zijn - gezond en frisch als perziken - zijn zij vaal en bleek geworden, klagen over hoofdpijn, slapeloosheid, gebrek aan eetlust - zij overwerken zich en bovendien ademen zij een zoo bedorven lucht in, dat zij de onreine dampen in hare kleederen mee te huis brengen. Eerst werkte men in eene kamer met zes - later, in hetzelfde vertrek, met zeventien werksters. Daar wordt niet naar gezien - kan er nog een stoel gezet worden, dan kan er ook nog een in stikken. En hoe weinig rust hebben zij! - Ze zijn nog zoo jong. - Dor en kleurloos snelt hare schoone jeugd voorbij - die arme kinderen. - Als ik daar mijne blijde jonkheid bij vergelijk, dan bloedt mijn hart over mijne dochters, die als slavinnen zich aftobben - en voor welke toekomst?</p>
<p>- Gelukkig dat ze u nog hebben, mevrouw. - Gij blijft hare toevlucht.</p>
<p>- Ja, deze woning is haar alles - daar vinden ze heul en troost, en hare kleine genoegens en versnaperingen. Voor de eene kweek ik bloemen en voor de andere fok ik kanaries aan – de derde heeft een eekhorentje. - Ik heb dubbel mijn werk met voor hare kleederen te zorgen en onze woning zindelijk en net te houden. Wij gaan des zomers Zondags samen naar buiten, en 's winters vermaken wij ons thuis. Maar ach, als ik eens weg ben - en zij trouwen niet - zij krijgen geen eigen thuis - ik moet daar niet inkomen.</p>
<pb n="195"/>
<p>- Neen, heb geen zorgen vóór den tijd - wie weet welke vreugd u nog wacht van die jonge paartjes. - Gij zult weder jong worden, zoodra gij grootmoeder zijt.</p>
<p>- Gij spot altijd.</p>
<p>- Neen, ik neem het ernstig op - ik zal trachten de werkplaatsen der vrouwen te bezoeken. Ik heb mijne taak gevonden. Zondag hoop ik uwe dochters te komen zien en over haar toestand te oordeelen.</p>
</div>
<div type="chapter">
<pb n="196"/>
<head rend="h3">XIV. De verkooping.</head>
<p>In de Avenue de l'Impéralrice stond eene van die aanlokkelijke villa's te koop, die het nieuw Parijs zoo zeer versieren. Het geheele ameublement en vele kostbaarheden der eigenares, eene voormalige actrice, die veel van zich had doen spreken, vervielen aan de meestbiedenden. Op de kijkdagen had men eene onafzienbare file van de schoonste equipages waargenomen, die den Arc-de-triomphe doortrokken alsof ze ter bedevaart gingen; sommige waren zelfs met aanzienlijke wapens getooid en de elegante bezoekers namen het huis zoo oplettend in oogenschouw alsof het een museum van zeldzaamheden gold, of wel een verblijf, dat door een wezen was bewoond geweest, welks schoone nagedachtenis in eere diende gehonden te worden. Ieder voorwerp was een meesterstuk van kunst en smaak. Er werd stout geboden. In weinige uren was voor eene som van over de vierhonderd duizend francs verkocht. Alles liep verbazend hoog, want er scheen eene zekere soort van naijver te bestaan om in het bezit van die kostbare voorwerpen te komen, welke zulk eene fameuse vrouw bezeten had - verworven in zedeloosheid en schande. -
<pb n="197"/>
Er was een machtig entrain in den loop der zaak, die er een zeer eigenaardig karakter van opgewektheid en avontuurlijkheid aan gaf. De aanzienlijkste personen boden met drift en spanning op de parures der boeleerster - en wie ze kreeg, werd met wangunstige blikken beschouwd en met gelukwenschen bestormd of met nieuwe aanbiedingen aangevochten om het stuk over te doen.</p>
<p>Onder de bonte menigte merken wij een groepje van vier jonge meisjes op. Zij zijn alleen gekomen om te hooren hoe hoog dat alles zou gaan, wat zij op de kijkdagen met begeerige oogen bewonderd badden, en om zich over die fabelachtige prijzen te verbazen en te ergeren.</p>
<p>Zij worden bijna overreden door een heerlijk span bruine paardjes, dat een fraai rijtuig schier onhoorbaar nader bracht.</p>
<p>Er stapt een jong heertje uit, die zijne zuster en moeder vergezelt, welke laatste zich met groote drukte haast om nog iets van de verkooping te zien of maar te hooren.</p>
<p>Een rijk uitgedost bediende poogt vergeefs baan voor zijne meesteres te maken, die met ongeduld vooruitdringt - broeder en zuster zijn tamelijk onverschillig; zij gaan de rijke bloemperken om het huis bekijken en passeeren de groep der meisjes zonder acht op haar te slaan.</p>
<p>- De lomperd, hij zou mij haast omver loopen, mompelde Celestine, het jeugdig snorrebaardje een gramstorigen blik toewerpende.</p>
<p>- Hij is niet galanter dan zijn koetsier, antwoordt de kleine coquette Antoinette, haar zwart zijden kleedje schuddend.</p>
<p>- Die riekt nog sterk naar het platteland, zegt Lolo.</p>
<p>- Nu, die jonge dame mag nog wel wat geparisieerd worden - dat komt zeker zoo versch uit de provincie. Wie heeft hier zulke dikke roode wangen als paradijsappeleu!</p>
<p>- Ja, ja, die mama komt van buiten om hare kinderen te plaatsen. Het is mevrouw de Toulouse.</p>
<pb n="198"/>
<p>- Wie de juffer neemt, zal wel doen meer op het kapitaal in banknoten dan op dat der bekoorlijkheden te letten, merkte Bertha, de oudste uit het gezelschap, aan, die sterk door de pokken is geschonden en een kwaadaardigen blik om zich heen slaat.</p>
<p>- Dat spreekt van zelf - Bertha, die dikke mama zal wel een ouden, jichtigen generaal of grijzen minister voor haar koopen.</p>
<p>- O, ik ken haar antwoord, Bertha, het is dat vervelende schepsel, dat ieder oogenblik haar robes te berste spant, omdat zij ze veel te nauw wil hebben; met een figuur als een olifant zou ze eene slanke hinde willen lijken door de kunst der modistes.</p>
<p>- Celestine - wat zijt ge afgetrokken, roept Lolo, die pas even in de twintig kan zijn - gij dwaalt af met uwe aandacht, gij zoudt noteeren wat die reliquieën opbrengen om er mama mee te amuseeren, die weet graag zulke nieuwtjes.</p>
<p>- Och, zij drijft weer philosophie, Lolo - dat zie ik haar aan, herneemt Antoinette.</p>
<p>- Zij wikt en weegt, of ze ook maar niet actrice zal worden.</p>
<p>- Ja, daar had uwe moeder u voor moeten laten opleiden.</p>
<p>- Ik geloof het ook, Lolo, maar ik wil met der tijd mijne eigen tragedie wel maken - ik zal mij zelve eene rol kiezen, die mijne talenten rechtvaardigen zal, antwoordt Celestine.</p>
<p>- Gij zoudt eene tweede Rachel kunnen worden, en ge zijt vrij wat mooier, verzekert Bertha, maar gij zijt aan eene school?</p>
<p>- Ik heh mij niet in het schoolhouden kunnen schikken, antwoordt Celestine - men moet er apart voor geschapen zijn, om eene passie voor analyses en sommen maken te voeden - ik walg van geographie en chronologie. Ik dacht, ik zou mij gelukkiger gevoelen bij het bloemenvak; maar daar ben ik bitter in teleurgesteld. Ik heb als eene machine een halfjaar lang dezelfde blaadjes moeten maken - 't is om te leeren tooveren! Ik verbeeldde mij ieder uur dommer te worden en geheel in eene fabrieksmeid te veranderen.</p>
<pb n="199"/>
<p>- Ik heb het er ook niet bij kunnen uithouden, antwoordde Antoinette, en dan de gedachte van mijne schoone jeugd te gebruiken om bloemen te vervaardigen voor de pretenlieuse dames van den Faubourg Saint-Germain of Saint-Honoré, die ons als straatvuil achten of om de actrices te versieren, opdat zij diamanten en paarlen verzamelen gelijk deze hier.</p>
<p>- Zouden wij nog niet aan 't tooneel kunnen komen? vraagt Lolo.</p>
<p>- Hemel, Celestine - wat zoudt gij furore maken op de planken! en rijk worden! barst Antoinette weer los.</p>
<p>- Ba! - Mad<hi rend="sup">lle</hi> Josephine heeft deze schatten niet met de kunst verdiend. - Zooveel levert het tooneel niet op - en daarbij zij speelde slecht, merkte Bertha aan.</p>
<p>- Zij had onder anderen een hertog tot vriend - dit alles is de prijs der schoonheid, antwoordde Lolo.</p>
<p>- En zij was toch lang zoo mooi niet als wij - merkte Antoinette aan. Kom - nemen wij ook een hertog.</p>
<p>- Zij had leelijke tanden, herinnerde Bertha.</p>
<p>- Ja, en zij had een vlek op den linkerschouder.</p>
<p>- Zij had altijd bloedroode ooren - ik vond haar dan lang niet mooi, betuigde Antoinette.</p>
<p>- En wat had ze impardonnabele groote handen!...</p>
<p>- En toch was dat weinigje schoonheid voldoende om er zooveel weelde voor te koopen! riep Celestine met schitterende oogen. Kom, laat ons maar naar huis gaan, zeide zij zich mijmerend afwendende, want er woelde eene zee van gedachten in haar hart, die zij niet door hare vriendinnen wilde laten bespieden.</p>
<p>Zij zag nog even om naar dat fraaie huis met die heerlijke bloemperken er voor, en een spottende glimlach bewoog hare schoone lippen, terwijl zij mompelde: dat alles in drie jaar!.... en zij was niet eens schoon....</p>
<p>- Nu, Celestine, ik neem in de volgende week een prins, verzekerde Lolo, - ik bedank om langer mijn rug te krommen
<pb n="200"/>
over de corsetjes van andere schoonen. - Wij zullen onze eigen taille op woeker zetten, als die zooveel rendeeren kan als deze leerzame verkooping ons gepredikt heeft - en over een jaar of wat houden wij ook verkooping van onze bijouterieën, en de dames uit de faubourgs zullen op onze parelen bieden alsof ze van de heilige martelaars afkomstig waren. - Gij neemt een graaf, niet waar? - Ik kan niet minder dan een groothertog.</p>
<p>'t Was spot, wat Lolo zeide. Zij was vlijtig en zuinig, en was kashoudster in eene groote corsettenzaak; zij bezat het vertrouwen van hare chefs, en de achting van allen die haar kenden. - Zij zag dat alles aan met het rechte oog - maar op de beide andere meisjes had het zien van zooveel weelde een geheel anderen indruk gemaakt, en daar de eerste maar een oogenblik tijd had, ging zij haars weegs en bleven de meisjes nog samen spreken.</p>
<p>- Gaat gij naar huis, Celestine?</p>
<p>- Neen, ik ga iemand bezoeken, die in het gasthuis ligt, wilt ge meegaan – het is Donderdag, de bezoekdag.</p>
<p>- 't Is eene vroolijke invitatie, maar om nog wat met u te drentelen zal ik het doen.</p>
<p>- Ik heb pas verleden week reeds een paar gasthuizen afgeloopen, maar ik kan mijn patiënt niet vinden.</p>
<p>- Welk verloren schaap zoekt gij dan?</p>
<p>- Ik weet haar naam niet recht meer - maar ik ken haar op het gezicht - gij kunt mij best helpen zoeken - zij is niet jong meer, maar uitstekend schoon of is het althans geweest - met een edel gelaat, fiere houding, schitterend oog.</p>
<p>- En dat zoekt gij in het hospitaal?....</p>
<p>- Ja, men heeft mij dit ongelooflijke opgedrongen, dat zulk een wezen daar kan te land komen, en ik wil a tout prix weten of zoo iets mogelijk is.</p>
<pb n="201"/>
<p>- Gij zijt eene rare ziel. Wat gaat u dat aan Celestine? Wat was zij - wie was zij?</p>
<p>- Zij heeft eene rol van belang in de demi-monde gespeeld.</p>
<p>- En zoekt gij die vrouw hier - onnoozele - zij zal wel genoeg overgegaard hebben, om zich in haar eigen hotel te laten soigneeren.</p>
<p>- Zoudt gij dat denken - ik wil toch gaan zoeken - ga maar mede en elk interessant fragment dat gij opmerkt, zult gij mij wijzen - gij neemt de eene zijde der zaal - en ik de andere.</p>
<p>Na twee vrouwen-gasthuizen te hebben bezocht en wel, hoe vluchtig ook, van kribbe tot kribbe de lijderessen te hebben aangekeken, scheen Celestine weder in diep en ernstig gepeins verzonken. - Zij is er niet die ik zocht – ik dank u voor uwe hulp en geleide.</p>
<p>- Laat ons hier een oogenblik in de schaduw gaan zitten - er zijn bijna geen menschen, wij kunnen vrij spreken, Celestine - gij zijt stiller dan naar gewoonte.</p>
<p>- Ik ben geschokt door het zien van al dat lijden.</p>
<p>- Er is veel ellende in dit leven - indien ik eene wereld schiep, zou ik er dat alles uit verbannen.</p>
<p>- Ja, ik verbeeld mij ook, dat wij al die kwalen best konden missen, en begrijp niets van eene Almacht, die zoo iels toelaat.</p>
<p>- Spreek er mij niet van - ik heb al lang afgedaan met dien dommen God, dien men mij eens als de hoogste liefde wilde voorstellen. Gij gelooft toch niet aan zulke ongerijmde dingen als de kerk ons leert.</p>
<p>- Wel neen, Bertha, ik geloof er geen letter van - maar dat stelt mij niet tevreden, en ik zou toch wel eens willen weten, wat dit leven eigenlijk is - wat die woelende wereld om ons heen en in ons beteekent - waar alles van daan komt en waar het heen gaat?....</p>
<p>- Dat is mij volmaakt onverschillig en niemand kan u
<pb n="202"/>
daarop een redelijk antwoord geven; maar gij zijt nog in den tijd der vragen. Later gaat ook die kwelling voorbij - ik heb dat ook gekend. Ik was voorheen een geheel ander wezen. Ik was vroolijk en gelukkig - men had mij lief, verbeeldde ik mij - althans men vond mij amusant. - Vroeg had ik mijne ouders verloren - mijne tante liet mij in een pensionaat bij geestelijke zusters groot brengen. Ik was vroom en mijn ideaal was het klooster. Eensklaps treedt de vreeselijke kinderziekte ons gesticht binnen, en treft mijne vriendin, het schoonste meisje van de geheele school. Het was natuurlijk dat ik haar verpleegde, maar het was onnatuurlijk dat de zusters die verpleging, uit vrees voor besmetting, gansch alleen op mij lieten rusten. Met de grootste liefdeloosheid vluchtte ieder uit onze omgeving - slechts eene arme dagloonster kwam zich over ons ontfermen en hielp mij in mijne veel te zware taak. Mijne vriendin bezweek: nauwelijks was zij begraven of ik lag met de afgrijselijke kwaal. - Met onmenschelijke onverschilligheid liet men mij aan mijne ellende over. - Vast overtuigd dat ook ik zou sterven, gaf men mij dan ook maar aan den dood prijs - maar de dood zelf begeerde mij niet en tot aller verbazing werd ik beter. - Doch tot welk een bestaan....</p>
<p>In mijne naïeveteit was ik uitermate verwonderd, niet een iegelijk te zien wedijveren in een zoo verdienstelijk werk als de ziekenverpleging. Ik betuig u evenwel dat ik mijne arme vriendin niet bijstond om den hemel te verdienen, maar alleen uit drang des harten, om zoo mogelijk haar te redden of haar lijden te verlichten, en het stelde mij te leur dat ik niemand zulk een erbarmen inboezemde, ja, dat zelfs het geloof aan het hemelsche loon te zwak was tegenover de zucht voor het zelfbehoud. En zij, de onbarmhartigen, bleven allen gespaard van de plaag. Ik behoefde den spiegel niet te mijden; men spaarde mij niet. Nu ontdekte ik wat
<pb n="203"/>
ik waard was. - Wie had de misvormde nog lief? - 't Was of men zich niet aan mijn gelaat kon wennen - elk ontvluchtte mij. - Waar was nu die vleiende biechtvader - die liefkozende superieure - waar was elk die mij als een schoothondje had behandeld en getroeteld? - Was ik het dan niet meer, die daar voor hen stond. - Neen, zij herkenden mij niet onder het bultig masker dat de kwaadaardige ziekte over mijn gelaat gesmeed had. - En waarlijk - ik twijfelde soms zelve of ik het wel was. - Waar was mijn spotlust en luim, mijne zorgeloosheid en opgewektheid? - Lichtschuw sloop ik langzaam rond door de donkerste laantjes en sleepte den eenen voet na den anderen weenend voort. Ik was kwaadaardig geworden en wantrouwig; ik was bits en stuursch, en wrokte tegen de ontmaskerde liefdeloosheid. O, wat heb ik vaak mijne handen ten hemel geheven bij dat graf mijner vriendin, die ook mijne gansche schoone jeugd met zich mede in dien kuil had gesleept. Wat ik voor haar had gedaan - waarom had een ander het voor mij niet kunnen doen? - Waarom had men mij als een hond laten liggen? - Ik boezemde dus niemand ware belangstelling in - ik wilde dien kring ten spoedigste verlaten. Toen de kloosterpoort zich achter mij sloot, vervloekte ik den grond, waar ik mijne jeugd, mijne schoonheid, mijn geloof, mijne hoop en mijne liefde achter liet. Zoo arm en ellendig trad ik de koude ruwe wereld tegen. Hoe ik mij had pogen te versteenen, nog was de wereld wreeder en lager jegens mij, ongelukkige, dan ik had kunnen vermoeden. Ik zocht mijne oude tante te Parijs op - zij was bijna blind en ergerde zich dus niet over mijne misvorming. Hare zachtheid en hartelijke bejegening deden mij goed. Zij was eene zeer beschaafde en begaafde vrouw, die zich met letterarbeid bezig hield. Door haar sloeg ik een diepen blik in het moeitevol leven van die soort van wezens, die de dwaasheid
<pb n="204"/>
hebben boeken te schrijven. Zij verlangde dat ik bij haar zou blijven wonen, en ik zocht werk te krijgen. Daar ik vlug met de naald was, kwam ik spoedig klaar aan een groot magazijn; maar mijne oogen hadden door mijne ziekte te veel geleden om tegen het aanhoudend fijne werk in donkere ateliers, die meer door gaslicht dan door daglicht bestraald werden, bestand te zijn. Ik had echter spoedig het vertrouwen mijner chefs verworven - ik legde mij op het boekhouden toe, en verliet de naald voor de pen en de cijfers. Daar men mij echter nooit een enkelen dag vrij wilde geven, heb ik mijn ontslag genomen - en het is in deze vacantie, dat ik nu eens rondslenteren kan. Maar ik heb van morgen reeds een brief ontvangen om terug te komen. - Kunnen wij het nu over de condities eens worden - dan ben ik spoedig weer in het oude gareel - maar gij jong schoon ding - gij peinst op andere zaken.</p>
<p>- Ik peins over u en uwe geschiedenis.</p>
<p>- Neen, dat doet gij niet - elk leeft en tracht maar voor zich zelven - doe gij dat ook. Wij moeten onze eigen voorzienigheid zijn en ons noodlot zien te bekampen. - Verwacht van niemand iets dan van u zelven - de goden en de menschen zorgen elk voor zich. Daar was een tijd dat ik mij troostte over den dood mijner ouders door het geloof aan eene goddelijke liefde en de hulp der Heiligen. - Arm schaap als ik was - hebben de heiligen mij beschermd tegen de ziekte? - Heeft God zich over mij ontfermd, of over mijne vriendin, hoe vurig ik ook bad? Neen, indien ik eene godheid ware geweest, die recht kon doen, dan had ik al die liefdelooze schepsels gepijnigd - en ik had eene dienstvaardige vriendin beloond door haar ten minste ongeschonden uit die smartvolle ziekte te voorschijn te brengen. - Maar wat gebeurt - de liefderijke wezens worden getroffen, de zelfzuchtige worden behouden, omdat zij zich
<pb n="205"/>
zelve behouden. Neen, neen, daar is geen rechtvaardigheid onder de zon, en ook niet daarboven.</p>
<p>- Wie zijt gij, die aldus met den Almachtige twist - sprak eensklaps een man, die lang reeds nabij de meisjes had zitten lezen, maar wiens komst zij in hun levendig onderhoud niet opgemerkt hadden. - Wie zijt gij, die tegen den levenden God uw stem opheft, omdat die hooge majesteit niet naar uwe kortzichtige wenschen handelde? - Daarom zou Hij niet wijs en goed zijn - omdat zijne wegen niet uwe wegen zijn, en zijne gedachten niet uwe gedachten? - Maar zoo hoog als de Hemelen zijn hoven de aarde, zoo ver gaan zijne raadsbesluiten over de kinderen des stofs hunne inzichten te boven. Schort uw oordeel op. Uw aanzijn is langer dan deze span tusschen wieg en graf - de God des hemels zal u recht doen, maar niet naar uw wetboek, maar naar zijn eeuwigen raad en alleen wijzen wil. Hij zal zich ook voor uw kortziend oog eens openbaren als de Rechtvaardige, als de Barmhartige en de Lankmoedige.</p>
<p>Onthutst staarden de meisjes in het kalme, edele gelaat, dat van innigen vrede en diepe overtuiging getuigde.</p>
<p>Gij hebt zwaar geleden, ging hij voort, zich tot Bertha richtende, maar het was die God, dien gij niet kent, die u in dien donkeren weg geleid heeft om van alle menschen te leeren afzien, en over alle drijven der wereld heen zijne hand te erkennen en die te vatten.</p>
<p>- En wie zijt gij, mijnheer, die u zoo ongeroepen in ons gesprek dringt, antwoordde Bertha, zich eensklaps trots hervattende en al de wapenen harer bitlerheid aangrijpende. Maar de spreker was te ver boven die soort van prikkelbaarheid verheven, om zich ook maar een oogenblik te laten ontstemmen.</p>
<p>- Ik ben een medereiziger met u naar dat land, waar de raadsels zullen beantwoord worden - ik kom als gij uit dezelfde gewesten van lijden en duisternis, maar ik heb
<pb n="206"/>
Gods ster gezien op mijn pad - die ster licht ook over het uwe. Wanhoop niet en verkondig vooral uwe vertwijfelingsleer niet aan een jong gemoed, dat door geloof en hoop moest gesterkt worden tegen de gevaren van de verdere levensreis. Dit meende ik verplicht te zijn u beiden toe te roepen - want zoo zeker als ik zou zijn toegesneld, als ik u in de rivier had zien vallen - even zeker is het mijn plicht u te waarschuwen, nu ik verneem, dat gij beiden nederzit aan den rand eens afgronds, die het schoonste en beste dat in u is, dreigt te verslinden. Indien ik een hond in nood zag, zou ik hem trachten te redden, en gij zoudt het billijken, dat ik mij met zijn leed bemoeide - nu zie ik een paar eeuwige geesten in gevaar, en ik erger u door mijne aanmatiging, niet waar? Vergeef mij mijne belangstelling in uw leven.</p>
<p>Hij boog zich beleefd voor de meisjes, en verdween onder de wandelaars.</p>
<p>- Wat is dat voor een zonderling? riep Celestine.</p>
<p>- Dat is geen gewoon mensch, antwoordde Bertha.</p>
<p>- Een vermomd geestelijke.</p>
<p>- Een fantast - een dweeper.</p>
<p>De meisjes scheidden met een zonderling gevoel van onrust in het gemoed, die elk op hare wijze zou trachten dood te werken.</p>
<p>Met vertraagden tred stapte Celestine naar huis. Dicht bij hare woning ziet zij hare zuster van de andere zijde aankomen.</p>
<p>- Martha, wat ziet ge er vermoeid uit - wit om uw neus - kom laat ons nog een eindje oploopen.</p>
<p>- Ik wilde liever gaan zitten. Ik heh den ganschen dag gestaan, antwoordt Martha zacht.</p>
<p>- Dat is waar ook - maar ik heb ook niet veel gezeten en kan het toch nog wel een uurtje volhouden. Dat komt nu van al die onschuldige kinderadempjes - mij dunkt uwe kleederen rieken naar die onnoozele lammeren.</p>
<pb n="207"/>
<p>Zij traden binnen.</p>
<p>- Arm kind, wat loopt gij loom dien trap op! - Kom, ik zal u met Eau de Cologne besprenkelen - ik kan dien muffen reuk hier niet verdragen. - Gij moet wat eten - ik heb pastijtjes meegebracht - ziedaar, proef eens.</p>
<p>- Ja, straks, ik moet eerst wat tot mij zelve komen - ik ben zeer vermoeid.</p>
<p>- O, goede Hemel! wat is werken toch zalig. - Ik aanbid u heilige martelares, riep Celestine uit, zich met een koddigen voetval voor hare zuster op de knieën werpend, die op de sofa was neergezegen.</p>
<p>- Het was dezer dagen ongemeen druk voor mij, daar een onzer secondantes ziek was; nu heb ik eene dubbele klasse.</p>
<p>- Gij werkt u dood - dwaasheid om de lieve telgen van mijnheer A en mevrouw B op te voeden, die er u niet eens beleefd voor bedanken dat gij u aftobt om de ondeugd en de onwetendheid te bestrijden, die zij in dat kroost overgeplant hebben. Ba! ik heb het schoolleven afgezworen, toen ik zag dat deze respectable positie toch al heel weinig in tel is op de wereld, eene roemlooze sloverij.</p>
<p>- Indien ik voor de glorie had willen werken, antwoordde Martha, dan had ik mij aan het tooneel moeten wijden, maar ik verfoei die wilde, onreine wereld.</p>
<p>- En gij wilt liever aan de tering wegkwijnen bij die onschuldige spreeuwtjes op de schoolbanken, dan bij de lustige jongelieden op de planken?</p>
<p>- Ja, Celestine, ik heb het vast besloten bij het onderwijs te blijven, en dat niet alleen, maar in het klooster te gaan.</p>
<p>- En boete te doen voor ons allen, zei Celestine, een heel lang gezicht trekkend en op het canapé-kleedje knielend.</p>
<p>- Spot niet - gij zijt beter dan gij schijnen wilt. Celestine legde haar hoofd tegen Martha's knieën en ver-<pb n="208"/>bergde haar gelaat, terwijl zij zeide: Neen, ik ben slechter.</p>
<p>- Och, wat verwildert u toch zoo, vroeg Martha haar over de zijden lokken streelend. - Gij waart mij vroeger alles en nu laat gij mij maar altijd aan mijn lot over; gij hebt een stoet vriendinnen en ik dwaal alleen of ik geen zuster had.</p>
<p>Celestine zuchtte en liet de gevouwen handen in den schoot zinken, terwijl zij op het canapé-kleedje voor Martha's voeten nederzat, en haar gelaat steeds verbergde.</p>
<p>- Onze oudere zusters hooren meer bij elkander - ging Martha voort - zij verschillen slechts een jaar te zamen even als wij - maar tusschen ons en haar zijn vier jaren, dat voegt ons als van zelf te zamen. Gij waart mijne vriendin - wij waren onafscheidelijk - onze spelen, onze arbeid, onze gebeden waren verbonden - en nu, ach, waarom gaat gij zoo slecht ter kerk en verwaarloost alle godsdienstplichten?</p>
<p>- Omdat ik ondervonden heb, dat de geestelijke heeren net precies heeren zijn als anderen, en dat al hun geprevel van hemel en ziel en vagevuur bedrog en leugen is. Gij denkt mij in den cathechismus te nemen, mijn kind, laat ik het u eens doen. Zijt gij niet evengoed als ik overtuigd dat wij rondom gefopt worden? - 't Is alles kwakzalverij wat de kerk leert - eene machinerie om ons in bedwang te houden. Maar ik werp het juk van mij.... ik adem de vrijheid....</p>
<p>- Wat wilt gij beginnen?</p>
<p>- Stil, stil, gij zult dat later zien. Spiegelen wij ons toch aan onze zusters - daar is die arme Therèse - zij gaat gebukt door uitputting - hare haren vallen uit - haar blos is vervangen door een vaal geel - altijd pijn in de zijde.... Dat is nu het loon der deugd - zij is nu vier- à vijfentwintig jaar en nog niet gehuwd! Wie heeft haar begeerd toen ze als een schilderachtige rozenknop bloeide? – een chemin ferist, even arm als zij. De jongen bewees veel goeden smaak te hebhen; maar wie kan daar van leven? - Zij dacht
<pb n="209"/>
nog altijd met haar schoon kopje eene betere partij te zullen doen - maar die bleef uit en zij nam haar confiseur, tot mijne ergernis, en kan zich aan zijn zij nog dood werken met robes te maken voor de groote dames. Een fraai engagement! Neen, dat heet geen fortuin maken.</p>
<p>- Ik vrees ook dat er van dit huwelijk niet veel komen zal, antwoordde Martha bekommerd.</p>
<p>- Ach neen, het is nu al ruim drie jaren dal het zoo voortsleept van het voorjaar tot het najaar - van het najaar tot het voorjaar....</p>
<p>- Hebt gij hen Zondag samen gezien?</p>
<p>- Ja, ik heb hen wel geobserveerd. Zij had drie halve nachten overgewerkt en zag er bijzonder slecht uit. Hij schrikte terug voor hare bleekheid, maar koel en zonder mededoogen - de schoone pop was leelijk geworden - wat was ze nu waard?.... O, ik begrijp de mannen zoo goed.... Schud niet van neen - ik las het op zijn gelaat - hij trouwt haar nooit - gij zult het zien. Dwaas kind die ze was, om zoo jong op dat muffe atelier te verkwijnen. Was zij op haar achttiende jaar niet zoo schoon als Pompadour?... En nu is ze al verwelkt....</p>
<p>- Maar hare ziel is veel schooner, en die verwelkt nooit.</p>
<p>- Ach, de ziel kan ik niet zien, maar het schoone lichaam zie ik door overspannen arbeid ontijdig ontluisterd - en ook Charlotte gaat denzelfden weg op - dat krijgt zeere oogen, dat wordt mager als een stok! - Weg gracieuse allures, weg charme van vormen en lijnen. 't Is al afgedaan met die beiden! - O, als zij van 't jaar niet trouwt, zal haar photograaf haar óok laten zitten - dat profeteer ik.</p>
<p>- Welnu, mijne Celestine, is het dan zoo dwaas dat ik niets met het mannendom te maken wil hebben, en dat ik in het klooster ga?</p>
<p>- Dat wil zeggen: gij zult dan met mannen in sleepjapons
<pb n="210"/>
te tobben hebben, maar of ze beter zijn dan die in frak en pantalon steken? - 't Is alles éen soort.</p>
<p>- Neen, 't is geheel iets anders.</p>
<p>- Nu ja, anders, maar niet beter. - Doch gij zijt nu eenmaal onder de macht dier geestelijke zusters, die u een hemel vol klapwiekende cherubijntjes beloven als gij met haar u wilt afmartelen voor de ondankbare wereld. Ik zal de wereld gebruiken - zij zal mij dienen. Ik heb mijne krachten ontdekt - ik zal mijn kapitaal uitzetten. - Mijne wapenen zullen snelle veroveringen maken - Ik wil in korten tijd rijk worden. - Ik wil ook parelen en diamanten bezitten en naar 't mij lust met bruine of zwarte paarden rijden.</p>
<p>- Celestine, gij ontzet mij - gij meent er niets van!</p>
<p>- Ja, ja, ik heb dikwijls zoo gesproken in scherts, thans is het in ernst. Moeder heeft mij een schrik willen aanjagen door te zeggen: ‘Vrouwen, die zoo lichtvaardig denken over hare eer, eindigen in de ellende van het hospitaal.’ – Welnu, ik wilde weten of men mij niet met ijdele hersenschimmen bevreesd trachtte te maken. - Ik heb nu vier weken lang met eene vriendin op Donderdag en Zondag, als de hospitalen open waren voor bezoekers, al de kribben afgeloopen om te zien wie daar lagen. - En wat denkt gij dat ik gevonden heb? - Enkel leelijke gemeene meiden of afgesloofde oude vrouwen; maar geene jeugdige schoonheden, zoo min als vlijtige werksters - die worden in eigen huis verpleegd.</p>
<p>- Gij bedriegt u toch - ik weet dat, onder die door lijden onkenbaar geworden ongelukkigen, wel degelijk voormalige schoonheden gevonden worden, maar nu geheel ontdaan van alle charmes, is er geen zweem van die bekoorlijkheden meer over, die zij verzondigd hebben.</p>
<p>- Ba, gij spreekt als een kloosterling en zult mij niet bevreesd maken. Ik zal mijne schoone jeugd niet versuffen, die zoo haast voorbij zal zijn. - Ik wil het leven genieten zooveel
<pb n="211"/>
ik maar kan, en ik zal mij mijn tijd niet laten ontschieten.</p>
<p>- Celestine, riep Martha verschrikt opspringende - gij wilt toch geen smaadheid over ons brengen? - Wij hebben met onze moeder hard gewerkt na vaders dood, maar wij hebben de eer vastgehouden.</p>
<p>- De eer? - Eene fraaie eer! - Neen, gij vergist u wel zeer. Wat denkt gij? - Dat gij geëerd zijt om uwe deugd en om uwe vlijt? - Zie de heeren en dames eens tegenover eene deugdzame weduwe met engelreine dochters? - Als hunne slavinnen zien ze ons aan; smadelijk bejegenen zij ons, en maken geen onderscheid tusschen eene gemeene meid en eene fatsoenlijke burgerdochter - tusschen ruwe onbeschaaldheid of ontwikkeling. - Neen, den rug draaien ze u toe. - Maar zie, daar houdt de equipage van eene bevallige ledigloopster stil, die zich door een groot heer laat onderhouden - daar gaan de hoeden af – dat buigt als een knipmes – dat stuift elkander voorbij om een oogwenk van dat vereerde wezen op te vangen...</p>
<p>- Ik heb dat ook wel gezien, hernam Martha ernstig voor zich ziende, en het is voor mij een aandrang te meer om die onrechtvaardige, lage, verwarde maatschappij te ontvlieden, en God te danken dat er nog toevluchtsoorden zijn, waar wij al dat getob ontkomen kunnen.</p>
<p>- Ach, Martha, bedrieg u niet! Weet gij nog wel wat zuster Félicité ons antwoordde, toen ik haar vroeg: Hoe lang houden de onderwijzeressen haar vermoeiend leven bij de strenge kloosterregelen en sobere leefwijze vol? - Weet gij het nog? - ‘Vier jaren - zeide zij - dan krijgen de meesten de tering - is er nog hoop op herstel, dan gaan ze naar zachter lucht.’ Ik zag wel dat gij verbleektet.</p>
<p>- Dit is... dat is... stamelde Martha verlegen.</p>
<p>- Neen, ontken het niet, gij waart geschokt.</p>
<p>- Dat ontveins ik niet, maar het is nu twee jaar gejeden.
<pb n="212"/>
Sedert heb ik geleerd den dood niet te vreezen. Wij moeten toch van hier - en mag ik in vier jaren mijne taak volbrengen, waarom zou ik wenschen er veertig over te doen?</p>
<p>- Gij spreekt er al aardig over. - Neen, ik heb geen plan om over vier jaren af te treden - als ik mijn equipage zal hebben, wil ik er nog wat langer mee rondrijden.</p>
<p>- En zult gij dan gelukkig zijn?</p>
<p>- Dat wil ik beproeven.</p>
<p>- Neen, gij zult rampzalig worden - gij zult ellendig....</p>
<p>- Bedaar - laat mij uitspreken - ik zal mij niet weggooien - ik zal mijne kleinoodiën zoo duur mogelijk verkoopen.</p>
<p>- Pas op, pas op, Celestine! Uw naam wijst op den hemel, gij wilt u in het slijk vernederen?...</p>
<p>- Geenszins, ik wil groot en machtig zijn - ik wil heerschen. - Ik wil die heeren aristocraten ringelen! - Wie mijne schoonheid koopt, zal ze met zijn hartebloed betalen - niet enkel met zijn goud - want ik haat de rijken uit den grond mijner ziel, en ik zal u allen wreken!</p>
<p>- Dat zijn allemaal holle romaneske phrasen. Wij zullen er waarlijk niet door gebaat zijn, dat gij u gaat verderven.</p>
<p>- Als ik rijk ben, zult gij niet langer behoeven te werken.</p>
<p>- Bedrieg u niet - ik ken onze zusters zoo goed als mij zelve. - Wij zouden nooit een stuiver aannemen van eene hand die verontreinigd was, van een lid der familie dat zich kon verlagen en smaad brengen over een naam, die met zooveel inspanning rein bewaard is gebleven; want was onze moeder ongelukkig - zij was altijd braaf en geacht.</p>
<p>- Geacht! - Nu 't is een mager deel, die achting van eene arme weduwe, wier dochters werken voor den kost! 't Is eene fraaie onderscheiding voor zooveel deugd! - Neen, als er geen ander loon voor zooveel arbeid, smart en tranen is – dan is het waarlijk niet de moeite waard om deugdzaam te zijn.</p>
<pb n="213"/>
<p>- Mijne lieve Celestine! - wat raaskalt gij! - kan het voorbeeld uwer drie zusters niets op u vermogen?</p>
<p>- Het is juist dat voorbeeld dat mij toeroept: Pas op, laat uwe kans niet voorbijgaan - verlies het kapitaal niet, dat zoo groote rente kan afwerpen - spoed u vóór het te laat is en de glans uit uw oog is gedoofd, en de kracht en bevalligheid uit uwe houding geweken - gij zijt heden nog iets waard - haast u en woeker er mede!</p>
<p>- Gij zijt verbijsterd, arm kind!</p>
<p>- Neen, ik heb gezond verstand. Ik ben geen kind meer, al ben ik de jongste. Gij leeft met de boeken - ik leef met de menschen. Elk mijner kennissen is voor mij een boek, dat ik doorblader. Ik lees er den roman van het vrouwelijk hart in. Het schijnt dat ik elks vertrouwen kan winnen; zij verhalen mij al hare avonturen als sprookjes, ook hare smarten en teleurstellingen en al de ontmoetingen harer oudere zusters er nog bij. Dat vormt eene gansche bibliotheek van treurige vrouwenlevens; ik bestudeer daarin al de variatiën van den roman du coeur - maar ik leer er niet alleen de vrouwen, ik leer er vooral ook den man door kennen – en.... verfoeien!</p>
<p>- Gij rent weer als een blind paard over heg en struik; maar ik wenschte wel dat ik u gelukkig gehuwd zag met onzen braven buurman, dien gij zoo wreed behandelt.</p>
<p>- Dien dikken lompen tabakskoopman met gele watjes in de ooren? Ba! - Spreek er mij niet van - ik word wee als ik er aan denk.</p>
<p>- Hij heeft ten minste geld genoeg...</p>
<p>- Ja, een burger inkomen - dat is ook het al - en daarvoor mij in eeuwige ketens laten klinken? Neen, zoo gek is Celestientje niet! - Een galant moet schitterend - een engagement een gedurig feest vol pret en vrolijkheid en dartelen levenslust zijn: Maar zulke melancholieke vrijers als mijne zus-<pb n="214"/>ters verkiezen!... de een zit altijd met haar minnaar ter cijferen en te zeuren over den prijs der levensmiddelen - en de anderen slaken zuchten dat de muren er van kraken. - Neen, dat is Amor met een huilebalk - dat is Amor onze jeugd ter aarde bestellende. En ik wil een Amor zien als die van Canova in het Louvre!... En dit zeggende, draaide zij zich zingend rond op haar eene voetje, alsof zij de Psyche van die bekoorlijke groep in eigen persoon was geweest.</p>
</div>
<div type="chapter">
<pb n="215"/>
<head rend="h3">XV. Vrienden in nood.</head>
<p>De oude heer Lamarche had dagen lang rondgeloopen om allerlei groote huizen te gaan opnemen voor zijne Vereeniging, zonder iets te vinden dat maar eenigszins geschikt scheen. Beaujeu had hem eindelijk het fameuse spookhuis aan de hand gedaan, en hij had het voor een spotprijs gekocht. Het was een verlaten, verwaarloosd, afgelegen erf, met hooge muren afgesloten, in de volkrijke maar armoedige wijk Belleville. Hier wilde hij zijne proef met de Christelijke crèche nemen, en hij vond het nu niet onaardig mevrouw Beaujeu eens te gaan vertellen, hoe ver hij was gevorderd; ook had hij stille hoop om de flinke weduwe Bressant te winnen voor de zaak en haar praktisch oog eens over de localiteit te laten gaan voor hij ging bouwen, ja wellicht haar aan het hoofd der inrichting te plaatsen; want nergens, nergens elders vond hij een geschikt personeel; maar met zulk eene in het leven gevormde, goedhartige en kloeke vrouw was iets te beginnen; al was het hulppersoneel dan ook aanvankelijk niet zoo heel betrouwbaar; onder hare leiding was er wat van aankomende meisjes te maken.</p>
<p>Mevrouw Beaujeu moest hem het adres van hare vriendin
<pb n="216"/>
verschaffen, en was zij tot de zaak over te halen, dan daalde er licht over zijne nog in nevel gehulde crèche.</p>
<p>Met zulke kalme en liefderijke denkbeelden vervuld, stijgt hij bedaard den trap op. Maar vrij ruw wordt hij uit zijn gepeins gewekt door allerlei zonderlinge personen, die driftig af en aan loopen en hem ter zijde stooten bij het sjouwen met meubelen. Met verbazing treedt hij de openstaande deuren binnen; de vertrekken van Beaujeu schijnen aan de heidenen of joden overgeleverd. - Wat is er aan de hand? - Brutale mannen klimmen op de stoelen en nemen ongegeneerd spiegels, schilderijen, gordijnen en ornamenten af. Met eene verbazende gezwindheid wordt alles opgepakt en naar beneden gedragen; op de binnenplaats staat een groote meubelwagen, die reeds half vol is met stoelen. Wat moet dat beteekenen? vraagt hij, maar krijgt geen antwoord.</p>
<p>Halfbakken heeren met gemeene gezichten schijnen handel te willen drijven in de kamers zelven, die zij plunderen, terwijl een eenigszins fatsoenlijk man rustig en aanmatigend aan des dokters schrijftafel zijne sigaar zit te rooken.</p>
<p>- Wat doet gij, mijnheer? - spreekt Lamarche hem toe.</p>
<p>- Ik maak den inventaris op, herneemt de heer, het hoofd in den nek werpende en Lamarche met onbeschaamdheid van het hoofd tot de voeten opnemende. - Zijt gij een lid der familie?</p>
<p>- Neen, mijnheer - maar waar is de familie?</p>
<p>De pedante heer wees met den vinger naar de deur van het aangrenzende vertrek.</p>
<p>Mevrouw Beaujeu was in hare slaapkamer gevlucht en daar in zwijm gevallen, en haar nieuw aangekomen Elsasser dienstmeisje staat met haar witte schootje voor de oogen naast hare meesteres te beven en te weenen.</p>
<p>- Och, mijnheer, help ons, roept zij, vertrouwen scheppende uit het goedig gelaat van het kleine heertje dat zoo meewarig op hare meesteres nederzag.</p>
<pb n="217"/>
<p>- Deze vreeselijke mannen hebben mevrouw zoo getergd; zij wilden dat zij oogenblikkelijk zou verhuizen of aan hen verkoopen wat zij uitzoeken zouden voor de huur. Het arme mensch is geheel buiten zich zelve - weet gij niet waar mijnheer Beaujeu te vinden is?</p>
<p>Lamarche haalde zonder te spreken een grooten platten stacon uit zijn vestzak, dien hij mevrouw onder den neus hield - de sterke reuk van den inhoud, een middel dat hij gewoon was tegen zijne hoofdpijn aan te wenden, bracht haar bij.</p>
<p>- Mevrouw, zeide hij, haar oprichtende, schep moed - houd het hoofd bij de zaak en laat ons raadplegen - wat valt hier te doen? En op wat wijze kan ik u helpen?</p>
<p>Cecile sloeg de oogen verwilderd op het groote bolle gelaat, dat met zooveel goedheid over haar was gebogen, dat de oude leelijke man haar als met den hemelglans eens engels omstraald scheen.</p>
<p>- Mijnheer Lamarche, zoudt gij deze mannen niet kunnen bewegen om geduld te hebben? – stamelde zij bevend. Wij zullen alles betalen, maar op dit oogenblik is het ons nog onmogelijk.</p>
<p>- Als die heer borg wil zijn en ons eene voldoende aanwijzing geven - dan is alles gevonden, riep nu de man die bij de schrijftafel had gezeten, en die zoo even nog de meeste onverbiddelijkheid had getoond.</p>
<p>Lamarche verzocht tijd tot een onderhoud met mevrouw, en gaf aan de uitdragers een wenk, dat zij zouden wachten.</p>
<p>- Mevrouw, ving de goede man aan, van het hoofd tot de voeten bevende, indien ik een rijk man was, ik zou mij geen oogenblik bedenken om eene borgstelling te teekenen; maar ik bezit niet meer dan juist voldoende is om stil en burgerlijk te leven, en met spaarzaamheid en overleg rondkomend, niemand tot last te zijn op mijn ouden dag. Mag ik u dus om eenige opening van zaken verzoeken en inlichting
<pb n="218"/>
omtrent uwe financieele vooruitzichten? Om te kunnen overwegen op welke wijze gij nu geholpen moet worden.</p>
<p>- Mijn waarde heer, ik waardeer uwe belangstelling hoog, maar onze toestand is zeer benard; van al onze aanzienlijke bezittingen is schier niets overgebleven en wat wij nog hebben is zoo bezwaard, dat het ons meer druk dan voordeel bezorgt; Beaujeu werkt en schrijft zeer veel, voor allerlei philanthropische redacteurs, die graag voor niet bijdragen ontvangen zoowel om hunne kolommen als om hun beurs te vullen, maar hij heeft het talent niet zijn geestesarbeid lucratief te maken. Eindelijk heeft hij echter een groot werk voltooid, dat gangbare munt scheen te zullen worden, daar hij een goeden kooper had gevonden en ziedaar: daags voor het ter perse zal gaan, wordt het in beslag genomen om onderzocht te worden, en ik hoor dat een handschrift eenmaal op het bureel der politie gearriveerd, daar niet gemakkelijk van terugkomt. - 't Is of daar alles verzinkt. De hoop op die gelden, bij zijne toenemende praktijk, heeft hem misleid, en hij heeft, daarop rekenend, verzuimd andere maatregelen te nemen. - Zij durfde niet zeggen, hij heeft er aanleiding uit genomen om viermaal meer geld te verspillen dan hij wachtende was. - Hij heeft geen acht geslagen op de brieven die hij tot aanmaning kreeg, vooral van onzen huisheer en van diens broeder, die een groot kleedermagazijn heeft. Zijn goed vertrouwen op de beleefdheid der leveranciers was onbepaald. Gisteren vond ik toevallig nog een paar waarschuwingen met nadrukkelijke bedreiging in de zakken zijner kleederen, maar hij zeide: O, dat heeft niets te beteekenen,- en had ik die brieven niet ontdekt, dan was ik geheel en al onvoorbereid op deze vernederende verschijning geweest.</p>
<p>De oude man zat ernstig voor zich ziende te luisteren - zenuwachtig hielden zijne fijne rimpelige handjes zijne puntige knieën vast om er de beving van te matigen. - Hoe afschrik-<pb n="219"/>kend deze schets ook wezen mocht geen zweem van wantrouwen, alleen toenemende deernis met Cecile, kwam op zijn bleek gelaat, en de bolle wangen trilden aanhoudend, terwijl hij antwoordde:</p>
<p>- Ik heb toch alle hoop dat de ijverige pogingen en de talenten des dokters hem spoedig in staat zullen stellen, mij de gelden terug te geven, die ik bereid ben heden disponibel te stellen, ten einde deze onaangenaamheden van u te weren.</p>
<p>Welk een blijde lichtstraal verhelderde het gelaat der arme Cecile, zij had hem wel willen omhelzen van verrukking. Hij ging bij de taxateurs, die hun arbeid gestaakt hadden, en liet ze vertrekken, een bewijs schrijvende, waarbij hij zich borg stelde voor de betaling der gevorderde som. In de bijzondere omstandigheden van den ouden Lamarche was het eene zeer edele, zelfs zeer gewaagde daad, waarbij zijn liefderijk gemoed echter geheel niet bleef stilstaan. Evenwel was hij een te voorzichtige wijze om niet bedacht te zijn op de mogelijkheid, dat Beaujeu hem eens heel lang liet wachten, en hij besloot dus van stonden aan zekere bezuinigingen in te voeren ten einde zelf niet in ongelegenheid te raken. Op zijne zeer beknopte leefwijze viel echter bitter weinig in te krimpen - alleen de luxe om van tijd tot tijd een siacre te nemen om groote afstanden in de stad af te leggen, wilde hij zich al dadelijk ontzeggen. De lucht was zeer betrokken en stellig had hij anders een rijtuig genomen, daar hij niet eens met een parapluie was gewapend - maar nu stapte hij haastig voort, altijd dat dankbare oog van Cecile voor zich ziende. Intusschen begonnen de zwarte wolken zich in een stortregen te ontlasten en was hij genoodzaakt zijne verstijfde beentjes tot een sukkeldrafje voort te zetten. Plotseling merkt hij, dat er eene parapluie boven zijn hoofd wordt gehouden. Het is Paul Travers, die zich gehaast heeft hem in te halen en hem nu bidt eene schuilplaats te nemen.</p>
<pb n="220"/>
<p>- Laat ons hier binnengaan, zegt Paul, op de deur van de beroemde restauratie ‘La Maison Dorée’ wijzende. Lamarche ziet met schrik waar hij is, en denkt: ‘Wat zal ik vandaag duur eten!’ – Maar het weder is zoo ontzettend dat hij niet kan dralen. Elk loopt wat hij loopen kan, en zoekt onder dak te komen. Er valt dus niet tegen te stribbelen. Hij gaat binnen - wel wat verlegen met zijne druipnatte rokspanden.</p>
<p>- Mijn hemel, wat zijt gij nat! - hoort hij met luid gelach achter zich zeggen.</p>
<p>Hij kijkt om en herkent Beaujeu, die met een paar vrienden aan een weelderigen maaltijd zit.</p>
<p>Hoe zachtmoedig Lamarche ook was, het viel hem zwaar, dit zoo gansch zorgelooze kind thans van harte de hand toe te steken - en Beaujeu ontwaarde dan ook wel, dat Lamarche niet op zijn aise was.</p>
<p>- Zijt ge niet wel? zeide hij hem met zijne doctorale manier opnemende.</p>
<p>- Zie ik er slecht uit? vraagde Lamarche verstoord.</p>
<p>- Ja, iets vreemds zie ik aan u, ongemeen zenuwachtig, missschien van uwe natte kleederen. 't Is ook eene dolheid door zulk weer te draven - gij hadt een rijtuig moeten nemen; die zuinigheid kan u duur te staan komen.</p>
<p>- 't Schikt een ieder niet altijd te rijden, mompelde Lamarche.</p>
<p>- Maar een kinderloos rentenier als gij, kan met een vierspan den duivel trotseeren.</p>
<p>- Beweging is mij beter - die geeft eetlust.</p>
<p>- Gij eet toch met lange tanden - ik vrees dat de gure lucht u heeft bevangen. Doe dien natten rok uit en trek zoolang mijn overjasje aan.</p>
<p>- Ik eet nooit met smaak als ik eigenlijk te duur eet, antwoordde Lamarche dicht aan Beaujeu's oor, ik ben het
<pb n="221"/>
zoo in mijn burger restaurant bij Valois gewoon, dat ik mij hier vreemd voel.</p>
<p>- Kom, laat ons eens rijk zijn van daag - wij hebben nog nooit samen gegeten. - Garçon, geef mij de wijnkaart nog eens, wij moeten een extra flesch hebben.</p>
<p>Beaujeu was de vroolijkheid en mildheid in persoon: Zijne vrienden, leden van een comité ‘tot verbetering der volksvoeding,’ waren over hem verrukt; zij hadden samen eene vergadering gehad en besloten verder den dag gezellig door te brengen. Men beproefde al het mogelijke om Lamarche over te halen, om zich voor dien avond bij hen aan te sluiten, maar hij was onverbiddelijk en wandelde in zich zelven gekeerd naar zijne appartementen terug; een paar keurig nette eenvoudige vertrekken van een kortelings gebouwd huis in eene in aanbouw zijnde straat, waar hij, voor zoo lang het duren zou, een vrij ruim uitzicht had, tot er ook aan de achterzijde hooge muren zouden oprijzen. En daar zette hij zich aan de schrijftafel om brochures te schrijven, die hij voor eigen rekening uitgaf, en waarvan de laatste het opschrift droeg: ‘La règne de Dieu.’</p>
<p>Maar het wilde dien avond niet vlotten met dat heerlijk ideaal; het droevige gelaat van Cecile rees telkens achter de schrijftafel op, en dan weer hoorde hij den zorgeloozen lach van Beaujeu of de schelle stem van den deurwaarder, en ‘La règne de Dieu’ vorderde niet veel.</p>
<p>- Heb ik verkeerd gedaan met die familie te helpen? vroeg hij zich af. - Heb ik der lichtzinnigheid voedsel gegeven? - Misschien heb ik hem eene les gegeven, die hem beschamen en verbeteren zal. - Laat het mij in elk geval niet rouwen, die droeve vrouw geholpen te hebben. Maar - indien die loszinnige man mij eens in den steek liet?...</p>
<p>Hij werd boos op zich zelven over zijn argwaan.</p>
<p>- Ik ga zedelijk achteruit, zuchtte hij - heb ik vroeger
<pb n="222"/>
ooit over eene weldaad of gift of opoffering, zoo ellendig zelfzuchtig geredeneerd en berekend? - Heb ik ooit gedacht of ik het geld terug zou krijgen? - Heb ik spijt van de hulp, die ik verleende aan lieden, die mij nooit meer hebben kunnen betalen? - Hoe kom ik nu zoo ellendig bekrompen? - Had ik hem daar maar zoo lichtzinnig niet ontmoet; maar nu ik dat gezien heb, wil ik bepaald dat hij mij zekerheid voor mijn geld zal geven. - Zoo is het gemakkelijk huisvader te zijn, riep hij vol ergernis opstaande, alsof al wat in hem was onrustig werd. - Ik zou nog op mijn ouden dag berouw van mijne eenzaamheid gaan krijgen. - Maar neen, wacht mij als ik thuis kom gade noch kind, ik laat toch ook geen betraande wangen of bekommerde harten achter als ik uitga.</p>
<p>- Ja, zuchtte hij zich, na zijne onrustige wandeling over de kamer, weer kalm aan zijne schrijftafel zettend - de menschheid moest van nieuws af aan opgevoed en in eene christelijke crèche gebakerd en gewiegd worden, en dan kon men er iets mede uitrichten, maar zooals het nu in de wereld gaat!... - La règne de Dieu scheen hem dien avond nog zeer verre...</p>
<p>Cecile zat intusschen verbijsterd en als verlamd in hare onttakelde woning, en wist niet hoe die ooit weer toonbaar en bruikbaar zou worden. De verwoesters hadden wel knaphandig afgebroken, maar het opbouwen hadden zij aan haar alleen overgelaten. Wat was zij gelukkig toen het gedruisch dier zware voetstappen zich al verder en verder van haar verwijderde. Zij luistert met angst of zij wel weggegaan waren. Ja, het is stil; zij hebben niet eens de goedheid gehad om de stoelen weer boven te brengen, en de onthutste dienstmaagd, nog zoo groen van het veld, kijkt schuw in het rond en gaapt elk stuk verwilderd aan, en staart dan weer op hare weenende meesteres, die ook niet weet hoe zij er door zal komen. Een nieuwe schrik slaat haar om het hart, door de komst van eene dame, die een bezoek schijnt te willen brengen... En Cecile zal juist zeggen: ‘niemand ontvangen,’ toen zij
<pb n="223"/>
de goede vriendelijke oogen van de weduwe Bressant ontmoet.</p>
<p>- Wat voert gij nu uit, Cecile? is hare eerste vraag, alle meubels van hunne plaats ziende.</p>
<p>- O, lieve Anna, zie toch eens, in wat toestand ik zit! roept Cecile opnieuw in tranen uitbarstende; en zij vertelt hare wederwaardigheden, en hoe Lamarche haar voor 't oogenblik geholpen heeft.</p>
<p>Met hoeveel deernis hoorde Anna naar hare vriendin, die als een beeld der verslagenheid midden in den verhuisboel zat, en niet wist wat 't eerst aan te vatten.</p>
<p>- Hoe krijg ik alles weer in orde! riep zij wanhopend uit.</p>
<p>De goede sloof sleepte de dingen van de eene plek naar de andere, en kwam niet uit de verwarring.</p>
<p>Anna heeft onderwijl hoed en mantille afgelegd, en zegt:</p>
<p>- Wel, lieve kind, wat is het goed dat ik nu ben gekomen om u te helpen! Kom, ik zal u eens op gang brengen - en zonder dralen trekt zij aan het werk, overziet het terrein, maakt een plan, en er werd door haar goed overleg en groote handigheid meer opgeruimd in een uur, dan de arme verwarde Cecile in drie dagen zou klaar gekregen hebben. Het dienstmeisje begint de slappe handen nu ook weer uit te steken, en Anna besluit den geheelen avond bij hare vriendin te blijven; zij geeft bevelen voor de keuken en voor de verdere regeling, en Cecile laat haar geworden met een gevoel van beveiligd te zijn en geholpen te worden, alsof hare moeder uit den Hemel tot haar is gekomen, om haar op dezen zwaren dag door 's levens gedrang heen te helpen.</p>
<p>Tegen den avond is alles weer op orde en veel beter geschikt dan het geweest is. Nu willen de vermoeide vriendinnen dan nog een uurtje samen overleggen - want Anna ontdekt al meer dat Cecile eene trouwe raadgeefster hoog noodig heeft - en deze is bereid om Anna eens gul en vertrouwelijk op de hoogte van al haar angst en zorg te brengen. Anna trad
<pb n="224"/>
waarlijk als eene moeder op, zag alles na, en berekende niet Cecile dat haar toestand, hoe ongunstig ook voor 't oogenblik, toch niet zoo duister was als deze vreesde - dat het veel meer aan een goed beheer en het noodige overleg ontbrak, dan wel aan de middelen. Beaujeu mocht nu met de verbeurdverklaring van zijn handschrift een slag hebben gekregen - bleef zijne praktijk toenemen, dan was er kans dit alles te boven te komen.</p>
<p>- Ik ben eene koopmansdochter, zei Anna, en ik heb de zaak mijns vaders na zijn dood tot aan mijn huwelijk voortgezet; toen was mijn broeder groot genoeg om alles in handen te nemen; ik versta dus een weinig van administratie; ik zal boeken voor u aanleggen en u leeren hoe gij orde op uwe zaken stellen kunt, want wie kan uit al die zakboekjes en kladjes wijs worden?</p>
<p>- Leer het dan Hygiène toch ook, Anna, bad Cecile, zij schijnt een natuurlijken aanleg voor administratie te hebben; zij schrijft dagelijks alle uitgaven en ook de visites haars vaders op - de vrees dat hij het zal verzuimen, is haar eenige leermeesteres in het boekhouden.</p>
<p>- Dan zal zij het met ambitie leeren – ik heb tijd genoeg om haar te helpen. - Dat is nu een vak dat elke vrouw moest beoefenen. - Elke man ook wel (maar dat moeten zij zelven maar weten). - Elke huishouding is een bureel van administratie, een klein ministerie - een kleine staat - die zekere bronnen bezit, die een vermoedelijk bedrag opleveren, maar ook zekere onvermijdelijke uitgaven heeft. Nu is de kunst niet zoozeer om van dat beheer regelmatige aanteekeningen te houden, dat is wel iets goeds, maar nog niet wat ik bedoel; maar de kunst is, om uit die cijfers te leeren de tering naar de nering te zetten, eene begrooting te maken, en die na te leven, zoodat men althans niet achteruit gaat, indien het niet mogelijk is vooruit te komen.</p>
<pb n="225"/>
<p>- Onderwijs mij en mijne dochter in die schoone kunst; dat is de algebra en mathesis, waaraan wij behoefte hebben!</p>
<p>- Alle meisjes die de toestemming tot huwelijksplannen wenschen te verkrijgen, zou ik eerst willen laten antwoorden op dit voorstel: Als gij twee of vier of zes of twaalf duizend francs inkomen zult hebben, hoe zult gij u dan moeten etablisseeren, en op welken voet kunt gij dan leven om niet in schulden te raken en, door den dag des kwaads overvallen, niet terstond hulpeloos te staan?</p>
<p>- Och, de knapen moesten dit vraagstuk toch ook leeren oplossen! - Zie nu eens wat berekening mijn mathematicus zoo al maakt - en zij opende twee deuren, die eene rij kapstokken vol nieuwe kleederen deden aanschouwen, en op den grond stonden tien paar laarzen.</p>
<p>Anna schudde het hoofd bij dit kleedermagazijn - en sloeg een vragenden blik op Cecile.</p>
<p>- Gij staat verbaasd - dat is zijn oude hartstocht om broeken, rokken, vesten, laarzen per dozijn te nemen, en ik mag blij zijn dat hij het nu bij half dozijntjes gedaan heeft.</p>
<p>- Neen, nu wanhoop ik teu eenemale aan den invloed der exacte wetenschappen op de hersenen! riep Anna, het pover toiletje van Cecile opnemend. - Laat Hygiène er nu, als 't u blieft, mee eindigen en liever leeren boekhouden.</p>
<p>- Ik heb nooit aan zoo iets gedacht; en toen wij in gelukkiger dagen leefden, is het bloot toeval geweest, als wij niet te kort kwamen, want Beaujeu wilde nooit herekenen, nooit boekhouden en ik heb zóo weinig geleerd, dat ik maar al te zeer gevoel, dat ik eigenlijk niet geschikt ben om hem in zaken behoorlijk te steunen en te helpen. Ik ben een geheel ander mensch geworden in deze donkere dagen. Smart en zorg hebben mijne opvoeding voltooid. Alphonse verwijt mij dal ik mijn opgeruimden aard heb verloren; hij wil dat ik menschen zal vragen en uitgaan; maar ik heb er een
<pb n="226"/>
afkeer van. Misschien heb ik te veel toegegeven aan mijne duistere mistroostigheid, en heb ik Alphonse te zeer van mij afgestooten door gemelijkheid en onlust. Hij heeft nu meer vermaak in den omgang met zijne vrienden, en spreekt met mij over niets meer. Ik voel al te wel, dat het geheel iets anders is de speelpop van een voorspoedig man te zijn in blijde dagen, dan wel de deelgenoot van teleurstelling, misrekening en kommer; ik ben niet geschikt voor eene heroïne, eene gezellin in storm en strijd.</p>
<p>- In ruwe tijden vuurden de vrouwen de mannen aan tot den krijg door geschreeuw en gegil, hervatte Anna, er is thans iets geheel anders noodig om in de felle woeling van den levenskamp hen tot eene hulpe te zijn.</p>
<p>- Maar onze opleiding is niet geëvenredigd aan onze roeping; ik betreur elken dag meer deze scheeve positie van het vrouwelijk geslacht. Wat is hier aan te doen, lieve vriendin? Is het althans voor mij niet te laat om mij meer te vormen?</p>
<p>- Beste Cecile, tracht zooveel mogelijk op een vreedzamen weg het roer in handen te nemen, dat Beaujeu loslaat - hetzij hij het niet te sturen weet of niet wil. Overwin uwe lustelooze dofheid en overlaad hem niet altijd met klachten en verwijten, die hem niet verbeteren en u niet gelukkiger maken. Gij kunt u ook nict eensklaps op zijne hoogte en in zijne bemoeiingen verplaatsen; maar tracht allengs uwe belangstelling in zijn altijd toch edel en nuttig streven te toonen. Er is nog eene hoogere eenheid van man en vrouw - die der beginselen. Het is verwonderlijk welk eene hooge beschaving goede beginselen aan eenvoudige menschen bijzetten.</p>
<p>- Zoudt gij denken dat onze beginselen versterkt en verhelderd konden worden door eene meer wetenschappelijke opvoeding aan die der mannen gelijk?</p>
<p>- 't Schijnt dat onze zedelijke beginselen uit eene andere
<pb n="227"/>
bron opwellen; vloeiden zij uit de wetenschap voort dan moest de geleerdste man ook de braafste zijn.</p>
<p>- Dat is zoo - en dan moesten de mannen altijd de vrouwen in deugd overtreffen.</p>
<p>- Als de wetenschappen de strekking hadden om ons voor te lichten omtrent onze ware betrekking tot God en den naaste - geloof mij Cecile, dan ging ik, zoo oud als ik ben, nog dagelijks les nemen; doch dit onderwijst de godsdienst ons alleen. De vrouw kan zelden groot zijn door kennis of door kunst; laat zij het trachten te worden door zuivere, edele drijfveeren in al haar denken, spreken, handelen.</p>
<p>En hierin waren ook de kracht en verdiensten van mevrouw Bressant gelegen. Gering waren hare kundigheden, groot hare deugden - rein en gezond was haar zedelijk gevoel en teeder haar geweten. Dit was juist de zwakke zijde van Beaujeu - zijne beginselen waren niet vast, niet klaar en zuiver. Hij geloofde aan geen gerechtigheid boven de wolken - en wat maakte hij nu ook van recht en billijkheid hier heneden? Hoe valte hij de geschiedenis van dezen dag op?</p>
<p>Vrij laat en zeer vroolijk kwam Beaujeu thuis, en daar hij alles in de beste orde aantrof, viel het Cecile niet gemakkelijk hem een recht denkbeeld van het tooneel der verwoesting te geven, dat hier had plaats gegrepen. Toen hij eindelijk geheel op de hoogte was gekomen, gaf hij zich eensklaps over aan zulk een vlaag van drift tegen de geweldenaars, dat Cecile op nieuw begon te beven en te weenen, en vergeefs hem toeriep:</p>
<p>- Maar wij zijn toch gered, wees nu bedaard! - Het is immers nu alles al voorbij?...</p>
<p>- Ben ik daarvoor een fatsoenlijk burger eener groote natie, dat mijn huis niet veilig is voor de aanranding van zulke onbeschaamde buffels! - Is het een beschaafd land, waar zulke onverlaten onzen drempel ongestraft komen overschrijden? O, was ik thuis geweest! - ik had de kerels van den
<pb n="228"/>
trap gesmeten! - Zijn dat Franschen, die eene hulpelooze vrouw durven beleedigen bij afwezigheid van haren man? - Geef mij mijn hoed aan Cecile - ik ga lerstond naar de politie.</p>
<p>- Neen, neen, zei Cecile, zich van den hoed meester makende, nu gaat gij niet meer uit; ik heb lang genoeg alleen op u zitten wachten.</p>
<p>- 't Is om aan de menschheid te wanhopen! riep Beaujeu nog altijd met een toornigen blik naar zijn hoed. - Zoo weinig vertrouwen! Zoo weinig eerhied voor menschen van verdiensten! Hebt gij die vlegels dan niet op den koperen plaat aan de deur gewezen? - Hebt gij niet gevraagd of een Dr. van Parijs, Londen en Montpellier iemand is om crediet te weigeren? - Maar de ezels konden denkelijk niet eens lezen!... O, het onderwijs heeft nog zooveel donkere koppen te bereiken! 't Is een wereld vol duisterlingen!... Maar ik zal ze verklagen!</p>
<p>- Laat mij dan toch verder verhalen - bad Cecile - gij weet nog niet eens, wie hier als een redder verscheen?</p>
<p>- Wie dan?</p>
<p>- Die lieve oude beer Lamarche! - Ja - hij...</p>
<p>- Is het mogelijk! riep Beaujeu sterk blozende. - Hij? Ik heb met hem gegeten! - En hij zegt mij geen woord!...</p>
<p>- 't Is een edel mensch, hernam Cecile opgetogen.</p>
<p>- Ja, maar toch een rare vent! - Om mij zelfs geen wenk Ie geven van naar huis te gaan!... een rare snuiter....</p>
<p>- Gij moet morgen ochtend terstond bij hem gaan.</p>
<p>- O ja, en naar die lieve Anna ook - ik zal die menschen danken voor die groote beleefdheid - maar ik begrijp die zonderlinge Lamarche nog niet... Hoe kwam hij hier?</p>
<p>En nu deed Cecile een getrouw verslag van de toedracht der zaak - en het verdroot haar niet weinig, dat zij Beaujeu maar niet in geestdrift voor den edelmoedigen vriend kon ontgloeien, integendeel bracht valsche schaamte zekeren wrevel bij hem te weeg, dien hij moeielijk kon verbergen. Geheel
<pb n="229"/>
verstoord wierp hij zich op zijn bed. Cecile had echter nog iets te vragen:</p>
<p>- Alphonse, wat is dat voor eene groote zware kist, die al sedert eenige dagen bij den portier staat aan uw adres? Hij ziet geen kans dat gevaarte naar boven te krijgen.</p>
<p>- Dat hoeft ook niet. Ik zal de kist beneden uitpakken. - Het zijn de boeken en instrumenten, die Crane voor mij gekocht heeft op de verkooping van de kostbare bibliotheek van prof. ***</p>
<p>- Goede God! - zuchtte Cecile, dan kan morgen de boekverkooper ons daarvoor komen vervolgen?....</p>
<p>- Wel neen, mijn kind - Crane heeft alles voor ons samen op zijn naam gekocht en betaald.</p>
<p>- Maar gij zijt het hem toch schuldig?</p>
<p>- O, ja, maar een vriend is geen deurwaarder! - Wat zou de vriendschap anders beteekenen, als wij elkander niet meer zouden helpen en vertrouwen?</p>
<p>- Ja, wij hebben vrienden in nood, hernam Cecile, dat is mij heden gebleken; maar wij mogen hen niet in moeite brengen....</p>
<p>- Och, ik bid u, kwel mij nu niet langer, riep Beaujeu gemelijk zich omkeerende - schep nu geene denkbeeldige bekommernis! - Ik heb van daag mijne portie....</p>
<p>De zon scheen des anderen daags zoo vriendelijk door de vensters des dokters, alsof er geene deurwaarders en uitdragers op aarde waren. Hij dacht dan ook aan geheel andere personen en zaken, toen hij vroolijk uitging. Lamarche vond hij niet thuis en dit deed een beklemmenden band van zijn hart springen; met heimelijke voldoening liet hij zijn kaartje achter en spoedde zich naar de weduwe Bressant:</p>
<p>- Ja, Anna, riep hij haar de hand schuddend, gij zijt eene kloeke vrouw, eene eer voor uwe sekse. Gij hebt volkomen gelijk, dat elke vrouw oeconomie en administratie
<pb n="230"/>
moest leeren. Ik acht het eene van die sublime ingevingen der vrouw. Gij hebt door intuïtie eene groote waarheid uitgesproken. Ik zal die zaak op het eerste congres het beste voordragen en krachtig bepleiten. Maar ik heb u nog iets anders mee te deelen. Hebt gij gisteren mijne vrouw geholpen, ik heb ook niet stil gezeten. Vergun mij u het artikel voor te lezen, dat ik over de ongezonde ateliers der werkzame vrouwen zal uitgeven.</p>
<p>Anna was zeer getroffen over de roerende schets, die Beaujeu met zooveel waarheid als nadruk over dit somber onderwerp ontworpen had.</p>
<p>- Dat kan goeds stichten - zeide Anna, hare oogen afdroogend. Ik dank u ook voor mijne dochters; mocht uwe stem gehoor vinden en het voor velen niet reeds te laat zijn. - Gij zijt een begaafd man en een groot geleerde. - Wij vrouwen kunnen uw streven niet altijd begrijpen - en toch zou ik u wel eene vraag willen doen.</p>
<p>- Vraag zooveel gij wilt - het zal mij lief zijn u te hooren en u te antwoorden - hernam Beaujeu zich nu rustiger bij haar neer zettend, want hij was eenigszins gejaagd en stond nu hier dan daar, ja, zelfs had hij zijn opstel wandelend gelezen, als was hij met zijne houding verlegen.</p>
<p>- Zeg mij dan eens, dokter, waarom moet uwe dochter toch mathesis leeren? - Wilt gij haar tot sterrekundige of werktuigkundige, of weet ik welke kundige matrone maken? Mag ik vragen: Wat bedoelt gij eigenlijk daarmede?</p>
<p>- Ik heb mij voorgesteld, dat de vrouwelijke ontwikkeling een veel uitgebreider gebouw op veel degelijker grondslag moet worden, dan zij totnogtoe is geweest. Ik wilde als hoeksteenen van dat gebouw de wiskunst, de logica en vervolgens, als grondslag voor de taalstudie, de kennis van het latijn aanbevelen.</p>
<p>- En dan?</p>
<pb n="231"/>
<p>- Dan acht ik een breed fondament gelegd, waarop elke studie regelmatig kan voortgezet worden. De geest heeft leeren waarnemen, vergelijken, onderscheiden, besluiten trekken; het oordeel is gescherpt tot juistheid; de gedachten verhelderen en ordenen zich om in alles op oorzaak en gevolg te letten; het woord wordt het voertuig der opgeklaarde gedachten, de weelderige fantasie wordt beteugeld door de strenge eischen der wetenschap. Maar.... ik weet niet....</p>
<p>Anna zat luisterend over hare kin te wrijven om haar glimlach te verbergen en zeide eindelijk:</p>
<p>- Als ik het dan wel versta, zou de wiskunst volgens uwe leer, het A B C moeten vervangen. Het kind zal dan met volwassen hersenen ter wereld moeten komen. - Of geeft gij het opkomende geslacht den leeftijd van Methusalem? - Neen, waarde vriend, ik geloof nooit dat dit gaan zal met onze hersenen, of ik ken de vrouwen niet.</p>
<p>- Ik vrees ten minste, dat het met mijne dochters niet best vlotten zal - maar er moet toch een tegenwicht aan de verbeeldingskracht gegeven worden, die bij de vrouw het verstand te veel vooruit snelt.</p>
<p>- Gij wilt de gewichten verzwaren van de klok, omdat zij u te snel of te onregelmatig loopt, dat is mis. Hang gij al uwe folianten maar aan de vleugelen uwer fantasie, en wij klapwieken er mede weg, alle mathematici ten spot. Hoe en wat leeren de meisjes het gemakkelijkst? Vooreerst: als zij begrijpen wat zij met de kennis, die zij moeten verkrijgen, doen zullen, en dan vragen zij meest naar kundigheden, die zich onmiddellijk aan haar bestaan aansluiten. Zij willen het doel zien, dadelijk toepassen wat zij geleerd hebben en hare kennis tot kunst maken. Onze Charlotte heeft nooit veel van leeren gehouden, maar nimmer heb ik haar oplettender naar iets zien luisteren, gretiger zich iets zien eigen maken dan de lessen, die Emile onze meisjes gaf over de evenredig-<pb n="232"/>heden in de afmetingen van het menschelijke lichaam. Zij ging terstond aan het opschrijven, aan het nameten en kende alles spoedig van buiten. Wij moesten allen gemeten worden. Charlotte was verrukt; nu ging haar een licht op over het maatnemen der kleedingstukken, en zij werd weldra op het atelier de beste maatneemster en leerde hare kunst met opgewektheid aan anderen. Ik vraag u, mag ik Hygiène onze soort meetkunst leeren? Zij zal er niet bij geeuwen en hare kleederen zullen er te beter om gemaakt worden. - Laat nu de mathesis maar varen; zij heeft mij gesmeekt haar voorspraak bij u te zijn. Geef haar den maatriem, en zij zal over grootte en uitgebreidheid, over vorm en inhoud met lust en ijver denken-terwijl zij uwe afgetrokken vraagstukken met weerzin aanziet.</p>
<p>- Tegen zulk een anti-wiskunst complot ben ik niet bestand, hernam Beaujeu haar de hand reikend; gij pleit voor Cecile- ik begrijp het - welnu, ik sta mijn leerstoel aan u af.</p>
</div>
<div type="chapter">
<pb n="233"/>
<head rend="h3">XVI. Oom vermaakt de nichtjes.</head>
<p>Het eentoonig maar bedrijvig leven van de weduwe Bressant werd gewoonlijk tweemaal 's jaars opgeluisterd door het bezoek van den broeder van haar overleden echtgenoot, die te Metz eene aanzienlijke fabriek dreef - een man van zaken - ja, maar daarom geen vervelende droogpruimer. Oom Leon was een beeld van mannelijke kracht en gezondheid, en tevens van het rondborstigste en goedhartigste karakter. Hoewel hij zelf veel kinderen had, vergat hij de nichtjes niet, en als hij te Parijs kwam, trachtte hij haar zooveel mogelijk de genoegens aan te doen, waar zij anders van verstoken moesten blijven bij gemis van geleiders en middelen. Zijne komst is een familiefeest - hij wordt met gejubel begroet - de nichtjes omarmen hem om strijd en sloven zich wederkeerig uit om oom Leon te behagen, die zoo menige verrassing en kiesche tegemoetkoming weet toe te voegen aan het lot der zoo vlijtig werkende jonge meisjes.</p>
<p>- Wel, oom, kunt gij uw Parijs dan niet vergeten? zegt Celestine, haar stoeltje dicht bij zijn grooten armstoel schuivend.</p>
<p>- Neen, kinderen, dal ziet gij; hier zijn magneten -
<pb n="234"/>
ik ben pas vier weken weg, en nu ben ik blij dal ik gedwongen werd om mij het geluk te gunnen mijne schoone nichten nog eens weder te zien.</p>
<p>- Ha, gedwongen! anders zoudt gij die arme diertjes wel vergeten hebben, vleit Celestine, hem op den schouder kloppend.</p>
<p>- U vooral, kleine daemon - antwoordde oom haar over hare wang streelend en haar handje in de zijnen vattend. - Zal ik het genoegen hebben morgen avond mijne lieve nichtjes naar de opera te mogen geleiden?</p>
<p>- Zoo dikwijls onze galante oom er maar behoefte aan heeft, riep Celestine in de handen klappend van pret.</p>
<p>- En Martha, gij antwoordt niet? zei oom, naar het met boeken omringde meisje ziende.</p>
<p>- Ik kan, tot mijn spijt, van uwe vriendelijkheid geen gebruik maken, oom, antwoordde Martha blozend - ik werk voor mijn examen.... elk uur is nu zoo kostbaar.</p>
<p>- Ach ja! zucht Celestine met koddige gebaren van nagemaakten kommer - 't is niet genoeg dat mijne twee oudste zusters verdorren als snijboonen, die men vergeten heeft te plukken! Martha wil ook uitdroogen op hare boeken!... En dat drie zusters, die de gratiën gelijk waren!... Foei! wat maakt de arbeid oud en leelijk!... Is het niet oom?</p>
<p>- Gij wilt dus niet werken, kleine beuzelaarster?</p>
<p>- Volstrekt niet, oom! ik ben er voor goed van genezen; ik wil zijn als de leliën des velds - niet arbeiden - niet spinnen en nogtans als Salomo's dochter getooid.</p>
<p>De ijverige Martha onttrok zich ongemerkt aan het schertsend gezelschap, en werkte zoo afgetrokken en verdiept, dat zij niet bespeurde dat zij geheel alleen in huis was gebleven terwijl oom met de familie was uitgegaan.</p>
<p>Opgewonden stormde een paar uur later Celestine haar kamertje binnen. - Kom, mijn engel, werp de pen nu eens neer, laat ons wat keuvelen; ik zou stikken als ik moest stil-<pb n="235"/>zwijgen, en 't zou jammer zijn zoo iets op uw geweten te laden.</p>
<p>Martha had de boeken neergelegd, en zag vriendelijk tot hare dartele zuster op.</p>
<p>- Welnu, vertel dan eens. Wat hebt gij schoons gezien?</p>
<p>- Vertellen? Neen, geen woord! voor dat gij eerst gebiecht hebt. Het is aan u mij eens te vertellen, waarom gij sedert eenigen tijd zoo volstandig weigert met mij uit te gaan? - Het is niet om uwe studie - het is niet bij geval - gij hebt daar een reden voor, ik merk het duidelijk.</p>
<p>- Mij dunkt gij moest dit zonder woorden begrepen hebben.</p>
<p>- Daartoe ben ik te dom, dat weet gij....</p>
<p>- Gij slaat al mijne woorden toch in den wind...</p>
<p>- Gij wilt niel dat ik mij goed zal kleeden? - Dat is zotternij van u. Ik wil zoo pover niet in het publiek verschijnen, als eene juffer die het beter gehad heeft.</p>
<p>- Ik wenschte ten minste dat gij u niet zoo erg in 't oog vallend opschikte - dat gij u in acht naamt voor al dat excentrieke, waardoor gij opzien zult baren; maar gij wilt dit niet nalaten om uwzelfs wil, zult gij het doen om mijnentwil? Gij brengt mij gedurig in de grootste verlegenheid als wij samen uitgaan - ik schijn geen invloed meer op u te hebben ten goede - ik heb ook plichten jegens mijzelve.</p>
<p>- Ha zoo, mejuffer! gij schaamt u over het gedrag en de manieren uwer zuster! - en Celestine barstte in lachen uit - nu, dat is een compliment voor onze moeder. - Goed dat andere lieden, die de wereld beter kennen dan gij en uwe geestelijke vriendinnen, er geheel anders over denken en mama menige loftuiting ontvangt, dat hare dochters zich zeer goed presenteeren.</p>
<p>- Daar ben ik dankbaar voor - maar juist daarom betreur ik het te meer, dat gij uwe opvoeding zoo tamelijk begint te verloochenen, en overal, waar ge maar komt, in het oogloopend jacht maakt op de algemeene opmerkzaamheid.</p>
<pb n="236"/>
<p>- Kan ik helpen, dat de menschen zoo gek zijn om naar een zottinnetje als ik ben te kijken? - Dit amuseert mij; maar wat kwaad steekt er in?...</p>
<p>- Gij zet met deze behaagzucht uw voet op een allergevaarlijkst pad - gij speelt met de nieuwsgierige gapers; maar men neemt het niet voor kinderspel en men zal u weldra voor een lichtvaardig, onbeschaamd schepsel aanzien - gij komt in opspraak en verliest uw goeden naam.</p>
<p>Celestine vloog met een gloeiend gelaat op - en riep in heftigen toorn: - Gij krenkt mij al te diep, Martha, heb ik dát verdiend? - Wat heb ik gedaan? - Zóo laat ik mij niet beleedigen.</p>
<p>- Ik heb niet te streng gesproken - gij hebt het waarlijk verdiend - of waarom kan ik met onze zusters overal ongemoeid verschijnen, zonder eenigen overlast van onbescheiden jongelieden te hebben? - En waarom verandert dit geheel zoodra gij aan onze zijde zijt? - Uw excentrieke opschik trekt de aandacht van ledigloopers en dartele snoevers. Zij zien daarin een kenteeken van uwe gezindheid en behandelen u als zoodanig. - Zij gapen u onbescheiden na, omdat men begrijpt dat gij daarmede gediend zijt. - Is het mij of uwe zuster ooit gebeurd, dat heeren ons met den hoed op het hoofd heel familiaar toespraken? - Zijt gij zoo blind, om geen onderscheid te zien tusschen de eerbiedige begroeting van fatsoenlijke jongelieden en den achteloozen, ja, onbeschaamden knik en wenk van gemeene flaneurs? Zulke gemeenzaamheid moest u krenken! Daar moest gij te fijn voor zijn, om zulk een oogst in te zamelen. Ja, ik schaamde mij, toen ik de laatste maal met u op de tribune zat bij den wedren, over de vrijpostige wijze waarop voorbijgaande heertjes u durfden bejegenen.</p>
<p>- Kan ik dat helpen? - Is dat mijne schuld?</p>
<p>- Ja, zeker, - wanneer die jongelieden de lichtzinnigheid niet uit uwe houding, manieren, stem en opschik tegen-<pb n="237"/>kwam, zouden zij u niet aandurven met hunne vrijpostige gemeenzaamheid. Ik zie de waarheid van moeders wijze woorden met elken dag meer bevestigd: - ‘het is de vrouw zelve, die hare plaats in de schatting der mannen bepaalt.’</p>
<p>- En daarom wilt gij voor eene preutsche nuf doorgaan, als of daar niet evenveel behaagzucht in de benepen zedigheid stak als in gulle luidruchtigheid. - Gij zijt niet beter dan een ander. Alle vrouwen zijn behaagziek - wij zijn immers geschapen om te behagen?</p>
<p>- Gesteld, dat ik met eene gelijke mate van behaagzucht bedeeld ben als ieder een - dan kies ik mij het edelste personeel - en niet aan den lage en gemeene, maar aan den achtenswaardige tracht ik te behagen.</p>
<p>- O ja, aan de engelen in den hemel wilt gij gelijk zijn!</p>
<p>- Gij spreekt het uit, Celestine - ja, indien het mogelijk ware, zou dat voor u en mij het beste zijn, als wij alleen aan God en zijne heiligen welbehaaglijk trachten te zijn - maar ik spreek nu nog maar van de menschen, en voorwaar het is eene ellendige keus van u om aan het straatpubliek te willen behagen - de vuige blikken van de losbandige zwierbollen tot zich te willen trekken, en vrijpostige aanmatiging van ellendelingen aan te moedigen, die elk meisje naderen met de zelfbewustheid, dat zij wel erg in haar schik zal zijn met hunne plompe hulde. - Neen, zoolang gij mij aan zulke ontmoetingen bloot stelt, ga ik niet meer met u op publieke plaatsen. Nu heb ik u alles gezegd.</p>
<p>- Gij wilt u dus voortaan van mijn aangenaam bijzijn berooven - zei Celestine netelig - want ik ben niet van plan mij in eene pij te steken of als een trapiste te leven. - Gij gaat dus morgen niet mee naar de Trovatore?</p>
<p>Martha zag wel dat zij niet vorderde, toch voelde zij zich als van een zwaren last bevrijd, nu zij onbewimpeld had uitgesproken, wat haar zoolang reeds gedrukt en geërgerd had.</p>
<pb n="238"/>
<p>Des anderen daags was Celestine al vroeg in de weer om haar toilet voor de opera in orde te brengen, en hare eenige gedachte was de vraag: Waar zij zouden zitten - en of zij wel goed zouden zitten. De kalmte, waarmede zij oom alles zag opnemen, verontrustte haar zeer - indien zij eens geen goede plaatsen meer konden krijgen! - Oom sliep wellicht wat lang, daar hij groote vermoeienissen had doorgestaan. - Het werd laat, en nog daagde bij niet op. - Zij sprak er reeds van naar zijn hotel te gaan om naar zijn welstand te onderzoeken, toen hij gezond en vroolijk verscheen.</p>
<p>- Och, oompje, riep zij uit hem te gemoet snellend, ik vrees waarlijk dat gij veel te laat aan de opera gedacht heht!</p>
<p>- Vrees niet, mijn kind - ik heb het nemen der plaatsen opgedragen aan een oud vriend, dokter Beaujeu; gij meisjes amuseert u met het stuk - maar ik mag wel iemand bij mij hebben, die het tegenwoordige elegante publiek kent, en mij zoo wat op de hoogte brengt van wal ons omgeeft.</p>
<p>- Niet zeer vleiend voor de nichtjes, fluisterde Celestine.</p>
<p>Maar zij wenschte niet beter; en vond zij de plaatsen wel wat te hoog, toen zij eenmaal was gezeten, bleken zij gunstig genoeg om de muziek goed te hooren en vooral om veel te zien. Want zij was eigenlijk meer daar om de toeschouwers op te nemen, dan om de Trovatore te bestudeeren.</p>
<p>Zij is nu recht in haar element. Zij voelt zich verruimd en vroolijk, en heeft soms moeite hare verrukking te bedwingen. De muziek ruischt zoo zacht en betooverend. Stroomen van licht verhoogen al de heerlijkheid, die ten toon gespreid wordt in de ontzaglijke zaal, die zoo kwistig met prachtig purper fluweel en goud gedrapeerd is. En welke prachtvolle toiletten schitteren links en rechts in de loges en stalles! Zij kan hare oogen niet genoeg laten rondgaan; zij merkt alles op - hoe er dames en heeren verschijnen en verdwijnen - hoe er wordt gecoquetteerd en geintrigeerd - 't is
<pb n="239"/>
of ze bij ingeving die geheimzinnige gebarentaal verstaat. Maar welk een tameus personage treedt daar eene der eerste loges binnen? - Alle lorgnetten worden naar die bekoorlijke verschijning gericht - een gefluister gaat in het rond. De schoone dame weet het wel - zij ziet met welgevallen en kalmte rond - zij is in haar recht - zij oogst hare schatting.</p>
<p>- Wie is zij - deze koningin - deze gebiedster? vraagt oom spottend, en Beaujeu antwoordt:</p>
<p>- Voor eenige jaren liep die vrouw met kersen in eene van de voornaamste steden van Holland. Een student, die dagelijks van haar kocht, had het ongeluk het eerst de gratie van hare poezele handjes en armen bij het kersenwegen op te merken; en hij liet Minerva in den steek, om met het kersenmeisje naar Parijs te trekken. Er moet hier iets in de lucht zijn, dat zulke talenten snel ontwikkelt. ‘Mooi kersje’ kreeg hier spoedig groote vermaardheid, en toen zij den student geplunderd had, begon zij aan een Russisch fortuin - vervolgens aan een Amerikaansch. Hoe het zij, haar salon is de draaikolk, waarin menig jongeling wegzinkt en zelfs menig huisvader geruïneerd wordt. Duels en zelfmoorden worden om deze vrouw gedaan, die daar zoo rustig in haar fauteuil zit, als had zij nooit eenig kwaad aangericht. Het zijn de Messalina's en Faustina's der beschaafde wereld - verfijnd en gemoderniseerd, maar dezelfden.</p>
<p>- En wie is dan die pretentieuse dame in dat coquette lila kleed? vraagde Celestine.</p>
<p>- O, die is al gepasseerd, die is niet jong meer - zes, zeven en twintig jaar dat is al oud voor deze....</p>
<p>- Hoe schoon moet ze dan geweest zijn! zeide oom Leon.</p>
<p>- Ja, zij was wonderschoon en zeer geestig; op het tooneel heteekende zij echter niet veel.</p>
<p>- Zij behaalde hare veroveringen meer buiten het theater dan juist op de planken.</p>
<pb n="240"/>
<p>- Nog blijft baar salon bezocht - al is ze door nieuwe sterren lang overstraald; zij heeft, zegt men, jaarlijks ongeveer honderd duizend pond rente.</p>
<p>- Ei zoo! - zegt Celestine zacht tot Charlotte - dat is dan hare straf - honderd duizend pond - en die arme mama zegt: die vrouwen eindigen in het hospitaal... of in de rivier...</p>
<p>- Zij heeft hare schaapjes op het drooge, vervolgt Beaujeu - zij had veel verstand en orde in hare zaken - het is eene vrouw van groote capaciteiten en zij doet veel wel.</p>
<p>- Komaan, merkte Celestine aan, nog een model van deugd voor anderen bovendien.</p>
<p>- En wie is die kleine zwartoogige daar?</p>
<p>- Zij was vroeger danseres, doch nu wil de baron van Z... niet dat zij meer op het tooneel komt.</p>
<p>- En zij schijnt daarin welgevallig te berusten, als ik zie in welke bevallige houding zij in hare loge poseert.</p>
<p>- Wie is die heer met dat glimmend voorhoofd?</p>
<p>- Hij is R... de chef van een onzer grootste handelshuizen, en die kleine brunette was vroeger figurante. Voor haar heeft hij bij het bosch van St. Vincennes het prachtigste huis laten zetten, dat ooit gezien kan worden.</p>
<p>Zoo ging het van loge tot loge. Beaujeu vertelde, en Celestine dronk al dat vergift met volle teugen in.</p>
<p>Eindelijk vermoeid van de chronique scandaleuse van den dag, wendt Beaujeu zich tot zijn buurman met de vraag:</p>
<p>- Zeg mij eens, Bressant, zijn er te Metz ook van die gekken, die met kloppende tafels praten, dat is hier eene rage.</p>
<p>- Wel zeker, wij hebben te Metz van alles! - van de mirabellen af tot de klopgeesten toe; zij zijn bij ons zeer en vogue! Onze halluciné's behooren meest tot de groote wereld. Wij hebben Graaf***, een zeer geacht, man, - den Vicomte*** - den Kolonel*** - Professor*** - Kapitein*** - en waarlijk vele van
<pb n="241"/>
de meest geachte en meest verlichte lieden, die hebben het ongeluk door die dolheid aangetast te zijn.</p>
<p>- Wat zegt gij! Dit gelijkt eene epidemie!....</p>
<p>- Ja, ja, tot zelfs oudleerlingen der polytechnische school - Wat zeg ik, groote wiskunstenaars, mijnheer!... Getrouwde lieden, die volwassen kinderen hebhen, en bij wien vroeger nooit eenig spoor van cerebrale storing was waargenomen.... Toch zijn zij devoot geworden, en gelooven tegenwoordig eene ziel te hebben, die gestraft of beloond zal worden in een volgend leven.</p>
<p>- Ik sta verbaasd, dat gaal al zeer ver!....</p>
<p>- Het is niet te gelooven, wat er van hunne séances verhaald wordt! Er valt soms een regen van bonbons, penningen, bloemen en allerlei snuisterijen van het plafond, en zij zitten er te bidden als oude bagijnen, om door goede geesten bijgestaan te worden. Waar dat heen moet is niet te voorzien. - Hebt gij hier de séances wel eens bijgewoond?</p>
<p>- Neen, ik wil geen kennis maken met de spiritisten; ik weet vooraf wat dat alles waard is. Hallucinaties, zelfbedrog en fantasieën - ik heb geen tijd voor zulke dwaasheden.</p>
<p>- Ik ook niet veel; maar om met mijn tijd mee te gaan, heb ik er toch mijn offer aan gebracht, en ben ik zelfs hier eens bij den fameusen Allan Kardec gegaan.</p>
<p>- Och, oompje, neem mij eens mede, éen enkel keertje, smeekte Celestine. - Gij hebt mij den grooten goochelaar laten zien, - nu ook nog eens den geestenbezweerder?</p>
<p>- Neen, kind - gij zoudt u daar niet amuseeren; ik ga liever met u naar liet renperk, en morgen toeren wij eens rond in het Bois de Boulogne.</p>
<p>- Nu ja, daar kon ik het dan eerst mede doen... Maar toch... een tafeldansje moet ik ook hebben....</p>
<p>- Als zij maar met dat onweerstaanbaar ‘och oompje’ aankomt, brengt hij haar de wereld rond, merkte Beaujeu aan.</p>
<pb n="242"/>
<p>Toen Celestine, schier verblind door al den wereldglans, half duizelend op haar kamertje terugkwam, vond zij het een benauwd eng bok, dat zij met wrevel rondkeek. Een bescheiden nachtlichtje stond op het geverfde tafeltje en bescheen een eenvoudig crucifix, waarvoor zij vroeger placht neer te knielen. - Eene zonderlinge huivering overviel haar thans. Zij bleef met zekeren weerzin voor de sombere beeltenis staan, die zij sinds lang niet meer had aangezien. Week de booze demon der begeerlijkheid toen voor een oogenblik uit hare ziel? - Eensklaps wendde zij zich af, sloeg de oogen neder, ontkleedde zich haastig, en hing met afgewende blikken haar kleed over het heilig beeld des Verlossers.</p>
<p>‘Weg met Hem!’ klonk het in hare ziel. - Wat had zij met den man van smarte nu langer te maken... Weg met Hem!....</p>
<p>Des morgens vroeg werd haar kamertje zacht geopend. Martha sloop onhoorbaar binnen, om te zien hoe haar lieveling geslapen had. Daar valt haar oog op de gepleegde heiligschennis.</p>
<p>- Heilige Maagd! Wat hebt gij gedaan, Celestine! roept zij uit - Waart gij zoo verbijsterd gisteravond? - en zij nam het kleed weg en sloeg bevend een kruis.</p>
<p>- Ik weet niet, Martha - antwoordde Celestine het gelaat afwendend - ik was zeer overspannen - ik kon dat beeld niet aanzien. Als ik het op dat oogenblik niet hedekt had, zou ik het misschien verbrijzeld hebben...</p>
<p>- Maria! Jozef! - gij wordt nog dol.</p>
<p>- Vergeef mij, Martha - kom bij mij, riep Celestine eensklaps in tranen losbarstend. - Neen, wend u niet van mij af - laat ik mijn hoofd op uw schouder leggen.</p>
<p>Martha omvatte het hoofdje barcr zuster en kuste haar op het voorhoofd; het was koud en klam.</p>
<p>- Neen, kus mij niet, zeide zij afwerend - zie mij ook zoo niet aan - zij bedekte met beide handen haar gelaat, en
<pb n="243"/>
heete tranen vloeiden langs hare wangen. Vijf minuten mag zij daar zoo sprakeloos en weenend gelegen hebben, toen sprong zij eensklaps op en begon lustig te zingen.</p>
<p>Martha sloeg haar met zorg en angst gade.</p>
<p>- Kom - riep zij in de handen klappend - ik heb geen uur te verliezen - ik moet heden veel afdoen met oom - ik zal het nu op mijne wijze ook eens druk hebben.</p>
<p>- Ach, Celestine - ik wenschte wel dat oom te Metz was gebleven. Het is voor u niet goed den voorspoed der goddeloozen te zien.</p>
<p>- Goddeloozen! Goddeloozen! herhaalde zij lachend - nu dan maar goddeloozen. Ik heb geen lust met de heiligen en martelaars der deugd mijn vleesch te kruisigen.</p>
<p>- Ik vrees, ik vrees - arme zuster, zei Martha hare beide handen vattend; kom, lieveling, wees zoo dartel niet, en zij troonde haar mede voor den bidstoel. - Kom, laat ons knielen en weer als voorheen te zamen onze morgendevotie doen, en Gods bescherming afsmeeken.</p>
<p>Maar met van een vreemden afkeer vlammende blikken rukte Celestine zich los.</p>
<p>- Neen, neen - ik wil niet - ik zal niet meer bidden! en als wrong zij het met geweld uit de keel, riep zij schor: - Ik kan niet bidden...</p>
<p>Martha sloeg de handen wanhopig samen.</p>
<p>- O God! is het zoover met haar gekomen. Celestine keer terug. Er is maar eene schrede tusschen u en het verderf. Bid... o bid - gij zijt in groote verzoeking - uwe arme ziel - uwe eeuwige rust!</p>
<p>- Houd op - gij zult moeder wekken. - Zij zal denken, dat ik mijne ziel aan den duivel heb verkocht - ik ben nog zoo onschuldig als de onbevlekte maagd zelve. - Dwaze dweepster! als ik ooit aan mij zelve kon vertwijfelen zon het uw werk zijn.......</p>
<pb n="244"/>
<p>Maar Celestine was er nog ver van af te vertwijfelen: toen zij het fraaie rijtuigje zag, dat oom had laten voorkomen om naar den wedren te gaan, klapte zij in de handen, en huppelend als een onbezonnen kind riep zij uit:</p>
<p>- Maar dat is immers goddelijk! zulk een oom is een man, die zulk eene nicht waardig is! Hij voelt dat ik voor de weelde ben geschapen - en zij vloog hare moeder om den hals. - Dag, goede sloof - dag, engel der engelen - verberg uwe handen - zij verraden dat ge verachtelijk werk gedaan hebt - en dat is gemeen - ha - ha - ha! Vaarwel, ik ben dol van pret!</p>
<p>Zoo ging het een tijd lang van het eene vermaak naar het andere. Als oom zijne zaken verricht had, kwam hij de schoone nicht halen, en liet hij haar het drijven en jagen der wereld zooveel mogelijk zien, zonder te vermoeden dat hij daarmede de laatste banden brak, die Celestine nog weerhouden hadden om zich aan die wereld prijs te geven, die haar met duizend verlokkende stemmen toefluisterde: - ‘Geef mij uw hart - en al deze dingen zal ik u geven.’</p>
<p>Maar wat zij zien mocht, niels vermaakte haar zoozeer als de rijtoertjes in het Bois de Boulogne. Deze wandelplaats, waaraan de Parijzenaars zoo groote behoefte hadden, is door Napoleon III tot een van de schoonste parken herschapen. Al wat het oog hier zoozeer bekoort is het werk van menschelijke vlijt. Het golvend terrein, met rotsen, meren, rivieren, watervallen, eilanden, grasperken en bosschen is zoo grootsch aangelegd, dat niemand op het denkbeeld zou komen zich te midden eener kunstwereld te bevinden of naar den bouwmeester te vragen. Geen wonder, dat in deze kunstmatige natuur de elegante wereld gaarne rondfladdert, en Celestine hier op hare plaats was. Zij had mama overgehaald mede te gaan, en soms stapten zij uit om de schoonste boschpartijen te voet te gaan bewonderen, de ranke herten te zien, de schoone
<pb n="245"/>
trotsche zwanen zoo statig te zien drijven op hun hagelwit dons en de koddige eendjes te zien duikelen en plassen, of de paviljoenen en Zwitsersche huisjes van naderbij te beschouwen, en dan stegen zij weer in, om zich langzaam voort te bewegen onder de honderde snel voortvliegende rijtuigjes van het grilligste fatsoen en door de schoonste paarden getrokken. Naar de rijke livreien oordeelende, meende Celestine in het eerst, dat er toch nog al zeer aanzienlijke dames daarheen vlogen. En toch mompelt mama: - Neen, kind, veel bijzonders is het niet. - Het zijn de ijdele speelpoppen van rijke ledigloopers - voor zoo lang als het duurt.</p>
<p>- Dat zijn toch de vrouwen, die het meest gezien zijn, antwoordde Celestine, - want zie eens, hoe die heertjes te paard zich haasten om haar in te halen en te naderen, om even een oogwenk op te vangen of een groetje te wisselen - en zie daar ginds hoe diep die jonkers buigen en hoe gelukkig haar die vluchtige handdruk maakt.</p>
<p>- Maar wat gebeurt daar? -Alle koetsiers houden hunne paarden in - alle ruiters en amazonen staan plotseling stil - de voetgangers scharen zich eendrachtiglijk ter wederzijden dicht langs den weg - de voorrijder der keizerin vliegt door de rijen, en weldra krijgen zij den prachtigen stoet van Eugenie in het oog. Alles staat in hoffelijke orde rustig hare komst af te wachten; niemand zal het wagen zich in beweging te stellen of de vrije baan te doorloopen vóor Hare Majesteit is gepasseerd.</p>
<p>En zie, toch hoort men in de zijlaan paardengetrappel - een stofwolk gaat op - een schitterend rijtuig met vier vurige paarden rent dwars voorbij den vorstelijken stoet en snijdt aan de stijgerende paarden der keizerin op den kruisweg een oogenblik den doortocht af.</p>
<p>Eene prachtige jonge vrouw zit alleen in dat rijtuig - ieder staat verstomd over deze vermetelheid. Wie durft de
<pb n="246"/>
keizerin van Frankrijk aldus braveeren op den publieken weg, voor het oog van duizende toeschouwers? Welke vorstin is zoo stout, zoo machtig om Eugenie uit te tarten?</p>
<p>- Mijn hemel! wie is dat? roept mevrouw Bressant.</p>
<p>- Dat is - antwoordt oom - de fameuse blanchisseuse; zij stond op zekeren morgen ginds te spoelen aan den vijver, toen eenige hoofdofficieren haar in het oog kregen en ondanks hare druipende kleeren, trad een hunner haar te stout nabij, - ‘klein canaille,’ riep zij hem toe, ‘pak u weg!’ - een stuk gewrongen linnen zoo dreigend naar hem opheffend, dat hij van haar afliet. Korten lijd daarna zag men haar daar niet meer op het vlot staan spoelen, en zij verscheen niet weder voor de oogen des publieks vóor zij met satijn en fluweel, met goud en diamanten zoo gemeenzaam geworden was als vroeger met het waschgoed. De keizerin heeft haar, om hare vermetelheid, reeds meermalen laten aanzeggen, dat zij de stad moest verlaten, maar zij schijnt op eene nog hoogere macht te steunen, dan die der politie. - Zij blijft en tergt de keizerin op allerlei wijzen.</p>
<p>- Opdat de wereld nooit vergete, dat eene waschvrouw altijd eene waschvrouw blijft, merkte mevrouw Bressant aan.</p>
<p>- En dat is nu dat afschuwelijke leven der demi-monde, waar mama zoo tegen te velde trekt, dacht Celestine bij zichzelve - dat is nu dat ijselijk lot! om in eene calèche met vier schimmels eene keizerin voorbij te vliegen....</p>
<p>- En wie is die - en wie is deze? blijft ze vragen.</p>
<p>Altijd is het antwoord: zangeres der opera - danseres van dit - actrice van dat theater - ook wel alleen: het is de dame van een rijken Engelschman, van een Duitschen fabrikant - van een weelderigen Oosterling - van een Italiaanschen graaf - van een Rus - van een aristocraat - van een edelman. Zij herkent ze reeds, die fameuse schoonheden, die zij nu dagen achtereen ontmoet en bij alle openbare vermaken
<pb n="247"/>
wedervindt, en zij spaart geen scherpe kritiek over die bekoorlijkheden, waarmee zij oom machtig amuseert.</p>
<p>- Doch nu stap ik van de vrouwenschaar af, zegt ze eindelijk, om het mannelijk personeel meer bepaald te gaan bestudeeren. Lieve oom, lacht ze schalks, zal ik me nu van daag ook een prins uitzoeken? Help mij kiezen, gij zijt een wijs man. Kijk eens, wat komt daar aan - drie ridders tegelijk - wacht, dien middelste zal ik dan maar nemen. Vindt ge niet - hij zit vaster in den zadel dan de anderen.</p>
<p>- Gij hebt eene goede keuze, het is een Vicomte en waarlijk de knapste ruiter, dien wij nog ontmoet hebben - want ik heb vrij wat leelijke, ontijdig verwelkte, door hartstochten verzwakte en ontzenuwde gezichten gezien.</p>
<p>- Ja, ja, die melkbaarden naast hem schijnen mij toe minder goed te kunnen rijden. Flauwe snoeshanen.</p>
<p>De drie cavaliers naderden stapvoets. Zij hadden Celestine, die tot ergernis harer moeder veel te luidruchtig was, opgemerkt - zij spraken over haar toen zij passeerden.</p>
<p>- Oom en nicht keken beiden nog eens om - de Vicomte deed hetzelfde.</p>
<p>- Ja, zei oom, het is Victor de Hauteville, een van onze aanzienlijkste goedbezitters in het Zuiden. Toen hij met de troepen te Metz was, heeft hij mij geraadpleegd over zijn kostbaar kabinet ran wapens op een zijner kasteelen.</p>
<p>- Wij konden hier wel weer eens wandelen, zei mama, geheel uit haar humeur, ik ben niet gewoon zoo lang te rijden. Oom liet stilhouden; zij wandelden om den vijver en het rijtuig volgde.</p>
<p>Daar klinken driftige hoefslagen, en de drie ruiters zijn er weer. Bij het naderen matigde de Vicomte zijne vaart, en vlak bij de wandelaars gekomen, hield hij den teugel in en liet hij het paard steigeren om ongemerkt te toeven, terwijl zijn blik onafgewend op Celestine bleef rusten, met de wilde uit-<pb n="248"/>drukking van een roofvogel, die om zijne prooi in kringen rondfladdert, vast besloten dat hij, en niemand anders, die verslinden zal.</p>
<p>Mama was blijkbaar ontstemd; Celestine begon wederom te schertsen over hare keus.</p>
<p>- Kind, kind! erger mij toch niet langer met zulke ongepaste en lichtzinnige taal, hernam de moeder verdrietig.</p>
<p>- Och, zij babbelt maar zoo eens, vergoelijkte oom.</p>
<p>- Zij is geen tien jaar meer - en zelfs al schertsende moet een eerbaar meisje geen praat van wulpsche, lage schepsels op hare lippen nemen. De toestand van eene jonge vrouw is te teer om zulke gedachten, veel min zulke woorden te gedoogen - ik mag ze niet in mijne kinderen dulden.</p>
<p>Oom poogde te vergeefs de strenge blikken te ontmoeten zijner verontwaardigde zuster, die strak en stroef voor zich uitstaarde, en hij fluisterde haar toe: Sta daar niet bij stil - zij weet niet wat zij zegt - als zij het begreep, zou zij immers zwijgen?</p>
<p>- Ach, mama, ik bid u, smeekte Celestine, zie zoo norsch niet op dezen hemelschen dag - uw kind is waarlijk een dom ooilam - als mijne kinderachtige spotternij uwe ooren reeds kwetst, wat zou er dan van u worden als gij andere jonge meisjes eens hoordet redeneeren! - Uwe haren zouden te berge rijzen - a perpétuité!.... Heb geduld met uw malootje - zij is nog maar een blind molletje, bij anderen vergeleken.</p>
<p>- Alle heiligen behoeden dan die anderen en de arme moeders, die haar het leven gaven, zuchtte mevrouw Bressant.</p>
</div>
<div type="chapter">
<pb n="249"/>
<head rend="h3">XVII. De wereldgeest wint veld.</head>
<p>Verscheidene dagen had Celestine het vermeden om met de in ernstige studiën verdiepte Martha over hare genietingen te spreken, maar de impressies waren al te machtig op haar beweeglijk gemoed om langer te kunnen zwijgen. Zij dacht niet meer aan het waarschuwend sermoen, en begon als van ouds hare mededeelzaamheid lucht te geven. Martha luisterde altijd met geduld en belangstelling; zij wilde haar niet afstooten, al moest ze vaak harde waarheden uitspreken; haar vriendelijk, zacht gemoed was steeds open voor de zusterlijke ontboezemingen, al was het voor haar soms pijnlijk die te volgen, bij de ontdekking, hoe de wereldgeest veld won.</p>
<p>- Eén grap moet ik u nog vertellen, begon Celestine.- Toen wij van morgen uit zouden rijden en oom nog even naar boven ging om mama te groeten, rees er eensklaps iets voor het venster van uwen vriend den tabaksverkooper omhoog - en weldra stak er boven een fantastisch gebouw van sigarenkistjes iets uit - een kuif - een paar zwarte wenkbrauwen volgden - een bleek, weemoedig gelaat en een paar bakkebaardjes! langs de magere kaken als twee
<pb n="250"/>
doorschijnende vleugeltjes! - en dat visioen bleef roerloos staan, als een ananas in het midden van een fruitstuk - totdat - de eigenaar van dien interessanten kop waarschijnlijk kramp in de kuiten kreeg van het langdurig op de teenen staan - en hij met zijn uitgerekten hals niet al de torens van het sigarenkasteel, diep voor mij nederboog - hoewel ik natuurlijk deed alsof ik niets gezien had, hoorde ik de gebroken glasruiten op de stoep vallen. - Ik was dankbaar dat oom kwam, want ik meende te stikken van lachlust.</p>
<p>- De arme jongen - antwoordde Martha meewarig - hij vervalt als sneeuw voor de zon.</p>
<p>- Ja, ik zal mij om elk buurman bekommeren, die mij zegt om mijnentwil zijn eetlust en zijn hoofd verloren te hebben! - Er is te veel vermaak in de wereld om aan zulke vervelende schepsels te denken. - Wat was het vandaag weer goddelijk in het Bosch! - Het wemelde er letterlijk van de elegantste equipages! - en wat waren er prachtige toiletten! en zij bracht duim en wijsvinger aan hare lippen en maakte met haar sierlijk handje eene zoo gracieuse beweging om hare verrukking uit te drukken, dat de ernstige Martha toch moest glimlachen. - Honderden, ja, honderden heb ik er gadegeslagen, uitgedost als vorstinnen. En waarlijk, sans vanité, niet éen zoo knap als gij of ik! - Ik ga gelooven dat wij al een heel fijn soort zijn, als ik al die opgedrilde marmotten aanzie. - En dat heeft de beelderigste paardjes - de fijnste rijtuigen! - O, hemel! ik ben zoo gek op paarden! - ik moet nog meer naar die lieve schoone dieren kijken dan naar de rijke dames. En dan die stoet van jongelieden!... Heeren te voet en te paard - velen met hooge titels en beroemde namen; de meesten met honderdduizenden te verteren. Ik heb er sommigen herkend, die bij de courses of in het theater mijne aandacht hebben getrokken. Ik heb gezien, hoe die vorstinnen van den dag met alle
<pb n="251"/>
onderscheiding werden bejegend. - Hoe de bescheiden burger voor haar omver werd geloopen - op de teenen getrapt, geen plaats kon krijgen - naar de deur gewezen voor deze koninginnen - ik heb die jonge zwierige heertjes zien hunkeren om een blik, een knikje, een handdruk, en onderdanig zich buigende naar de meesteres van hun hart en van hunne beurs.</p>
<p>- Ach, Celestine, dat is de echte vrouwenwaardeering niet, hernam Martha. - Wie gij daar nu als godin der ijdelheid vereerd ziet, was wellicht verleden jaar nog straatzangeres; de kringen der edelsten blijven voor haar gesloten, tenzij zij opklimt tot ware verheffing en beschaving van gemoed.</p>
<p>- Het is zoo, hernam Celestine, zij zijn uitgesloten van de salons in den Faubourg St. Germain - maar zet gij of uwe vriendin daar ooit een voet? - Zouden wij er niet als bedelaarsters afgewezen worden? - Welnu, waarom zal eene vrouw, die weet te recipieeren en die geest en smaak heeft, niet hare eigene salons openen - voor hare vrienden en vriendinnen? - Want niet alleen de hooge aristocratie, maar ook de rijke burgers betoonen denzelfden afschuw van de vlijtige hand, die zich tot eigen onderhoud rept. Niets is meer veracht dan de vrouw, die eenig vak beoefent - de fraaie kunsten, de letteren zelfs niet uitgezonderd. - De rijkdom, de schoonheid, de ledigheid, de weelde - ziedaar de goden, die wij hebben te dienen! - Verkoop dan uwe deugd, die u laat verhongeren; verkoop die schoonheid, die niet eens wordt opgemerkt, zoolang gij haar met zedigheid verbergt.</p>
<p>- Maar, Celestine! riep Martha door den woordenstroom harer zuster al te zeer overstelpt om haar te kunnen weerleggen - smaad en schande rust op het pad der eerlooze vrouw.</p>
<p>- Zie deze godinnen van den dag; overal nemen zij de beste plaatsen in; altijd de vlugste bediening voor die gevierde dames. - Ha! ik had het eerder moeten verstaan, ik liep niet meer op lederen laarsjes door de modder? - Zijn deze voetjes niet
<pb n="252"/>
evengoed voor satijn en goudleder geschapen? - Ik heb ze onrecht aangedaan, maar ik zal het herstellen.</p>
<p>- Ziedaar - zij keerde zich om en om voor den spiegel. - Waar heb ik zulk eene buste gezien? - Is die hals niet geschikt voor een parelsnoer? - Is dit voorhoofd te laag voor een diadeem van brillanten?</p>
<p>- Gij raast, Celestine, - gij zijt uitzinnig - gij weet niet welke doodsangst mij overvalt, als ik u aldus hoor spreken. - 't Zijn alle drogredenen, die u verblinden. - Deugd zal ten allen tijde deugd blijven, en ondeugd zal zichzelf straffen en vernietigen, hoe schitterend en zegevierend zij ons ook tegentreedt.</p>
<p>- Wat loon geeft de maatschappij dan aan de deugd mijner afgetobde moeder of onzer verkwijnende zusters? Welke jaarwedde trekt het brave meisje, dat op 't eind haars levens kan getuigen: ik heb van 's morgens vroeg tot 's avonds laat gestikt, geknipt, gerekend - ik heb nooit een minnaar of man of kind gehad. Och, die deugd, al is zij zoo groot dat men er de aarde mee omspannen kan - geniet nog niet eens de eer van eenmaal op spiritus gezet te worden, zooals de lintworm bij onzen apotheker, die aan elken toeschouwer verkondigt hoeveel ellen, palmen en duimen het monster lang is. Die heerlijke deugd! - Zij zinkt in de ‘fosse commune’ en haar stof wordt met het stof der fabrieksmeiden en hospitaalklanten gemengd. - Maar la Dame aux Camélias daarentegen - haar graf wijst men u aan op Père la Chaise en dat nooit zonder versche bloemen.... Heb ik gelijk of niet?</p>
<p>- Helaas! ik wenschte van God, dat gij ongelijk hadt - maar de wereld ligt in het booze - de wereld heeft het hare lief. Zij heeft geen loon of kroon voor hen, die hare schijngoederen versmaden, en toch laat ze eenmaal hare getrouwste dienaren bedrogen uitkomen en is zij onmachtig hen ten slotte voor de algemeene verachting te vrijwaren.</p>
<pb n="253"/>
<p>- Neen, Martha - wij zien deze zoogenaamde wereldkinderen heerschen en invloed oefenen zelfs over de wijzen en machtigen - of zijn zij het niet, die den toon geven in mode - in manieren - in gebruiken en zeden? - Maar wie is veracht? De werkende, slavende vlijt, de zwoegende slavin, de zuinige sloof - die hijgende lastdieren der maatschappij. - De aanzienlijke heeren en dames spreken nooit over deze domme werkezels! - wèl over de luie, pronkende leegloopsters! die als schoonen van den dag opgang maken; de mannen, jong en oud, begroeten haar met levendige belangstelling waar ze haar zien, en in de opera volgen ze iedere beweging, elken ademtocht met al hun kijkers....</p>
<p>- Gij bedriegt u toch, arm kind - gij zult de schande vinden voor de eer - het verderf voor het geluk - en het naberouw over een verwoest leven, want alles is beter te dragen dan zelfverwijt en wroeging.</p>
<p>- Hebt gij ooit van de wroeging van de Gabriëlles, de Diana's of de Pompadours gehoord? Bestudeer de portretten dier illustre vrouwen, zooals zij daar in de paleizen worden vereeuwigd, met haar onverstoorbaren glimlach op het welbehaaglijk gelaat en zeg mij of gij iets op die trotsche, schalksche tronies leest, dat naar zelfverachting zweemt? Neen, neen, de wereld is nu eenmaal zooals ze is - profiteer vrij van hare dwaasheid. - Gij wilt u opofferen om aan het heil der maatschappij te arbeiden!.... - Ik wil mij haasten om mijn eigen toestand te verbeteren. Want denk eens in - men heeft mij actrices gewezen en vrouwen uit de demi-monde, die nu niet jong of schoon meer waren, on die tot honderdduizend gulden rente hadden.</p>
<p>- Foei, schaam u - gij benijdt die eerlooze vrouwen hare schatten, die zij op menige ongelukkige familie hebben veroverd, waardoor wellicht eene zwakke moeder, een oude vader en verarmde zusters weenen?...</p>
<pb n="254"/>
<p>- Kom, houd op met uwe zwartgallige hersenschimmen! Daar komt Charlotte ook aan, laat ons eens over Therèse spreken.</p>
<p>- Heeft zij u verteld hoe de zaken staan met haar vriend?</p>
<p>- Welnu? Heb ik het u niet gezegd? Die voortreffelijke aanbidder zal van onze lieve zuster zien af te komen als zij zoo blijft vervallen. Daar hebt gij het nu!...</p>
<p>- Ja, daarin hebt gij, helaas! gelijk gehad, zoo zijn die zelfzuchtige wezens - ging Martha verbitterd voort, alsof zij uit rijke ervaring sprak - zoolang hij met haar pronken kon, zoolang zij zijne zinnen bekoorde, was zij zijn afgod, en wat geeft hij nu om de edele ziel? - Niets! Niets.</p>
<p>- Of zij zal wegkwijnen, of zij kort of lang zal lijden -jong zal sterven, antwoordde Charlotte, wat gaat hem dat aan - hij neemt eene andere versche jonge bloem - er zijn er immers genoeg!</p>
<p>- Maar toch niet vele zoo schoon en bevallig als zij. En nog minder zoo edel en goed.</p>
<p>- Als dat eenige waarde of beteekenis voor hem gehad had, zou hij over dat verwelken niet zoo geschrikt zijn. Maar geen deernis - geen waardeering van die innige, trouwe gehechtheid.</p>
<p>- Ba! Hij verdient dat hij eene duivelin zal ontmoeten, oordeelde Celestine, die hem deze trouwelooze daad betaald zal zetten.</p>
<p>- Maar zoo zijn ze, mompelde Martha bij zich zelve.</p>
<p>- Toch niet allen, merkte Charlotte aan. - Waarlijk, mijn Emile zal mij niet verlaten, omdat ik door arbeid en nachtwaken wat vervallen ben.</p>
<p>- Wij zullen zien - wij zullen zien, zei Celestine wijsgeerig, - maar onze Therèse heeft alvast genoeg om haar ten grave te sleepen.</p>
<p>Daar hoorden zij den mannelijken voetstap en de diepe slem van oom Leon, die met Emile had gewandeld, In zijne
<pb n="255"/>
onverstoorbare, schier jeugdige blijgeestigheid omhelsde hij Celestine, die naar hem toe kwam huppelen, en zeide:</p>
<p>- En nu, mijn schelmsch petekind, kies u eenig geschenk; wij gaan van daag voor 't laatst samen flaneeren - gij weet ik koop niet gaarne zoo maar in den blinde. - Wilt gij een kleed, een shawl, kanten of linten, boeken of platen - spreek, en laat ons samen gaan kiezen.</p>
<p>- Moet ik wezenlijk ronduit zeggen, wat ik het liefst hebben wil? Gij zijt toch een kostelijk oompje.</p>
<p>- Stellig.</p>
<p>- Zult gij mij geven wat ik verlang - al is het nog zoo tegen uw zin?</p>
<p>- Hoe? - Tegen mijn zin? - Ik volg alleen den uwe.</p>
<p>- Ik zal heel bescheiden zijn, oompje, vrees niet dat ik te hoogen eisch zal stellen, maar.... ik moet mijn zin hebben.</p>
<p>- Kom, zottinnetje, zeg zonder omwegen: manufacturen, modes? - bontwerk?</p>
<p>- Niets van dat alles - een wapen! - Schrik maar niet koop mij een revolver?</p>
<p>Al had Celestine een revolver op ooms hoofd gericht, hij had niet meer verschrikt kunnen opspringen.</p>
<p>- Gij houdt woord - niet waar? Gij hebt mij eene vrije keus toegestaan.</p>
<p>- O, maar zoo iets geks.</p>
<p>- Neen, oom, ik heb er zin in, en dan nog iets - neem mij mede naar Metz. Och toe, oompje?</p>
<p>- Wel, kindlief, gij zult u bij ons vervelen.</p>
<p>- Neen, geenszins!</p>
<p>- Ik ben druk bezig in de fabriek - of ik ga jagen - en Metz is des winters niets voor wie in Parijs gewoon is.</p>
<p>- Ik wilde juist zoo gaarne met u op de jacht gaan.</p>
<p>- Hemel! daar heeft ze weer wat nieuws in den zin – dat ontbreekt u nog - op de jacht gaan! riep mama binnentredend.</p>
<pb n="256"/>
<p>- Ja, mama - op de jacht gaan en paardrijden.</p>
<p>- En mij wildbraad sturen, door mijne dochter neergeschoten. Foei - kind, schaam u - eene vrouw en een geweer - 't is een gruwel er aan te denken.</p>
<p>- Neen, nichtjelief - maak uwe blanke handjes niet zwart met kruid en lood, antwoordde oom.</p>
<p>- Ba! die oudbakken vooroordeelen bij zoo'n man! - Gij moest wijzer zijn. Ik zal 't u ronduit zeggen, oom - ik wil beter leeren schieten.</p>
<p>- Nog erger, gij wilt eene amazone worden? - een vrijkorps vrouwelijke scherpschutters oprichten...</p>
<p>- Waarom niet?</p>
<p>- Kind, ik herken mijn bloed niet - gij wilt een moordtuig leeren hanteeren, als gij wist hoe ik daarvan gril! zeide mama huiverend.</p>
<p>- Ik schiet vrij goed, oom, ging Celestine voort, maar ik wil het beter leeren -ik moet zekerder van mijn schot zijn.</p>
<p>- Maar, hemelsche heiligen, wat drijft dat kind? barstte mama los, hare handen ten hemel heffend.</p>
<p>- Wees gerust, moedertje - ik zal mij bij geen moordkomplot aansluiten - ik wil mij alleen kunnen verdedigen. De man heeft meer spierkracht dan wij - wij zijn niet tegen zijn geweld bestand, als wij onze krachten niet verhoogen. Ik kan tamelijk goed schermen; ik wil thans ferm leeren schieten.</p>
<p>En dit werd met klem en nadruk en onder levendig gebaar gesproken, met stralende oogen in eene wisseling van ernst en spot - nu eens met een betooverenden glimlach, die de parelrij der schoonste tandjes liet zien - dan eens met eene koddige heftigheid, die haar met den kleinen voel op den grond deed stampen, alsof ze zich reeds in positie stelde tot gevecht.</p>
<p>- Mijn engel, sprak de oom, die het schoone kind ernstig had gadegeslagen en nu beide bare handjes greep. -
<pb n="257"/>
God heeft aan de vrouw genoeg vreeselijke wapens tegen alle mannen geschonken; maar gij kent er de kracht nog niet van. - Wij zijn zoo sterk en ruw niet als gij schijnt te meenen. In het vrouwenoog schuilt meer verpletterende en overweldigende kracht dan in den blik des leeuws, en hare teedere handen klemmen vaster dan de klauwen des tijgers. - Grijp niet naar degen of revolver, mijn kind, uwe zoete stem, uw blijde lach is in staat den sterkste neder te werpen. Neem u in acht - wees wijs en edelmoedig - gij zijt tot aan de tanden gewapend.</p>
<p>- Och, oompjelief, als de mannen allen zoo waren als gij! - dan zou er geen oorlog zijn - en dan zou geen vrouw ooit gekrenkt worden.</p>
<p>- Oom heeft gelijk, kindlief, hervatte de moeder, wij vrouwen hebben met andere wapenen te strijden en te overwinnen.</p>
<p>- Och, mama, gij verstaat het verkeerd - ik bedoel in tijd van gevaar, tegenover lage ruwe schepsels. Ja, ja, de vrouw moet ook weerbaar zijn. Hoor mij aan. - Gij hebt zelve verhaald van de bange dagen, die gij hier beleefd hebt, toen kanonnen door de straten dreunden, en niemand zich buitenshuis durfde wagen -hoewel men in huis ook lang niet veilig was. - Wat hebt ge ons over die dagen niet al verteld van de rampen des oorlogs en de gevaren der revolutie! - gevaren vooral voor zooveel onschuldige en weerlooze vrouwen en kinderen? - Wij wonen hier met ons vijven - wij hebben geen vijf mannen om ons te verdedigen; en als ooit nood of gevaar zal dreigen, zouden zij toch uittrekken, en wij blijven thuis aan het woest geweld der soldaten prijs gegeven.</p>
<p>- Ja, dat is waar - zeide Charlotte - Emile heeft ons verhaald, hoe zijn vriend Wiertz verscheidene van zijne kunststukken wijdde aan de ellende van den krijg. Twee stukken moet hij gemaakt hebben, voorstellende den aanval van woeste soldaten op weerlooze vrouwen, die zij berooven en ge-<pb n="258"/>weld aandoen - maar ook hoe eene der vervolgde vrouwen een pistool op het hoofd van een dier ellendelingen laat losbranden en dus haar eer weet te handhaven. Dit staat mij voor den geest. Is het niet zoo, Emile?</p>
<p>Maar Emile, die van Celestine den bijnaam van ‘le taciturne’ had gekregen, vergenoegde zich met een knikje en scheen zich liever nog niet in dit onderhoud te mengen, hoewel hem niets ontging, al bleef hij vlijtig door teekenen - hij antwoordde eindelijk op zijne bedaarde manier:</p>
<p>- Elk mensch heeft recht zijne krachten te vermeerderen - de vrouw, die minder physieke sterkte bezit dan de man, mag dus ook hare krachten opwekken en sterken. Maar, maar - maar!... voegde Emile er bedenkelijk bij, alsof hij zeggen wilde: er steekt iets anders achter dat drijven, en zijn oog rustte met zooveel ernst op Celestine, dat zij een weinig verlegen antwoordde:</p>
<p>- Ik erken, dat ik het voornamelijk voor de pret doe. Ik houd dol van pief, paf, poef! - En pret hebben - oom, zeg eens is dat geen levenswijsheid? - Ik predik mijne zuster: wij zijn jong, laat ons er van profiteeren; wij zullen het niet voor de tweede maal doen - maar 't is eene stem in de woestijn. Zij heeft geen slag van pleizier hebben. Zal het napeslacht er mama voor danken, dat zij hare dochters in eene stopslesch geconserveerd heeft? - Dat zij ze aan duizend banden heeft vastgelegd, en er als sijsjes op de kruk mede heeft rondgeseuld? - Maar ik zal het koord stuk bijten en eens eene reis rondom de wereld gaan maken...</p>
<p>- En door den havik worden opgesnoept! zeide oom, haar op het neusje tikkende, zooals zoo menig duifje dat te ver van het plat wilde rondfladderen. - Pas op - Celestine - pas op! - De wereld is eene grenzenlooze woestijn voor degenen, die er zonder gids in verdwalen.</p>
<p>- Wel, lieve oom, gij zoudt waarlijk niet kwaad voor een
<pb n="259"/>
biechtvader passen. Het flatteert u bepaald - zoo iets eerwaardigs op dat vroolijke ronde gezicht. - Ha, ha! schatert zij zegevierend in de handen klappend, en zij maakt ooms gelaatsuitdrukking zoo verwonderlijk na en ziet hem daarop zoo koddig aan, dat hij opspringt en lachend uitroept: Ondeugende heks, die gij zijt! Is dat uw peetoom bespotten!</p>
<p>- Hij heeft den preekrok al weer afgeworpen! roept zij om hem heen huppelend uit; laat ons tot eene andere plechtigheid overgaan. - Zij neemt eene eerbiedige houding en een deftigen toon aan. - Oom, ik heb u nederig vergeving te vragen - vergeving, vergeving voor een schijn van te weinig belangstelling. - Gij zijt bekroond - en wij hebben u nog niet officieel gefeliciteerd.</p>
<p>- Ja, kind, wij fabrikanten hebben thans ook onze ridderorden en lintjes zoo goed als de soldaten. Ik heb liet geluk gehad eene uitvinding te doen in de verbetering der vuurwapenen, die er mij gansch bovenop zal helpen. Na jaren worstelen, kan ik nu zeggen: mijne fortuin is gemaakt - ik kan nu geld slaan.</p>
<p>- En geld is de ziel van alles, juichte Celestine.</p>
<p>- Ik heb mijn geheim aan den staat verkocht.</p>
<p>- O, mijn afgod, riep Celestine met smeekend gebaar - val niet zoo snel van uw voetstuk! - Mijn dierbare oom, verkoopt ook gij uw geest! - uw genie! - alsof het een baal wol ware?... Ba! ik ga een afkeer van u krijgen...</p>
<p>- Wat is de glorie zonder geld, wij moeten leven - ik heb zoons, die gaan studeeren, en dochters, die ik heb uit te huwen.</p>
<p>- Ja, ja, oom - gij hebt wel gelijk - het geld regeert en beheerscht alles - en 't is een gek, die het niet ziet te krijgen - alle deugden, wetenschappen, kunsten, gaven en bekoorlijkheden kunnen te gelde gemaakt worden. - 't Is eene aardige fabriek, die wereld - alle grondstoffen worden er in verwerkt; 't gaat alles in den molen, alles tot heizelfde doel: geld
<pb n="260"/>
produceeren - en geld is macht -is genot- is -is alles!</p>
<p>- Hola, mijn kind! riep oom, en zag Celestine zoo streng aan, dat zij onthutst voor zich keek. Daar is nog veel - heel veel, dat voor geen goud ter wereld te koop is. Veel, dat wel is waar verkocht! - maar nooit weer ingekocht kan worden...</p>
<p>- Hoe bedoelt gij dat? antwoordde zij zich hervattend.</p>
<p>- Ik bedoel bij voorbeeld: de gezondheid - de kracht - de eer - het vertrouwen - de achting - een goed geweten - de zielsrust. - Gij kimt al die kleinoodiën te gelde maken - dat is waar - maar, éens verkocht - koopt gij ze voor al het goud der aarde niet weer in.</p>
<p>Er volgde een oogenblik van stilte op dit ernstig gesproken woord. - Celestine voelde er de waarheid van - maar stootte dien indruk van zich; zij poogde haar spottenden toon weer op te vatten - doch verviel nu in ironie.</p>
<p>- Gij spreekt nu zoo wijsgeerig, oom - dat gaat te diep voor een vrouwenhoofdje.- En toch, ik heb ook soms wel mijne vrouwenphilosophie. - Zoo vind ik het bij voorbeeld aartsgek, dat gij bekroond wordt voor eene uitvinding, die gij niet gedaan hebt om de menschheid te redden, maar om uwe beurs te spekken. Moesten dokter Beaujeu en Emile, die samen voor allerlei kwalen zalven en instrumenten uitvinden, waar ze geen centime mee verdienen, niet eerder bekroond worden? Maar wie helpt hen in hun nood? - Waarom is het tooneelstuk van Legouvé bekroond? - Had hij geen voldoening genoeg in het succes, dat hij bij het publiek behaalde? - En een arme wijsgeer op zijn zolderkamertje, die diepe gedachten vindt en schoone waarheden zegt, die overal gehoord moesten worden - wie helpt hem zijne werken publiceeren. - Zeg, is het niet een malle boel op de wereld? - En denk dan nog aan den vrijen en moedigen denker, die de vooroordeelen durft aanvallen - de huichelarij of het bedrog ontmaskeren. - Weg met hem - verban hem - sluit hem in den kerker. - Wanneer wordt
<pb n="261"/>
hij ontslagen? - Als hij zijne pen en zijne ziel verkoopen wil.</p>
<p>- Ja, mijn kind, hervatte oom met een zucht, het is niet anders. Zoo verkoopt de soldaat zijn arm - de priester zijn zegen - de minister zijne wijsheid - de artiste zijne kunst - de machinist zijne uitvinding - de dichter zijn idee - de werkman zijn arbeid - zij verkoopen alles; zij hebben zichzelf die gaven niet gegeven. God heeft ze die krachten geleend - maar zij zijn vrij om er mee te doen wat zij willen, en zij ruilen er iets anders voor in.</p>
<p>- Zoo denk ik er juist over, oom; gij zijt een groot philosoof, en uwe kleine nicht zal niet voor u onderdoen - wie weet of de heks niet een koninkrijk waard is? Ik wil eens zien of ik zoo iets voor haar kopje ruilen kan. - Wat heeft de vrouw aan hare schoonheid - dat is haar schat - zij kan die wegschenken om niet, maar zij kan er ook de schatten der weelde voor koopen.</p>
<p>- Zij kan dat alles doen, maar dan is haar vonnis uitgesproken, haar oordeel voor altijd geveld, antwoordde oom.</p>
<p>- Waarom is zij dan te veroordeelen? - De rijke vader koopt een schoonzoon voor zijne dochter - de schoonzoon verkoopt zijn naam aan den vader - zijn zij om dien koop geschandvlekt?</p>
<p>- Kom, kom, zottinnetje, gij weel niet wat gij zegt - gij draaft in wilden overmoed door om gelijk te hebben en betreedt een terrein, dat zelfs uwe gedachte onwaardig is.</p>
<p>- Onwaardig om te denken hoe ik rijk zal worden? Mijne kas op te maken - na te gaan, wat moeder natuur mij toch eigenlijk voor reispenning in den zak heeft gestoken, en dien nutteloozen spaarpot in te ruilen voor contant geld. Waarom zal ik eene uitzondering willen maken op de menschheid, en mij aanstellen alsof ik anders was dan de heele
<pb n="262"/>
wereld, die ik geen hooger god zie dienen dan dien van het geld - die mij de machtigste van alle goden toeschijnt. - Gij ziet mij ook al zoo bedenkelijk aan, zeide zij tol Emile, die zijn teekenwerk had laten rusten en de vurige spreekster met gespannen aandacht, ja, niet angst volgde.</p>
<p>- Gij galoppeert weer op het oude hobbelpaard, Celestine - antwoordde Emile - de meerderheid moge het geld tot een god stellen, er is ten allen tijde eene edele minderheid geweest, die andere idealen vereerde.</p>
<p>- Hebt gij het van hooren zeggen? - Of hebt gij ooit zoo iemand gezien, die geld verachtte, en die overigens niet naar het dolhuis behoefde gezonden te worden?</p>
<p>- Ik heb het niet van hooren zeggen - ik heb geleefd aan de zijde van zulk een man, antwoordde Emile haar strak aanziend.</p>
<p>- En hebt gij hem door en door gekend? Weet gij zeker dat bij niet in stilte een spaarpotje maakte?</p>
<p>- Ik weet het zeker - ik was eenige jaren altijd om en bij hem, en werkte met hem. Hij verachtte het geld, hoewel hij schatrijk had kunnen worden.</p>
<p>- O, die domkoppen! - Zij werken samen! - en zij werken niet om rijk te worden? - Onmenschelijk!...</p>
<p>- Neen, wij werkten om te werken.</p>
<p>- Ha, ha, ha! ik dacht dat gij meer gezond verstand hadt; maar gij zijt nu toch bekeerd en wat wijzer, hoop ik?</p>
<p>- Laat ons niet van mij spreken, maar van hem.</p>
<p>- Ja, ja, vertel mij eens dat sprookje van zulk een maanbewoner, die bij ongeluk op de aarde viel. Waar houdt hij zich op? Ik wilde wel ter bedevaart gaan om hem te zien.</p>
<p>- Matig uw flux de bouche toch eens even en laat Emile vertellen, bad Charlotte, die altijd trotsch was als haar Emile le taciturne eens aan het praten kwam.</p>
<p>- Gij weet dat mijn vader mij voor apotheker bestemd had, begon Emile. Mijn vader had achter de toonbank gestaan en
<pb n="263"/>
zijn zoon mocht nergens anders zijn brood verdienen. Ik had echter een noodlottigen lust tot teekenen, en menig recept heb ik van achteren geillustreerd vóor het werd aangeregen. In de scheikundige werkplaats beviel 't mij het best - proeven nemen was mijne liefhebberij; maar het dagwerk in onze drukke zaak verveelde mij oneindig. Ik vroeg - ik bad - ik pleitte om mij aan de kunst te mogen wijden - helaas! - vergeefs. - Ik bleef echter teekenen tot ergernis van mijn vader. In mijne jeugdige wanhoop, besloot ik mij met de vlucht aan zijne stijfhoofdigheid te onttrekken, en een meester in België te zoeken, hoewel ik niet wist waar ik van leven zou. Met eenige weinige francs spaargeld op zak, trok ik naar Antwerpen, de stad van Rubens. - Ik had gehoord dat zich daar een zonderling Vlaamsch kunstenaar ophield, die geheel afgezonderd van de wereld voor de kunst leefde en geen van zijne meesterlijke werken verkoopen wilde, hoewel hij zeer arm was. - Dat geheim om van niemendal voor de kunst te leven, wilde ik van hem afkijken, en ik begon naar hem te zoeken. - Iedereen kende zijn naam: Anton Wiertz, maar niemand mij zijn adres. Eindelijk ontdek ik zijn atelier, en geeft iemand mij zijn logies op. - In eene achterbuurt vraag ik van huis tot huis. - Men brengt mij bij een vervallen gebouw, door arme lieden bewoond. - Zij wijzen mij eene moeielijke zoldetrap; ik wring mij omhoog tot ik tegen een luik bons, en ik heb nauwelijks het hoofd door de opening, of ik zie dat ik terecht ben. Alle wanden, deuren, posten, balken zijn beschilderd met fantastische groepen en beeltenissen van mensch of dier; een skelet staat in den hoek onder het dak en houdt wacht over een heelen hoop menschelijke fragmenten, ribben, armen, beenen, handen, alsof hier een menscheneter huisde. - Ontzet van verbazing vergeet ik aan te kloppen, maar van binnen klinkt reeds eene welluidende en beschaafde mannenstem:</p>
<p>- Wie komt mij hier storen? Ik ben voor niemand 't huis!</p>
<pb n="264"/>
<p>- Storen wil ik u niet - maar zeg mij, wanneer is de heer Wiertz voor een armen jongen te spreken, die heel ver komt om hem over zijn lot te raadplegen.</p>
<p>Daar springt de deur open, en een bleek en mager man met vrij lang sluik zwart haar, slaat een paar doordringende oogen op mij, die mij schenen te willen doorgronden.</p>
<p>- Hier is Wiertz - wat kan hij voor u doen?</p>
<p>- Mij tot leerling nemen.</p>
<p>- Gij bedriegt u - ik heb geen school, zeide hij wat korzelig, dat ziet gij toch wel?</p>
<p>- Gij zijt een groot meester, laat mij u over mijn werk mogen raadplegen, ik wil alles voor u doen, uwe verf klaarmaken, u dienen....</p>
<p>- Dat is wat anders, jonge vriend! - zeide hij - wilt gij artiste worden - en weder rustte die doorborende blik op mij.</p>
<p>- Ja, ja, stamelde ik - dat wil ik.</p>
<p>- Ga zitten - gij schijnt vermoeid - stoelen heb ik niet - maar eene pakkist is al even goed, hernam hij eene plek voor mij inruimende.</p>
<p>Ik had tot hiertoe niets gezien dan het edel, fier gelaat van dezen wonderbaren Diogenes, en nu waagde ik in het zolderkamertje eens rond te kijken. Het ontging hem niet.</p>
<p>- Gij ziet dat een kunstenaar niet veel noodig heeft - als hij moed heeft met de wereld te breken - en alle weelde heeft afgezworen om onverdeeld zijn ideaal na te streven. - Om niet door kunstkoopers en kunstliefhebbers gefatsoeneerd te worden, heb ik mij voorgenomen om mijzelven de verzoeking af te snijden. Waarom zou ik sterker zijn dan al die anderen? - Waarom zou ik ten laatste, als de weelde mij zoet was geworden, niet even zwak zijn als al die groote voorgangers, die hunne opvatting en hunne ideeën niet altijd zuiver en vrij konden uitwerken, omdat de groote heer of dame, die het werk besteld had, dit of dat
<pb n="265"/>
er wel of niet in wilde hebben? - Neen, ik wil liever arm zijn dan belemmerd door eene gouden keten, riep hij de armen in de lucht zwaaiend, als wierp hij rechts en links de banden neer. - Ik ben arm geboren, en gewoon aan de ontbering en harde leefwijze der armen - ik wil mij geen behoeften scheppen - ik wil mijzelven geen gemak en gerief toestaan dan alleen op mijn atelier - daar moet alles degelijk en goed en bruikbaar zijn - daar zou ongerief de kunst weer drukken - hier geldt het mijn persoon - daar mijn werk. - Gij zijt tot mijn geheim verblijf doorgedrongen, zoudt gij den moed hebben mijn toestand te deelen?</p>
<p>Ik wilde snel en toestemmend antwoorden.</p>
<p>- Neen - sprak hij zijne hand op mijn mond leggend - gij zijt een goed leventje gewend - gij zijt een mensch van geheel ander allooi als ik - gij kunt niet met mij reizen - het zou ‘le voyage du pot de fer et du pot de terre’ zijn.</p>
<p>Maar in mijne vereering voor deze zonderlinge verschijning, bezwoer ik van water en brood alleen te willen leven, als ik maar bij hem blijven mocht - en hij stond het mij toe zonder echter te eischen, dat ik mij aan zijn dieet zou onderwerpen.</p>
<p>Mijne grootmoeder zond mij eenig geld, zoodra ik haar schreef dat ik een goeden meester gevonden had. Ik betrok een klein celletje in de buurt van het atelier dat, hoe pover ook, toch nog een weelderig salon was bij de spelonk van mijn meester, die niet toestond dat er iets aan werd verbeterd, dat eigenlijk ook onmogelijk was, want wat is er van een afgeschoten hoek onder een oud dak te maken? Onder de helling der pannen was zijne bedstede, veel te kort voor den langen bewoner. Het was er zoo koud, dat zijn baard soms aan de planken van het dak vastvroor. Vaak lag hij onder een berg van kleedingstukken, embalage, ja, plan-<pb n="266"/>ken, om den tocht wat af te sluiten. - Des daags teekende, schilderde en boetseerde hij - des nachts wijdde hij zich aan de studie der historie en der anatomie. Hoewel Wiertz al ras in mij ontdekte, dat er geen schilder van beteekenis uit mij groeien zou, moedigde hij mij toch tot teekenen en studeeren aan, en mijne scheikundige kennis was hem eene groote aanwinst. Hij had namelijk in zijn hoofd om eene nieuwe verfstof uit te vinden, die al de goede eigenschappen der olieverf zou moeten bezitten en toch niet hare gebreken; - vooral het glimmen wilde hij vermijden, en door die specie ook het fresco verbeteren. Welke arbeid! - welke proeven werden niet genomen! - welk geduld! - welke volharding! - tot wij eindelijk eenige voldoening mochten smaken, en hij met zijne nieuwe verf aan het werk kon gaan.</p>
<p>Proeven nemen kost geld, en wij hadden er vaak bitter gebrek aan. Op zulk een oogenblik komt een rijk Antwerpsch koopman het atelier binnen - hij is verrukt over den phantastischen arbeid, die de wanden bedekt. Hij is maar verlegen wat hij zal kiezen - doch éen stuk boeit hem boven al de andere - hij vraagt naar den prijs. - Mijn hart sprong op van vreugd, want wij zaten geweldig in nood - ik twijfelde niet, of Wiertz zou ditmaal zijn plan verlaten. Maar even kalm en onverbiddelijk als altijd, zegt Wiertz: Hier is niets te koop - ik werk voor mij zelven - voor mijne ontwikkeling; - mijne krachten verkoopen, doe ik nooit!</p>
<p>- Dat weet ik, zegt de liefhebber, maar ik verzoek u eene uitzondering te maken - gij zult toch ook wel een paar duizend francs kunnen gebruiken.</p>
<p>- Ik verdien mijn brood met portretten maken; wilt gij poseeren, ik ben tot uw dienst - maar deze kinderen mijns geestes zijn niet te koop. - Vorsten hebben mij groote sommen geboden, en ik heb mijne kinderen liever gehad dan hunne kapitalen. - Als ik eens heb ver-<pb n="267"/>kocht - dan ben ik verkocht - en zal meer willen en moeten verkoopen; - dan komt mijn geest in den handel. - Nu ben ik vrij - en waar is de som, die tegen de vrijheid opweegt?</p>
<p>- O, die gek! barstte Celestine los. - O, die gek!...</p>
<p>- Ik geloof dat de Antwerpenaar ook zoo dacht - althans hij ging brommend heen; en mompelend tusschen zijn knevel: Ga weg, satan! smeet Wiertz de deur achter hem toe. En toch hadden wij dien dag niet te eten, want wij hadden ons laatste geld aan chemicaliën versnoept voor onze proeven.</p>
<p>- O, dolheid! - o, krankzinnigheid! - riep Celestine uit - dien man zou ik wel eens willen zien.</p>
<p>- Hij verdient aller bewondering.</p>
<p>- Goed, dat er geen tweede zoo bestaat, en zulke exceptiën beteekenen eigenlijk niets, antwoordde zij getroost.</p>
<p>- Een tweede is Garibaldi, die mede steeds de armoede heeft gekozen boven de verzoekingen der weelde, en ik verzeker u, dat er op elk gebied zulke edele onbaatzuchtige geesten worden gevonden. Zij zijn de ware rijksgrooten der menschheid, de koningen en de priesters, die de volkeren vooruit brengen in kunst en wetenschap.</p>
<p>- Nu, ik heb aan dien eenen genoeg - vertel ons niet meer van zulke dingen - zij zijn misschien epidemisch, als men er te veel van hoort. - Ik zie mijne zuster reeds op een zolderkamertje op een bos duf stroo met hare idealen, op eene drooge korst brood knagen. - Och, gij gekken! - ik zal beter partij trekken van mijne jeugd - dat verzeker ik u. - Recht blij ben ik intusschen dat gij bijtijds hebt ingezien, dat gij het genie van Wiertz niet hebbende, ook zijn leefregel niet behoeft te volgen - en dat gij elke gelegenheid aangrijpt om geld te verdienen.</p>
<p>- Gij zijt wreed, viel Charlolte in. Gij weet niet, hoeveel het hem gekost heeft de kunst voor het métier te laten
<pb n="268"/>
varen. - Maar genoeg! - Licht komt nog eens een betere tijd, zeide zij opstaande om haar arm als tot verzachting om Emile's hals te slaan, en een kus op zijn voorhoofd te drukken.</p>
<p>Celestine sloop intusschen naar haar oom, en vleide met haar zoetste stemmetje:</p>
<p>- Voor acht dagen slechts, neem me mede, oompjelief? Ik heb mijzelve nu eenmaal beloofd om te jagen, te schieten en te rijden! - Tralala! - Te vliegen op een paard - o, heerlijk - heerlijk - oompjelief! - En zij omhelsde oom, en oom beloofde, dat zij mee mocht gaan.</p>
<p>Moeder schudde wel bedenkelijk het hoofd, maar Celestine streelde en kuste haar, haalde in een omzien haar koffertje voor den dag, en jubelend van pret om met haar oompje op reis te gaan, vloog zij naar haar kamertje om te kiezen, wat zij zou meenemen.</p>
</div>
<div type="chapter">
<pb n="269"/>
<head rend="h3">XVIII. De draaikolk.</head>
<p>Het was den geheelen dag onnatuurlijk warm geweest voor den tijd van het jaar, en men wachtte storm en onweder tot afscheid van het schoone seizoen. Desniettemin begaf elk zich zorgeloos ter rust, al mocht menig huisvader, voor hij te bed ging, nog eens naar de donkere lucht opzien en de ramen goed sluiten; want zwarte wolken ijlden in wilde vaart de opkomende maan voorbij, en haar vreedzaam licht telkens onderscheppend, gunde zij haar slechts nu en dan vluchtig door eene scheur in het zwarte nachtkleed op de sluimerende aardbewoners neer te zien. Het dof gedreun van een verwijderd onweder, dat den ganschen avond op het stille land reeds vernomen werd, maar bij het gedruis van de hoofdstad niet hoorbaar was geweest, werd al sterker en begon met al de kracht en de majesteit van dit ontzaglijk natuurverschijnsel alle andere geluiden het zwijgen op te leggen of geheel te overstemmen. Geweldige bliksemstralen doorkruisten het fel bewogen zwerk, en schenen heel den omtrek in vlammen te ontsteken. In de huizen was het drukkend benauwd, en
<pb n="270"/>
toch bleef alles gesloten. Hoe menig lijder voelde zich op zijn leger nog benauwder en pijnlijker dan anders - hoe menig arme beefde in zijne slechte schuilplaats. Rijken en armen hoorden de stemme des hemels, die aan vorsten en volken verkondigde: ‘Daar boven is een macht boven alle machten.’</p>
<p>Martha, die aanvankelijk rustig den slaap der onschuldigen had gesluimerd, en veilig in het midden der stormen haar vermoeid hoofd had nedergelegd, ontwaakte door het felle licht, dat eensklaps haar kamertje in vuur scheen te zetten. Zij stond stil op en sloop naar het kamertje van Celestine, slechts met een licht beschot van zeildoek en latten van het hare gescheiden, waar zij gerucht meende te hooren.</p>
<p>Celestine was echter in een zoo vasten slaap verzonken, dat zij noch door het licht, noch door de vreeselijke donderslagen wakker werd, maar toch scheen zij zelfs slapend ontrust door het weder, want zij bewoog zich soms snel als een nieuwe slag het raam deed rinkelen.</p>
<p>Martha zette zich eerst op den rand van het bed neder, maar vermoeid en slaperig als zij was, vleide zij zich weldra naast hare zuster neder en verloor zich in een woeligen droom. Het onweder werd eer zwaarder dan zwakker, en toch sliepen die twee schoone jonge meisjes zoo zorgeloos als of zij eene schilderij van de wijze en de dwaze maagd hadden moeten voorstellen. Celestine met de hand nog aan het halssieraad, waarmede zij des daags zoo welbehaaglijk pronkte, en dat zij had verzuimd af te leggen. - Martha met het beeld des Verlossers als haar talisman aan haar hart gedrukt en het bidsnoer tusschen de vingers geklemd, zoo als de slaap haar verrast had.</p>
<p>Eensklaps slaakt Celestine een angstkreet. - Help, Martha! Martha! en springt, verschrikt door een fellen bliksemstraal op, die alles met een verblindend licht overgiet, om het daarna in te dieper duisternis te dompelen.</p>
<pb n="271"/>
<p>- O, Martha lief! gij bij mij - dat is heerlijk - ik ben zoo bang - zoo geschrikt! - en huiverend sloot zij zich dicht aan hare zuster, sloeg den arm om haar hals, en legde het hoofd op hare borst, als voelde zij duidelijk dat zij daar aan dat hart veilig was.</p>
<p>- Gij beeft, Celestine! - Wees niet bang, fluistert Martha haar toe, verrukt over dit blijk van zusterlijk vertrouwen, dat zij te lang ontbeerd had.</p>
<p>- O, die vreeselijke droom! - die is het veel meer dan het onweder, die mij nog beangst - o, spreek tot mij, Martha - laat ik het vergeten, dat afgrijselijke visioen! - Spreek toch - laat ik uwe stem hooren - vertel mij iets - gij hebt stellig iets schoons gedroomd - maar ik? O, hoe akelig! En zij sloeg de handen voor de oogen, en begon te weenen en te huiveren.</p>
<p>Martha suste haar aan haar hart gelijk eene moeder haar kleine kind gerust stelt, terwijl de onstuimige lucht zich ontlastte in een zwaren regen, die met hagelsteenen vermengd oorverdoovend op daken en goten en tegen de vensters kletterde.</p>
<p>Hoewel het nu spoedig buiten wat bedaarde, bleef Celestine toch bidden dat Martha tot haar spreken zou. Zij moest die stem hooren.</p>
<p>- Ik had ook een vreemden droom, begon Martha nu. - Wij gingen hand aan hand over een ontzaglijk groot plein. Het was of er een jaarmarkt of een volksfeest was, zoo druk, zoo woelig joeg alles dooreen - koopers en verkoopers, kunstenmakers, zangers en vechters. Hoe komen wij door het gedrang, zuchtte ik, toen iemand tot mij zeide: Zie hoog over die bonte schaar heen! Toen ontdekte ik buiten de stad de golvende lijn eener rei groene heuvelen, en op een der hoogste toppen zag ik het kruis. Gij trokt mij echter steeds den anderen kant uit. - Wij zullen er doorkomen, zeide ik tot u - maar gij antwoorddet: Neen, neen - luister - hoort
<pb n="272"/>
gij achter ons die heerlijke muziek niet? - daar moeten wij heen. Maar ik hervatte - het is geen muziek, het is het loeien van een storm of het bruisen van een stroom, die in een afgrond stort. Het is de groote draaikolk, die alles verslinden zal - vlied met mij naar den heuvel! Maar gij ruktet u van mij los, en in een oogenblik waart gij onder de woelende menigte verdwenen. Rusteloos dwaalde mijn angstig oog over de bonte schaar om u te zoeken, tot eene jonge vrouw mij bij de haud vatte en zeide: Sta niet stil, maar volg mij. - Voor deze gestalte week elk gedrang en opende zich de dichte menschendrom, zoodat ik een gebaanden weg vond en buiten de stad kwam.</p>
<p>- Waar moet ik nu heen? vraagde ik verlegen.</p>
<p>- Volg mij, antwoordde de leidsvrouw, en ik zag nu eerst hoe schoon en heerlijk zij was in haar rein wit gewaad.</p>
<p>- Wie zijt gij? vraagde ik.</p>
<p>- Kent gij mij niet? hernam zij. Ik heb u vergezeld van uw wiegje af - ik ben uw beschermengel - mijn naam is Geloof.</p>
<p>Ik volgde haar nu over bergen en door dalen, door stroomen en bosschen, tot wij aan den voet des kruisheuvels aankwamen, en daar zag ik den Heiland der wereld, bedekt met bloed en wonden, en ik viel op mijn aangezicht en weende.</p>
<p>Toen zeide mijne geleidster:</p>
<p>- Wat dunkt u van den verguisden kruiseling - van den verworpen koning?</p>
<p>- Hij is toch de groote Zoon van God! riep ik weenend uit, en mijn hart kiest hem eeuwig tot koning.</p>
<p>- Wilt gij hem dan volgen tot den dood? vraagde zij weder.</p>
<p>- En ik antwoordde: Ik wil zijn kruis opnemen, en zijne doornenkroon dragen.</p>
<p>Nu voelde ik, dat zij zegenend de handen op mijn ge-<pb n="273"/>bogen hoofd liet rusten, en daarna een krans van doornen om mijne slapen slingerde. Ik voelde ook het kruis dat mij op de schouders werd gelegd - maar het hinderde mij niet; want mijn hart was vol van jubel en dank - zalige verrukking doorstroomde heel mijn wezen. Eensklaps hoorde ik een geweldig ruischen als van groote waterstroomen - het waren vele duizenden zangers; ook hoorde ik bazuinen en donderslagen, en ik zag ontzet op. - Om mij heen was alles veranderd.</p>
<p>De hemel was schooner dan ooit; in het liefelijkste blauw dreven purpereen gouden wolkjes, en daar zag ik Hem, niet meer de arme kruiseling, maar nu den grooten koning in zijne heerlijkheid, wandelende tusschen de sterren met de schare der zaligen, die niemand tellen kon. - Toen viel ik wederom voor Hem neer om Hem te aanbidden. Mijne geleidster vatte mijne hand en zeide plechtig: ‘Wees getrouw tot het einde, en Hij zal u tot zich nemen in zijne heerlijkheid.’ Uw angstkreet maakte een einde aan dit liefelijk gezicht. - Blijf bij me, Celestine? Ga niet in het gedrang der woelende, worstelende menigte, waar ik u verliezen zou.</p>
<p>Celestine klemde zich vaster aan Martha's hals, droogde hare tranen af, en zeide bewogen:</p>
<p>- Ik wist wel dat gij een schooner droom zoudt gehad hebben dan ik - gij zijt een heilige en ik een wereldkind. - Luister, Martha! - Ik droomde dat ik een heerlijken berg beklom, en neerzag in de bekoorlijkste dalen vol rijke steden, bloeiende dorpen, vorstelijke lusthoven en prachtige kasteelen. - Op het plateau des bergs was een schitterend gezelschap bijeen van rijk uitgedoste personen. Wie zijn dat? vraagde ik aan dengeen, die 't dichtst bij mij stond. Het is de hofstoet van den vorst dezer wereld - was het antwoord - als gij hem volgt en voor hem knielt, zal hij u dit alles schenken, wat uw oog bekoort. - O! is het anders niet, riep ik uit den grooten schoonen vorst ziende naderen,
<pb n="274"/>
die met een wonder prachtig parelsnoer in de hand op mij toetrad - en ik knielde. - Toen legde hij het parelsnoer om mijn hals, dat zoo groot was, dat het tot op mijne borst afhing. Ik woog de parelen op mijne hand, en was verbaasd dat ik ze al zwaarder en zwaarder voelde worden. - Eensklaps ontdekte ik dat ze in looden kogels veranderd waren, die tot schakels werden van eene groote keten, die mij handen en voeten en alle leden omkluisterde. Ik worstelde te vergeefs om los te komen, en riep om hulp - maar de vorst met zijn schoon blozend gelaat was veranderd in een akelig geraamte, dat mij grijnzend bespotte - zijn gansche hofstoet was een schaar skeletten, en zij klapten in hunne dorre handen, en klapperden met hunne ontvleesde kaken, en dansten in wilde vaart al kletterende en rammelende om mij rond.</p>
<p>De groene berg, die vol sierlijke boomen met lachende vruchten, en geurige bloemen gesierd was geweest, scheen nu een afschuwelijke puinhoop, waar rook en vlammen tusschen speelden. Ik poogde te ontvluchten, maar de geraamten hadden mijne zware keten gegrepen, en sleurden mij voort in hun dollen galop om den rookenden berg, terwijl de grond dreunde, alles kraakte en de eene donderslag op den andere volgde. - In mijn doodsangst gilde ik: Martha! Martha! help mij - en die goede engel was reeds bij mij - zeide zij, een kus op Martha's wang drukkend. - Hoe, gij weent?</p>
<p>- Zult gij niet heengaan met oom? fluisterde Martha. - Onze droomen zijn vol waarschuwende wenken - blijf hij mij - ik bid, ik smeek u.</p>
<p>- Laat mij dan ook niet gaan - antwoordde Celestine - ik bid, ik smeek u - houd me vast - stop mijn goed weg - sluit me op?</p>
<p>- O, konden deze handen u vastklemmen - zij zouden u nimmer loslaten! - Konden deze armen u dragen - zij droegen
<pb n="275"/>
u veilig door het leven. - Helaas! - ik arme zwakke.... Wat kan ik?</p>
<p>Zij zonken in elkanders armen en snikten beiden - tot Celestine hartstochtelijk uitriep:</p>
<p>- Neen, neen, neen, ik moet niet gaan - zeg gij aan oom, dat ik hier wil blijven....</p>
<p>- En wat moet ik dan als reden opgeven?</p>
<p>- Al wat gij wilt - maar laat ik onder uwe vleugeltjes blijven - trouwe, goede zuster! - wees gij de engelbewaarder voor uw zustertje, dat uwe bescherming meer dan ooit noodig heeft. - Kom, wij moesten nog wat gaan slapen. Het onweder is voorbij, en de dag breekt aan.</p>
<p>Weldra waren de beide meisjes weder in vasten slaap gezonken, en rustten zij arm in arm alsof zij nooit gescheiden konden worden.</p>
<p>Vóor zij ontwaakten was de zorgende moeder reeds druk bezig om het koffertje van Celestine te pakken, want het zorgelooze kind had al haar goed nog wijd uitgestald op haar kamertje liggen.</p>
<p>Toen Celestine opstond, zag zij het keurig gepakte kistje aan en zuchtte zwaar.</p>
<p>- Zal ik gaan - niet gaan - wel gaan - niet gaan... prevelde zij - tot Martha ontwaakte, en de vriendelijke oogen onderzoekend op het ernstig peinzend gezichtje harer zuster sloeg.</p>
<p>- Blijft gij bij uw besluit, Celestine?</p>
<p>- Zal het niet aartsgek zijn, als ik nu zoo eensklaps van de reis afstap? antwoordde Celestine aarzelend.</p>
<p>Martha antwoordde niet, en Celestine hervatte: Wat voorwendsel heb ik? Welke uitvluchten? - Geene! - Omdat ik akelig gedroomd heb? - Dat was immers van de drukkende benauwdheid bij het booze weder... niet waar?...</p>
<p>- Gij wilt ons dan toch verlaten? Wie zal u bewaken?</p>
<pb n="276"/>
<p>- Nu ja, maar ik ga de wereld niet uit.</p>
<p>- Ik vrees, dat gij de wereld in zult gaan.</p>
<p>- Maar niet verder dan ik wil - over acht dagen ben ik weer bij u. - Kom, kijk niet zoo bedrukt - wij waren allebei mooi zenuwachtig van nacht - en in die overspanning heb ik, geloof ik, gezegd niet te willen gaan - of zoo iets. - Heb ik niet? - Maar ik meende er natuurlijk niets van. - Kijk mama eens - die engel! - Wat heeft zij mijn boeltje prachtig gestreken en genaaid en gestopt en gepakt! - En dat zou alles om niet zijn? - Neen, ik mag nu niet terugtrekken. - Dag, schat! - dag, brave goede zuster! - Droom altijd zoo heerlijk van uwe zaligen en heiligen in den Hemel, maar laat mij nog een beetje pret hebben op de aarde voor ik te oud ben en al die skeletten mij komen ten dans vragen - br! br! - wat horrible droom!</p>
<p>Dit zeggende had zij Martha's hoofd met beide handen gevat en streelde zij hare wangen, tot deze hare handen vatte en, haar ernstig in de oogen ziende, zeide:</p>
<p>- Celestine, ik voel mij onmachtig om u te beschermen en te leiden. - Met eene oneindige smart zie ik u op het gedrang der groote wereldmarkt toeloopen. - Als gij er in verdwaald raakt - als ik u een tijd lang uit het oog moet verliezen, vergeet dan nooit dat mijn hart onveranderd en trouw voor u blijft slaan - dat deze handen altijd bereid zullen zijn de uwen te grijpen, als gij ze naar mij uitstrekt, maar ik voel heden meer dan ooit, dat onze wegen wijd uiteenloopen en dat er eene lange bange scheiding komen zal.</p>
<p>- O, gij bijgeloovige met uwe sombere voorgevoelens - kom, beste zus! - help mij mijn haar opmaken - hier zijn de borstel en de kam.</p>
<p>Martha volgde werktuigelijk het verlangen harer zuster en kapte hare schoone blonde lokken zoo sierlijk als de beste kapper; maar menige traan viel op de prachtige vlechten,
<pb n="277"/>
al poogde het dartele kind haar door vrolijk gesnap af te leiden.</p>
<p>Toen het kapsel gereed was, zei Martha:</p>
<p>- Nu, mijn verwend schootkindje - ga dan maar eene betere kapster en kamenier opzoeken, en beproef het of de nichtjes u ook zoo zullen vertroetelen als uwe dwaze asschepoetster thuis. 't Is maar goed dat ge eens onder vreemden komt. Zie me nu dat kostelijke strijkgoed al eens verhavend zijn door uw wild geschommel in den koffer! - Bedenk, welke handen het voor u hebben klaargemaakt! - Zeg, is het geen zonde en schande, dat gij uwe oude moeder alles voor u laat doen? Zou een onzer zorgeloos naar bed stappen als we op reis moesten, en moeder al het goed laten bijeen halen en inpakken?</p>
<p>- Och, mijn dierbare knorrepol - moeder weet al te goed, dat ik toch de helft maar bijeen zou krijgen of misschien tweederde achterlaten - dan moest het mij nog nagestuurd worden; dat gaf dubbele vracht en veel onrust. - Is het dan niet beter vooraf mijne zwakheid vriendelijk te gemoet te komen? - O, een moeder kent haar kroost zoo goed! - Gij zijt wel een engel en eene allerbeste zuster - maar toch - maar eene zuster.</p>
<p>- En die moeder laat ge nu die lange najaarsavonden alleen bij hare zieke Thérèse....</p>
<p>- Och kom, maar een weekje... of wat... antwoordde Celestine en liep zingende heen.</p>
<p>De droombeelden van den nacht waren uitgewischt en vervlogen als de donderwolken op de vleugelen van den nachtstorm. Celestine was vroolijker dan ooit en schertste, dat zij vóor zij vertrok nog eenige harer bewonderaars in de buurt, radeloos wilde maken door het bericht van hare reis. Zij ging bij den kapper om haarspelden en pomade - bij den apotheker om rozenwater en tandpoeder - bij den boekhandelaar
<pb n="278"/>
om enveloppes, terwijl zij telkens, strak voor zich ziende, den armen tabaksverkooper voorbijstapte, die zijn vak verwenschte en liever eensklaps in linten had willen handelen om ze voor Celestine te mogen afmeten. En schaterend van pret keerde zij weder, en verhaalde hoe de boek worm met open mond was blijven staan in plaats van haar te bedienen - hoe zij den apothekers-leerling had zien blozen en den kapper verbleeken - en dat zij zeker was dat de tabaksverkooper eene flauwte achter de toonbank zou krijgen, als hij haar zag afreizen met een zoo knap cavalier als oom Léon.</p>
<p>De bekommerde moeder zag haar gaan - dartel, zorgeloos als een kind - hooghartig en fier als eene prinses - en zoo schoon als een onbesmette rozenknop in de middagzon. Onwillekeurig bleef zij staan, tuurde het rijtuig peinzend na - en vroeg zich af: Wat voert zij in haar schild. - Er gaat iets om in dat kopje - maar wat kan het zijn? Zij was zoo ongewoon stil en peinzend geweest bijwijlen; als men haar alleen vond, scheen ze ernstig te mijmeren, en een wolk van strijd en onrust lag er over dat schoone voorhoofdje en trok de fraaie wenkbrauwtjes samen tot eene rechte lijn boven die schitterende oogen - maar in die anders zoo vroolijke kijkers lag nu een sombere gloed; een diep en geweldig vuur gloeide in dat onstuimige hart en schoot soms felle stralen, die uit de vreemde blikken en zonderlinge woorden plotseling als onheilspellende bliksemflitsen over eene woeste zee flikkerden. Maar men was gewoon aan hare onstuimige uitingen.</p>
<p>De komst des dokters bracht de zorgen der moeder op hare andere dochter over. Thérèse is krank tehuis gekomen - zij heeft zich overwerkt, en haar hart heeft bovendien een zwaren slag ontvangen. - O, zij had al voorlang de verkoeling bij haren vriend opgemerkt; zoodra haar bloei en frischheid begonnen af te nemen, begon ook zijne liefde te verflauwen. Hij werd korzelig en spijtig - zocht over allerlei kleinigheden
<pb n="279"/>
twist; zij zag het wel, hij wilde dien lastigen band van zich werpen - en zij ontsloeg hem. - Maar zoo spoedig heeft ze nog niet afgedaan met hare hoop en hare liefde - met al de lachende droomen der toekomst - met al de in puin vallende luchtkasteelen van huiselijk geluk....</p>
<p>Hare moeder heeft den dokter op de hoogte van haar toestand gesteld en eindigt:</p>
<p>- Thérèse kan niet opstaan, dokter - zij ligt sedert twee dagen te bed - ik vrees dat er koorts bij komt.</p>
<p>Dit bevestigde zich maar al te zeer, en daar het harteleed de oorzaak der krankheid en dit niet weg te nemen was, vreesde hij zeer voor ernstige gevolgen.</p>
<p>Beaujeu had de werkplaats bij madame Vaillante bezocht - en hoe groot was zijne ergernis bij het zien dier inrichting geweest.</p>
<p>- Het is moorddadig - riep hij uit - deze jeugdige wezens in zulk een bedompt hol op te sluiten. - Zulk eene werkplaats is een aanslag op het leven! - Zulke magazijnhouderessen moesten in de gevangenis gezet worden. - Ik zal mijne pen doopen in het vuur mijner verontwaardiging. - Ik zal hemel en aarde bewegen om maatregelen van politie te verkrijgen. - Er moest een geneeskundig, gerechtelijk onderzoek ingesteld worden naar deze soort van gepermitteerden vrouwen-moord, deze fatsoenlijke vergiftiging van jeugdige bloesems. Was het gestel van dat arme kind niet ondermijnd door twee à drie jaren in die stiklucht te ademen, zij zou den slag, die haar hart treft, het hoofd hebben kunnen bieden - hare ziel is kalm, haar verstand helder, maar haar physiek is verwoest, zij is niet tegen de smart bestand. - Zij is uitgeput. Eene zorgvuldige verpleging kan echter veel doen - zij behoeft rust en versterking - ik zal alle dagen naar haar komen zien.</p>
<p>Mevrouw Bressant drukte den dokter innig de hand.</p>
<p>- Ik weet dat ge haar zult redden, als ze nog te behouden is;
<pb n="280"/>
zeg mij alles wat ik kan aanbrengen - ik heb nog eenige kleinoodiën, die ik verkoopen kan - kosten zal ik niet sparen; ik begrijp dat het er op aan zal komen.</p>
<p>- Ach, mijne vriendin! - antwoordde hij - het goedkoopste en beste levensmiddel voor haar, heeft men haar al te lang onthouden, <hi rend="spat">zuivere lucht</hi> - en voor welke schatten, zouden wij nu niet haar adem willen koopen! Helaas, de mensch kan de natuur wel afwijzen met hare eenvoudige gaven, maar haar naderhand niet weer verbidden het verlorene te herstellen.</p>
<p>Drie weken waren voorbij gegaan sedert Celestine vertrokken was, en zij had nog niets van zich laten hooren. Thérèse scheen wat beter te worden. De moeder week niet van haar leger, zoodat de kranke soms vraagde of er gevaar was, als zij de bekommerde gelaatstrekken der omstanders opmerkte. Martha bracht ook menig uur bij haar door, en Charlotte deed al het mogelijke om des avonds wat vroeger te huis te komen. Zij kwam heden reeds te acht uren; dat was een feest - het was ook haar verjaardag.</p>
<p>De zieke voelde zich zooveel beter, dat ze weer wat kon opzitten. Het was een schoone avond met helderen maneschijn. Emile roemde het weder zoo opgetogen, dat de kranke de jonge lieden aanmoedigde om nog een kleine wandeling te doen. Zij hadden zoo zelden een vrij uurtje.</p>
<p>- Ja, kom, dan gaan wij ons ameublement vast kiezen, sprak Emile, want ik heb zulk een rijk magazijn gezien - dat men alleen zou moeten trouwen om zulke mooie dingen te veroveren.</p>
<p>De moeder gaf hem een wenk, om niet op die wijze voort te schertsen tegenover de smart van de arme Thérèse, wier uitzichten zoo gansch den bodem ingeslagen waren.</p>
<p>Maar Emile begreep het niet, en had eene jolige bui.</p>
<p>- Ik ga nu eens goede affaires doen, mama, ging hij voort, dokter Beaujeu is bij mij geweest... en...</p>
<p>- Ah zoo, heeft die weer een goudmijn ontdekt?</p>
<pb n="281"/>
<p>- Ja, een tweede Californië! Hij heeft mij opgedragen galvanische toestellen te maken voor lijders aan rheumatiek. Neemt die zaak op, dan slaan wij geld - wij willen haar in compagnieschap drijven. Wij verkoopen die dingen à twaalf francs, en ze kosten ons ruim drie - dat is eene winst van plus minus 300 percent; - ik zeg u - vijf francs voor den uitvinder, vier francs voor den werkman, dat is billijk - dat kan een zaakje worden! Ik heb de gansche week gewerkt als een paard - want dat is nu een avondwerkje. Maar dezen avond zullen wij hier de uitvinding van het appareil eens feestelijk vieren. Wij gaan oesters koopen, mama, dat is medicijn voor zieken en gezonden, en ik heb al eene supra-fijne fl esch meegebracht, om Charlotte's jaar met zegewenschen in te klinken. Het kan nu lijden - gij zult nog trotsch op uw rijken schoonzoon worden. - Wij zullen een Hollandsch oestermaaltje aanleggen - mama, rooster maar vast het brood - ik zorg voor de rest. - Kom, Charlotte, laat de maan niet ondergaan - rep u wat - hier is uw hoedje.</p>
<p>O hoe gelukkig stapten die jonge lieden door de straten: zij bleven voor alle winkels staan kijken en snappen, en kochten in gedachte al waar ze zin in hadden, en deden elkander fameuse cadeaux, die alleen maar op thuis brengen wachtten.</p>
<p>- Gelooft ge waarlijk, dat gij iets aan die dingen verdienen kunt? vraagde Charlotte.</p>
<p>- Verdienen - fortuin maken! Honderdduizend strooibiljetjes vliegen morgen door de straten van Parijs - op alle hoeken zult gij het lezen - in alle couranten zal het staan - als wij maar genoeg vooruit kunnen werken, om aan de bestellingen te voldoen, daar zal ons succes van afhangen.</p>
<p>- Is er reeds zooveel besteld?</p>
<p>- Neen, nog geen een - maar ik bedoel als die annonces zullen verspreid zijn.</p>
<p>- O, gij fantast! - gij houdt u weer aan een spinrag vast.</p>
<pb n="282"/>
<p>- Neen, aan een galvanisch appareil - en aan de zoete hoop...</p>
<p>- En geneest het de menschen?</p>
<p>- Genezen en genezen is twee. Ze zeggen dat het hun goed doet - dat het pijn stilt, verwarmt, verkwikt, soulageert. - Dat is al veel voor lijders, die maar door niets schijnen geholpen te kunnen worden. Al troost het ze maar zoo'n gordel om te hebben - al blijven ze maar gelooven en hopen - dat is al veel...</p>
<p>- Ja, heel veel, maar niet genoeg. - Zult gij daar altijd mee te vreden blijven?</p>
<p>- Ik? - Ach, ik heb vaak zooveel geestkracht noodig om goedsmoeds te blijven! Maar wij hebben toch elkander, en troosten en steunen met onze liefde onze bekommerde harten. Verbeeld u eens, dat gij eene rijke erfdochter waart, en dat de vrees u bekroop, of ik u niet meer om uw geld, dan om uw zelfs wil beminde? - Of denk eens, dat ik een hooggeplaatst persoon ben, en dat uwe moeder u uit speculatie op die grootheid tegen uwen zin aan mij had uitgehuwd. Zulke arme drommels als wij, hebben toch ook onze voorrechten in deze zekerheid van te beminnen en bemind te worden, alleen omdat men bemint. Dat is een voorrecht met al de juweelen en paarlen uit Palais Royal's magazijnen niet te koopen...</p>
<p>- Ja, beste Emile, wij willen elkander woord en trouw houden. Ik begeer geen kostbare parures en zijden robes; ik wensch met u te werken en onze reine beproefde liefde zal de kostelijkste parel voor ons zijn - de schat, die niets ons ontrooven kan. En het is of dit kapitaal nog steeds toeneemt, of het mij steeds rijker maakt.</p>
<p>Zij mochten terecht zoo spreken; hunne verbintenis was een band van de schoonste, edelste soort. Hunne liefde was hun beschermengel geworden. Zij had Charlotte bewaard voor de onvergenoegdheid en naargeestigheid, die haar bij haar troosteloozen arbeid soms overvielen. - De liefde had hen
<pb n="283"/>
ernstiger en toch ook blijgeestiger gemaakt - had hen aangevuurd en gematigd - geleerd zich te haasten en voort te spoeden op de baan, en geleerd te wachten en geduld te oefenen. Deze reine toewijding der zielen leerde hen genieten bij ontbering, bij inspanning, bij opoffering voor elkander. Altijd zagen zij elkander met dezelfde verrukking weder - elkander te herkennen onder de bonte schaar van vrienden of vreemden wekte steeds een juichtoon in hunne harten. - Daar komt hij - daar is zij - dat was altijd als een zonnestraal, die door de wolken haar weg baant. Hunne liefde was beproefd - maar zij was er te schooner om geworden - de trouw was nu hare eerwaardige kroon.</p>
<p>Wat was hij trotsch op haar, als zij daar aan zijn arm geleund met hem wandelde. - Hij had het den voorbijgangers wel willen toeroepen: ziet gij mij wel? - ziet gij haar wel? - deze lieve jonkvrouw is de mijne! - En zij op hare beurt: wat was die Emile een man! - welk heerlijk verstand, welke onbezweken moed. - Wat was hij geestig en aardig - wat was hij geschikt voor het huiselijke leven - wat was hij handig met al wat hij aangreep. - Hij wist altijd raad, had verstand van alle dingen - hij was de vraagbaak, het algemeene lexicon der familie - letterlijk het orakel in dien lieven gezelligen kring. - De jaren waren omgevlogen sedert zij elkander gevonden hadden, en altijd bleven zij nog nieuwe eigenschappen in elkander ontdekken, die hun geluk verhoogden. Bij elke ontmoeting had ieder zooveel te vertellen, te vragen - welk eene levendige wisseling van woorden en gedachten, van verhalen en opmerkingen. Wel beloofde het huwelijk tusschen die beiden aan de schoone definitie van zekeren wijsgeer te zullen beantwoorden, die het noemt: eene verbintenis tusschen twee vrije wezens, om naar de hoogste menschelijke en goddelijke dingen tet rachten.</p>
<p>Zij was zijn gids tot het goede, en niet enkel zijn
<pb n="284"/>
speelpop. En Emile's eenvoudige degelijkheid had op haar karakter ook hoogst gunstig gewerkt. Meermalen zeiden zij tot elkander: Onze liefde heeft ons verbeterd, wij zullen trachten steeds beminnenswaardiger te worden door veredeling en loutering van hart en gezindheden - onze liefde is ons een onderpand van Gods liefde; wij willen elkander zóo beminnen, dat wij God nader komen, die ons aan elkander schonk tot steun en hulp in den levensstrijd.</p>
<p>Zoo keuvelend hadden zij bijna vergeten de oesters te bestellen, maar zij bezonnen zich nog in tijds en keerden vroolijk en gelukkig naar huis, waar de kranke met opgeruimd gelaat hen zat te wachten, en mama de tafel keurig net gereed had gemaakt.</p>
<p>Emile was nog vol van zijne onderneming met Beaujeu, en stelde aan Thérèse voor om voortaan het dompige atelier op te geven, zijn compagnon te worden en de apparaten, die met lint geboord moesten worden, te omzoomen voor de firma.</p>
<p>- Het moet een groen zijden lintje zijn, zeide hij, de kleur der hoop. - Op elk stuk, dat ik aflever, win ik vier francs, op 100 dus 400 francs, op iedere 1000 - 4000 francs, en zoo gaat dat voort. Wij zullen Rothschild overhoop loopen; ik vrees dat wij akelig rijk zullen worden. - Wij trouwen zoodra de rheumatiek ons pad voorspoedig maakt. - O, gezegende jicht! zult gij geknobbeld en kreupel ons naar Hymne's altaar brengen, om ons met galvano-electrisch-magnetische banden aaneen te schakelen...</p>
<p>Emile was uitgelaten in zijn geluksgevoel, en omhelsde nu eens de aanstaande schoonmoeder en dan de zusters, zoodat de kranke zat te schudden van het lachen en betuigde in lang zoo vrolijk niet te zijn geweest.</p>
<p>De dokter kwam nog even kijken; hij deed van harte mede in de onschuldige jokkernij en zou blijven soupeeren.</p>
<p>Het gesprek begon juist de wending te nemen om allerlei
<pb n="285"/>
grappen van Celestine op te sommen, toen er nog een brief gebracht werd, en allen riepen verblijd:</p>
<p>- Eindelijk laat het stoute kind dan toch van zich hooren!</p>
<p>- Maar nu zien we haar stellig nog in lang niet terug, zei Martha.</p>
<p>- Ze zal een prijs in het schieten trachten te behalen, merkte Emile aan, en met een gouden zweep te huis willen komen.</p>
<p>Met ongeduld opende mevrouw Bressant den brief; de zusters vestigden met belangstelling de oogen op het blad en wachtten de voorlezing - maar de moeder ontstelde blijkbaar. - Zij leest eenige regels zacht - slaat dan zóo verschrikt de oogen op, alsof ze niet verder durft lezen.</p>
<p>- Wel, hoe maakt het dan toch onze amazone, zegt Martha, ongeduldig dat ze nog niets hoort.</p>
<p>- Moeder! moeder! wat is er? roept Charlotte eensklaps, want de moeder slaat de oogen als met afschuw van den brief af - en snelt de kamer uit.</p>
<p>Emile ijlt haar na en bidt:</p>
<p>- Wat is er - om 's hemels wil - spreek!</p>
<p>Maar de moeder schudt het hoofd - en drukt de hand op haar hart - haar adem schijnt weg te zijn - de bleeke lippen klemmen zich vast op elkander - en zij stort bewusteloos neer.</p>
<p>Emile raapte den noodlottigen brief op, en terwijl de beide dochters de arme moeder op de sofa helpen en zoeken bij te brengen, leest hij deze woorden:</p>
<p>‘In lang zult gij niet van mij hooren - ik wil mijn eigen weg gaan - bekommer u niet over mij - ik doe afstand van mijn erfdeel ten behoeve mijner zusters - ik zal mijn fortuin langs korter en zekerder weg beproeven. Als ik mijn spel win, zult gij allen er wel bij varen - als ik het verlies, zal ik niet om uw medelijden komen bedelen. - Maar
<pb n="286"/>
wees gerust - mijn kans staat goed. Doe geen poging om mij uit te vinden - als gij dezen ontvangt ben ik ver over de Fransche grenzen en onder goed geleide - vaarwel!’</p>
<p>Al had een donderslag het huis getroffen, al ware alles verbrijzeld geworden, dan had de schrik en ontsteltenis zoo groot niet kunnen zijn als die, welke dit onzalig bericht in dezen vreedzamen kring verspreidde. Die brave moeder, die nu zestien jaren geworsteld had om hare kinderen in eer en deugd voor te gaan en staande te houden, zag daar eensklaps hare kroon in het slijk gesmeten - haar roem vernietigd - haar huis gesmaad en gezonken. De schok was ontzettend en de goede dokter bleef tot laat in den droeven kring zijne zorgen over moeder en dochters verdeelend, meer als huisvader dan als arts bezig zijnde. De oesters bleven onaangeroerd - de vreugd was weggenomen; zij zaten daar verstomd als in een sterfhuis en durfden elkander niet vertroosten - nauwelijks aanzien. - Dat was erger dan de vreeze des doods - dat was het verderf eener ziel!</p>
<p>Waar was zij heengedwaald? - Ach, de naam der stad deed niets ter zake - zij ging de weelde zoeken, dat was zeker. - Maar zij wierp zich in een poel, waar zij de diepte niet van peilen kon, wier giftdampen zij niet kende, maar die haar bestaan voor altijd verpesten zouden. - Zij stortte zich in den wilden vloed der laagste driften, terwijl zij het geweld dier vernielende baren nauwelijks in de verte had gehoord. - Zij kende die ongetemde zee slechts oppervlakkig, zoo als de wandelaar langs het strand, die zich spelend vermaakt met de krullende golsjes, of die des avonds het vuren der branding, in veiligheid gezeten, zoo rustig gadeslaat en weinig vermoed met welk een kracht, die schuimende vloed de sterkste zeekasteelen te splinter slaat.</p>
</div>
<div type="chapter">
<pb n="287"/>
<head rend="h3">XIX. Twee zielen in een borst.</head>
<p>- Ik houd het niet langer uit - roept dokter Crane plotseling van zijn sauteuil opspringend - ik bezwijk van verlangen naar lucht en vrijheid! Als ik langer in huis blijf, zal ik nog met mijne doodshoofden gaan vechten.</p>
<p>En werkelijk, hij behandelde ze niet meer met die voorzichtige, eerbiedige onderscheiding bij het verstoord en eenigszins overhaastig oppakken, waartoe hij eensklaps aanstalten begon te maken; en alsof hij boos tegen deze zwijgende metgezellen was en vreesde, dat zij zich aan hem zouden opdringen, mompelde hij voor zich heen:</p>
<p>- En ik neem ze ook bepaald niet mee naar buiten...</p>
<p>Naar buiten! - daar snakt hij naar - daar zal hij ruinner ademhalen en zich gelukkiger voelen. - En met ongeduld zoekt hij eenige lievelingsboeken en papier bijeen, en voegt ze bij enkele kleedingstukken en geriefelijkheden in zijne reistasch - de rest mag zijne huishoudster bijeenpakken en bezorgen. - Wie zou er den droogen, eenzelvigen, hoekigen man met de scherpe kin en den scherpen neus, met het scherpe
<pb n="288"/>
oog en de scherpe stem, en de boven alles scherpe pen, toch op hebben aangezien, dat hij op zijne zes-en-veertig jaren als een schoolknaap naar buiten zou ijlen? Met de tasch om den schouder en den wandelstok in de hand snelt hij de stad uit.</p>
<p>Maar eerst nog voorziet hij zich van een grooten zak suikergoed, dat hij met veel voorzorg koopt. Hij werpt er al het te bontgekleurde uit, en wat naar zijne meening nadeelig is voor de maag van zijne kleine vrienden.</p>
<p>- Ik wil mijne kinderen niet vergeven - zegt hij tot ergernis der koopvrouw, die beleedigd is, dut mijnheer zulke dingen denkt van haar winkel.</p>
<p>- Maar men kan aan de teederheid van een huisvader veel vergeven - voegt zij er verzachtend bij - mijnheer heeft zeker veel kleintjes?</p>
<p>- Ongehuwd - bromt Crane, zijne tasch eenigszins gramstorig over zijn schouder werpend, en hij stapt in een half drafje voort, als vreesde hij dat iemand hem zou achterhalen.</p>
<p>Lang heeft Crane gedraald om toe te slaan, en het optrekje te huren, dat aan den schilder Sérieux behoort, die er schrikkelijk duur mede was, want hij gunde het lieve plekje eigenlijk niet aan een ander - dat plekje, waarvoor hij jaren lang gespaard had, en waar hij zooveel geschilderd en geteekend had - maar hij verliet Parijs om zich te Valenciennes te gaan vestigen, en het was hem niet onverschillig wie zijn tuintje voortaan bezitten zou. Dr. Crane scheen hem een zeer gewenscht huurder, en hij beloofde dat hij in zijne vacantie daar hij hem zou komen logeeren.</p>
<p>Ook voor Crane was het een lang gekoesterde lievelingsdroom geweest, een tuintje, een landhuisje op die vriendelijke heuvelen buiten den walm der stad te bezitten, en nu bij zijne toenemende zwaarmoedigheid en beklemdheid is hij dubbel gelukkig eene retraite te hebben gevonden. - Een weinig groen voor mijne deur, en een ruimen hemel boven mijn dak, en
<pb n="289"/>
ik ben rijker dan een vorst! - Ik zal er mijn pastoraal leven zoo idyllisch mogelijk opzetten. - Ja, had hij gezegd, ik wil zelfs mijne oude gitaar laten besnaren! en jufvrouw Benoit begon ernstig bekommerd te worden over zijn verstand.</p>
<p>'t Was klein, heel klein zelfs het groene vorstendom, dat hij betrok, maar rijk aan bloemen en vogels. Ook het huisje was beknopt en had slechts drie vertrekken en een keukentje beneden, en boven nog een paar kamertjes op den zolder afgeschoten. Een enkelen oud-vriend kon hij er bergen, en velen had hij er niet die hij bij zich verlangde. - Maar de enkele, die het vergund werd hem daar te zien, herkende nauwelijks den stroeven, bitteren man van de stad in dezen kinderlijken buitenman. 't Was letterlijk spelen, knutselen en troetelen wat hij met de planten deed, die hij kweekte en verpleegde, alsof het bezielde wezens waren; maar zoo druk kon hij het niet hebben met zijne rozen en met de vruchtboomen van insecten te zuiveren of de zwakke stengels der convolvels behoedzaam op te binden, die langs zijne deur zich slingerden - zóo ver was zijn geest bij dien werktuiglijken arbeid niet weggedroomd, of hij scherpte het oor op het vernemen van zekere geluiden. Het waren de zilveren toontjes van de kinderstemmen om hem heen - lachen, praten, schreien - onverschillig. Daar is een kind! en Crane kijkt rond alsof het zijn eigen spruit was - hij staakt zijn werk, gaat op het geluid af. - Weent het kind, hij stilt het met zijne stem, die dan heel anders klinkt - met zijn oog, dat heel anders kijkt, en dan beloont hij het met suikergoed of vruchten, die hij zichzelven ontzegt.</p>
<p>Hij lokt spoedig al de kleinen uit de buurt - zij voelen het wel, dat zij een nieuwen, warmen vriend gevonden hebben, en kijken 's morgens vroeg reeds naar hem uit, en al zien zij hem niet, zij spelen van nu aan toch liefst voor het hek van zijn tuintje. - ‘Misschien komt de goede heer’ fluis-<pb n="290"/>teren zij elkander toe en beginnen te spelen. En Crane, die in de stad nooit naar een kind omziet, omdat hij de stadskinderen onnatuurlijke karikatuurtjes noemt, minstens oude lieden in miniatuur - dwergmijnheertjes en dwergdametjes - diezelfde, op alles vittende en alles vervelende man, staat soms een uur lang naar de spelende groepjes te gluren, alsof hij voor eene heerlijke schilderij stond en dan zegt hij:</p>
<p>- 't Is alles geest en leven bij die schepseltjes - die tintelende vonkjes van geestigheid, die koddige reparties - die naïeve inbeeldingen - die wonderbare voorstellingen van de wereld - alles is interessant voor elk, die deze levende studiebeeldjes lief heeft, en de taal van hun bevallig gebaar, de vele welluidende buigingen van die heldere stemmetjes verstaat.</p>
<p>Jufvrouw Benoit bespiedt hem dan op hare beurt en zegt:</p>
<p>- 't Is toch wonderlijk, mijnheer! - om een mensch geeft gij niet: ik geloof dat gij liever doodshoofden ziet dan menschen - maar kinderen - boerenkinderen daar vooral schijnt gij dol op.</p>
<p>- O, als ik schilder was - antwoordt Crane meer zichzelf dan wel de jufvrouw - nooit anders dan uit het kinderleven zou ik schetsen - maar niet boven de zes jaren. - Daar beneden is het menschenkind zoo lieftallig - de gebreken zelfs doen zich nog met zekere koddigheid voor en hebben iets snaaksch; maar dan verliezen de engelen hunne vleugelen, dan komen allengs, uit het blanke dons der onschuld, de horens en bokspooten voor den dag, dan komt de duivel zijn wegsluipertje met de zieltjes spelen! - En 't is Adam of Eva - gelijk al de anderen. - Er is geen aardigheid meer aan.</p>
<p>Die kleine kleuters van twee, drie, vier jaren zijn het, die hem dagelijks bezoeken - die de armpjes verlangend naar hem uitsteken als hij komt - die op hem klouteren en over hem heenkruipen en met hem spelen en stoeien,
<pb n="291"/>
als hij in zijn grasveld ligt. Maar 't meeste geniet hij nog als hij ze ongezien bespieden en beluisteren kan; dan is het hem of hij in een fraai prentenboek bladerde. Dat troepje kleinen is voor hem het schoonst bouquet - elk kind opent de knopjes van zijn hart, zijn verstand, zijn oordeel of vernuft, zijne aandoeningen voor goed en kwaad, zijn gevoel voor mooi en leelijk, recht en onrecht; en hij zit dan op zijn bankje in het priëel te droomen over menschennatuur en lot en leven, terwijl die zilveren klanken hem de zoetste muziek zijn, die zijn hart zoo eenig en wonderbaar doen trillen, dat hij ten laatste zich toch verraden moet aan de kleine lievelingen, en ze gaat liefkozen of iets schenken om zijn hart lucht te geven. Maar soms ook nemen zijne gedachten een gansch anderen loop en hij denkt:</p>
<p>- Ik was ook eens zulk een aanvallige kleuter, en wat stugge, trotsche, koude man is er uit mij geworden!... En toch, hoe kan dat harde hart eensklaps zoo week worden! - hoe kan die fiere mannelijke geest, die zich opgewassen acht om alle hoogten te bestijgen en in alle diepten neer te blikken - hoe kan die ontwikkelde geest zoo vurig wenschen nog eenmaal kind te zijn!... gedragen en gesust en gekoesterd - gestild en getroeteld door eene moeder?... Zal ik dan nooit zoo sterk en zoo zelfstandig worden, dat ik mij zelven genoeg kan zijn? Zal ik altijd dat smartelijk ledig in mijn hart gevoelen, dat mij soms te midden mijner kracht zoo mat en hulpeloos en verlaten doet neerzinken.... dat ik mij op de aarde zou willen neerwerpen als aan de borst onzer algemeene moeder en haar toefluisteren: Geef mij, eenzame, rust in uw schoot - ik ben het leven zoo moede....</p>
<p>Maar dan springt hij op, loopt naar zijne kleine makkers om met hen te knikkeren en te hoepelen en kind te zijn.</p>
<p>De zomer was reeds ver heen, toen Crane het optrekje van den schilder betrok. Lieflijk snelden eenige weken heen met lectuur, schrijfwerk, bloemen en kinderen; - maar
<pb n="292"/>
de dahlia's begonnen te bloeien, de kastanjes rijpten snel en de bladeren werden geel. De dagen werden korter, de ochtend en avond te koud voor de kleinen. Hij bleef dus weer alleen bij zijne boeken of deed groote wandelingen door de bekoorlijke landouwen. Zijn voet ruischte door de afgevallen bladeren, die de heuvelen bedekten, en de herfstdraden kleefden aan zijne haren, die vochtig werden van den killen nevel. Onverwachts ademde de nachtvorst als een booze geest over zijn tuintje - en des anderen morgens, ach! welke verwoesting bad die éene nacht aangericht! Al die teedere, geurige kinderen van den zomer - de reseda - de beliotropen - de convolvels en tropeolen - die zijn huis zoo rijk gesierd hadden en iederen morgen hem met een nieuwen bloemenschat hadden begroet - de rozelaar aan zijn venster, alles was zoo slap en machteloos tegen dezen overmachtigen vijand geweest, en lag daar verslagen alsof zij eensklaps door eene nijdige hand vergiftigd waren. - Zij hieven stervende de kelkjes zoo vriendelijk naar hem op, en zorgvuldig gaarde hij nog van het overschot een ruiker om mede naar de stad te nemen, want nu wilde hij heen.</p>
<p>De kinderen hadden de kastanjes opgezameld en speelden er te huis mede; het was te guur en te nat geworden om buiten te loopen. Crane pakte mistroostig zijne lievelings-auteurs weer in zijne lederen tasch en zag er zoo naargeestig uit, dat jufvrouw Benoit, die hem lang ongemerkt had gadegeslagen, uitriep:</p>
<p>- Mijnheer! ik wou dat ik éen photografie van u had van den vroolijken dag toen wij hier kwamen, en éen van heden bij het opbreken. Een geheel ander gezicht zou dat zijn.</p>
<p>- Ja, wij hebben twee aangezichten: éen dat wij aandoen als wij naar buiten gaan, dat hoort bij den strooien tuinhoed - en bij de hark - en een ander als wij naar de stad gaan, dat hoort bij de glacé handschoenen en den zwarten rok.</p>
<p>- Ja, ja, het zijn twee verschillende menschen: mijnheer
<pb n="293"/>
Crane met het linnenpak en de bloemen - en mijnheer Crane in zijne chambercloak en bij - de doodshoofden.</p>
<p>- 't Kan best zijn, glimlachte Crane. De mensch voelt soms, helaas! twee zielen in zijne borst!... En dat is erg genoeg.</p>
<p>En weder hing de reistasch om zijn schouder en had hij zijn dikken wandelstok in de hand - maar zijn tred was traag en zijn oog was somber en droef op de stervende natuur geslagen. Het bosch stond daar in den vollen gloed der krachtige najaarstinten, in die verwonderlijke kleurschakeering, die zoo bekoorlijke harmonie bij de scherpste tegenstelling en toch zoo zachte versmelting van kleuren aan het poëtische landschap geeft, wanneer de herfstdraad blinkt op de roode bladen der heesters en de sijne blauwe nevel het verschiet een eindeloos meer doet gelijken. De lage zon speelde met lange schaduwen tusschen het half ontbladerd geboomte, en gaf aan den bewolkten hemel soms de verrassendste lichteffecten, waarbij ieder droppel tot een diamant werd; en nu den eenen dan den anderen heuvel bestralende, scheen zij een stroom van goud over de gebronsde kruinen der boomen uit te storten.</p>
<p>Maar hoe verder Crane's blik reikte, des te beklemder werd het hem om het hart.</p>
<p>- Sterven - sterven - zuchtte hij - alles om mij heen gaat ter rust! - Sterven! - roepen het donkere woud en de groene heuvel - sterven, zegt het roode blad van den wingerd op mijn huis - nog schitterend in den dood. - Sterven, zegt ook de geknakte, verslensde hopstengel, vol verlepte bloemen zonder eenige charme. - Sterven - zeggen die dorre bladeren zonder getal - Memento mori overal!</p>
<p>Waarom kan ik deze stervende natuur niet zonder weemoed aanzien, en wellen de tranen in mijne oogen - in die oogen, die zonder weemoed zoo menig doodshoofd gadeslaan; - en wat zou er van mij worden, als ik bij elken schedel tranen plengen moest? Maar deze lieve natuur was mijne natuur, was
<pb n="294"/>
mijne vriendin, en de menschen zijn mij vreemd - daarom kan ik hun overschot onbewogen als koude studiekoppen aanzien. In zijne gedachte ontdeed hij de levenden reeds van vel en spieren, en poogde hij bij elk individu te denken: hoe hij er als doodshoofd wel zou uitzien; ja oordeelde hem alleen naar de welving van zijn kruin als meer of min belangrijk - Die menschenmassa daar ginds, 't is een woestijn, daar ik als een schim door ronddwaal, peinsde hij, ik heb ze niet lief, en zij mij niet; maar deze bloemen, deze kinderen, deze bosschen en heuvelen - ik geloof dat ik ze liefheb, als dit heimwee, deze zoete gehechtheid, die mij hier boeit, liefde is.</p>
<p>Het is goed dat ik weer naar de stad ga - ik zou hier te week worden en gaan mijmeren, riep hij zijne schreden verhaastend - en waarlijk hij zag op die verkwijnende natuur met zulk eene diepe gemoedsbeweging en nameloozen weemoed neer, als koos hij zich bij die afgevallen bladeren eene plek en wenschte hij met hen te vergaan.</p>
<p>Op den heuvel gekomen, die hem weldra van zijn lief verblijf zou scheiden, bleef hij besluiteloos stilstaan:</p>
<p>Zou hij vandaag nog niet buiten blijven? - Hij zag er tegen op om al die menschen daar ginds weder te zien - al die duizenden en tienduizenden, waar niemand onder was, die naar hem verlangde - ja, was er op het gansche wereldrond wel iemand, die om den ouden vrijer verlegen was?....</p>
<p>- Keer terug tot uwe doodsbeenderen; zeide hij half luid, totdat de bloemen weer uitspruiten, en hij ging verder:</p>
<p>- Mijnheer! mijnheer Crane! hoort hij achter zich roepen en een meisje van een jaar of twaalf snelt ademloos den heuvel op. - Och, mijnheer, uw kleine vriend Henri is erg ziek, en hij heeft zoo gebeden om u te zien - hij is zoo bedroefd, dat hij u niet kan vaarwel zeggen.</p>
<p>- Verlangde hij dat, zeide Crane met een zachten glimlach, die bewees hoe het zijn arm hart streelde begeerd
<pb n="295"/>
te worden, al was het dan ook maar door het driejarig kind van een daglooner. - Ik heb dien lieven krullebol al eenige dagen gemist onder de kleinen.</p>
<p>- Hij is al veertien dagen ziek, mijnheer, en heeft dag en nacht den mond vol van u - van dien goeden heer, die hem suiker en vruchten gaf. Ik ben een buurmeisje dat op hem past, want hij kon in de laatste dagen niet langer alleen zijn, en dan vraagde hij mij telkens:</p>
<p>- Weet mijnheer niet dat Henri ziek is?</p>
<p>- Waarom hebt gij mij dan niet eerder gehaald?</p>
<p>- Och, wij durfden niet; wij zijn maar arme menschen en de buren zouden allicht denken, dat het was om wat te hebben...</p>
<p>- Om de buren! bromde Crane - zijn hier ook al vitters en bemoeiallen? - Ik dacht dat de menschen hier buiten... enfin - 't zijn menschen! - Wat scheelt de kleine?</p>
<p>- Hij heeft zware koortsen, geloof ik, en veel pijn - hij zal wel sterven.</p>
<p>- Sterven - ook deze bloesem afvallen....</p>
<p>Zij traden het armelijke vertrekje binnen.</p>
<p>De blonde knaap lag op een geïmproviseerd bedje, bestaande uit een grauw linnen zak met gedroogde bladeren, op twee oude aan elkander gebonden stoelen, voor een venstertje - hij had het zoo verlangd om naar het huis van zijn vriend te kunnen kijken.</p>
<p>Crane zag het al aanstonds bij het binnentreden - de nachtvorst had ook deze bloem geraakt en met zijn zwarten vinger geteekend om ingezameld te worden. Wat was dat kind veranderd en verouderd! Nog even keerde de blos terug op de weggeslonken wangetjes, en met welk eene uitdrukking van trots en geluk zag hij zijn vriend naderen. Crane zette zich bij het kind neer, en nam het kleine koude handje in de zijne. Wat ging er niet in zijne ziel om, toen dat schitterende oog hem vol dankbaarheid en liefde tegenlachte, terwijl de kleine sprak:</p>
<pb n="296"/>
<p>- Mijnheer mocht niet weggaan en kleinen Henri niet goeden nacht zeggen.</p>
<p>Crane zocht vergeefs in zijne zakken of ze niets opleverden, wat het kind genoegen kon doen; daar valt zijn oog op den ruiker, die in zijn hoed ligt; hij houdt dien den kleine voor, die verrukt is en de handjes er naar uitstrekt.</p>
<p>- Zooveel mooie bloemen voor mij, zegt hij, en steekt zijne lipjes toe om Crane te kussen.</p>
<p>- Dat had ik niet gedacht, toen ik ze plukte, zei Crane bewogen, dat iemand ter wereld er mij met een kus voor zou danken - lief kind!</p>
<p>De grootmoeder kwam binnenstrompelen op haar krukje - vader en moeder waren verre weg op het veld.</p>
<p>Het kind wijst dadelijk op zijn schat. - O zie toch, grootmoe, wat ik heb gekregen uit den mooien tuin van mijnheer - en weer schoof het kind zijn teeder handje in Cranes hand alsof het daar behoorde te zijn.</p>
<p>- Dek mij eens toe, mijnheer, zeide hij vertrouwelijk - ik word zoo koud - o, zoo koud...</p>
<p>Waarom roerde die eenvoudigheid Crane tot in het diepst van de ziel? En met welk zoet welbehagen stopte hij hem rondom in zijn armoedig dekentje en koesterde hij de kleine handjes weer in de zijnen. - Hij voelde ook naar de voetjes - zij waren reeds blauw - ach! die koude was akelig, en Crane zuchtte:</p>
<p>- Dat is die gure nachtvorst, die mijn tuin heeft verwoest - dat is de dood... die de bloemen oogst in zijn zwarten mantel.</p>
<p>Het kind huiverde en rekte zich uit - de blos van zoo even was geweken - de oogjes veranderden geheel van uitdrukking toen het zich omwendde en zeide:</p>
<p>- Ik ga naar den Hemel, mijnheer! - Grootmoeder zegt dat ik een engel zal worden bij den goeden God - maar -
<pb n="297"/>
liet hij er snel en als geruststellend op volgen - ik zal niet alleen zijn - mijn zusje zal altijd met mij spelen...</p>
<p>Crane hield steeds de ijskoude handjes in de zijnen, maar er was geen verwarmen meer aan.</p>
<p>- Heeft dat kleine hart dan ook reeds de smart gekend? vraagde hij bij zichzelven. De smart van alleen te zijn - alleen te zijn - zelfs in den hemel, zou het hem geen zaligheid wezen?</p>
<p>- Ja, uw zusje zal u komen halen, zei Crane, kind geworden met het kind al was het maar voor een oogenblik. Henri sloeg de groote oogen nog eenmaal wijd op, als wilde hij iets zeggen, strekte de armen glimlachend uit, alsof hef zusje gekomen was - en ontsliep.</p>
<p>En Crane drukte de schoone kinderoogen dicht, en kuste het bleeke gelaat, terwijl hij den laatsten oogst van zijn hof op de borst van het kind en zijne beurs in den schoot der oude vrouw legde. Stil en ernstig wandelde hij naar zijne woning terug.</p>
<p>Jufvrouw Benoit was druk bezig met het opbreken en inpakken van het beknopte huishoudentje, en keek vreemd op haren meester, dien zij reeds in de stad waande, weer te zien.</p>
<p>- Wat er nu met hem gebeurd mag zijn weet ik niet, dacht jufvrouw Benoit, terwijl zij met kistjes en mandjes kwam aandragen. Nu heeft hij al een heel vreemd gezicht, en als zoo'n bizarre man weenen kon, zou ik gelooven dat hij geschreid heeft.</p>
<p>- Ik kom even terug om u te zeggen, dat gij, wat wij nog van eetwaar in de provisiekast en kelder hebben, niet behoeft mee te brengen - zend alles naar de ouders van den kleinen Henri. - Hij is zoo even gestorven - gaven troosten wel niet - maar zij stillen toch andere nooden.</p>
<p>- Ik wist niet, dat het daar zoo arm was, antwoordde jufvrouw Benoit.</p>
<pb n="298"/>
<p>- Wij, bevoorrechte menschen, hernam Crane, overschrijden ook te zelden den drempel der ellende.</p>
<p>- Maar gij schijnt niet wel te zijn, mijnheer!</p>
<p>- Och wat, bromde Crane, waar bemoeit gij u mee? Ik ben daar op eens verkouden geworden - dat beteekent niets - de wandeling zal mij goed doen - en zoo onttrok hij zich snel aan de vorschende oogen en vragen van jufvrouw Benoit.</p>
<p>Zij schikte nu het overschot uit de provisiekast, voor zooverre bruikbaar bij de arme lieden, in eene mand, en ging zelve eens kijken.</p>
<p>- Wel, wel! riep zij uit, zoodra zij den prachtigen ruiker herkende - heeft mijnheer al onze bloemen hier gebracht? - Hij heeft altijd meer op met de dooden dan met de levenden - ik had er nog veertien dagen in de stad mee denken te pronken...</p>
<p>Ja, de dooden hielden Crane veel bezig - maar meer, wat er van hen op aarde achterbleef - daarin zocht hij de sporen van het vervlogen leven, om tol meer kennis van dat geheimzinnig bestaan te geraken - maar mysterie stond overal geschreven, waar hij staarde. Hij was het delven moede naar den schat, die steeds dieper scheen weg te zinken, hoe verder zijne spade doordrong.</p>
<p>Nog altijd voelde hij de kleine koude hand van het stervende kind in de zijne, en klonk dat stemmetje in zijn oor: ‘Ik ga naar den hemel en ik zal niet meer alleen zijn.’ - Och, waarom doofde de dood dit jonge leven uit, en moest hij, die zoo levenszat was, zijne dagen nog vermenigvuldigen?...</p>
<p>De wolken dreven weg en de hemel was zoo heerlijk in dat heldere blauw, dat hij onwillekeurig de droeve oogen ophief met de gedachte: Naar den hemel gaan - liefelijk denkbeeld - naar die reine hooge sferen. - Is daar ginds een hemel, die ons wacht? Misschien! - En zal ik er eene zuster
<pb n="299"/>
vinden, die mij te gemoet snelt? Misschien! - Zoete droom - die streelt en liegt. - Misschien!...</p>
<p>Een ontzachlijke moedeloosheid, een walg aan zijn bestaan maakte zich van hem meester - 't was of zijn hart ten boezem uitgescheurd werd van smart over zijne eigene ellende. 't Was of hij al het lijden der zuchtende menschheid voelde, of hij al de tranen der bedroefden zag nederdruppelen van de onthladerde takken - alsof al de zuchten der armen en verlatenen in den najaarswind om hem heen klaagden en steunden, alsof een adem des doods en der verwoesting in die kille gure avondschemering alles dreigde te doen ondergaan.</p>
<p>Reeds ontwaarde hij de stad, en werden de zachte stemmen der stervende natuur vervangen door het gedruisch van het stadsrumoer, dat van geen seizoenen weet en waar eene andere kracht rusteloos de reuzenmachine voortdrijft. Maar de aanblik van die ontzettende steenmassa daar beneden deed hem opnieuw huiveren, alsof hij een onmetelijken kerker voor zich zag. - Ook daar binnen heerschte dood en ellende, en het Memento mori! klonk boven het gedruisch der honderd-duizende levenden heen. Ieder, dien hij ontmoette, scheen hem een geplaagde, een martelaar. Hier strompelde een grijsaard gebukt onder een zwaren last voort; daar tobde eene gebrekkige vrouw met ziekelijke kindertjes in een wagentje getrokken door een paar magere uitgemergelde honden. - Daar mishandelde een kwaadaardige jongen een weerspannigen ezel met stokslagen - en ginds klonk de knallende zweepslag der vloekende voerlieden bij de ontzettende vrachten gelen steen, die zij met twee voor elkander gespannen witte paarden de stad inbrachten - de arme dieren gleden telkens uit, en werden dan zoo lang gebeukt tot ze weer opkrabbelden. - Crane stopte zijne ooren, sloeg de handen voor zijne oogen en toen hij het waagde weer voor zich uit te kijken, liepen er een paar halfnaakte Savoyaards met hun afschuwelijken
<pb n="300"/>
doedelzak voor hem uit als toonbeelden van menschelijke erbarmelijkheid. - Al wat hij zag en hoorde deed hem pijn, sneed hem door de ziel, en nog moest hij over de meest bezochte boulevards; het was vol en luidruchtig waar hij ging. Hoe walgde hij van het uitbundig gesnap en laf gesnork der losbandige boulevardiers, die zich haastten om hunne plaatsen in te nemen in de zedenbedervende cafés-concerts. Hoe gruwde hij van de onverholen wulpschheid der weelderige vrouwen; zelfs de kinderen die hij tegenkwam, wekten zijn ergernis op door hun overdadigen opschik en ontijdige rijpheid. Uit weerzin in al wat hij zag, wierp hij zich in eene fiacre om zoo snel mogelijk zich in zijne kamer te kunnen verbergen voor al de pijnlijke aandoeningen, die hem overstelpten. Allen daarbuiten schenen hem toe een afgrijselijken doodendans uit te voeren en in waanzin voort te ijlen in de wieling naar een maalstroom, die hen meesleepte naar een pijlloozen afgrond.</p>
<p>- O God! wat is de mensch? - en wat is zijn bestaan hier beneden? riep hij uit in zijne kamer gekomen, en bij zijne schrijftafel in zijn leuningstoel neerzinkend. Wat beteekent dat woelen en drijven, dat strijden en lijden!... Zijn wij geboren om gepijnigd te worden - of om als blinden ons in de vlammen te storten.</p>
<p>Onwillekeurig vouwde hij de handen en hief hij de oogen ten hemel - 't Was of eene kleine zachte hand zijne bevende vingers aanraakte - en hij weer bij het bedje van het stervende kind stond.</p>
<p>- Kleine Henri - fluisterde hij - kleine Henri is naar den Hemel gegaan... Maar de wetenschap kent geen Hemel! - Zou kleine Henri meer profeet zijn dan alle geleerden te zamen? - Misschien...</p>
</div>
<div type="chapter">
<pb n="301"/>
<head rend="h3">XX In den winter.</head>
<p>De winter legerde zich in veld en bosch, en richtte zijne batterijen teger, dorpen en steden. Nu eens was zijn aanval geweldig, en verstijfde hij de breede snelle stroomen zoowel als de kabbelende beekjes; dan weder scheen het slechts spel en verzilverde hij, om zich te vermaken, het geboomte met fonkelenden rijm, of bekleedde hij paleis en hut met het mollige sneeuwdons, alsof hij de onpartijdigste uitdeeler was, die den persoon des menschen niet aanzag. Maar, helaas! tegen de armen hief hij dreigend de machtige vuist op, terwijl hij, door de rijken omgekocht, hen slechts lachend en streelend voorbijging. En toch speelden de kinderen der armen met den kouden sneeuwbal, alsof het eene rijke vriendengift geweest ware, en zij renden joelend op de spiegelgladde ijsbaan om zich te verwarmen, terwijl de snerpende koude hen de wangen paars kneep. Zij zien niet eens met wangunst om naar het elegante publiek, dat op den vijver schaatsen rijdt of in prachtige narresleden door de lanen van het Bois de Boulogne snelt. - Zij hebben immers volop hun deel van de winterpret!... Maar als het donker wordt en zij huiswaarts
<pb n="302"/>
moeten keeren dan krimpt de armoede weg in vunzige schuilhoeken - dan huivert zij in de gescheurde lompen onder een stuk mat op het strooleger - terwijl de weelde hare tallooze geriefelijkheden ten toon spreidt en met kwistige hand de genietingen vermenigvuldigt. Buiten tart zij den winter in pels en fluweel gedoken, en in huis baadt zij zich in den zoelen, geurigen atmospheer van een bloemrijken zomer, omringd door een toovertuin van tropische gewassen.</p>
<p>Onder het dak op het zolderkamertje van de weduwe Belfort stuift de sneeuwvlok door de reten en kieren, en wordt de poging, om met allerlei bekleedsels de vorst te keeren, aanhoudend beschaamd gemaakt door het geweld van den wreeden vijand. De grauwe lucht schijnt laag en drukkend neer te zinken op de witte daken. - 't Blijft schemering tusschen de hooge huizen op het midden van de korte treurige dagen. Arthur wendt zich moedeloos om en om op zijn leger. Hij kan niet zien te lezen in zijn donkeren hoek, nog verduisterd door de beschutting aangebracht tegen den tocht. Zijne vingers zijn te stijf om viool te spelen - het is of zelfs het horloge aan den wand is bevroren, en de tijd zijn loop vertraagde. Voor hem breekt de dag pas aan als de oude vrouw het lampje heeft opgestoken en de dampende soep op de kachel begint te koken, of de koffie haar gezellig gereutel laat hooren en haar liefelijken geur verspreidt. Tegen den avond barrikadeert men zich op nieuw tegen den nachtelijken aanval van den kwelgeest; alle reten worden zorgvuldig dichtgestopt en de moeder spreidt nu haar mantel voor het venster uit, dat van buiten met eene lange zilveren franje van blinkende ijspegels rijk bezet is en van binnen met steeds dikkere laag van ijsbloemen overdekt wordt. Een paar blikken bussen met heet water zijn in het bed van den lijder gelegd en zijne kussens nog eens frisch opgschud, een dikke jas wordt om zijn schouders gehangen en zoo is hij klaar gemaakt om te
<pb n="303"/>
dineeren, en daarna naar de voorlezing te luisteren. Met vreugde hooren zij Nanine naderen. - Ach, wat is zij verkleumd; het ijs zit met stukken op haar mantel en haar voile is als bordpapier zoo stijf gevroren. Maar zij klaagt er niet over; zij vindt, dat zij het veel beter heeft dan hare zuster, die op het bureel van het station tot 's avonds laat bezig moet zijn, zoodat zij in den winter niet eens naar huis kan komen, en nog gelukkig is in de buurt van den Gare te kunnen overnachten bij eene vriendin, die met een cheminferrist gehuwd is.</p>
<p>Te vergeefs heeft zij in die wijk naar eene geschikte woning voor het gezin gezocht; men is ook zeer bevreesd met een patiënt als Arthur te moeten verhuizen. Zoo blijft dat plan van het eene seizoen in het andere onuitgevoerd, en wordt de winter hier weder ingezet als van ouds.</p>
<p>Nanine heeft het noodige gereedschap gekocht om 's avonds aquarellen voor haar kunsthandelaar te teekenen. Zij is recht blij met de haar opgedragen taak, hoe slecht ook betaald; zij verliest die lange avonden toch niet, en warmt hare tintelende en door de koude gebarsten handen aan de hooge koffiekan, die altijd gereed staat om haar oogenblikkelijk bij hare thuiskomst te verkwikken, terwijl moeder haar hare eigen warme vilten pantoffels opdringt en haar een wollen doek over de schouders hangt.</p>
<p>- Ik bekom reeds, zegt ze dankbaar. - Wat is het hier lekker en gezellig. Ik ga straks weer met lust aan het werk, zoodra wij wat gegeten hebben en mijne vingers ontdooid zijn.</p>
<p>- Zijt gij dan niet vermoeid? vraagt Arthur haar bekommerd aanziende.</p>
<p>- O, het loopen in de frissche lucht heeft me weer gerestaureerd, en gij beiden ziet er zoo rustig en prettig uit, dat ik al den last van den dag vergeet. Het was ondragelijk
<pb n="304"/>
koud op het museum. Ik heb mij door hard loopen wat moeten opwekken, want ik was letterlijk bevangen, ja half dood.</p>
<p>- Arm kind! zuchtte de moeder - en toch zoo tevreden en opgeruimd!</p>
<p>- Zeg, hebt gij het boek meegebracht? vraagt Arthur, zich nieuwsgierig oprichtend om rond te kijken of hij het niet in 't oog kon krijgen.</p>
<p>- O ja, hier is het, met de vriendelijke groete van den dweependen eigenaar. Die man amuseert mij met de mirakelen, die er in zijne club voorvallen. Maar als die nieuwe leer de menschen zoo welwillend en goedhartig maakt, als deze trouwe ziel voor mij is, dan word ik ook nog spiritist. - Sedert moeder niet meer meekomt, is hij mijn ‘espritfrère’. Hij merkt nauwelijks een troepje bezoekers, dat wat luidruchtig of verdacht van manieren is, of mijn ange gardien is bij mij in de zaal; en ik geloof niet, dat iemand het moest wagen, mij nu zooveel onbeschaamden overlast en kwellende bejegening aan te doen, als ik voorheen zoo dikwerf heb moeten verduren. Met opgetogenheid bracht hij mij heden een dik boek - het zoogenaamde ‘grooteboek’ - le livre des esprits - van den fameusen Allan Kardec, den premier van die partij.</p>
<p>- Ha, is daar eindelijk het groote boek! riep Arthur er de handen bevend naar uitstrekkend als naar een kostelijk kleinood. Nu krijgen wij weer iets interressants te lezen, dat de trage uren vleugelen zal geven.</p>
<p>- Neen, Arthur! - niet vooruit lezen - riep Nanine - dat is snoepen! - Wij moeten eerst heel prozaïsch eten, en als onze uitwendige mensch bezorgd is, en ons zijn dienst niet gramstorig als een koppige ezel kan weigeren, gaan wij voor onzen inwendigen mensch deze versnapering opdisschen.</p>
<p>Zij aten nu hunne soep onder de welbehaaglijke gewaarwording van eindelijk eens door en door warm te worden, na geheel
<pb n="305"/>
ingekrompen en verschrompeld te zijn geweest van kou, en den langen grauwen voormiddag gebibberd te hebben. De strakke trekken werden allengs outspannen; de vale tint week weer voor den zachten gloed van opgewekt leven bij versnelden harteklop; de stramme spieren werden weer lenig en veerkrachtig; iedere zenuw trilde van welbehagen; de blauwe lippen waren weer rood - ja, op de ingezonken wangen speelde zelfs een blosje, en uit Arthurs schoone oogen vooral straalde een lichtje van schalkschen luim, dat soms zijne fijne lippen tot een zachten glimlach onder den zwarten knevel bewoog.</p>
<p>Het was een schilderachtig groepje, zooals zij daar bij het lamplicht om het tafeltje in hun kluisje zaten, dat, evenals eene scheepskajuit, in een zeer beknopt bestek al de geriefelijkheden der dagelijksche behoeften vertegenwooŕdigde, en overal de welsprekende sporen droeg van een alles te pas brengend overleg en eene niets versmadende zuinigheid. De lamp hing in een beugel van koperdraad, waarin een blikken keteltje boven de vlam was aangebracht, om altijd iets warms voor den zieke te hebben. Het kleine kacheltje had mede allerlei mysteriën - een oventje, eene platte pijp, die geschikt was om er wat op te warmen en te roosten - en nog voorzien van roedjes om goed op te drogen. Overal waren in het vertrek plankjes, knopjes, haakjes en bergplaatsjes. Nanines vindingrijke geest wist alles te utiliseeren; geen reep papier, geen kladje oude verf bleef ongebruikt. Geschilderd papier gebruikte zij voor lampekap, voor lichtscherm en voor tochtlat. Zij spijkerde het langs het venster, en op de reten in den zolder, ja, langs de deur - en zoo tegen den wintervijand gepantserd, smaakten zij eindelijk de weelde van het gezellig avonduur.</p>
<p>- Zoo zijn wij dan nu ontdooid, en waken wij weer op uit de versteening, riep Arthur. - Het zalig genot van warm worden deed ze als kinderen lachen en schertsen.</p>
<pb n="306"/>
<p>- Kou is armoede! - maar nu zijn we weer rijk, zei Nanine hare handen nog wat lenig wrijvende, die, opgezwollen en gespannen door de warmte, weer even stijf dreigden te worden voor de vrije behandeling van haar penseel, als zij het eerst door de kou waren geweest. Stillekens spande zij haar papier op het teekenbord, terwijl de oude vrouw altijd met haar zwartzijden hoedje, als met een helm tegen den tocht beveiligd, zich dicht bij de lamp plaatste om hare lectuur te beginnen.</p>
<p>Weldra was het drietal zoo geheel verdiept in de verheven regionen der geesten, dat zij vergaten hoe fel het winterde op de verkleumde aarde en hoe nooddruftig hunne lichamen waren; zij voelden koude noch ongemak, nood noch pijn - want waarlijk een engel uit den hooge daalde in hun midden neer en koesterde hen onder stralende wieken, die licht en warmte over hen verspreidden, en hen een nieuwen levensadem inblies. Het was de koninklijke engel des geloofs nog wel niet, die zegepralend het kruis opheft boven elken lijder, en met krachtige stem, ja met juichtoon, verkondigt:</p>
<p>‘<hi rend="spat">Wij weten</hi>, dat als dit aardsche huis gebroken wordt, wij een gebouw bij God hebben. - <hi rend="spat">Wij weten</hi> dat onze Verlosser leeft! - <hi rend="spat">Wij weten</hi> in wien wij gelooven. – <hi rend="spat">Wij weten</hi> dat het lijden dezes tijds van zeer uitnemend gewicht is. - <hi rend="spat">Wij weten</hi> dat alle dingen moeten medewerken ten goede, dengenen die God liefhebhen.’</p>
<p>Maar het was toch de vriendelijke zuster des geloofs - het was de hoop, die als eene liefelijke troosteres de tranen stilde, de wanhoop overwon, en hen verloste van de kwellingen, die den opstand tegen God en zijne lotsbedeeling over elk menschenhart uitgiet.</p>
<p>Iederen avond werd ‘het geestenboek’ opengeslagen, en met klimmenden ernst en eerbied door deze licht en troost zoekende zielen als eene godspraak gelezen. En toch is dat fameuse boek zoo tamelijk droog en langwijlig in den ver-<pb n="307"/>velenden vorm van vragen en antwoorden geschreven - vragen die aan menschen, en antwoorden die aan geesten worden toegeschreven - maar die anders niets buitengewoons zouden hebben, terwijl er reeds vóor honderd jaren veel schooner door Iung Stilling en Lavater over het leven na den dood is geschreven. Maar voor deze lezers was alles nieuw; zij hadden nimmer over de daar behandelde onderwerpen hooren spreken of nagedacht, en werden dus door het rationeele en humane dat den schrijver kenmerkt, sterk aangegrepen, ofschoon zijne geesten doorgaans niets anders zeggen, dan wat door verstandige menschen over vele sociale kwesties sinds lang is verkondigd. Maar zij, die nooit degelijke boeken over ernstige onderwerpen gelezen hadden, waren zeer geneigd om aan te nemen, dat alleen de geesten der ontslapenen, door hooger licht bestraald, zulke schoone stellingen prediken konden. Onbekend met de wonderen van den sterrenhemel en de resultaten der jongste ontdekkingen - ten eenenmale vreemd aan de kennis der alles beheerschende natuurwetten - zonder eenig denkbeeld van organische levensontwikkeling, waren zij bijzonder geschikt om door de wereldbeschouwing en levensopvatting van den begaafden en sterken geest, van een zeer buitengewoon man geheel en al doordrongen en medegesleept te worden. - Maar met hoeveel dwaling deze lectuur ook doormengd mocht zijn, zij deed deze kleine groep van zwaar beproefde lijders gelaten opzien tot den Vader der geesten. Zij verstonden nu, dit voor zijn aangezicht geen eeredienst kon bestaan, dan eene aanbidding in geest en in waarheid. Zij geloofden dat Hij zijne dienaren uitzendt als bliksemstralen en zijne engelen maakt tot boden - die zich beijveren voor degenen die Hem vreezen. Zij knielden weder voor den God der legerscharen, die de aarde richten zal in gerechtigheid, een iegelijk vergeldende naar zijne werken. - Wat vraagden zij van de nietige wereld daar be-<pb n="308"/>neden - wat bekommerde hen het woelen en jagen in de schitterende zalen der grooten - wat gaven zij om het complotteeren en machineeren der partijen! Zij leefden met onzichtbare vrienden, en zij werden getroost over de moeite en smart van hun kommerlijk bestaan. Zij bleven bewaard om niet te gronde te gaan door de uitputting der levensmoeheid, die hen dreigde te overstelpen.</p>
<p>Er daagde in het nevelig verschiet eene betere wereld, een schooner leven, een hooger bestaan - zoo zou dan toch dat donker raadsel des levens eene heerlijke oplossing hebben! Zoo was er uit dezen dwarlloop der lotgevallen eene bevredigende ontknooping te wachten!... Welk een licht was hen opgegaan.</p>
<p>De oude moeder dacht met minder smart aan de graven, die hare geliefden hadden verslonden, en aan den ouderdom, die met ijzeren vuist haar nederboog - de kranke leed en tobde niet vergeten op zijn smartvol leger; vriendelijke wezens omzweefden hem en verheugden zich over zijn moed en geduld, als zij zijn verborgen strijd bespiedden; de kunstenares beweende hare in zwaren arbeid vervlogen jeugd en hare bittere teleurstellingen niet meer zoo droef. - Uit den hooge getuigden de zaligen, dat er eenmaal rust zou zijn na vermoeienis, ja, nieuwe kracht tot steeds voortgaande ontwikkeling op de heerlijke grenzenlooze baan.</p>
<p>Wat bovenal onze goede lieden naar deze mysterieuse wereld heentrok, was de diep verholen wensch om tot de ontraadseling van een familiegeheim te komen; een wensch door alle drie gelijkelijk gevoed en gelijkelijk verzwegen, maar nooit vergeten. Het eene mysterie verlokte tot het andere. De oudste dochter Laura was op jeugdigen leeftijd op eene noodloftige wijze omgekomen; over haar dood lag een sluier, dien niemand durfde aanroeren en waarop elk toch angstig bleef staren.</p>
<p>Terwijl de kapitein Belfort zich met zijn gezin te Montpel-<pb n="309"/>lier bevond, was Laura, die plotseling was gaan kwijnen, bij vrienden nabij Parijs gaan logeeren, die al het mogelijke deden om haar uit eene sombere stemming tot haren vroegeren levenslust op te wekken. Maar vergeefs; zij bleef in zichzelve gekeerd, liet zich naargeestige woorden ontvallen, waarvan men de droevige beteekenis eerst verstond, toen men op zekeren morgen ontdekte, dat zij het huis verlaten had om spoorloos te verdwijnen. Eerst een zeer geruimen tijd na dit onverklaarbaar voorval, vond men enkele aan haar toebehoord hebbende voorwerpen in een bootje, waarin zij daaglijks placht te roeien, dat zeer ver in de rivier was afgedreven. Was zij het slachtoffer van waanzin of van mishandeling geworden? - was zij gestorven? wanneer en hoe? - Indien men langs den weg door het spiritisme aangewezen, eens iets kon ontdekken - indien - maar niemand waagde het Laura's naam te noemen of op de vervulling van een wensch te zinspelen zoo diep in hunne harten gekoesterd. Meer en meer rijpte echter het denkbeeld bij de moeder, om de bevende handen naar dien zwarten sluier uit te strekken en eenmaal het geheim te doorgonden....</p>
<p>&nbsp;</p>
<p>Aan den hoek van hetzelfde gebouw, maar een paar verdiepingen lager, schijnt door het roode gordijn van Beaujeu's ramen het licht, dat een ander drietal bestraalt.</p>
<p>Daar zit de praktische weduwe Bressant, weer kloek en rechtop als vroeger, maar hoe bleek en hoe vermagerd is nu het gelaat! Nog voor kort zoo vast en kalm, nu zoo beweeglijk en trillend van zenuwachtige spanning.</p>
<p>Zij is ijverig bezig voor eene tafel vol papieren met Cecile en Hygiène te rekenen, werk zoekende, druk werk om afleiding te vinden voor de brandende pijn in haar hart, sinds
<pb n="310"/>
het eene zoo diepe wonde had ontvangen, die elke andere moeite van haar leven als gering en nietig maakte.</p>
<p>Maar toch, ook door deze wreedste foltering wilde zij niet overmand worden. Zij worstelde er tegen in met al den moed die in haar was, en greep gaarne een moeilijk werk aan, dat haar boeide, en de voldoening gaf van eenig nut te stichten. Zij was dan met Cecile aan het becijferen en onderwijst haar in het boekhouden. Zij brengen orde in den chaos der rekeningen en kwitanties en aanteekeningen van allerlei aard, die Hygiène verzamelt en schift, en tot pakketten bindt, van nummers en opschriften voorzien.</p>
<p>Hygie is intusschen op de teekenschool bij zijn meester, den heer Sérieux - en zal verder zijn avond op de Boulevards slijten. - En de dokter? - Hij is bij de douairière de Toulouse.</p>
<p>In den faubourg St. Germain is het zeer levendig met soirées en bals, diners en muziekpartijen, die met de theaters wedijveren om het fatsoenlijk publiek den tijd te korten met al die amusante drukte, waarin de gezellige kringen der haute volée rondgedreven worden en zich vermoeien zonder eenig wezenlijk genot, zonder eenige ware aanwinst voor verstand of hart.</p>
<p>Toch is dat alles niet doelloos - men ziet, wordt gezien, laat zien, en te midden der wufte verstrooiingen worden er draden aangeknoopt en afgesponnen, die de maatschappij noodig heeft voor haar netwerk, en die de levensloopen der stervelingen samenvlechten.</p>
<p>De nieuwe zalen van mevrouw de Toulouse zijn met vorstelijke pracht gedecoreerd. Elk vertrek heeft eene eigene physionomie door de keus van het ameublement en de drapeering; hier blinkt het lachende verguldsel bij het roode fluweel, daar schittert het statige zilver op donkerbruine zijde; ginds fonkelen de stalen stiften op het lichtblauw rips. Al de veelkleurige houtsoorten van het oosten en westen zijn tot het
<pb n="311"/>
heerlijkste mozaïek saamgevoegd op de paneelen der bevallige meubelen, of het donkere inlandsche hout is door den bijtel des kunstenaars tot het sierlijkste loofwerk gesneden of in de schoonste antieke vormen teruggebracht.</p>
<p>De zoele lucht is gebalsemd door de fijnste geuren der bloemengroepen, die met veel smaak zijn geplaatst en bij de schitterende verlichting nog schooner uitkomen dan bij daglicht. Een elegant gezelschap beweegt zich in eene reeks van ineenloopende zalen, waar de weelde zich zoo verlokkend en bekoorlijk genesteld heeft.</p>
<p>De eerste gast, dien wij hier tusschen de vele vreemden herkennen, is het ’charmante jonge mensch,’ zoo vriendelijk en bescheiden als voorkomend; overvloeiende van welwillenden oplettendheden, bovenal voor de vrouw des huizes en hare vriendinnen; want hij schijnt zich voorbedachtelijk met de meer bejaarde vrouwen bezig te houden en bij staat eerbiedig gebogen voor eene dame, die met zeer gedempte stem vertrouwelijk tot hem spreekt. Hare sterke trekken verraden, dat zij reeds een goed deel van een fel bewogen leven achter zich heeft; maar zij wist al de hulpmiddelen der kunst aan te grijpen om zich eene eeuwige jeugd te verzekeren, volleerd in al de geheimenissen van het toilet der coquette modewereld. Zorgvuldig heeft zij zich gewacht voor de dwaling van mevrouw de Toulouse hare nicht, om te veel juweelen tegelijk te laten blinken, ietwat te sterk blanketsel op te leggen, of te duidelijk de verbeteringen in denture en coiffure te laten bespeuren, door al te fraaie tanden en een veel te jeugdig kapsel te kiezen.</p>
<p>Heimelijk ziet zij dan ook met de echt Parijsche aanmatiging op de rijke gastvrouw neer, als op iemand, die te lang op haar antiek kasteel in de provincie heeft getoefd, te zeer aan verouderde vormen is gehecht - in éen woord: niet genoeg met haar tijd is meegegaan.</p>
<pb n="312"/>
<p>Het ‘charmante jonge mensch’ is een van hare gunstelingen en omzweeft haar ook hier met eene soort van smachtenden weemoed in blik en houding, die moeten aantoonen, dat zij de meesteres van zijne hartsgeheimen, zijne raadsvrouw in de dierbaarste aangelegenheden is. Zij is de echtgenoot van den generaal Laville, een groot zwaarlijvig man met wit stoppelig haar, gitzwarte knevels en dikke wenkbrauwen, die snel boven zijn grooten neus samenloopen, als wilden zij daar den boog vormen, dien zij boven de oogen niet hadden kunnen tot stand brengen. Hij heeft in den veldtocht van de Krim zijne eereteekens verworven en staat zeer in gunst bij den Keizer, die zijne bewezen diensten bij den coup d'état wist te vergelden. Zijne politieke overtuiging is ongeveer deze: men moet met de opgaande zon medegaan om zich zoo goed mogelijk in hare stralen te koesteren: terwijl hij voor maatschappij en huis van het beginsel uitgaat: dat gehuwde lieden elkander niet altijd en overal in den weg moeten loopen of op de vingers kijken. Hij beroemt zich dat zijne lieve vrouw, eene vrouw van talent is voor alle wereldsche zaken, en hij wil haar dus geheel vrij laten zich te amuseeren en te gelijk connecties aan te knoopen om voor de toekomst hunner twee dochters te zorgen. Zij heeft met die jeugdige schoonheden, die zorgvuldig voor de wereld klaargemaakt en naar de nieuwste mode opgevoed of liever gefatsoeneerd zijn, den geheelen zomer vergeefs alle badplaatsen rondgereisd in de hoop een Russisch of Engelsch fortuin voor haar te veroveren, doch zij is nog niet geslaagd met de Noordelijke mogendheden en slaat nu haar blik naar het Zuiden.</p>
<p>Jonge heeren weet zij met betooverend talent tot zich te trekken, hen op te winden, bezig te houden, te gebruiken tot hare dienaren, met hen te coquetteeren en te intrigeeren, om ten slotte altijd haar doel voor oogen te houden: het zoeken van een paar enorme kapitalen voor hare dochters.
<pb n="313"/>
Op hare beurt wil zij dan ook hare beschermelingen wel aan rijke erfdochters of aan mooie betrekkingen helpen, en zich bij dat onschuldig tijdverdrijf het leven zoo prettig mogelijk maken in die rol van beschermvrouw der huwelijken en teedere liaisons, die haar tot eene soort van hartstocht geworden is, hare imaginatie voedsel geeft, haar streven naar invloed en macht stijft en haar de illusie verschaft eene belangwekkende verschijning te zijn, die in dit ondermaansche dal eene gewichtige rol speelt. Zij is bereid zelfs heden nog een weinig aan het heil van het ‘charmante jonge mensch’ te arbeiden, die ook reeds ongeduldig naar een vertrouwelijk oogenblikje heeft gezocht - en zij moet hem ongetwijfeld eenige intieme vragen gedaan hebben over zijne vooruitzichten, want hij antwoordt met eene bewogen stem:</p>
<p>- Och, mevrouw, gij spreekt mij altijd van trouwen alsof dat eene lichte zaak ware.... maar....</p>
<p>- Gij weet, mijn vriend – het is nu eenmaal mijn zwak om gaarne de hand in huwelijkszaken te hebben, herneemt ze aanmoedigend. Wat heb ik al menig paartje samengebracht, en duizende hinderpalen helpen opruimen, die onoverkomelijk schenen. Dat is nu zoo mijne liefhebberij. - Gij ziet, ik stel belang in u, en ik geloof nog steeds dat hier uw geluk ligt.</p>
<p>- Zoudt gij mij die hoop durven geven? - zeide hij weemoedig de hand op het hart leggend.</p>
<p>- Ja, vriend, ik heb het terrein genoeg weten te verkennen - ik geloof, dat èn voogd èn broeder èn mama u zeer toegenegen zijn.</p>
<p>- Ik verlaat mij op uwe scherpzinnigheid, mevrouw! - Maar Rosalie? - fluisterde hij - zij schijnt iets tegen mij te hebben...</p>
<p>- Verlegenheid of caprice - maar niets ernstigs. Gij moet dat hartje veroveren.</p>
<pb n="314"/>
<p>- En gij weet stellig dat er nog geen andere inclinatie beslaat?</p>
<p>- Neen, neen, mijne dochters zouden dit wel weten - zij is nog zoo naïef in haar épanchement - 't is waarlijk een engel...</p>
<p>- Ja, dat is zij zeker, antwoordde Travers, met gevoel zijne groote drijvende oogen sluitende, ik zou de gelukkigste sterveling der wereld zijn, indien...</p>
<p>- Ja, dat zult gij - en ik zal voor u doen, wat maar mogelijk is, en uwe relaties in het rechte licht laten uitkomen - ook voor de toekomst van Rosalies broeders – mama is eerzuchtig en Edward moet nog carrière maken - de zoon van een sénateur is geen verwerpelijke schoonbroeder.</p>
<p>- Uwe welwillendheid doet mij te veel eer aan, antwoordde Travers buigend.</p>
<p>- Maar zie toch eens, hervatte mevrouw Laville levendig, welk een prachtig paar jonge menschen nadert ginds in de zaal? - Dat zijn figuurtjes om een schilder tot model te dienen.</p>
<p>- Het zijn vreemdelingen, herneemt Travers onverschillig - die Adonis is een Engelschman, lord Lawrence Watson, die hier nog al vrij lang gestudeerd heeft, en de dame is zijne verloofde, eene Hollandsche - Clara Westerduin.</p>
<p>- Die Vlamingers hebben altijd van die barbaarsche namen, die ons in de keel blijven zitten, merkte mevrouw Laville aan. - Hoe heet zij? Wekke-rikke-duil....</p>
<p>- Wes-ter-duin, herhaalt hij langzaam, haar vader is oom en voogd van lord Watson, die een groot vermogen moet bezitten.</p>
<p>- Ha - zeide mevrouw Laville, als viel haar iets in - is dat die rijke Watson, waarvan men zooveel spreekt bij de wedrennen? - En is dat zijne aanstaande? - Zullen zij zich hier vestigen?</p>
<pb n="315"/>
<p>- Men zegt, dat ze zich in Holland zullen etablisseeren,</p>
<p>- Wat vreemd idee! in een moeras te gaan zitten, als de schoone wereld, la belle France, voor u openslaat!</p>
<p>- De oude heer Westerduin nadert ons ook - het is die deftige, vriendelijke heer, die met dokter Beaujeu spreekt. -</p>
<p>- Er is iets statigs in dien man, iets als van een geestelijke.</p>
<p>- Dat is hij toch niet - hij is bankier.</p>
<p>- Die dokter Beaujeu is ook eensklaps door mevrouw de Toulouse in de mode gekomen.</p>
<p>- Hij heeft eene mooie kuur aan haar gedaan, door haar in zoo korten tijd van eene gevaarlijke kwaal te genezen. - Zij glimlachen veelbeteekend tegen elkander als of zij er het hunne van denken.</p>
<p>- Wees zoo goed, en geleid mij naar de dames. Ik wil wel eens weten, hoe men in Holland over sommige dingen denkt.</p>
<p>- Ja, 't is soms curieus om te hooren, welke wonderlijke ideeën die Chineezen van Europa over het leven hebben, antwoordde Travers haar zijn arm biedend en haar voortleidend.</p>
<p>- Het moet een volk zijn zonder den minsten smaak of hoogere beschaving - niet waar?</p>
<p>- Zeker, mevrouw, en geheel uitdroogende op de verschimmelde lauweren, die hunne voormalige zeehelden en een paar knappe schilders voor eeuwen verwierven.</p>
<p>- Ik dacht toch, dat ze wel iets karakteristieks hadden - een zeker lakoniek type.</p>
<p>- Nu ja, gij ziet er bij voorbeeld de buste van hunne beroemdste mannen bij alle koekenbakkers tusschen suikergoed en banket. Verbeeld u Rubens en van Dijk tusschen frambozenstroop en bessengelei! - O, die Hollanders!</p>
<p>- Ja, dat is toch karakteristiek - lachte mevrouw Laville - doch het kan een historischen grond hebben; er staat mij iets voor den geest van eene legende van een Hollandschen artiste,
<pb n="316"/>
die in meel deed; van daar zeker die sympathie der koekenbakkers voor de kunst.</p>
<p>- Men kan overigens gerust zeggen, dat dit volkje zich door niets onderscheidt dan door bekrompenheid, turf en jenever. - Verheeld u, de vrouwen houden zich zoo uitsluitend met het reinigen hunner Neurenberger huisjes, en met het behandelen van de wasch bezig, dat ze van niets weten als van wasschen en plassen.</p>
<p>- En toch moet het er altijd even mistig en modderig zijn, dat is nog het ergste. - Zijt gij er geweest?</p>
<p>- Ja, mevrouw; drie eindeloos vervelende dagen om de museums en het beroemde Broek in Waterland te zien. Ik kwam nooit op mijne kamer, of er werd gepoetst. Ik keerde dus onverwijld en geheel gedesillusioneerd terug, want ik had een Engelschen vriend, die altijd met zooveel ophef van Hollanders sprak, dat ik nieuwsgierig naar die aanslibbing onzer rivieren was geworden. Maar de menschen missen alle oorspronkelijkheid; zij kunnen niets uit zich zelf voortbrengen, en vermoeien zich rusteloos om in alles hunne buren na te apen; vooral leggen zij zich wanhopig op de Fransche taal toe, waar zij jaren lang aan wijden, want in hun eigen patois kan geen beschaafd mensch zijne gedachten uiten.</p>
<p>- Wacht nog even, mijn vriend, hernam mevrouw Laville hem staande houdend, en haar lorgnet richtend - wijs mij eerst eens goed de Hollandsche dame - den dwazen naam kan ik niet onthouden.</p>
<p>- Zij ziet nu op om met hare dochter te spreken.</p>
<p>- Nu, zij vallen mij nog al mee - zij zijn vrij goed gekleed.</p>
<p>- O, ja, Fransche costumes - en zij spreken ook vrij verstaanbaar.</p>
<p>- Ik ga daar eens hoogte van nemen - dit amuseert mij.</p>
<p>Na de noodige plichtplegingen was mevrouw Laville spoedig met de dames in een levendig onderhoud gewikkeld. De
<pb n="317"/>
schoonheden van het gerestaureerd Parijs kwamen natuurlijk in de eerste plaats ter sprake; zij liet daarbij sterk hare vereering voor den bewerker van al dat schoons uitkomen.</p>
<p>- Wij hebben het alleen aan de bewonderenswaardige capaciteit van den Keizer te danken, riep zij uit, dat Parijs thans de meest bezochte stad der wereld is!</p>
<p>- Maar zij zal wellicht toch de minst gekende stad blijven, merkte dokter Beaujeu aan. – Waarlijk de menigte der vreemdelingen, die hier haastig doortrekt en een vluchtigen blik om zich heen slaat, vermoedt zelden welke schatten der oudheid en welke wonderen van kunst hier zijn opgehoopt, waardoor Parijs werkelijk verdient een van de grootste wereld-wonderen geacht te worden.</p>
<p>- Ik begin dat ook te bespeuren, hernam de heer Westerduin, want ik ontdek steeds nieuwe merkwaardigheden, die mij zouden doen wenschen te toeven. Men is in het eerst letterlijk verblind door den overvloed der belangwekkende voorwerpen, verward van de menigte der monumenten, pleinen, kerken en museums.</p>
<p>- Men moet door iemand verzeld worden, die u helpt opmerken - hernam Travers - die eene keus voor u doet uit het belangwekkendste.</p>
<p>- Wij kunnen niet lang meer toeven, antwoordde de oude heer, maar wij, die Parijs vóor 1848 gekend hebben, zullen nooit de verrassende gewaarwording vergeten, welke nu het vernieuwde Parijs van 1860 op ons maakt. Wij kenden voor twaalf jaren tamelijk goed den weg, doch nu verdwalen wij gedurig, als in onbekende wijken.</p>
<p>- De stad heeft een gansch ander karakter aangenomen, ging Travers voort; zij heeft eene andere physionomie gekregen.</p>
<p>- Vroeger hadden wij schoone brokstukken, sprak de generaal, thans is er harmonie en eenheid, en met stoute hand is door éen genialen greep alles tot een grootsch ge-<pb n="318"/>heel gebracht, en eindelijk al het wanschapene weggenomen, dat ontstaan was uit den wansmaak van het eerste Keizerrijk, en door de verbrokkeling der vele opeenvolgende plannen bij de traagheid der uitvoering.</p>
<p>- Zonder de voorbeeldelooze energie des Keizers, verzekerde mevrouw Laville weder, was dat alles bij ons leven nooit tot stand gebracht, maar de verwonderlijke snelheid, waarmede hij alles volvoert, heeft het verrukte volk in opgetogenheid gebracht.</p>
<p>- Napoleon I heeft echter reeds de grootsche lijnen ontworpen en de hoofdtrekken tevens bepaald voor de vernieuwing van Parijs, zeide Westerduin.</p>
<p>- En Louis-Philippe, ging Beaujeu voort, heest ook niet weinig gedaan om de stad te verfraaien en gezonder te maken.</p>
<p>- Dat in zijn tijd ook meer dan noodig was, hernam Travers, na de epidemie, die in 1832 in weinige weken twintigduizend slagtoffers wegraapte.</p>
<p>- O ja, maar deze eeuw had kunnen ten einde spoeden, antwoordde de generaal, zonder dat die ideeën waren verwezenlijkt bij den slakkengang van vroegere gouvernementen.</p>
<p>- Maar welk gouvernement heeft ook zoo heroïek over de gelden beschikt, en zulke legers van werklieden opgeroepen? glimlachte Westerduin.</p>
<p>- Werklieden, ja, bij honderdduizenden te gelijk, die altijd bezig zullen moeten gehouden worden - ging Beaujeu voort - werklieden die niet meer naar de provincie terug willen, maar ons eenmaal hunne onverzorgde kinderen voor de voeten zullen leggen.</p>
<p>- O, die kinderen zijn goed voor het leger, lachte de generaal, kanonvleesch is ook noodig, als wij buitenslands de Fransche adelaars willen planten. - Enfin, après nous
<pb n="319"/>
le déluge! - wij verblijden ons in onze fiere stad – wij adoreeren Parijs!</p>
<p>- De schoone ziet er ook wel uit, alsof ze er op gesteld was geadoreerd te worden, hernam Westerduin - zoo blinkende van goud, van het hoogste koepeldak tot de laagste hekjes toe; ik zou wel eens willen weten voor hoeveel tonnen gouds hier aan verguldsel verwerkt, is?....</p>
<p>- Het vergulden van den dom der Invalieden alleen heeft ons reeds tweemaal 150 000 francs gekost, mompelde Beaujeu.</p>
<p>- Foei, mijnheer, bederf ons schoonheidsgevoel niet door cijfers - riep mevrouw Laville - laat mijnheer Thiers toch die pret om den keizer altijd na te rekenen. Laat ons onzen gouden dom. - Wij zijn verzot op goud. - Maak ons het verguldsel onzer kerken, onzer theaters, onzer paleizen en museums niet tegen. Het is onze heerlijkheid!</p>
<p>- Ik vind toch, dat het al te kwistig is aangebracht om schoon te zijn, hernam Westerduin. Er is hier al te veel goud; geen piek op een hek of het is al weer goud - goud - goud - en rood sluweel! dat schijnt ook eene groote rol te spelen in de paleizen en in de theaters.</p>
<p>- Gij hebt gelijk, mijnheer, antwoordde Beaujeu wat ter zijde tredend. Alle Parijzenaars zijn er waarlijk niet zoo wonder mede ingenomen, en al de glans dezer kunstmatige heerlijkheid blinkt niet fel genoeg om een zeker deel der natie te doen vergeten, langs welke duistere en met bloed bevlekte paden die keizerlijke majesteit ons is geworden. Het ‘opgetogen volk,’ zooals iemand het u kenschetste, is een door partijschappen afgetobd volk, dat die blinkende rust voor een korten tijd zoo zoet vindt, dat het er een deel van zijne vrijheid voor wil opofferen, - maar hoe lang zal die verdooving duren? – De gekroonde hoofden in Europa nemen het ook met onze keizerskroon voor hef, zoo lang die eene ster des vredes kan zijn over de wilde baren der revolutie. Maar de donkere wolken
<pb n="320"/>
zijn nog niet afgedreven. De grond beeft onder onze voeten. - Reeds murmureeren duizenden en zeggen: ‘Tijd en geld zijn geene bezwaren meer’ - welnu er is in Parijs nog wat anders te restaureeren dan middeleeuwsche kerken en paleizen; daar is meer te bouwen dan fraaie bruggen, en reusachtige kazernen, die millioenen verslinden. Daar is gebrek aan weeshuizen, aan hospitalen, aan scholen van allerlei aard, aan woningen voor de arbeiders.</p>
<p>- Moet dan in éen menschenleven nog al meer gedaan worden - viel de generaal driftig in, aan wien geen woord ontgaan was - de keizer heeft waarlijk getoond het geheim te bezitten van niet alleen geld, maar ook zelfs tijd te maken - hij heeft van elk van zijne regeeringsjaren tien jaren gemaakt door de volbrachte reuzenwerken - moet hij nog meer doen?</p>
<p>- Juist niet meer, hernam Beaujeu verbitterd, maar het noodigste had hij eerst moeten doen.</p>
<p>- De Keizer is zulk een machtig genie, - verklaarde mevrouw Laville - dat hij zijn tijd eene eeuw vooruit is, en hij zal nog al zijne bedillers beschamen...</p>
<p>- Mevrouw - antwoordde Westerduin met die bescheidenheid, die een waarlijk beschaafd man altijd eigen is - hooggeplaatste personen beoordeelt iedereen naar zijne persoonlijke begrippen; maar wij, die midden onder het gedrang der tijdgenooten staan, weten meest niet recht, wie ze waarlijk zijn; wij schatten hen te hoog of vallen hen te hard; onze hulde ot onze weerzin is zelden genoeg gemotiveerd om rechtvaardig te zijn; maar er is eene weegschaal in de hand der geschiedenis, waarmee de vorsten gewogen worden. - Zij zal ook den keizer richten en zijn gehalte bepalen. Ik geloof dat wij nu reeds tamelijk goed weten, wie Napoleon I geweest is - en hoe kort is het nog geleden, dat de een hem een halfgod, de ander een daemon noemde? Elk kent de mate
<pb n="321"/>
zijner grootheid - en al zijne gebreken. De oom is reeds gericht - wie weet hoe spoedig wij het ook van den neef zullen weten, wie of wat hij werkelijk is – maar een buitengewoon mensch is hij zeker.</p>
<p>- Er zijn altijd kleingeestige lieden, die den keizer zijne vroegere ongelukken verwijten, hervatte mevrouw Laville geërgerd, lieden die hem zijne schamele positie in de jaren van zijn ongeluk niet kunnen vergeven. Zij vergeten altijd dat hij een koningszoon was, en dat hij bewezen heeft een waardig neef te zijn van zijn grooten oom, juist daardoor, dat hij zijn noodlot heeft weten te overwinnen.</p>
<p>- Ik heb het hooge voorrecht gehad hem te kennen in zijne donkere dagen - sprak de generaal met plechtigen ernst en donderende basstem, en zag gebiedend om zich heen, als wilde hij elk der aanwezigen met ontzag voor zijne grootheid vervullen - ik heb hem belangstellend gevolgd, op iederen tred van zijn moeielijken weg, en ik heb hem altijd moeten bewonderen.</p>
<p>Aldus door haar echtgenoot gesteund, durfde mevrouw Laville te krachtiger doorslaan.</p>
<p>- Het is onedel, riep zij uit, om een man, die Frankrijk in weinige jaren tot een nooit gekenden bloei en tot een zoo roemrijken rang onder de volken heeft opgeheven, nog te smaden om zekere jeugdige avonturen in zijn onspoedig leven.</p>
<p>- Is het niet groot, viel de generaal met krachtige stemverheffing weer in, om uit zoo diepe vergetelheid en vernedering, als hij heeft moeten verduren, op te stijgen tot den keizerstroon, en een heerscher te worden die kan zeggen: ‘Zonder mijn wil kan in Europa geen kanonschot gelost worden?’</p>
<p>- Ja, ja! - de keizerstroon staat hoog en gevaarlijk genoeg, zei Beaujeu schamper; maar is met den keizer ook het volk gestegen?</p>
<pb n="322"/>
<p>- Wat zegt gij, mijnheer? barstte de generaal los. - Is Frankrijk niet groot geworden - staat het niet aan de spits van beschaving en vooruitgang, in ieder opzicht? Heeft Napoleon aan Frankrijk niet eene eerste plaats onder de groote mogendheden verzekerd? Heeft hij Waterloo niet doen vergeten, toen hij zijne legers uitzond naar de sneeuwvelden van den Czaar, die eigendunkelijk het Oostersche vraagstuk wilde oplossen? Waar zijn groote oom is ondergegaan, daar draagt hij de glorie weg. Hij heeft de nederlaag van 1813 uitgewischt en Frankrijk gewroken.</p>
<p>- Ik stem toe dat niets zijn troon vaster kon maken, dan deze gelukkige uitkomsten, en toch blijft de oom grooter in zijne nederlagen dan de neef bij zijne triumfen, al looft en dankt het blinde volk hem, omdat de trotsch der natie gestreeld wordt door den roem der wapenen.</p>
<p>- Ik wil nog meer zeggen - ging de generaal in warmen ijver voort - slaat het oog op andere mogendheden. Is Engeland niet beschaamd door de superioriteit van onze krijgsmacht? Is Oostenrijk niet gedwongen een zijner schoonste provinciën af te staan? - Is Frankrijk niet met Savoye en Nizza vergroot? - En Duitschland - is het niet zwak door inwendige verdeeldheid? - Italië - moet het in zijne voorloopige toestanden niet steeds naar Frankrijks bescherming uitzien? - Neen, Frankrijk staat daar met zijn krijgshaften keizer, zoo ontzagwekkend en zegevierend dat het alom geëerd wordt en ontzien; en inwendig door vrede bloeiende, is het sterker en heerlijker dan ooit. Want wij zijn te ieder uur in staat het lot der volken met ons zwaard te beslissen. - Is dat niet schoon?</p>
<p>- Ja, zelfs al te schoon, antwoordde Beaujeu schamper - wij staan op dat gevaarvol toppunt van kunstmatig opgevoerde glorie, waar eene duizeling vorst en volk dreigt te bevangen. - Zullen wij nog hooger kunnen stijgen? - Ik
<pb n="323"/>
vrees neen. - Hoelang zullen wij dit verblindend vuurwerk op den top der piramide volhouden? - En zoo niet - wij dalen - en dalen gaat altijd veel sneller dan stijgen...</p>
<p>De jonge luitenant Antoine de Toulouse was op de luid uitgegalmde oratie van zijn generaal al nader gekomen om, men kon het hem aanzien, zich onder zijne bewonderaars te scharen en telkens instemmend te buigen. Eerst toen zijn heer en meester geheel scheen afgevuurd te hebben, waagde hij het zijne hooge schelle stem te verheffen, die na het gebulder van den ouden krijgsman een belachelijken klank had, toen hij zeer pedant zeide:</p>
<p>- Intusschen zijn wij trotsch op een keizer, die door het fronsen van zijne wenkbrauwen heel Europa doet beven. En die zich niet vergenoegd heeft legers af te zenden, maar die met eigen hand de lauweren is gaan plukken, en dat niet enkel als veroveraar, maar ook als de bevrijder van verdrukte volken.</p>
<p>- Gelukkig is de veroveraar in tijds blijven stilstaan, hervatte Beaujeu met een vergramd gelaat, en heeft hij zich met Savoye en Nizza vergenoegd, zoodra in het Noorden ook wenkbrauwen gefronsd en dreigende blikken geslagen werden, en hij was wel zoo wijs dat overmoedige woord: ‘Vrij tot aan de Adriatische Zee!’ weer in te slikken - doch dat is maar goed ook.</p>
<p>- De dokter houdt altijd van tegenspreken - zeide mevrouw de Toulouse verontschuldigend, een weinig ongerust over den loop, dien het gesprek had genomen. - Hij meent geen woord van al wat hij zegt, 't is maar om ons te kwellen. Hij weet zoo goed als alle kapitalisten, dat het keizerrijk de vrede is, en dat het ons veiligheid schenkt tegen alle communistische woelingen.</p>
<p>- Ik meen in ernst wat ik zeg, antwoordde de dokter opgewonden. - Wij hebben nu al expedities genoeg gehad; het leger is aanhoudend op deze kostbare versnape-<pb n="324"/>ringen vergast geworden. Maar de fanfares verstommen, de eerepoorten worden voor afbraak verkocht, en op den koortsachtigen roes van den roem volgt afmatting, verveling, walging. - Wat nu verder? - Alweer expedities....</p>
<p>- Gij zult moeten bekennen, mijnheer, dat de positie van Frankrijk thans streelend voor ons eergevoel is, antwoordde de luitenant, en, zonder de glorie onzer schitterende expeditiën hadden wij nooit die hoogte bereikt, van waar de adelaar der Tuileriën de wieken slechts behoeft te reppen om Europa huiverend het vonkelend oog te doen bespieden om angstig te vragen in welke richting het blikt, en of het oorlog of vrede spelt.</p>
<p>- De roem is schoon, anderen van het juk bevrijd te hebben, mijn jonge vriend, hervatte Beaujeu, maar zoeter zou het zijn eigen vrijheden en rechten hersteld te zien, eigen juk te verbreken. Gij oordeelt als jeugdig krijgsman – ik als bejaard burger. Gij hebt gestreden – maar ik heb geleden. - De betrekking tusschen vorst en volk moet op waarheid en rechtvaardigheid gegrond zijn, maar, ach! bij den hoogsten bloei des keizerrijks moesten de billijkste wenschen van een aanzienlijk deel der natie onvoldaan blijven. Wat zegt het voor de burgerij, of Frankrijk tegenover het buitenland eene gunstige ja, schitterende positie heeft, en de inwoners zuchten naar rechten en vrijheden, waarmede de keizer een onwaardig spel drijft, heden een schijn van vrijheid schenkend, en dien morgen weer intrekkend of ontzenuwend? Deze oneerlijkheid en willekeur maakt het regeeringsstelsel verdacht en gehaat, en alle oude grieven worden weer opgerakeld, alle gesmoorde klachten van alle zijden weer luidkeels herhaald - ja, zij klinken hoog en schril boven het wapengekletter van het zegevierend leger uit.</p>
<p>- Die dr. Beaujeu schijnt een dweepend republikein, zeide mevrouw Laville, ter zijde tot Travers - gij moet
<pb n="325"/>
voorzichtig zijn, aan uwe toekomst denken - de fortuin lacht tegenwoordig de democraten niet sterk toe.</p>
<p>De generaal trad ook nog even toe, om zijne vrouw in het voorbijgaan te zeggen: - Hebt gij dien ring wel aan zijn vinger gezien? Is het niet het teeken der legitimisten?</p>
<p>- Gij deedt wel hem te laten glippen, Travers - ging mevrouw Laville voort – wij moeten hem hier zien te loozen.</p>
<p>Travers trok zacht de zware wenkbrauwen neer, als teeken dat hij begreep, en sluisterde: hij is een socialist!</p>
<p>De heeren waren redeneerend allengs verder van de dames geweken en verspreid, en deze hadden intusschen een eigen onderhoud opgezet van vredelievenden aard en wel over hare kinderen. Mevrouw Westerduin was natuurlijk vol van het ophanden zijnde huwelijk van hare dochter Clara - en elke mama prees het plan van opvoeding, dat zij gevolgd had, als het beste aan, meenende op hare beurt, dat het huwelijk de kroon en het zegel op haar werk zou zetten, en aan de wereld bewijzen, dat zij gelijk heeft gehad.</p>
<p>De Hollandsche en Fransche dames kwamen bij veel verschil toch daarin overeen, dat zij geene andere oplossing voor het vraagstuk van een meisjesleven wisten dan ‘het huwelijk.’</p>
<p>- Eene ongehuwde vrouw - beweerde mevrouw de Toulouse - is diep te beklagen; zij is zich zelve tot last en ieder in den weg - zij doet allerlei dwaasheid uit verveling, en de eenige redder van haar doelloos bestaan is: de echtgenoot.</p>
<p>- Hoe eerder zij huwen, zoo te beter, verzekerde mevrouw Laville. Hoe jonger de vrouw is, des te gemakkelijker onderwerpt zij zich ook aan het huwelijksjuk, zeide zij met zulk een prettigen lach, alsof ze zeggen wilde: ‘Het mijne ben ik niet gewoon al te zwaar te tillen.’</p>
<p>– Ja, ja – stemde mevrouw de Toulouse toe - des te
<pb n="326"/>
eerder is zij in eene veilige haven, en ontslaat zij hare ouders en voogden van veel zorgen.</p>
<p>- Het huwelijk voltooit de opvoeding, zeide mevrouw Westerduin. Nu eerst weet de moeder dat zij haar plicht volbracht heeft - zij kan gerust zijn - haar dochter is bezorgd, en tot hare bestemming gekomen.</p>
<p>Mevrouw Laville was zeer voldaan over de intellectueele vermogens der Hollandsche vrouwen.</p>
<p>- Ik dacht dat ze nog minder waren in dat aardappel-land, verzekerde zij ter zijde, want zij hield het er voor, dat, zooals éen vrouw dacht, het geheele volk moest denken.</p>
<p>- Mijn echtgenoot heeft echter de toestemming tot Clara's verbintenis niet willen geven, ging mevrouw Westerduin voort, dan op voorwaarde: dat zij niet zou huwen vóor zij haar twee en twintigste jaar volbracht had.</p>
<p>- Is het mogelijk! barstte mevrouw Laville los. Wat kunnen papa's toch wonderlijke ideeën hebben!</p>
<p>- Toch zijn er in Holland vele zeer verstandige lieden, die beweren, dat het verkeerd is zoo heel jong te trouwen, ging mevrouw Westerduin voort.</p>
<p>- Hemel! wat kan daar verkeerd in zijn, riep mevrouw Laville lachend uit. Ik trouwde op mijn zestiende jaar! – Ik beken, het was wat vroeg - maar wat kwaad kon er in steken?</p>
<p>- Vraag het hem eens, zeide zij, hare fijne hand zacht op den arm van dokter Beaujeu leggend, die zich weder bij de dames kwam nederzetten, en scherp scheen toe te luisteren, om te hooren waarover zij zoo levendig redeneerden.</p>
<p>- Het is eene moeielijke taak, om eene dame te moeten tegenspreken - antwoordde hij - eene dame, die ongetwijfeld zoo behendig is geweest, om de natuur vooruit te snellen, door zeldzaam vroegtijdige harmonische ontwikkeling..... maar als ik moet spreken volgens den algemeenen gang der natuur, en niet, over zoo schitterende uitzondering....</p>
<pb n="327"/>
<p>Hij hield op.</p>
<p>- Durf ik voortgaan?</p>
<p>- Ja, ja, riep mevrouw Laville.</p>
<p>– Gij hebt wat begonnen, met hem er in te mengen - hervatte mevrouw de Toulouse. Zulk een physioloog gaat vaak te diep voor ons.</p>
<p>- Wij behouden ons voor ons te amuseeren, en in 't minst niet in te spannen; niet waar, dokter?</p>
<p>- Zelfs hebt gij het recht, mij ieder oogenblik het zwijgen op te leggen, of mij op een ander chapître te brengen.</p>
<p>- Maar mevrouw Laville wilde van u vernemen, dat ze gelijk had, merkte mevrouw de Toulouse aan, die graag zag dat die dame hare partij vond.</p>
<p>- Wilt gij mijne opinie vernemen, en die van elken physioloog? - Dan heeft de heer Westerduin het aan het rechte eind, want een meisje van zestien jaar is nog een kind, en zelfs op achttien jaar nog niet volgroeid. Haar tint moge op zijn schoonst zijn, de gestalte bereikt eerst op twee en twintigjarigen leeftijd de volkomen harmonie der vormen en krachten, en de juiste evenredigheid van alle deelen.</p>
<p>- Wel, dokter, wat bizarre leer is dat - gij wilt ons weer verbazen door uwe paradoxen, riep mevrouw de Toulouse geërgerd.</p>
<p>- Verschoon mij, lieve dames, ik beroep mij op uwe eigene geestrijke, soms onverbiddelijke kritiek. - Wilt eens goed opletten en rondzien, en gij zult zelve moeten erkennen, dat de taille eerst dan de ware voltooide bevalligheid erlangt, en het gelaat in uitdrukking steeds toenemend, eerst recht karakter teekent - omstreeks de vier à vijf en twintig jaar....</p>
<p>- Pardon, dokter, hernam mevrouw Laville misnoegd, haar waaier driftig zwaaiend. Zie dan mijne Francisca - wat eene expressie in die oogen! - En ze is pas zeven-<pb n="328"/>tien - zie mijne Angélique, en zij is pas zestien! – Welk eene taille! welk eene démarche? - Of zijn ze soms misvormd in uw oog?....</p>
<p>- Vergeving, mevrouw, riep de dokter - ik apprecieer elken trap van ontwikkeling, en voor haren leeftijd, zijn uwe bevallige dochters ware gratiën.</p>
<p>- Gij spreekt toch van ongeproportioneerd! - hernam mevrouw Laville gepiqueerd - maar gij zult zulk een monster niet willen zijn om zoo iets staande te durven houden.</p>
<p>- Uwe dochters bloeien in al de bevalligheid van zestien en zeventien jaren op 't bekoorlijkst - maar desniettemin - ik vraag wel nederig verschooning voor den physioloog en moralist - meisjes van zestien jaar zijn nog kinderen. De geheele buste heeft zich nog te voltooien, als wilde de natuur er ons op wijzen, dat de vrouwelijke inborst zich nu eerst recht gaat vormen.</p>
<p>- Neen, dokter, gij zijt onhosfelijk van avond - gij wilt ons zeggen, dat wij, vrouwen, al heel laat wijs worden, merkte mevrouw Laville netelig aan.</p>
<p>- Welke dwaasheden debiteeren die heeren toch, lachte mevrouw de Toulouse, met moeite hare ergernis bekampend.</p>
<p>Maar de onverbiddelijke physioloog ging onverdroten voort:</p>
<p>- Wil toch zelve maar opmerken, of zoowel de hals als de hand hare volle bevalligheid bereikt in vorm en beweging vóor het twee en twintigste jaar.</p>
<p>- Wij zijn daar blind voor, dokter - schertste mevrouw Laville - gij verspilt al uwe wijsheid aan onze eigenzinnigheid; wij huwen onze dochteren zoo vroeg mogelijk uit - Gij zult het u moeten getroosten.</p>
<p>- Ik zal er mij dan bepaald overheen moeten zetten, want ik ga zelfs zoo ver van te beweren, dat de te vroegtijdige huwelijken eene geheele bevolking op den duur zwak en leelijk kunnen maken. Ja, gansche stammen verdwijnen
<pb n="329"/>
verzwakt en verstompt van de aarde, alleen uit oorzaak van het te vroeg huwen, wanneer de physieke ontwikkeling niet tot volle kracht en de geest nog niet tot rijpheid is gekomen.</p>
<p>- Hij spreekt van den geest of 't een meloen is, prevelde mevrouw Laville verbitterd.</p>
<p>- Kom, kom, kom! - Hemel - wie heelt ooit zulke dingen gehoord? - riep mevrouw de Toulouse ongeduldig. - Gij zegt dat alleen, om ons in het harnas te jagen en onze debatten uit te lokken.</p>
<p>- Ik beken dat dit verleidelijk genoeg is, maar ik spreek in ernst, en geloof mij, het zou voor vele families nuttig zijn, die waarheden niet te vergeten.</p>
<p>- Mijn echtgenoot en velen in Holland denken op gelijke wijze als dokter Beaujeu, hervatte mevrouw Westerduin.</p>
<p>- Nu begrijp ik eindelijk hoe koning Louis heeft kunnen zeggen: dat Holland een volk van wijsgeereu bezit! - riep nu mevrouw Laville lachend uit.</p>
<p>- Wellicht is zulk een levensplan bij Hollanders, die met hun kalm bloed zoo bedaard en geduldig in alles zijn, uitvoerbaar, antwoordde mevrouw de Toulouse met getemperde ironie - maar bij ons, lieve Hemel! hoe zouden wij die lange jaren tusschen zestien en vijf en twintig doorkomen met onze dochters!! O, die doktorale wijsheid....</p>
<p>- Neen, heel vroeg trouwen is tegenwoordig de leus; dan zijn de kinderen nog groot vóor wij geheel stokoud zijn, hernam mevrouw Laville, en kunnen wij ook nog eens iets aan de wereld hebben. Wat zegt gij, lieve nicht?</p>
<p>- Dan begint onze tweede jeugd, zou ik denken, antwoordde deze; als onze zoons en dochters geplaatst zijn, beginnen wij het leven nog eens van voren af aan.</p>
<p>Zoo spraken die zorgelooze zielen, die zich tot hiertoe niet zwaar over de opvoeding harer kinderen bekreund hadden,
<pb n="330"/>
en alleen de voorschiften der elegante wereld gevolgd waren.</p>
<p>- Wij hebben geen kosten aan onze meisjes gespaard, zeide de generaal, die nu ook weer bij de dames had plaats genomen, en ik ben wel eens beducht geweest of mijne vrouw haar niet te veel liet leeren; zij hebben de voornaamste professoren voor het Engelsch en Italiaansch gehad, zoowel als voor dansen, teekenen en muziek – wat zou men eene vrouw meer kunnen laten leeren?...</p>
<p>- En gij hebt inderdaad alles, wat gij wenschen kunt, bereikt, verzekerde mevrouw de Toulouse - uwe meisjes zijn echte gratiën - in éen woord - engelachtig.</p>
<p>- Op gratie komt alles aan voor de vrouw - stemde mevrouw Laville toe, sierlijk met haren waaier manoeuvreerend. Gratie is het geheim en de groote kracht van te behagen, en dat is ons werk, daarvoor zijn wij in de wereld - en zij streelde zich met de zoete zelfvoldoening, alle eer van haar werk te hebben. Hare dochters hadden lang genoeg de piano behandeld of mishandeld, om haar eenige lieve walsen en kleine sonates af te persen als 't vereischt werd. Zij hadden papier genoeg vol geklad, om eenige aardige bloemstukjes in waterverf te vervaardigen. Angélique muntte daarenboven uit door bare fameuse stem, waarmede zij op hartstochtelijke wijze de amoureuse romances uitgilde, terwijl hare zuster schoone declamatiegaven bezat, en met theatraal gebaar zich aan de voordracht van de beroemdste stukken van Racine en Corneille waagde - ja, zelfs even weinig vervaard was voor een Dante als voor een Longfellow of Legouvé. Zij dansten met zekere sentimenteele affectatie, maakten eene brillante entrée de chambre - zij wisten precies het hoofdje zoo te laten hangen als op de modeplaatjes werd voorgeschreven, en te glimlachen op eene wijze, die hare witte tandjes 't voordeeligst deed uitkomen. Mama kon maar niet begrijpen, dat hare albasten beeldjes, zooals nicht ze noemde, haar uog niet ontstolen waren, en toch sprak uit ge-<pb n="331"/>heel haar houding en gebaar een voortdurend: ‘Ziet gij mij wel?’</p>
<p>Maar was dit niet misschien de oorzaak, waarom de rechte Jozef niet naar haar keek, althans niet met welgevallen.</p>
<p>Mama heeft echter weer nieuwe hoop. Er is een Hongaarsch edelman in het gezelschap, die bijzonder werk van Angélique schijnt te maken, en Francisca is bezig een oud-minister te betooveren. Zij laat de zaakjes dus haar gang gaan.</p>
<p>Zoodra zij er maar kans toe zag, om mevrouw de Toulouse over haar beschermeling te spreken, begon zij haar uit te hooren over de plannen en vooruitzichten omtrent Rosalie. Tol hare groote geruststelling ontdekte zij dat er, gelijk zij beweerd had, nog geen heel gevaarlijke mededingers in 't gezicht waren, en dat mama eene klimmende belangstelling voor Travers voedde.</p>
<p>Zij trof het echter niet gelukkig, want de gastvrouw was niet mededeelzaam en geheel ontstemd, en wel legen haar beschermengel, tegen haar lijfarts, die lang niet naar haar zin had gesproken; ook was ze boos tegen Rosalie en Edward, die zich veel te veel samen bezig hielden.</p>
<p>Beaujeu bewaakte haar, wel is waar, letterlijk als de genius van hare maag, en als de wederpartijder van haar beroemden kok, die bij Prins Napoleon had gediend. Hij bespiedde haar, opdat zij niets tegen den leefregel zou onderstaan en de schoone kuur bederven, die inderdaad voortreffelijk was geslaagd, en de grondslag van zijn nieuwen roem moest worden, want de vermageringsmethode was, met vermijding van alle gevreesde gevaren, zoo gelijdelijk doorgegaan, dat de lijderes tot eene zeer betamelijke maat en gewicht geslonken was. Doch over zijn invloed op hare kinderen was zij onvoldaan, nu zij Rosalie daar naast hare albasten nichtjes zag, altijd met een onverwelkten blos op de wangen, en Edmund veel te stilzwijgend en afgetrokken.</p>
<pb n="332"/>
<p>Zij stampte met haar zijden schoentje op den spiegelgladden vloer, en riep ongeduldig uit:</p>
<p>- Zeg nu of ik niet gelijk heb, lieve nicht! - heeft de dokter iets in Rosalies of Edwards toestand verbeterd?</p>
<p>- Gij hebt gelijk, lieve, hervatte mevrouw Laville - ik nam bepaald een anderen dokter voor mijne jongelieden als ik zoo weinig resultaten zag. - Beaujeu is een goed man, maar veel te veel van den ouden sleur - wij moeten de jonge koppen en de nieuwe middelen hebben. Wij houden ons aan de homoeopathie en daar doet men wonderen mede.</p>
<p>- Ja, was ik daar liever eens mede begonnen, zuchtte de ondankbare patiënt - maar ik zal u juist zeggen hoe de vork in den steel zit. Wij kunnen Beaujeu niet voor het hoofd stooten. - Vooreerst: ik ben nog niet aan 't einde der kuur - en dan is hij pas kortelings met mijn ongelukkigen broeder begonnen - en ik moet zeggen met een verrassend succes. - Victor herleeft onder zijne behandeling en ik heb alle hoop, dat hij nog eenmaal aan het gezellige leven zal weder gegeven worden.</p>
<p>- Dat is alles goed en wel - ik zie niet in waarom de jongelieden niet hun eigen arts kunnen kiezen.</p>
<p>- Ik vrees dat Beaujeu ons dan in den steek zou laten; hij is opvliegend en trotsch.</p>
<p>- Ja, ja, trotsch! maar ook arm - uw huis is hem te veel waard om kitteloorig te zijn; zoo wijs is hij ook wel.</p>
<p>- Neen, neen! - ik ken hem en ontzie hem liever.</p>
<p>Victor was een wonderlijk hypochondrist, die voor zijn ingebeeld lijden veel baat bij de behandeling van Beaujeu meende te vinden. Hij was een martelaar van de weelde, die den zwelger zoowel met levenszatheid slaat, als de ellende het den armen in zijne ontberingen doet. Bij uitnemendheid verzot op zijn gemak, vreesde hij evenzeer zoowel de inspanning van geest als van lichaam. Om het vermaak na te jagen, was
<pb n="333"/>
hij zelfs te lui - het moest hem in den mond vallen, zou hij het aanvaarden. Zijn hemel was Luilekkerland. Maar het op den rug liggen onder den boom des genots, werd ook vervelend en vermoeiend. - Toch was er nu en dan nog iets te verwerken voor zijn verroestend denkvermogen, en wèl de beperking van zijne vermoeienissen - het bezuinigen van inspanning. - En waarlijk hij was vindingrijk op dit punt, en vond het ondenkbare soms uit. Het buitenleven achtte hij te vermoeiend; hij kwam dus in de stad rust nemen. Men kwelde hem op zijn landgoed altijd met naar dit en dat te gaan zien. Zijn rentmeester vervolgde hem met onnoemlijke fatigues te voet en te paard. Maar welk zijner vermogens hij ook op stal mocht zetten, een was er ontembaar als het wildste ros - zijne verbeelding... Deze weerbarstige speelde hem allerlei parten, en om haar in slaap te sussen, was dr. Beaujeu geraadpleegd. Er was eene geregelde en zeer bevredigende behandeling gevolgd; maar de patiënt was pas even onder de kuur - zij kon den arts onmogelijk missen. Ter liefde dus van haar plantaardigen broeder verkropte zij nog haar kwaden luim, maar kon toch niet nalaten hem ter zijde te nemen en hem hits toe te bijten:</p>
<p>- Dokter, ziet ge het zelf dan niet, wat ik u reeds zoo dikwerf heh gezegd - uwe middelen baatten niets voor Rosalie. Gij moet een anderen weg voor haar inslaan. Hare kamenier heeft het wanhopige gedaan om haar met wit in te wrijven, maar zij is er al rooder tegen in geworden. Ik vraag u, is dat een tint voor aristocraten? - Wat zal ik beginnen als wij eerstdaags aan het hof moeten verschijnen, en mijne dochter blijft er uitzien als eene vlammende pioenroos?</p>
<p>- Het zal veranderen, ik verzeker het u - betuigde Beaujeu - heb slechts geduld, mevrouw! wij kunnen toch haar leven niet in gevaar brengen?...</p>
<p>- Neen, maar de kunst staat tegenwoordig zoo hoog...</p>
<pb n="334"/>
<p>- Zij is niet alvermogend - de natuur is haar gedurig te machtig.</p>
<p>- En zie mij daar Edward eens - hij blijft altijd even zwaarmoedig - daar moet toch iets tegen te doen zijn om dat dikke bloed wat te verdunnen en aan te jagen. Is zijn oom van avond niet veel jeugdiger dan hij - mijn arme broeder, die soms zoo erg melancholiek kan zijn?</p>
<p>- Gij vergist u waarlijk, mevrouw - Edwards stemming is niet somber of naargeestig - hij is kalm en opgeruimd.</p>
<p>- Och kom, vergelijk hem slechts met Antoine. - Kijk daar ginds mijn wakkeren luitenant - is het niet al tintelend leven, wat er aan hem is?</p>
<p>- Hij heeft eene geheel andere inborst als Edward; maar ik verzeker u, ik maakte daar juist de opmerking dat Edward van avond veel opgeruimder dan anders schijnt.</p>
<p>- Ja, dat is mij ook in het oog gevallen - verzekerde mevrouw Laville - ik geloof waarlijk dat hij smaak in het Parijsche leven begint te krijgen.</p>
<p>- Och! - klaagde de dwaze moeder - het is zulk een zonderling jongmensch. Hij schijnt zich van avond tamelijk wel te amuseeren; maar nog nooit heb ik hem recht met iets of met iemand zien dweepen. - Hij spreekt met meer enthousiasme van de vermolmde geraamten van het museum, dan van de gratiën, waarmede Parijs hem omringt.</p>
<p>- Dan dweept hij met skeletten, lachte mevrouw Laville. Het is vreemd - hij is zoo verstandig en geleerd, en hij heeft toch geen conversatie.</p>
<p>- O neen, volstrekt niet! zuchtte de moeder. – Hij zegt dikwijls: ‘Ik ben geen rechte Franschman, want ik kan niet veel en niet lang spreken over niemendal.’</p>
<p>- Gij overdrijft, mevrouw! - zie hem daar ginds eens prettig keuvelen met die schoone Hollandsche - merkte Beaujeu op - een echt gentleman in houding en gebaar, mevrouw,
<pb n="335"/>
een nobel voorkomen, maar niel van een alledaagsch salet-jonker...</p>
<p>- Nu ja, hernam mevrouw de Toulouse, maar ik hoor dat zij ook zoo wat eene savante moet wezen.</p>
<p>- Eene savante! riep mevrouw Laville met afgrijzen, dat is een horreur! - Eene savante!... dit beelderige meisje... en zij keek nog eens goed door baar lorgnet - zou zij?... Neen... dat is te ongerijmd...</p>
<p>– Ja, er zal wel wat van aan zijn, want onze dokter von Kern is er ook bijgekomen, en als die zoo geanimeerd spreekt is het altijd uit de boeken - over sterren of over beesten of steeneu of zoo iets droogs. En mijn zoon zal hij juist tot zulk een saaien droomer maken als hij zelf is.</p>
<p>- Och, mevrouw, maak u niet ongerust - die vesting kan zoo spoedig genomen zijn, troostte mevrouw Laville.</p>
<p>- Ik weet het niet, hernam de moeder het hoofd bedenkelijk schuddend, ik heb zulk een somber voorgevoel, dat hij nooit zal trouwen. Ik vrees dat ik hem te lang onder de bekrompen leiding van dien Duitschen Hernhutter heb gelaten - die heeft hem te veel van zijne idealistische philosophie ingeblazen.</p>
<p>- Heeft Edward niet gereisd? vraagde mevrouw Laville.</p>
<p>- O ja, wij hebben met zijn gouverneur zoowel Italië en Spanje als Scholland bereisd, en nu wil hij de voornaamste steden van Europa gaan bezoeken, voor dr. von Kern ons gaat verlaten.</p>
<p>- Een recht goed plan, knikte dokter Beaujeu, een man van zulk eene nobele physionomie is geen kwade reisgids; ik geloof dat gij u gelukkig moogt achten dat Eduard hem tot mentor had - welk een prachtige kop is dat - zulk een echt Germaansch type en wel een van de schoonste, krachtigste soort.</p>
<p>Wilhelm von Kern, die aldus werd opgenomen, verdeelde
<pb n="336"/>
intusschen zijne aandacht tusschen zijn voormaligen kweekeling Edward en diens zuster, want hoewel nog altijd met de schoone Clara sprekende, dwaalden zijne blikken af naar het venster van een klein tusschenvertrek, waarheen hij Rosalie mistroostig de wijk had zien nemen, die, door het onverstandig tobben van hare moeder over haar blos geheel ontstemd en met hare houding verlegen, zich aan het gezelschap poogde te onttrekken.</p>
<p>- Laat ons naar Rosalie gaan, zeide hij tot Edward, zij is verdrietig, vrees ik; en zij voegden zich ongemerkt bij het verlegen meisje.</p>
<p>Travers die Rosalie geen oogenblik uit het oog verloor, kwam juist op zijne teenen trippelend van de andere zijde met hetzelfde doel. Maar Rosalie had al zooveel met hem moeten verhandelen, dat zij snel haars broeders arm nam en zoo vlug met hem voorbij stapte, dat Travers hen niet meer aanspreken kon en met von Kern staan bleef.</p>
<p>- Eduard, zeg mij toch oprecht, bad Rosalie, zie ik er zoo bespottelijk uit als mama beweert? - Ik weet niet waar ik mij bergen zal met die kleur - ik moest maar niet dansen - kon ik maar wegsluipen!</p>
<p>- Stout zusje, waar denkt gij aan?</p>
<p>- Gij moest maar zeggen dat ik hoofdpijn heb, smeekte zij.</p>
<p>- Gij zult zulke dwaasheid niet beginnen, gij ziet er uit als eene frissche roos, als een heerlijk fijn perzikje. - Uw blos is schoon, al is die niet meer naar de Parijsche mode.</p>
<p>- Maar zie ik er zoo gansch burgerlijk uit?... Ik hoorde mijne nichtjes uitroepen: Welk eene boerin!</p>
<p>- Gij hebt meer een Duitsch dan een Fransch gelaat. Dr. von Kern merkte dit straks nog op.</p>
<p>- Zeide hij dat? Hij vond dus ook dal ik er anders uit zie, dan.</p>
<p>- Geloof mij, die man weet wel wal goed staat of niet;
<pb n="337"/>
zijn oordeel heeft zich niet gevormd naar de uitzinnigheden eener grillige mode, maar naar regelen van een hoogeren schoonheidszin.</p>
<p>- En wat zeide hij van mij?</p>
<p>- Hij zeide – ‘wellicht is uwe zuster de eenige volkomen gezonde en sterke jonge vrouw onder deze gansche bleeke, gewitte en beschilderde jufferschap.’</p>
<p>- Gij stelt mij gerust, Edward - ik zal mijn kwaden luim overwinnen en meedansen. Niemand zal vermoeden hoe weinig ik mij amuseer; maar laat ons gaan, ik vrees opzien te baren. Geloof mij, ik vermaak mij in uwe studeerkamer vrij wat beter.</p>
<p>- Ik vrees dat dit genot voor lang uit zal zijn, nu wij eenmaal met de feesten zijn begonnen, zuchtte Edward.</p>
<p>- Nooit zal ik toch de schoone uren in uw boekvertrek vergeten. Ik wist niet dat er zooveel te denken en te leeren was.</p>
<p>Weder ontmoetten zij Clara met haar verloofde en von Kern, die zich nu bij hen voegde en wel merkte, dat zij er reeds veel kalmer uitzag, na het apartje met haar broeder; hij meende nu niet onbescheiden te zijn met te blijven.</p>
<p>- Wij spraken over onze genotvolle avonduurtjes - zeide Edward - dat is nu gedaan.</p>
<p>- Zal het dan waarlijk nu reeds geheel uit zijn met die heerlijke litteraire avonden? vraagde von Kern teleurgesteld.</p>
<p>- En dat juist nu ik met smart en schaamte begin te ontdekken welk een onwetend kind ik toch ben, en ik heet volleerd!.. zuchtte Rosalie. Wij, arme meisjes!... wij verlaten de school als wij pas rijp worden om te kunnen verstaan, en als gij, bevoorrechte mannen, uwe beste studiejaren gaat aanvangen.</p>
<p>- Dat is zoo, maar gij kunt veel inhalen, als uw lust en uwe volharding geëvenredigd zijn aan uwe gelukkige vatbaarheid, antwoordde von Kern.</p>
<pb n="338"/>
<p>- Gij vindt mij niet te dom om te leeren?</p>
<p>- Ik weet dat gij dit niet zegt om een banaal complimentje te oogsten, zoo min als ik spreek om u met zoetsappige vleierij te sfreelen, hernam von Kern. Grijp moed, gij hebt aanleg - gij hebt geest. - Laat dien vruchtbaren akker niet braak liggen, want voor bloem en vrucht zou er dan doorn en distel welig groeien.</p>
<p>- Als gij mij raad wildet blijven geven - ik zou trachten dien op te volgen.</p>
<p>- Gij leest te veel romans, en dan nog verkeerde. - Wat hebt gij aan verdichtsels van dwalende gidsen in het leven, die uw hoofd opvullen met valsche levensbeschouwingen en onedele grondbeginselen?</p>
<p>- Ik lees wat mijne vriendinnen mij verschaffen - en hoe weten wij wat goede boeken zijn?</p>
<p>- Goede romans zijn zulke verdichte verhalen, waarin het leven naar waarheid is geteekend; zij zijn zeer geschikt om ons als 't ware door een open venster het leven en de wereld te laten bekijken, zonder dat ons het gewoel en gedrang in onze binnenkamer bereiken kan. Er is zooveel schoons geschreven, dat geen menschenleven toereikend is om al de meesterstukken te lezen, welke den menschelijken geest tot eer verstrekken. Waarom dan den kostbaren tijd te besteden met overdreven of geheel onbeduidende boeken te lezen?</p>
<p>- Gij hebt volkomen gelijk, maar men moet de goede en schoone boeken dan ook weten te vinden; ik heb licht en hulp noodig, en ik reken op uw geduld, als het nog niet te laat voor mij is, wat in te halen. Sedert ik uwe gesprekken met Edward heb gehoord, is een nieuwe wereld voor mij opgegaan, en sta ik verbaasd over den omvang der wetenschappen. Ik ontwaar met verbazing hoeveel schoone zaken er te weten zijn, en ik schaam mij over den luttelen leeftocht, dien ik voor geheel de levensreize heb ingeslagen.</p>
<pb n="339"/>
<p>- Indien gij ons, tusschen al de drukte van een jong meisjesleven, dikwijls met uwe tegenwoordigheid wilt verblijden, geloof ik dat vooreerst onze gesprekken u nog nuttiger zijn zullen dan geregelde lectuur over dit of dat vak. Ik leer uwe inzichten en behoeften beter kennen, en kan u daarna een weg aanwijzen tot verkrijging van meer geregelde kennis.</p>
<p>- Het plan is heerlijk; - maar hoe vind ik tijd - ik, die eigenlijk nog niets te doen heb... ik heb het zoo druk...</p>
<p>- Met de uren te leeren woekeren is eene eerste voorwaarde voor elke oefening, die vrucht zal dragen.</p>
<p>- Indien wij er mama maar voor konden winnen! Zij heeft zulk een afkeer van boeken; zij zal mij volle vrijheid geven om mijn leven te verbeuzelen, maar zij zal niet toestaan, dat ik mijn geest verrijk met schoone kennis. Doe gij een goed woord voor mij? bad zij met al den eenvoud van een kind.</p>
<p>- Het is beter dat gij het zelve doet - ik ben bereid om u te onderlichten, voor te lichten en te raden - maar verzeker u eerst van de goedkeuring uwer mama.</p>
<p>- Edward, gij moest het zien te doen - vleide zij - ik durf niet.</p>
<p>- Ach, Rosalie, mama heeft al zooveel op mijne studie tegen; spreek ik haar nu ook nog van de uwe - gij weet... hoe driftig zij is... Laat ons ongemerkt voortgaan.</p>
<p>- Leer intusschen uw tijd uitkoopen, iedere gelegenheid aangrijpen, hernam von Kern, ik wil in de boekerij uitzoeken wat voor u dienstig is.</p>
<p>- Ja, maar leeren door bespreken is nog geheel anders dan van koud papier, antwoordde Rosalie, dat heb ik reeds in deze weinige weken ondervonden.</p>
<p>- Dat is volkomen waar; spreken, denken en opmerken is ook studeeren, en draagt zoo ontzettend veel tot onze ontwikkeling bij. Onze geest kan veel door zichzelf leeren,
<pb n="340"/>
wij hebben een rijk fonds in ons; zie maar bedachtzaam rond, en bepeins de verschijnselen om ze vergelijkend en onderscheidend te beoordeelen.</p>
<p>- Parbleu, von Kern! houdt gij hier een cours de philosophie voor mijne zuster - riep de luitenant uit hem bij den arm schuddend - zoudt gij uwe schoolgeleerdheid niet liever opbergen tot nader orde, en uwe voeten met de onzen tot den dans schikken.</p>
<p>En zijne zuster met zich naar de danszaal voerende, zeide hij: Ik zoek u overal, Rosalie! - en gij staat daar uwe les op te zeggen bij dien pedant. Pas heb ik u verlost van dien razenden philanthroop Travers, die eene oratie over genootschappen wou opzetten - 't is een manie bij hem. - Wat vervelende ètres zijn toch die monomanen! - zij wippen altijd op hun hobbelpaardje en zijn morgen net even zelfzuchtig als gisteren. - Dat gunt een jongmensch geen vermaak, en kent geen genot dan met inteekenlijsten de wereld af te loopen, en allerlei kwakzalverij te bedenken om de lijdende menschheid van den wal in den sloot te helpen.</p>
<p>Uit de danszaal klonken hen de liefelijke tonen van een lustigen dans toe, en zij dreven oogenblikkelijk alle ergernis uil zijne niet al te vasthoudende hersenen.</p>
<p>Maar de dartele dansmuziek mocht zoo vroolijk ruischen, en de elegante dames zich zoo zwierig voortbewegen - galante heertjes hunne fraaiste geestigheden ten beste geven, dit alles wischte de indrukken niet uit, welke von Kerns woorden op den geest van Rosalie gemaakt hadden, en door alles heen klonk het als een orakelspreuk in haar hoofd: - ‘Wij hebben een rijk fonds in ons zeJven.’ Dien schat te ontdekken, dien parel op te graven werd van nu aan de diep verholen maar vurigste wensch van haar hart.</p>
<p>Terwijl de jonge lieden dansten, en de ouderen in de nevenzalen speelden, verzuimde mevrouw Laville toch niet hare
<pb n="341"/>
vriendin bij de eerste gelegenheid terzijde te nemen en op veel beteekenende wijze ernstig af te vragen:</p>
<p>- Die jonge Duitscher, lieve nicht! die knappe jonge Duitscher, blijft die nog lang bij u aan huis?</p>
<p>- Hoe bedoelt gij dat? vraagde mevrouw de Toulouse schijnbaar verstrooid.</p>
<p>- Ik wilde alleen maar weten, of hij op denzelfden voet bij u blijft?</p>
<p>- Zijn vertrek is nog niet vastgesteld. Edward wil er niet van hooren, en gaat in den aanstaanden zomer met hem reizen.</p>
<p>- Nu ja, zoo'n jongmensch denkt niet verder dan aan zijn eigen persoon; maar er moet soms al eens iets gewijzigd worden in een familiekring, wanneer men volwassen dochters thuiskrijgt - die er zoo lief uitzien. - Hoorde ik niet dat Rosalie Duitsche litteratuur met dien schoonen jongen Duitscher studeert?... hm - hm!...</p>
<p>- Och, gekheid - zij gaat soms eens luisteren, maar geloof mij, zij zal zich niet in studies verdiepen... Ha, ha! - Rosalie en litteratuur...</p>
<p>- Ik weet niet, maar zulke poëtische lessen van zulke dweepende meesters zijn soms zeer aantrekkelijk voor jonge meisjes, en von Kern heeft wel iets wegsleepends in zijne stem en voordracht...</p>
<p>- Heb geen zorg - gij begrijpt, Parijs is voor Rosalie nieuw. Zij heeft het op hare wijze te druk met hare vriendinnen, met toilet en uitgaan...</p>
<p>- Enfin - gij weet, 't is niet om mij met uwe schikkingen te bemoeien, maar ik maak mijne opmerkingen, en die geef ik u ten beste - wij kennen de wereld. - Pas op dien Duitschen schoolmeester!</p>
<p>- Och kom! - lachte mevrouw de Toulouse zorgeloos. Edward zal zich in zijne lessen niet door het gesnap van zijne
<pb n="342"/>
zuster laten storen. Dat is zoo eens een nieuwtje - en ik ben er ook nog. - Maar van dien kant is niets te vreezen. Geloof mij, ik ben ook niet van gisteren.</p>
<p>En toch zag zij van dat oogenblik Wilhelm von Kern niet meer met die rust en dat vertrouwen in haar huis. Toch was een zaad van argwaan gestrooid, en ongeduldig kwam zij menigmaal Rosalie weghalen, als zij een oogenblik in de biblotheek was. Zij wist nu allerlei hinderpalen op te werpen, als er maar eenig plan bestond voor lectuur of zelfs voor een degelijk gesprek. Rosalie mocht niet tot zichzelve komen, niet denken - zij mocht altijd door beuzelen en schertsen; zij mocht alles - slechts niet ernstig zijn of lust lot onderzoek openbaren.</p>
</div>
<div type="chapter">
<pb n="343"/>
<head rend="h3">XXI. Levensbanden.</head>
<p>Mevrouw de Toulouse was eene van die onvoorzichtige moeders, die meenen dat het in hare macht staat, hare zonen en dochters zoo lang kind te laten blijven als zij noodig oonleelen, om hen dan, op een gegeven oogenblik als zij het goed vinden, plotseling uit de kindsheid tot den huwbaren staat te bevorderen.</p>
<p>Tot nog toe had zij haar jongsten zoon Edward, die eene ziekelijke kindsheid had gehad, bewaakt als een kanarievogeltje, dat nooit buiten het kooitje mocht komen dan om op hare hand te zitten - zij beroemde er zich op, dat hij nooit van haar gescheiden was geweest - en nu zij goed vond dat hij zou gaan trouwen, nam zij het hem kwalijk dat hij niet onverwijld verliefde op de vrouw, die zij voor hem kiezen wilde; maar hoe meer zij hare albasten nichtjes verhief, zoo te heftiger tegenzin openbaarde Edward voor deze schoonheden.</p>
<p>Rosalie was buitenshuis groot gebracht, maar even angstvallig bewaakt als een schoothondje, dat niet uit mag gaan dan aan een stevig koord. Die kloosterachtige opvoeding had geen ander voorwerp voor hare bewondering en vereering aange-<pb n="344"/>wezen dan de aanbidding der Madonna onder den meest platten en bekrompen vorm van een groven beeldendienst. Niet de idealiteit der vrouw had haar geboeid, maar de speelpop die zij aaukleeden en optooien mocht - en hare ambitie steeg niet hooger dan om de kamenier van een leelijk houten beeld te zijn, dat zij met zijden robes moderniseerde, en met paarlen en juweelen versiereu mocht, als zij de week had. Geen andere boeken kwamen onder haar oog dan die weinige, die de kloosterbibliotheek haar aanbood; zij kende geen verhalen als van het leven der beiligen en martelaars, en het eenige wereldlijke tafereel, dal ooit tot haar was doorgedrongen, was een deeltje van de Arabische Nachtvertellingen, en de onsterfelijke Paul en Virginie. Deze liefelijke heelden kwamen met al het licht en den gloed van de figuren eener tooverlantaarn tegen den donkeren wand van hare akelige afsluiting uit, en stonden onuitwischbaar voor hare verbeelding om het doodsche landschap van hare eentoonige jeugd te stoffeeren. Zij maakten te dieper indruk op hare fantasie, omdat deze idyllische schets geheel alleen stond als eene geurige en schitterende bloem tusschen al het dor gebladerte, waarop men haar geest onthaalde. Te Parijs gekomen overlaadden hare geëmancipeerde vriendinnen haar echter met eene zee van vrij wat minder goed geschreven boeken, die zij in de kiosk op den boulevard lieten halen, zonder eenige keus of onderscheiding. Verder zou het theater, dat zij druk bezocht, haar omtrent het leven moeten onderwijzen, en haar antwoord geven op al de geheimzinnige vragen van een jong hart omtrent de veelsoortige betrekkingen der menschen... Wat kon zij anders doen als de jonge lieden die zij ontmoette, bij den held harer schooljaren ‘den eenigen Paul’ vergelijken? - En hoe weinig hadden de heeren, die zij leerde kennen, van hem! - Zij zag het spoedig in: een Paul moest men in Parijs niet verwachten, en de idyllische jongeling werd dan
<pb n="345"/>
ook spoedig verdrongen door den ‘premier amoureux’ van het Théatre Français, als ideaal van den man.</p>
<p>Mevrouw de Toulouse had in haar huiselijken omgang zekere hardheid en heftigheid, die Rosalie, ondanks de groote liefde die zij haar toedroeg, van haar afstieten, en maakten dat zij nooit haar gevoel voor hare moeder durfde openbaren en zich geheel in zichzelve opsloot.</p>
<p>Rosalie voelde zich dus in het eerst in de volkrijke stad en drukke omgeving recht eenzaam, en alles behalve op haar gemak in het ouderhuis. Toch achtte zij zich gelukkig het afgelegen kasteel verlaten te hebben, en hier meisjes van haar leeftijd aan te treflen, waarin zij vriendinnen hoopte te vinden. Het waren vooral de vroolijke dochters van den generaal Laville, hare bekoorlijke albasten nichtjes, die zich zusterlijk bij haar aansloten, en de moeders moedigden die vriendschap aan, niet zonder eene bijgedachte misschien aan de broeders.</p>
<p>Spoedig gaf de generaal eene even schitterende soirée dansante, waar ongeveer dezelfde gasten samenkwamen. Angélique en Françoise spreidden al hare lieftalligheid om strijd ten toon. Hadden zij echter kunnen vernemen, wat het oordeel over hare gemaáktheid en coquetterie was van die heertjes, die zij zoo stellig meenden te betooveren, zij zouden wellicht van verlegenheid en schaamte de zaal verlaten hebben, en lang van de publieke tentoonstelling van ijdelheid en pronkzucht teruggebleven zijn. Doch degenen, die haar bespotten en zich met hare dwaasheid vroolijk maakten, waren zoo rondborstig niet haar uit hare dwaling te helpen; integendeel het was of allen samenspanden om haar in hare zelfmisleiding te doen volharden. Edward was wellicht de eenige die geen geveinsde rol speelde, haar niet door laffe vleierij om den tuin leidde, maar hem vonden zij dan ook onverdraaglijk saai en boersch.</p>
<p>Zijn broeder Antoine vatte met dames de zaak wal opper-<pb n="346"/>vlakkiger op, en de onverholen behaagzucht, die Edward in verontwaardiging deed toornen, liet Antoine lachen. Hij dreef den spot met de ingebeelde schoonheden, en ofschoon hij de houding aannam van ze van harte het hof te maken en slechts verlegen te zijn om te bepalen wie van de beiden hem het beminnelijkst scheen, zeide hij tot Edward:</p>
<p>- Noemt gij dat jonge meisjes? Oude coquetten zijn het nu reeds. - Zijn die karikaturen ooit jong geweest? - Neen, zulke zottinnen zijn oud geboren. - Nooit heeft iemand ze als aanvallige, onnoozele kinderen gezien. - Nooit hebben zij naïef en jolig met de pop gespeeld. - Ik heb ze altijd gekend als oude juffers. Op haar twaalfde jaar ontvingen zij al bouquetten met minnebriefjes van oudachtige jongetjes. Zij moeten met crinolines geboren zijn en kwamen stellig met balboekjes in de hand bij de min.</p>
<p>En toch hadden die nietige beuzelaarsters grooten invloed om zich heen, en sleepten al lachend Rosalie met zich mede in den maalstroom van schitterende nietigheden, die haar al sneller en sneller voortslingerde. Hare moeder behoefde haar de litteraire oefeningen in het boekvertrek haars broeders niet te verbieden: hare hoogere behoeften naar licht en kennis, al haar ernst en eenvoud werden allengs weggelachen, weggespot. Zij werd door hare vriendinnen in een warnet van beuzelarij verwikkeld en zoo vast verstrikt, dat er geen tijd tot gepeins en bezinning overbleef. Al de schatten der wijsheid, die zij had hooren roemen, ja die haar een oogenblik liefelijk hadden tegengeblonken als bakens langs de kust, schenen steeds verder voor haar oog te verzinken en zich als in een onbereikbaar verschiet te verliezen.</p>
<p>Was von Kern een bedriegelijk toovenaar geweest, die haar in een oogenblik van begoocheling in de diepte van haar eigen wezen een kostbaar kleinood voorgespiegeld had, dat geen werkelijkheid bezat? - Of was <hi rend="spat">de wereld</hi> de boos-<pb n="347"/>aardige tooveres, die den pas ontdekten rijkdom onzichtbaar maakte voor het beneveld oog, om haar te doen gelooven, dat er nergens een parel van zoo groote waarde bestond, waardig om met inspanning van alle kracht verworven te worden?</p>
<p>Soms wipte zij nog even bij Edward binnen om een stuk van een gesprek of voorlezing op te vangen, als om de kruimkens te lezen, die van hun rijke tafel vielen. Nu doorbladerde zij vluchtig een plaatwerk over architectuur of over opgravingen der oudheid en liet zich wat vertellen - maar pas ontwaakte de geestdrift voor het schoone en groote - of mama kwam ze storen - bezoeken werden aangemeld - het toilet eischte haar op - de kapper - de modiste was daar - altijd moest zij voort om de bonte tooneelvertooning der wereld te aanschouwen en van de ideale wereld der gedachten al verder en verder vervreemd te worden.</p>
<p>En toch dorstte hare ziel uit de diepte naar dit haar hooger vaderland. - Haar dwalend oog zag vaak als door de dwarrelende sneeuwjacht der blinkende nietigheden de grootsche lijnen van een majestueusen tempel, waar dag en nacht de priesters der wijsheid het heilig vuur der kennis kweekten. - Zij zag het licht uit de verte en mocht niet naderen - zij hoorde boven al het rumoer der dartele wereld uit soms het ruischen van die statige kooren ten hemel opgaan - en ach, zij mocht niet stilstaan om te luisteren!.... Voor vrouwen was de toegang verboden. - Beuzel maar voort en voed uw ziel met kaf - ten laatste zal zij zichzelve verteeren.</p>
<p>&nbsp;</p>
<p>Intusschen waagt men in de elegante kringen zekere gissingen. Er wordt gemompeld van op handen zijnde verbintenissen. Verschillende pretendenten doen zich voor en krijgen meer of minder naam; maar mevrouw de Toulouse en de voogd der lieve roode roos hebben de keus op Travers gevestigd - hij alleen wordt begunstigd en zal eerlang plech-<pb n="348"/>tig en formeel zijn aanzoek komen doen. - Hoe ook Rosalie mag tegenstribbelen, mama blijft beweren, dat dit charmant jong mensch de man is, die haar gelukkig zal maken en aan wien zij haar geheel toevertrouwt. Ernstig en zwaarwichtig schijnen de bedenkingen, die Rosalie aanvoert, dan ook niet in het oog der moeder; maar ze heeft toch sterk op Travers tegen. - Zij heeft een geruimen tijd in gepeins gezeten, en onvergenoegd een paar bloemen stuk geplukt; daar heft zich eensklaps het kinderlijk gezichtje op met de ronde vraag:</p>
<p>- Ik weet toch waarlijk niet, waarom er zulk een haast is om mij uit te huwen. Heb ik ooit getoond, dat ik wenschte te trouwen?</p>
<p>- Dat zegt men ook niet, mijn kind - antwoordt de moeder - dit zou onwelvoegelijk zijn.</p>
<p>- Maar ik heb het zelfs nooit gedacht, mama.</p>
<p>- Nu ja, daar waart gij ook te jong voor.</p>
<p>- En nu ben ik in eens oud genoeg om te trouwen? Laat ik maar wachten tot ik zulke verbintenissen wenschelijk acht; ik wil veel liever nog jaren lang bij u en Edward blijven. Zijn wij niet gelukkig met ons drieën?</p>
<p>- Gij praat als een schoolkind; Edward kan ons spoedig ontsnappen; wij vrouwen gaan niet uit om ten huwelijk te vragen, en als gij soms later het wenschelijke van zulk een verbintenis mocht verstaan, zoudt gij wel eens te vergeefs om u heen kunnen zien. Wij trouwen als wij ten huwelijk gevraagd worden.</p>
<p>- Maar ik kan toch weigeren.</p>
<p>- O ja, wanneer het een partij geldt, die beneden u is - maar Travers is van eene eerste familie en zijn vader, die zeer gezien is bij hooggeplaatste personen, zelfs aan het hof, en het aanzienlijk ambt van senateur bekleedt, kan hem ook, daar hij een graad in de rechten heeft, tot belangrijke betrekkingen verheffen.</p>
<pb n="349"/>
<p>- Ja, dat kan alles wel zijn, maar ik zie niet in, waarom ik nu reeds met hem zou moeten trouwen.</p>
<p>- Wel, dwaas kind - omdat hij u lief heeft en naar uwe hand staat.</p>
<p>- Maar hij kan immers met een ander trouwen? - Ik vind dat hij geen geschikt man voor mij is - en wat is hij oud....</p>
<p>- Neen, zeg dat niet - juist een gepaste leeftijd, ruim dertig jaren.</p>
<p>- Welnu, meer dan de helft ouder dan ik! en ik houd hem voor wel veertig - en hoe leelijk is hij...</p>
<p>- Kom, Rosalie - wat zegt dat voor een man! - Hij heeft een flink, mannelijk voorkomen.</p>
<p>- Neen, zeg dat niet mama; vergelijk hem bij voorbeeld bij dr. von Kern, die is ook in de dertig, maar hij heeft geen kale kruin of rimpels en vouwen op het gelaat.</p>
<p>- O, die blonde Duitschers, met hun hooikleurig haar, zien er altijd zoo bloemzoet uit - maar die rimpels teekenen een denkend hoofd, en die vouwen wijzen op een vast karakter.</p>
<p>- Nu, gij legt het al fraai uit en maakt er nog verhoogde charmes van, riep Rosalie hartelijk lachend - maar mama ging ernstig voort:</p>
<p>- En wat is hij geacht en bemind! - Neen, ik zou gerust mijn hoofd nederleggen, als ik uw lot in de handen van zulk een soliden en geposeerden man kon stellen. Een charmant jongmensch!</p>
<p>- Meent gij dat waarlijk, moederlief, zei het meisje met eene zucht de kinderlijke oogen zoo ernstig en onderwerpend op hare moeder vestigend, die een traan afwischte en bewogen antwoordde:</p>
<p>- Ja, dat is mij heilige ernst, ik zou ongelukkig zijn als de dood mij verraste vóor gij beiden gevestigd waart. En wat uw broeder betreft, dat is nog geheel iets anders, maar
<pb n="350"/>
wat is eene ongehuwde vrouw in de wereld? - Niets, bepaald niets. Neem toch dien kommer van mijn hart.</p>
<p>- Ik zou u zoo gaarne genoegen doen, maar hoe kan ik met Travers trouwen, als ik hem niet liefheb?</p>
<p>- O, als het anders niet is - mijn kind - de liefde komt als men gehuwd is. - Al die verliefdheid, waarmee men in de gedichten dweept, dat is een vluchtig goochelspel der verbeelding, dat is niet solide - en beteekent niets.</p>
<p>- Ik verbeeld mij toch dat ik hem eerst moet kennen.</p>
<p>- Lief kind - wie kent ooit een man, vóor men met hem gehuwd is? En dan nog niet. - Gij hebt nog zulke kinderachtige ideeën, al gingt gij nog twee jaren met hem om, ge leerdet hem niet beter kennen.</p>
<p>- Dat is al heel wonderlijk en maakt mij nog banger - hervatte Rosalie.</p>
<p>- 't Komt er maar op aan, een braaf knap mensch, van goede relatiën en gunstige vooruitzichten zijn lot toe te vertrouwen. - En ik vertrouw Travers volkomen. Waarlijk, hij is een solide man, een charmant jongmensch. - En als gij ziet, dat hij geheel voor u leeft - en dat gij zijn geluk in uwe hand hebt - als hij u dagelijks met duizend liefdeblijken omringt, dan ontstaat bij u eene bestendige wederliefde - gij zult toch wel geen steenen hartje hebben? Hij zal het wel veroveren en gij zult te zamen recht gelukkig zijn - ik verzeker het u. - Ik verbeeld mij u daar al in uwe eigen hotel Châtelaine te zien en als jeugdige, de honneurs waarnemende. O, mijn kind! ons geluk zal onuitsprekelijk zijn.</p>
<p>Onder zulke gesprekken ontkiemden er allengs zekere illusiën in het jonge hart; onbestemde voorgevoelens van iets liefelijks, iets heerlijks welden op in hare verbeelding, veel meer nog dan in haar hart.</p>
<p>Meesteres in haar eigen huis te zijn - gebiedster van haar klein koninkrijk - de aangebeden godin van een man,
<pb n="351"/>
die u op de handen dragen wil - een man, die over haar waken, haar tegen alle leed beschermen en tegen alle onheil schutten zou; die met de zachtste woorden haar zou waarschuwen - met de teederste zorg haar omringen.... ja, toch, dat was schoon, het beeld der toekomst. - Mama was goed, maar mama was wispelturig en opvliegend.... somtijds hard en afstootend, en deze Paul, al had hij een kaal hoofd, een rooden nek en veel te dikke ooren - hij scheen zulk een bijzonder, teerhartige Paul voor zijne Virginie te zullen wezen.</p>
<p>Toen Rosalie genoegzaam met deze nieuwe denkbeelden gemeenzaam geworden was, achtte de pretendent het oogenblik gunstig om zijn request officiëel te presenteeren - en hij vraagt gehoor.</p>
<p>De dag wordt bepaald. Het is of er iets schrikkelijks zal moeten gebeuren - zulk een eerste bezoek van een jong man bij eene jonge dame! - en welke moeder zal het toestaan dat hare dochter een bezoek van een heer ontvangt - dan wanneer hij komen zal met het plechtig oogmerk haar ten huwelijk te vragen.</p>
<p>Eindelijk zal het uur der crisis slaan. Paul Travers steekt zich in glanzend nieuw zwartlaken pak. Met de uiterste zorg is hij gekapt en geparfumeerd - evenredige zorgen waren aan den strik van het suprafijn dasje besteed, dat zijn rooden dikken hals versiert - het eene boordje voor het andere is gepast, en verwerpelijk bevonden - eindelijk een extra exemplaar gekozen - en dus geheel officiëel uitgedost, zooals een bescheiden sollicitant er behoort uit te zien, was hij gereed om zijn aanzoek te wagen. - Aan hoevele vrouwen had hij zijn hart niet reeds aangeboden! - maar zijn hand nog nimmer... - Hij ging nu ook meer speciaal solliciteeren naar <hi rend="spat">vestiging</hi>; hij verlangt zich te ‘établiseeren’ dat wil zeggen: te huwen; niet omdat dit zijn levensideaal was, maar omdat
<pb n="352"/>
het met zijne ontwerpen voor zijne toekomst het best strookte om door middel van eene rijke vrouw op een grooten voet te kunnen leven. De zinnelijke begeerlijkheden hadden uitgewoed, zijn traag verstand kwam eindelijk tot die klaarheid - die hij op zijn vijfentwintigste jaar had kunnen bereiken, als de wuftheid, verkwisting en gemakzucht hem niet onverschillig voor zijn eigen ontwikkeling en maatschappelijke positie gemaakt hadden. Zijne eerzucht was tot hiertoe door nietige pralerij in zijne clubs voldaan geweest. Hij zag nu in dat het hoog tijd werd een ander pad te kiezen om zich verdienstelijk te maken. Waarom zou hij ook niet als volksvertegenwoordiger kunnen schitteren als zoo menig oude, snorkende rechtsgeleerde zonder praktijk? Reeds had hij zich wat naam gemaakt onder de philanthropen. Deze onderscheiding zoo gemakkelijk verkregen, spoorde hem aan om hooger te streven - en de behoefte aan zingenot en vermaak verstompt zijnde, zocht hij nieuwe prikkels in de zucht naar rijkdom, naar macht en eer. Geëtablisseerd te zijn, een rijk hotel te bewonen - eene fraaie equipage te houden - gasten te ontvangen en eene schoone jonge vrouw om dat établissement te sieren, ziedaar wat hij noodig had om zijne tweede jeugd zoo schitterend mogelijk te ontplooien.</p>
<p>Deze man, van ver in de dertig jaren, met het vermoeide, verwelkte koude hart, zou thans geveinsdelijk de bekentenis afleggen van gevoelens, die hij reeds zoo menigmaal op het vurigst had betuigd. Maar hij kent de vrouwen - zijn hoofd bevat er een geheele beeldengalerij van.</p>
<p>Rosalie was door hare moeder beknoptelijk op het gewichtig bezoek voorbereid. Voornamelijk had mama zich bij dit belangrijk onderhoud bezig gehouden met hare stem en houding - haar dikken schouder niet te vergeten, en haar alle regels der etiquette voorgeschreven hebbende, meende zij zich van al hare moederlijke plichten te hebben gekweten.</p>
<pb n="353"/>
<p>Voor Rosalie's geest rezen nu echter al de treffende declaraties op, die zij in het Théâtre Français gezien had. - En wat zal hij nu wel zeggen! - En wat zal ik moeten zeggen? - verzuchtte zij gedurig. - Zij weet nu wel zoowat, hoe zij zich naar het voorschrift van mama bij die plichtpleging zal hebben te gedragen; maar toch heeft het haar een paar slapelooze nachten gekost en kwelt haar een onbestemde angst.</p>
<p>- Vergeet uw borduurwerk vooral niet mede naar de zaal te nemen - vermaant mama toen het groote uur nadert - dat handwerk geeft u beter pose, mijn kind! gij kijkt dan op uw werk tot het oogenblik daar is, om even tot hem op te zien, begrijpt gij?</p>
<p>Rosalie is uiterst bevallig getoileteerd; met fijne kunst is alle schijn van opzettelijke optooiing vermeden; zij neemt een klein stoeltje dicht bij den fauteuil harer moeder, als om zich kinderlijk onder hare hoede te toonen.</p>
<p>Paul wordt aangediend en treedt binnen in zijn stemmig sollicitanten-kostuum en met een even stemmig sollicitanten-gezicht.</p>
<p>Er wordt gegroet, gebogen, geneigd - eenige banale phrases openen de ontboezeming, die nu losbarst of liever heel geleidelijk wordt ontwikkeld.</p>
<p>De kalme ernst van de vleiende betuigingen, die hij aflegt, verhoogen den diepen indruk, die zijne zoetvloeiende woorden op het kinderlijk gemoed van het onervaren meisje maken. Zijne waardigheid en welsprekendheid boezemen haar vertrouwen in, en wekken hare verbazing, die tot bewondering voor den spreker stijgt.</p>
<p>De hooge ingenomenheid, die hij voor haar persoon aan den dag legt, streelt hare ijdelheid, en stemt haar gunstig voor den man, die haar zóo beminnelijk vindt, dat hij zijn lot en leven voor altijd met haar wenscht te deelen. Zij heeft nooit over iets van beteekenis met mannen gesproken; zij kent
<pb n="354"/>
geen andere heeren van nabij dan haar oom en haar broeders, haar meester en haar biechtvader. Is het wonder dat dit eerste ernstige onderhoud haar reeds groote bewondering inboezemt voor den zoo behendigen pretendent, die het verlegen meisje intusschen zoo scherp met zijn koel oog observeert en haar argeloos hart analiseert in alle aandoeningen en overleggingen; terwijl zij, ondanks al wat zij op het theater gezien of in romans gelezen heeft, ondanks al wat zij zich voorgenomen had te zeggen, niet anders dan eenige schroomvallige monosyllaben weet te fluisteren tegen dien deftigen heer, die zoo vereerend over haar denkt, haar zoo lief heeft, en al zijn geluk van hare hand alleen verwacht... Dat streelt haar hart - zij vindt hem al dadelijk een lief, verstandig mensch, al is hij dan ook niet schoon. Geen zweem van vrees of zorg, van wantrouwen voor hare toekomst, voor haar geluk. - Met blind vertrouwen volgt zij hem, die zoo eerbiedig zegt haar beschermer te willen zijn - zonder eenig vermoeden van gevaren, van misleiding of teleurstelling, geeft zij zich over.</p>
<p>Paul is dan ook zoo betooverend lieftallig, deemoedig en bescheiden, dat mevrouw de Toulouse na deze entrevue bepaald is opgewonden, en het verveelt haar Rosalie zoo stil en peinzend te zien.</p>
<p>Dweepend roept zij het toe aan haar zoons, aan dr. von Kern en aan haar broeder - en aan elk, die onder haar bereik komt:</p>
<p>- Wat een allercharmantst jongmensch is hij toch!...</p>
<p>Travers zou echter zoo spoedig met den oom en voogd niet gereed zijn als met de dames. Weder is een dag vastgesteld, en nu worden de financieele zaken besproken. Er wordt geconditioneerd, gecontracteerd en geregistreerd. Och, het jonge meisje heeft daar niet mede noodig. Wat weet zij er van. - Nu er eenmaal over haar hart en haar leven beschikt is, mag er over hare fortuin ook wel gemarchandeerd en gecontracteerd worden zooals men ‘zaken’ behandelen
<pb n="355"/>
moet. De notaris maakt lange en vervelende stukken op in de ondoorgrondelijke orakeltaal van zijne mystieke geleerdheid, die veel geld kosten, en waarvan Rosalie geen enkel woord zou verstaan, al las zij ze zevenmaal - maar dat is ook niet noodig, haar voogd leest de documenten voor haar en begrijpt ze voor haar - en dat is genoeg.</p>
<p>Nu de voorwaarden zijn vastgesteld - kan de liefde een aanvang nemen. Onder het moederlijk oog mag de verloofde voortaan dagelijks een of twee uurtjes met zijne beminde komen doorbrengen, hetzij dan in huis of in de open lucht.</p>
<p>Paul is een liefhebber van bloemen - bloemen vindt Rosalie nu, waar ze gaat of staat - behalve den officieelen bouquet, dien hij voor iederen morgen bij den bloemist in eens besteld heeft, tot op den huwelijksdag toe. Paul is een liefhebber van poëzie - Rosalie moet nu dagelijks eene hoeveelheid verzen hooren voordragen, waarbij het charmante jonge mensch dan nog zijne tranen ten beste geeft. Paul is een liefhebber van platen - Rosalie wordt met gravures en photographiën en albums overstelpt - en mama is maar al door in eene stijgende extase over het charmante jonge mensch - zij is gelukkig - en haar kind moet ook gelukkig zijn...</p>
<p>Een huisgenoot is er slechts, die Travers niet kan dulden. Het is Wilhelm von Kern. - De antipathie is wederzijds gelijk - zij zien elkander steeds uitdagend en spotachtig aan. Wilhelm ziet op Travers neder met een blik die zegt: ‘nieteling, kon ik u duizend mijlen van hier dringen’! - en Travers ziet op Wilhelm neder alsof hij denkt: ‘onbeduidend wezen, wie zijt gij tegenover een man als ik ben?’</p>
<p>Nu volgt voor mama de regeling der woning, de aankoop der meubelen, de geheele uitrusting, die haar een bron van geneugten opent, welke Rosalie haar onbetwist en volop genieten laat.</p>
<p>Maar alles gaat haastig, als vreesde men dat er iets mocht
<pb n="356"/>
tusschen beide komen, als jaagde men met onrust door een benauwden tunnel om maar spoedig tot zeker doelwit te geraken.</p>
<p>Al het liefelijke van het verloofd zijn - al het stil geluk van minnende harten - de zalige uurtjes van vertrouwelijke samenspreking en vrije ontboezeming - die schoone lachende rozengaard der liefde, die aan het huwelijk pleegt vooraf te gaan - dat zachtkens hand in hand voort wandelen, dat ongemerkt naderkomen van het zich steeds meer voor den ander openende hart - dat telkens dieper blikken in elkanders zielsgevoel, in het denken en wenschen en streven - 't was voor Rosalie een onbekend paradijs. Wat haar vooral met hare positie verzoende was de omstandigheid, dat er bijna gelijktijdig een engagement tot stand kwam tusschen hare nicht Francisca en een Poolsch edelman, die nog veel ouder en leelijker was dan Paul - die ze ook nooit van te voren gezien had, en evenmin kende. Zij berustte dus in het gebruik, dat zij als onverbrekelijk recht zag heerschen bij de lieden van haren stand.</p>
<p>De gansche tijdruimte tusschen het aanzoek en den trouwdag snelt voorbij als een drukke Sint-Nikolaasavond. 't Is eene bonte mengeling van surprises; het is ontvangen van pakjes en doosjes - het ontpakken en plaats ruimen voor allerlei objets de luxe, die zeer kostbaar zijn, en toch geen wezenlijke kunstwaarde bezitten. Het eene feest volgt snel op het andere. - Uitgaan en recepieeren. - Toilet kiezen - toilet maken. - Een paar maanden snellen zoo voorbij als een wilde droom vol schitterend gebeuzel, vol bonten onzin.</p>
<p>Alles houdt haar uiterlijk bezig; tot het hongerende hart genaakt geen aasje voedsel, geen straal van licht over haar toestand; en toch komt Rosalie met iederen harteslag den trouwdag nader, waarop de ijzeren deur achter hare vrije jeugd zal worden gesloten, terwijl de machtigste aandoening van die dagen voor haar niet anders is dan eene oneindige verbazing.</p>
<pb n="357"/>
<p>En ieder avond, als zij vermoeid van den stroom der vermakelijke festiviteiten haar hoofd nederlegt, zegt zij bij zich zelve: ‘En dit is dan nu de liefde? - Hoe vreemd! - Ik ben blij dat het huwelijk spoedig daar zal zijn, en wij op reis kunnen gaan, en mama mij niet langer met mijn toilet en over mijne houding vervolgen kan. Ik snak naar rust en vrijheid - ik verlang naar het gebergte, naar de groote, machtige natuur. Paul zal mij overal brengen, waar ik zijn wil. Ja, mama beeft wel gelijk gehad. Hij is zoo goedig, zoo teer voor mij, dat ik al meer van hem ga houden. - Ja, mama weet het wel - ik vind hem zoo leelijk ook niet meer. Ik zie niets meer dan zijne goedheid, zijne nauwlettende zorgen en ondenkbare voorkomendheid hebben mijn weerzin bijna overwonnen. - En toch, en toch - liever zou ik niet trouwen. Maar het schijnt zoo te moeten zijn. Mijne moeder en mijn voogd willen het - Pauls geluk hangt er nu eenmaal van af - aan terugtreden is niet meer te denken!... Welk een éclat zou daf maken! - En toch, ik huiver hoe nader het komt. Mama verzekert, dat het haar juist zoo te moede was vóor zij ging trouwen, en dat ze toch zoo gelukkig met mijn vader is geweest - waarom zal het mij ook zoo niet gaan?’</p>
<p>Weldra zal de verloofde bruid heeten - en wat vervult nu 't meest haar geest? - Wat anders dan de prachtige corbeille de noce - de geschenken en de geheele uitrusting - het linnen en de kanten - en al die blinkende schatten, die een jeugdig oog bekoren, en waarop de moeder der bruid nog hoovaardiger is dan zij zelve.</p>
<p>Zoo wordt zij voorbereid tot de allerernstigste en beslissende verbintenis; zoo dartelt zij langs den stroom, die haar onherroepelijk zal medevoeren.</p>
<p>En de jonge man, boe bereidt hij zich voor op zijn huwelijk?</p>
<p>Wij vinden hem in zijne appartementen met open kasten en laden, en tafels vol papieren, boeken en kleeren. Hij houdt
<pb n="358"/>
groote herziening en ‘finale opruiming.’ Hij heeft nog zooveel van kant te doen en af te breken, wat nu niet langer aan de hand kan gehouden worden, en hem ook genoeg moeite en al te veel geld gekost heeft! - Wat pakketjes rosé briefjes! - Wat doosjes met zonderlinge souvenirs - een lokje en een strikje, een handschoentje en een medaillon; wat vreemde reliquiën van danseressen en actrices gaan bij deze algemeene revue een voor een de kachel in... Het is een auto-da-fé ter verzoening voor de zonde zijner jeugd, en hij zoekt al zijne boeken en alle zakken, alle laden en cassetten zoo zorgvuldig na, als een Israëliet zijn huis pleegt te reinigen voor het Pascha. Geen spoor mag overblijven van zijn vroeger leven en relaties.</p>
<p>Terwijl hij zich van harte verheugt den laaisten bundel rekeningen en briefjes ten vure gedoemd te hebben, en uitroept: ‘Nu ben ik er dan eindelijk door!’ – tikt de kamerdienaar, en overhandigt hem een geparfumeerd couvertje. - Hij fronst de wenkbrauwen, steekt de dikke lippen bar vooruit, en vloekt: ‘Is het nu nog niet afgedaan!’ – Wat valt daar uit het couvert op den grond? - Een vrouwenportret met twee kinderfiguurtjes aan hare zijde... - ‘Aardige kereltjes’ - mompelt hij - ze nog eens bekijkend - ‘maar dat is nu afgeloopen - ik heb behoorlijk voor alles gezorgd, en nu: Adio, Mathilde’ - en ook dit ging in het vuur.</p>
<p>Ten slotte annonceert hij aan zijne oude makkers een gloeiend afscheidsfeest - een schitterend adieu aan het vrije leven, en noodigt hen tot een diner te St. Cloud, waar zij nog eens met volle teugen in het oude leven zwelgen zullen, en dan - transformatie in een eerzaam huisvader....</p>
<p>Nog afgemat van het feest, dat ver in den nacht reikte, drentelt Paul des anderendaags in zijne kamer rond, en trekt met loome hand zijn bruigoms kleederen aan. - Hij geeuwt luidkeels, niest - geeuwt weer - niest nog vele malen en
<pb n="359"/>
treedt, om zijne dikke oogen uit te wrijven, voor den spiegel.</p>
<p>- Ik zie er verduiveld slecht uit van daag. Parbleu, ik mocht toch heden wel mijn beau jour hebben - mompelt hij. Hij heeft al een bad genomen, beproeft alle toiletwateren om zich op te frisschen, maar 't wil niet gelukken.</p>
<p>- 't Zal goed voor me zijn, wat kalmer en gelijkmatiger leven te gaan leiden, en met eene badkuur te beginnen. Ik moet nu maar denken: ik ben de stormkaap voorbij! - Het is hoog tijd voor mij, om mij wat meer te soigneeren! - Ik voel al te wel, dat ik er niet meer tegen kan. Was nu deze vervelende dag maar voorbij. - Kom, courage! oude jongen, spoedig, ben ik toch voor altijd door al die ceremoniën heen. En hij sprong op, overgoot zich nog eens met eau-de-Cologne en begon zijn toilet met de meeste zorg te bewerkstelligen.</p>
<p>Intusschen werd Rosalie ook opgetooid voor de plechtigheid, die haar, hoe nader zij komt, met een onbestemd, maar klimmend gevoel van vrees begint te vervullen. - Afscheid nemen van haar huis, hare moeder en lieven broeder vooral; en heentrekken met iemand, die haar eigenlijk nog vreemd is, en voor wien zij een zeker schuw, verlegen gevoel koestert. Dit alles brengt haar in eene soort van verdooving; al hare aandoeningen komen samen in een benauwend angstgevoel. Men spreekt haar moed in. Doodsbleek en bevend ontvlucht zij den bruidegom, die met zijne liefste woordjes baar kalmeert, en beschermender en nederbuigender schijnt dan ooit.</p>
<p>De prachtige rijtuigen komen voor, en voeren haar onder het oog der nieuwsgierige menigte naar het stadhuis. De ambtenaar leest plechtstatig zijne formules voor, en Rosalie hoort als uit de verte iets over zich heen ruischen, waarvan zij nu geen nolitie neemt, maar dat zij na dezen beter zal leeren verstaan - van de bescherming, die de man aan zijne vrouw - van de onderdanigheid die de vrouw aan haar man schuldig is... Zij laat zich dat alles voordreunen, als of zij er
<pb n="360"/>
nooit iets mede te maken zal hebben. Eindelijk komt zij tot zichzelve als de ambtenaar den bruidegom nadrukkelijk afvraagt of hij verklaren wil, dat de bruid aan zijne zijde de vrouw is zijner keus, en hij daarop luide antwoordt met een plechtig: ‘ja.’ - Daarna moet ook zij getuigen, dat de bruidegom aan hare zijde wel waarlijk is de man harer keus... en zij antwoordt desgelijks met een bevend: ‘ja’, en ach, haar hart riep luide: ‘<hi rend="spat">neen</hi>!’ - maar men dringt het mij op. - De ambtenaar verklaart hen nu voor <hi rend="spat">echtelieden</hi>, en de hamer vall met een daverenden slag op de tafel als een teeken van het onherroepelijke, als het dichtslaan van eene poort, die niemand meer vermag te ontsluiten.</p>
<p>Rosalie is over dat alles verbaasd; maar zij ondergaat het als in eene soort van bedwelming. - Zij is er niet recht bij. - Hare ziel is als weggezweefd, om met haar idealen Paul in het bosch te dwalen.... Ach, er komt niets van de idylle terecht.</p>
<p>Zij laat zich werktuigelijk voortleiden naar de kerk. De kerkwachters komen baar in gala-kostuum aan de kerkdeur te gemoet. De zwart fluweelen rok is rijk met zilver afgezet en nog opgeluisterd door een purperen kraag en dito écharpe. Een vuurroode broek steekt scherp af tegen de witte kousen, en een reusachtige steek met zilveren franje en een enkele epaulet voltooien dit hansworstenpak der wachters van het heiligdom. Zij maken ruim baan, en stompen met hun ontzaglijke hellebaard en zwaar geknopten staf met geweldig gedreun op de steenen, om het indrukwekkende der plechtigheid te verhoogen, die men nu opent door eene uitvoering op het orgel van de ouverture der Tooverfluit, terwijl de bruid naar hare plaats geleid wordt.</p>
<p>Wat is ze schoon en frisch, als een pas ontloken bloesemknop. - Wat is ze onschuldig en rein, als die schitterende witte wolk van blanke zijde, luchtig gaas en kostbare kan-<pb n="361"/>ten, waarin ze zweeft. - Wat buigt dat aanvallige kinderkopje zich diep onder den krans van oranjebloesem, alsof die kroon haar zwaar viel te torschen, en er was iets traags in den statigen tred, waarmede zij aan den arm van haar oom en voogd, die haar vader vertegenwoordigde, zich naar het altaar liet voeren, omstuwd van magen en vrienden.</p>
<p>De bruidegom volgt kort achter de bruid en zij knielen op de prachtige rood fluweelen kussens, rijk met goud geborduurd, aan den voet des altaars. Terwijl de priester nu eene muziekale mis bedient, hebben bruid en bruidegom elk eene reusachtige waskaars in de hand gekregen, ter hunner eere rijk met bloemen en groen versierd. Zij moeten dien gevaarlijken last met veel talent in evenwicht zien te houden en voor afdruipen zich hoeden, tot zij het hoogwaardige hebben gekust, en dit is de eerste beproeving, die een zinnebeeld is van zoo vele anderen die volgen zullen. De speelgenooten gaan nu met een prachtig geborduurd fluweelen taschje de kerk rond om de liefdegaven in te zamelen. Da rop treden vier heeren toe met een langen rooden sluier, dien zij boven het jeugdig paar uitgespannen houden, tot de geestelijke zijne toespraak heeft volbracht, die hij zoo onduidelijk, eentonig en snel mompelt, dat niemand het raden zal, of hij in het latijn of in de moedertaal heeft gesproken, afgewisseld door de kniebuigingen der koorknapen met hunne korte rokjes en blauwe sjerpen, tot het Amen klonk, dat hier hetzelfde beteekende, als de ontzettende hamerslag des ambtenaars, na de lezing van de artikelen uit den Code Napoléon.</p>
<p>De bruid had van het een zoo weinig verstaan als van het ander. - Zoolang zij de kaars vasthield, dacht zij aan niets anders dan aan de vallende druppels - alleen het slot van alles, was haar duidelijk - zij was van naam veranderd. Zij was voortaan niet meer onder de macht van hare verwanten, maar onder die van den man, wiens naam zijn
<pb n="362"/>
stempel zetten zou op heel haar wezen - aan wien zij voortaan met lijf en ziel was overgegeven. De kerk heeft onverbrekelijk haar zegel gehecht aan den reeds onlosmaakbaren band door den staat geklonken, die niet meer te breken zal zijn dan door den dood alleen.</p>
<p>Eene dicht gesluierde gestalte staat voor de jonge vrouw, die als geblinddoekt voortgeleid is tot de onthulling van de heiligste verborgenheden des aardschen levens - en de mysteriën des altaars, waarvoor zij geknield heeft, zijn haar niet ondoorgrondelijker dan de raadsels, die zij nu stap voor stap voor haar oog zal zien ontsluieren - de mysteriën van het huwelijksleven.</p>
<p>Onvoorbereid heeft men haar geworpen in het onherroepelijke, in het onverbiddelijke lot. Be hamerslag des ambtenaars, het Amen des priesters hebben den weg achter haar afgebroken - geen stap rugwaarts is mogelijk. - Voort - en altoos voort- tot den laatsten ademtocht - aan de hand van hem - dien zij niet kent... dien zij wellicht nooit liefhebben kan....</p>
<p>Woestenijen worden ontgonnen - bergketenen doorboord - watervloeden opgedroogd - monarchen worden onttroond - volkeren bevrijd - alles verandert - alles wisselt en keert - alleen de band, die de vrouw aan het lot des mans verbindt, verandert niet. - Dat is zijn hoogste zegen - maar dit is ook zijn afgrijsselijkste vloek - - -</p>
</div>
<div type="chapter">
<pb n="363"/>
<head rend="h3">XXII. Hallucinaties.</head>
<p>Dokter Crane steekt het gaslicht op in zijn studeervertrek, en het bestraalt nog altoos een tal van bleeke schedels, die gewogen zijn en gemeten in alle richtingen, en wier uithollingen en uitzettingen, verdikking en verdunning nauwkeurig zullen worden waargenomen en opgeteekend in uitvoerige registers.</p>
<p>De wind loeit met onstuimig gebulder door den schoorsteen; een zware regen slaat tegen de glazen. Crane trekt zijne gemakkelijke pantoffels aan, slaat zijne chambercloak genoegelijk over zijne beenen en schikt zich welgevallig in zijn leuningstoel, overtuigd als hij is, dat hij door die hevige rukvlagen van eene dichte sneeuwjacht beveiligd is tegen alle storende bezoeken. - En nog even opstaande om zijne snorrende kachel wat te matigen, zegt hij met heimelijke voldoening:</p>
<p>- Wat boos weer! - Daar zal nu toch niemand doorkomen! - Hij begint zijn arbeid met ijver, en vergeet den woesten storm – vergeet den plassenden regen, en merkt het dus ook niet op, dat het een uur later buiten allengs stiller wordt. De regen is bedaard, en twee mannen richten hunne schreden
<pb n="364"/>
naar zijne kluis en worden aangemeld. - O, hoe onwelkom zijn zij hem thans - nu hij zoo goed op gang is met zijn werk.... Juist heeft hij een vrouwenschedel met zwarte ruiten afgedeeld en elk vakje genummerd - hij heeft zich geheel in dat hoofd ingedacht en ingeleefd, en wil eene biographie ontwerpen....</p>
<p>Tik! tik! klinkt 't op de deur - - -</p>
<p>Met iets verdrietigs op het anders zoo zacht en welwillend gelaat, ziet hij dr. Beaujeu binnentreden, die hem te gelijk een man van grootere gestalte en gunstig gelaat voorstelt, als: ‘de vriend met het merkwaardige hoofd, over wien ik u onlangs gesproken heb.’ Crane overwint zijne verstoordheid spoedig, en neemt den vreemdeling met zijne half toegenepen oogen scherp waar. - Die oogen zijn aan het meten en wegen zoo gewoon, dat zij alles met den kenners- of zoekersblik, eerst vlug in het algemeen, dan in eene snelle analyse der deelen waarnemen.</p>
<p>De vreemde blijft rustig staan, als om zich gewillig te laten opnemen en doorschouwen door den zwijgenden onderzoeker, en zegt intusschen, het vertrek glimlachend rondziende, half luid:</p>
<p>- Zonderling toch, ja dit is die eigen kamer met die langwerpige tafel vol schedels, die ik voor zes jaren reeds zag - alles is volmaakt zoo als in het visioen.</p>
<p>Crane bleef wederkeerig als verstomd staan - en stamelde onthutst: Is 't mogelijk, hij hier?</p>
<p>- Hebt gij hem dan meer gezien? vraagde Beaujeu.</p>
<p>- Kan het wezen, dat ik u in de nabijheid van Philadelphia heb gezien? sprak Crane, dat gij....</p>
<p>- Dat is best mogelijk, ik ben Amerikaan, antwoordde Reveil.</p>
<p>- Kan ik mijne oogen gelooven? riep Crane op Reveil toetredend, als om hem nauwkeuriger te bezien. Gij hier?</p>
<p>Dokter Beaujeu herhaalde nu den naam: Gabriel Reveil!</p>
<pb n="365"/>
<p>- Ach, wat maakt de naam dien gij gelieft aan te nemen. - Wie - wat zijt gij?</p>
<p>De verbazing, waarmede Crane Gabriël aanstaarde, die zoo kalm, maar onafgewend zijne groote blauwe oogen op hem gevestigd hield, verwonderde Beaujeu niet weinig.</p>
<p>- Ja, ik herken u nu geheel, gij zijt die wonderbare verschijning van Philadelphia, sprak Crane. Over uw optreden heb ik jaren lang gedacht, ja, geschreven, zonder de hoop te durven voeden u ooit weder te zien. - Zie hier - en hij nam een stapeltje brochures uit zijne kast -zie hier, welk een indruk gij op mij en velen gemaakt hebt. Maar ik vergeet alles bij uwe verschijning. - Neem toch plaats, zet u bij het vuur en zeg mij, nu gij u verwaardigt mijne woning te betreden, waaraan ik die eer heb te danken?</p>
<p>Gabriël fronste de wenkbrauwen bij het inzien der brochure - eene donkere wolk overtoog zijn gelaat en met verontwaardiging wierp hij het boekske ter zijde, zeggende:</p>
<p>- Vriend! wat dwaze taal is dat? - Ik ben een arme zondaar gelijk gij, en wel zeer verre nog van de gelijkenis met Hem, den Hooggeloofde, wiens hoogheerlijken naam gij misbruikt hebt.</p>
<p>Beaujeu had intusschen ook een exemplaar van de brochure genomen, en las eene bladzijde uit het dagboek, dat Crane op zijne reis in Amerika ontworpen had. Het stuk had den titel: ‘Le nouveau Messie’.</p>
<p>- Ik weet niet welke zonderlinge lichtgeloovigheid dit Fransche volk beheerscht - ging Gabriël zachter, maar toch altijd misnoegd, voort - sinds het onder het ongeloof als verzonken ligt, sedert het den Christus Gods, den rots der eeuwen heeft verlaten, schijnt het aan die schepselvergoding als prijs gegeven. Treffen zij een ernstig mensch aan van eene verheven gestalte, zij roepen: ‘Zie, hier is de Christus!’ - Ontdekken zij een sterk medium - of een magneti-<pb n="366"/>seur, zij roepen: ‘Zie, daar is de Christus!’ - Beginnen zij iets te voelen voor de roeping der vrouw, het heet: ‘La femme Messie!’ - Gaan ze een weinig naar de te lang miskende kindsheid omzien, men roept: ‘L'enfant Messie!’ – Dit is om van te walgen.</p>
<p>- Vergeef mij, mijnheer, zoo ik u geërgerd heb - hervatte Crane een weinig terneergeslagen door de strengheid waarmede Reveil had gesproken, die hem bleef aanzien. - Uwe wonderbare verschijning heeft een ontzaglijken, een onuitwischbaren invloed op mij gehad. Uwe zedelijke grootheid, tegenover onze onbeduidendheid, heeft mijn geheel inwendig leven aangegrepen en veranderd.</p>
<p>- 't Is wel, mijn vriend! geef God alleen de eer, sprak Reveil.</p>
<p>- Heb ik verkeerd gesproken - ging Crane voort - geef opheldering van uw persoon, van uw magischen invloed of die mystieke macht, waarmede gij zijt opgetreden.</p>
<p>Beaujeu staarde Crane en Reveil beurtelings verstomd aan. Hij begreep niets van dit onderhoud - de anders zoo droge, saaie man in zulk eene geestdrift ontgloeid te zien, en zulk eene taal te hooren voeren, was hem een raadsel.</p>
<p>- Zoodra gij dezen drempel betradt - hernam Crane voelde ik de kracht die van u uitging, en mij als doortrilde, toen gij uwe oogen op mij hieldt gevestigd, een invloed die schier bedwelmend mij tegenstroomt - zie ik moet gaan zitten.</p>
<p>- Wat gekke inbeelding is dit nu? riep Beaujeu, zich geweld aandoende, want ook hij voelde zich voor het eerst niet op zijn gemak in Reveils nabijheid. De lucht is hier bedorven door al die doodsbeenderen. - Wat invloed zou de eene mensch op den andere kunnen uitoefenen?</p>
<p>- Gij gelooft er niet aan?</p>
<p>- Volstrekt niet. - Ik zou het moeten ondervinden.</p>
<p>- En dan zoudt gij or nog niet aan gelooven, antwoordde Gabriël.</p>
<pb n="367"/>
<p>- Eigen waarneming is de weg tot overtuiging - ervaring geldt bij mij alleen. Ik tart elk uit zijne kracht aan mij te bewijzen.</p>
<p>Reveil bleef hem kalm maar onafgewend aanzien. Een onbedwingbare geeuwlust overviel Beaujeu.</p>
<p>- Wat is dat - bracht hij met moeite uit. - Gabriël, biologeert gij ons? - Wat doet gij met mij? - Ik word - zoo gedrukt - zoo - dof.</p>
<p>- Weersta die dofheid - sta op. Overwin uwe verbijstering.</p>
<p>- Ba! wat flauwe tooverkunstjes will ge met ons beginnen, waartoe dat?</p>
<p>- Gij gelooft immers aan geen magnetischen invloed?</p>
<p>- Ik - ik kan - niet - ik, ik - niet...</p>
<p>- Gij wilt ondervinden?</p>
<p>- Ja - ja - maar wat is dat? - Mijn geheugen gaat weg - de woorden - kan - ik - niet....</p>
<p>- Overwin uwe hallucinatie.</p>
<p>- O - o - pen - toch - een - venster - sprak Beaujeu met eene zware tong en zeeg in een stoel achterover.</p>
<p>- Gaarne, zei Reveil, ik zal de ramen wijd open zetten. Hij stiet een dubbel venster open; de koude luchtstroom kwam snerpend binnenstormen en de felle wind deed de vlam der lamp bijna uitgaan - maar onthieven de beide mannen niet van de ontzettende loomheid, die hunne leden als van lood deed schijnen en hen aan hunne zitplaatsen kluisterde.</p>
<p>- Gij ziet dat de versche lucht u weinig baat - maar als ik wil zal uwe verdooving wijken - zie mij aan - gij wilt immers ervaren? Waarom tart gij eene kracht die gij niet kent?</p>
<p>Beaujeu richtte met moeite zijne schemerende oogen op Reveil, die nu de hand over zijn voorhoofd streek. - Oogenblikkelijk scheen Beaujeu diep in te slapen - terwijl zijn lichaam zacht trilde. - Met een vrij hevigen schok ontwaakte hij, en hij was na een paar minuten geheel verfrischt en van alle
<pb n="368"/>
loomheid bevrijd. – Hij beproefde nu armen en beenen alsof hij nog niet geheel zeker van zijne vrijheid was en dribbelde de bibliotheek hoofdschuddend en peinzend op en neer, terwijl Crane eenige malen huiverde en van zelf scheen bij te komen, nu Gabriëls doordringend oog hem niet langer facineerde.</p>
<p>- Ik ben de heeren eenige opheldering schuldig over hunne gewaarwordingen, en wensch dr. Cranes vraag te beantwoorden. Ik zal bij mijn verhaal niet vragen, of gij er mede instemt - mij wellicht voor een armen waanzinnige of voor een verdwaalden dweeper houden zult. Oordeelt zoo als gij wilt, maar twijfel niet aan de eerlijkheid en waarheidlievendheid van hem, die tot u spreekt.</p>
<p>Weet dan dat van mijne vroegste jeugd af zich in mijn gestel eigenaardigheden hebben geopenbaard, die de bevreemding van mijne opvoeders wekten. Mijne zintuigen schenen soms verwonderlijk verhoogd en gescherpt, of eigenlijk scheen ik nog éen zintuig, éen vatbaarheid te bezitten, die mij dingen deed waarnemen, die door anderen noch gezien noch gehoord konden worden. Ik heb die hoedanigheid van mijne voorouders geërfd, in ons Hooglandsch geslacht zijn de sensitieve personen talrijk geweest. Nooit heb ik iets gedaan om deze eigenaardigheid op te wekken, wel om ze te onderdrukken; want zij kwelde mij als een last, en scheen mij nimmer een voorrecht; maar alle pogingen, om die hoedanigheid te dooven, bleven vruchteloos. Ik was ziener, vóor ik wist dat er visioenen bestonden. Ik zag mij dikwijls omringd van aetherische wezens, den menschen gelijk, maar oneindig vlugger en fijner, niet onderworpen aan al die regelen, welke wij natuurwetten noemen; zij waren door geen stof ter wereld af te sluiten. Of ik in het donker van een diepen kelder was of op een hoogen berg of op den spits van een toren - in vollen zonneschijn, of bij nacht - ik zag die wezens om mij heen. - In de kerken zie ik ze tusschen de hoorders en om den kansel. In het theater
<pb n="369"/>
zie ik ze evenzeer op het tooneel, tusschen de spelers zoowel als in het orkest, in de loges en in alle rangen. - Ik zag ze in de gevangenissen, en in de museums - op de kerkhoven en in de danszalen. Of ik alleen of vergezeld was, overal ontdekte ik drommen van onzichtbare bewoners, die de aarde nog sterker bevolken dan de menschen. Ik ben daar zoo aan gewoon geworden, dat het voor mij niet vreemd of huiveringwekkend schijnt - op zeer weinige uitzonderingen na. Doch niet alleen zie ik de luchtige bevolking van onzen atmospheer, die hier werkelijk is, en hare tegenwoordigheid op het krachtigst soms bewijst, maar ik aanschouw ook landstreken, honderd, ja duizend mijlen van mij verwijderd, gestoffeerd met die groepen en tafereelen, die daar op het tijdstip des visioens inderdaad aanwezig zijn, zoodat ik zou moeten aannemen, dat een deel van mijn wezen daarheen is verplaatst of wel, dat die verwijderde oorden zich afspiegelen voor mijn geest ondanks de grootste afstanden.</p>
<p>- Uwe oude hallucinaties, mompelde Beaujeu; ik weet dat nog uit uw studententijd.</p>
<p>- Ja, dat is het oude vervelende al verklarend stopwoord! antwoordde Reveil verdrietig. - Maar, mijn vriend, hallucinaties behooren tot eene geheel andere categorie. Indien Swedenborg de stad, waar hij zich bevond, in brand had zien staan - dan kon men gezegd hebben: het is eene zinsbegoocheling, want de stad brandt niet - maar nu op dat oogenblik Stockholm werkelijk in brand stond, terwijl hij er zoovele mijlen van verwijderd was, nu heeft uw tooverwoord geen zin meer. Zijn visioen was geen zinsbedrog, maar wel eene werkzaamheid der ziel, geheel onafhankelijk van zijne uiterlijke zinnen. Toen Gazotte het einde van al de voornaamste slachtoffers der revolutie zes jaren van te voren zag, was dat geen optisch bedrog. Zijn uiterlijk oog had daar niets mede te maken. - Zijn geest zag dat alles onmiddellijk op eene
<pb n="370"/>
voor alle opticiens onverklaarbare wijze. Gebruik toch niet langer dat afgezaagd woord hallucinaties, als een verroeste passepartout, waarmede men als met een slotenmakers breekijzer alle deuren denkt binnen te dringen, maar die toch inderdaad geen enkel slot behoorlijk voor ons opent.</p>
<p>In eene geheel andere gemoedsgesteldheid tot Amerika wedergekeerd, was het of mijn magnetische toesland of hoedanigheid, een nieuw tijdperk intrad, en ik oefende soms op anderen een verbazenden invloed uit, dien ik zelf niet begreep, en die ook niet altijd aan mijn wil onderworpen was, hoewel mijn wil die werking soms verbazend versterken kan, zooals gij reeds eenigermate hebt ondervonden.</p>
<p>Terwijl ik mij naar Philadelphia had begeven, ging Gabriël voort, om er eenige familiezaken te regelen, werd ik alom gekweld en geërgerd door de verhalen van den dollen tafeldans en van de onzinnige proeven van het zoogenaamde spiritisme of spiritualisme. Niemand kon meer dan ik doordrongen zijn van het geloof aan het bestaan en den invloed eener geestenwereld om en nabij de menschenwereld; maar dat verheven geloof was mij zoo heilig, zoo eerbiedwaardig, dat ik schier nooit over mijne waarnemingen en mijn inwendig leven sprak. - De onwaardige wijze, de onheilige zin, waarmede ik het spiritisme zag drijven als een gezelschapsspel, als een ijdel tijdverdrijf, een grappig kunstje, als eene laffe onmethodische proefneming door onbevoegde en lichtvaardige ondernemers - dit alles bracht bij mij eene verontwaardigde stemming te weeg, die hoog ernstig en streng was, en hij mij het besluit deed rijpen deze dingen te weerstaan en te bestrijden met al pijn vermogen.</p>
<p>Verbeeld u nu mijne kwelling; ik heb nauwelijks de voeten gezet in het huis van mijn oom, die op een landgoed bij Philadelphia woonde, waar ik hoopte veilig voor al dit drijven te zijn, of hij zegt mij: Gabriël, wat is het goed, dal gij heden nog
<pb n="371"/>
gekomen zijt! - Wij hebben van avond een kransje van vrienden, die het spiritisme beoefenen, en die nu bij ons aan huis eens fameus willen proefnemen met den tafeldans.</p>
<p>- Dat moest ge niet gedoogen, oom - antwoordde ik heftig, het is eene verfoeilijke profanatie - en reeds het onzinnige woord ‘<hi rend="spat">tafeldans</hi>’ is voldoende mij geheel te ontstemmen.</p>
<p>- Wel, neef! en gij zelf zijt zulk een geestenziener en gewis een groot medium, antwoordde mijn oom verwonderd.</p>
<p>Geheel vreemd aan de spiritistische terminologie, wist ik niet eens, wat men door medium verstond.</p>
<p>Intusschen verzamelde zich in de salons mijns ooms een groot gezelschap van de aanzienlijkste personen uit den omtrek. Oom had alles voor de séance, zooals hij de bijeenkomst noemde, laten gereed maken, en eene menigte kleine en groote ronde tafels waren voorhanden, waarom het gezelschap schertsend plaats nam, als voor een lustig pandspel - en dat, om niet meer of minder te doen dan de schimmen dergenen, die het aardsche tooneel met de eeuwige woningen verwisseld hadden, op te roepen en zich met hen familiaar te onderhouden!... Ja, zij hadden wel recht, de zalen waren veel voller van geesten dan van menschen. Maar o, indien zij als ik, de gave des gezichts gehad hadden, hoe zouden die lachende aangezichten verbleekt en van schrik verstijfd zijn geworden! - Honderde geesten van ontslapenen even ijdel en wereldsgezind van hier gegaan als het jolend gezelschap, dat hen inviteerde, omzweefden de groepjes van heeren, dames en kinderen zelfs, die zich schaarden om de tafeltjes - die dan ook weldra in beweging kwamen - de rotatie nam toe naarmate er eenige ernst en stilte onder de opgewonden en luidruchtige onderzoekers kwam.</p>
<p>Ik zag dan nu in realiteit die uitzinnigheid, welke de dagbladen en tijdschriften mij reeds lang vermeld hadden. Ik hoorde de banale vragen van laffe jongeheertjes; ik vernam
<pb n="372"/>
de zoutelooze aardigheden van half spottende oude liepen - ik zag kinderen stuiptrekkende bewegingen maken en jonge meisjes doodsbleek en onmachtig neerzinken. - Hier werd gelachen, daar werden tranen gestort. - Eindelijk werd er in een groepje gevraagd, wie het sterkste medium in het gezelschap was. - Ik stond geheel alleen aan het ander eind der ineenloopende zaien. - Het meisje, dat deze vraag gedaan had, werd letterlijk naar mij been gesleept, door de kleine speeltafel, die zoo vast aan hare handpalmen geklemd was, dat niemand die van hare fijne handjes had kunnen lostrekken. Op het moment dat zij bij mij aanlandde, school de tafel plotseling van hare handen en vloog zeer gevoelig tegen mijne beenen. Toen de geesten hierover werden ondervraagd, werd door het bekende kloppen geantwoord: ‘Gabriël is het grootste medium van al de aanwezigen, voor zijne kracht is geen onzer bestand.’ – Men drong nu bij mij aan om mij bij de proefnemors aan te sluiten; maar ik had vragen hooren doen, die vermetel en indringend waren, door onbescheiden lieden, die meenden langs dezen weg familiegeheimen te doorgronden - en eensklaps meer dan ooit van mijne macht bewust, stapte ik midden in de zaal en gebood met krachtige stem: ‘Ik wil dat al dit demonisch drijven hier in dit huis zal ophouden.’</p>
<p>Zestien tafels van verschillende grootte waren in volle beweging in de vier gebezigde zalen - de eene groep stond er - de andere zat - elders was een kring die met moeite de snel wentelende tafel kon navolgen in hare wilde vaart. – Ginds werden voorwerpen door onzichtbare banden verzet - zelfs de piano werd op de allervreemdste en kunstigste manier bespeeld, door een medium, dat vroeger nooit een vinger op de toetsen gehad had. - Eensklaps stond alles stil - alle mediums staarden verbaasd om zich heen - alle handen bleven machteloos liggen en niemand kon meer een vooiwerp in beweging brengen. Spreek ik de waarheid
<pb n="373"/>
of niet, Crane? - Gij waart daar op dat oogenblik tegenwoordig.</p>
<p>- Uwe schets is volkomen juist, en eenvoudige reine waarheid - ik was het die aan de piano zat - ik zag u in ons midden treden als een hooger wezen, als een heraut des Allerhoogsten. Nooit zal ik dat majestueuse, dat heerlijk optreden vergeten, dat ons allen als aan den grond genageld en verbijsterd zitten liet, zonder dat iemand de macht of den moed had te weerstreven. ‘Zoo moet de Christus zich in zijn optreden geopenbaard hebben,’ riepen sommigen met mij uit, en daarom heb ik die bladzijde geschreven, wier opschrift uwe ergernis zoo zeer wekte.</p>
<p>- En toch heb ik mij wellicht nimmer kleiner gevoeld tegenover Jezus heerlijkheid, hernam Gahriël, als op dat oogenblik, staande in het vaste geloof aan zijn woord, dat Hij zijne discipelen macht heeft gegeven over de geesten.</p>
<p>- Maar veroorloof mij u te zeggen, dat deze proeve toch bij enkelen onzer een diepen indruk heeft nagelaten, en vooral mij veel ernstiger gestemd heeft.</p>
<p>- Laat dit zoo zijn - maar aan geesten gelooven, is nog niet zich tot Christus bekeeren - en zijn woord blijft nog altijd waarheid, dat degeen die naar de wet en de profeten niet hooren, ook niet zullen gelooven in den Heer der heerlijkheid, al ware het dat iemand van de dooden kwam om tot hen te spreken; hoewel deze dingen soms geschieden als wekstemmen, doch dan onder geheel andere omstandigheden, dan die van een partijtje te zamen te maken. - Maar genoeg; mijn oom was zoo vertoornd over mijn gedrag, dat ik het geraden vond, oogenblikkelijk mijn paard te laten zadelen en weer weg te rijden. Dit snel verdwijnen zette wellicht iets wonderbaars bij aan mijn optreden, en ik werd voor een meester der toovenaren gehouden, en in de dagbladen vermeld.</p>
<p>Dit voorval had echter mijne aandacht op het verschijnsel der zoogenaamde klopgeesten gevestigd, destijds zoo algemeen
<pb n="374"/>
in Amerika, dat het aan de orde was in de drukste steden en in de afgelegenste farmerswoning, op de schepen en in het leger, op fabrieken en in pastorieën, in studentenkamers en in visschershutten; overal zat de Amerikaan om zijne tafel met uitgespreide vingers te voelen, of er ook beweging in het blad kwam – of de pooten zich ook wilden oplichten; en iedere krakende stoel en ieder knappend tafelblad scheen een geest aan te kondigen, die met den nieuwsgierige wilde converseeren.</p>
<p>Niet zonder lang met mijn weerzin geworsteld te hebben, besloot ik dan toch eens mijn mediumsgaven te onderzoeken, en mijne handen op eene tafel te laten rusten. Elk voorwerp, dat onder mijne vingers kwam, toonde een sterke neiging tot omwentelen. Ziet - en hij nam zijn hoed, die op de tafel stond, die oogenblikkelijk in rotatie kwam. Vervolgens nam hij een blad, een bord, alles toonde eene sterke impulsie om in rondwentelende beweging te komen.</p>
<p>- Ik begrijp niet wat dat toch zijn kan, riep Crane; welke is hier de beweegkracht?</p>
<p>- Och kom, het is eenvoudig eene onbewuste spierbeweging - viel Beaujeu in - dat is lang bewezen.</p>
<p>- Neen, Alphonse, hoewel ik niet kan zeggen wat kracht het is die hier werkt - maar de spieren hebben er niets mede te maken; gij zoudt even goed van onwillekeurige spierbeweging bij een stuk magneetijzer kunnen spreken. - Zie maar, ik span de vingers niet in het minst, de arm en hand liggen los en slap.</p>
<p>- Laat ons liever bekennen, hernam Crane, dat wij nog zeer verre zijn van al de eigenschappen der stof te doorgronden of den aard en de mate der klachten te peilen, die haar beheerschen.</p>
<p>- Intusschen zou ik in een ernstigen besloten kring, zooals wij thans hier zijn, wel wat meer van die verschijnselen wen-<pb n="375"/>schen waar te nemen; ik zou ze nu met een geheel anderen zin en stemming gadeslaan.</p>
<p>- Is dit waarlijk uw verlangen? - vraagde Gabriël, die nu zijne zitplaats weer hernomen en de voorwerpen, die gebruikt waren, ter zijde gezet had.</p>
<p>- Nu ja, dat zou ik ook wel willen, sprak Beaujeu, als Reveil zijn cortège van geesten meegebracht heeft, mocht hij er ons wel mede in kennis brengen.</p>
<p>Eensklaps was het of al de deuren der bibliotheek besloten hadden in koor te gaan kraken en knappen; zij ringelden op hare scharnieren en sloten alsof iemand er langs ging die te vergeefs met de deuren ruggelde om ze te openen.</p>
<p>- Is dat nu ook onbewuste spierbeweging, Beaujeu? vraagde Crane.</p>
<p>Gabriël scheen zich niet in het minst om dat gerucht te bekreunen en nam een der doodshoofden in handen, dat door Crane juist gemeten was, zette het voor zich neder en bezag het oplettend.</p>
<p>Het gekraak werd nog algemeener en scheen zich ook aan vloer, zolder en ramen te gelijk te laten hooren. De beide vrienden zagen nu elkander en dan Gabriël aan, stonden op en lieten daarna hunne blikken naar alle zijden rondwaren.</p>
<p>- Gabriël legde rustig de hand op den schedel en zag Crane ernstig aan, terwijl hij zeide:</p>
<p>- Men zou met recht u kunnen toeroepen: ‘Wat zoekt gij de levenden bij de dooden!’ Wat verkondigen u deze beenderen toch, mijn vriend? Weet gij de herkomst van dit hoofd?</p>
<p>- Ik weet alleen dat het uit de fosse commune afkomstig is.</p>
<p>- En wat heeft dit gebeente van zich zelve verteld?</p>
<p>- Dat het aan eene jonge schoone, rijkbegaafde vrouw moet toebehoord hebben.</p>
<p>Een zware slag op of in de tafel deed het doodshoofd letterlijk opspringen.</p>
<pb n="376"/>
<p>- Wat beteekent dat, riep Crane, sidderend de oogen op Gabriël vestigend.</p>
<p>- Gij ondervraagt het doode gebeente, sprak Reveil ernstig, en ik ondervraag de levende ziel. De geest, die aan dit stof eens was verbonden is hier - in ons midden - ziet ons - hoort ons, en kondigt u hare tegenwoordigheid aan.</p>
<p>Eene zonderlinge ontzetting doorhuiverde zoowel Beaujeu als Crane, ofschoon hij niet aan geesten geloofde.</p>
<p>- Ik zie haar duidelijk - ging Reveil voort, altijd op éen plek voor zich uit starend - ik wil u hare persoonsbeschrijving geven.</p>
<p>- Dat is merkwaardig - fluisterde Crane - zeg ons eerst, waar ziet gij haar?</p>
<p>- Daar! en hij wees naast Grane, alsof hij haar daar levend aanschouwde.</p>
<p>- Stil - en hij wenkte met de hand, dat zij zijn visioen niet storen of hem met vragen afleiden zouden.</p>
<p>- Zij is slank en teer van gestalte - zij heeft rijk golvend goudblond haar - een zachte blos versiert hare wangen - het gelaat is langwerpig - de neus is licht gekromd - de lippen een weinig vooruit springend, het voorhoofd smal, maar tamelijk hoog en schoon gewelfd. Alles verandert voor mijn oog. - Waar zijn wij? - Buiten op het veld.... in zomer zonneschijn.</p>
<p>Ik zie haar thans in het park van St. Cloud. Zij gaat aan den arm van een jong man met kort krullend zwart haar - zij spreken over de toekomst en over hunne liefde. - Hij knielt naast haar - hij zweert haar een duren eed van trouw. - En zij gelooft hem - want zij heeft lief....</p>
<p>- Haar naam, riep Beaujeu heftig ontroerd.</p>
<p>- Wees stil - antwoordde Gabriël met de hand wenkend - zij zelf wil u dien zeggen.</p>
<p>Het licht der gaslamp werd eensklaps matter; het gaf
<pb n="377"/>
niet meer schijnsel dan of het een spiritusvlam geweest ware; alle voorwerpen en personen verloren zich in het duister - maar aan het einde van het boekvertrek, tegen eene donker groene deur, werd het lichter. Eene bleeke wolk scheen daar te zweven - allengs ontwikkelde er zich de zuivere vorm van een schoonen vrouwenarm en hand uit, die met den wijsvinger op het donker groen in groote letters schreef: ‘<hi rend="spat">Laura Belfort</hi>.’</p>
<p>- Mijn God! stamelde de dokter. Laura! zou het mogelijk zijn!... terwijl Crane met wijd opgesperde oogen en half open mond als versteend daar stond.</p>
<p>Het phosphorische licht der letteren verbleekte - de gasvlam hernam hare kracht - sprakeloos staarden de mannen nog naar de plek, waar zij het lichtbeeld gezien hadden.</p>
<p>- Gij ziet niet meer, sprak Gabriël, maar ik zie nog steeds.</p>
<p>- Wat ziet ge? - riepen beiden te gelijk.</p>
<p>- Ik zie een brug over de Seine. Het is nacht, de bijna volle maan verzilvert den zacht ruischenden stroom. Dezelfde jonge man van St. Cloud tuurt mijmerend over de leuning in het kabbelende water. - Wat drijft daar zoo stil en statig op den gunsterenden vloed?...</p>
<p>De spelende golfjes wiegelen een schoon jong meisjeshoofd, dat slapend de rivier schijnt af te drijven - maar zij murmelen haar graflied. De man op de brug bukt zich - hij herkent het zachte lieflijke gelaat. Het is thans schooner dan ooit - maar het is een lijk - dat daar aan zijne voeten onder de brug heenglijdt.....</p>
<p>Beaujeu slaakt een smartelijken kreet, en zinkt op een stoel neder, het gelaat met zijne handen bedekkend.</p>
<p>Gabriël gaat voort: - Ik zie - hoe hij wijfelt...</p>
<p>- Houd op - Gabriël - het is genoeg, smeekt Beaujeu. - Spaar mij... Ja, ik stond in dien vreeslijken nacht op die brug en zag het lijk van Laura - maar nooit, nooit!
<pb n="378"/>
heb ik dat voorval aan iemand over mijne lippen gebracht - niemand heeft mij daar gezien....</p>
<p>- Dan God - en de geest van haar, die het leven niet langer meende te kunnen dragen, nu zij wist dat gij aan een ander behoordet.</p>
<p>- Gij zijt wreed, Gabriël! - en onbescheiden - riep Beaujeu knarsetandend van spijt en wanhoop - gij wilt u wreken op mijne ongeloovigheid.....</p>
<p>- Gelooft gij dan nog niet! - riep Reveil smartelijk uit.</p>
<p>Beaujeu zag in vertwijfeling rond en zeide: Ik kan niet denken - ik weet op dit oogenblik niets.... niets...</p>
<p>Een koude luchtstroom vloog als een gure tocht door het vertrek, alsof een venster was opengewaaid, maar alles was gesloten en deed allen van kille huivering heven.</p>
<p>Eene onbeschrijflijke siddering scheen door den grond te varen; de trilling deelde zich aan de tafel en al wat er opstond mede, om weldra zich over alle meubelen, deuren en ramen uit te strekken en in zoo ontzettende slagen over te gaan, alsof er met houten hamers in het rond gebeukt werd en er geen stuk in het vertrek heel of op zijne plaats blijven moest.</p>
<p>Het geheele huis daverde en schudde als van zware donderslagen.</p>
<p>Alle ramen rinkelden en kletterden - de lamp slingerde - de doodshoofden op de lessenaars en in de kasten sloegen tegen elkander aan, als zou er niets heel blijven.</p>
<p>Beaujeu was opgesprongen, maar stond daar met te berge gerezen haren en wijd opengesperde oogen als aan den grond genageld, zonder dat hij of iemand kon ontdekken waar deze ontzettende slagen en geluiden door veroorzaakt werden, 't scheen of alle voorwerpen een fictief leven hadden aangenomen.</p>
<p>- Wat moet dit beteekenen! riep hij eindelijk nog meer vertoornd dan verschrikt uit. 't Wordt een echt Pandemonium.</p>
<p>- Wat wil dat worden! sprak Crane verlegen. - De
<pb n="379"/>
buren zullen er aan te pas komen; wij geraken in opspraak.</p>
<p>- Gij hebt willen ervaren, antwoordde Gabriël en als wenkte hij iemand zacht maar gebiedend, de oogen altijd kalm op de ledige plek gevestigd, zeide hij:</p>
<p>- Het is genoeg.</p>
<p>Op hetzelfde oogenblik was alles doodstil; alleen de loshangende voorwerpen slingerden nog een oogenblik.</p>
<p>- Dit Alphonse, dit is Laura's schedel, ging hij nu ongeschokt voort, de hand op het doodshoofd leggend, maar op ditzelfde oogenblik week het hoofd onder zijne vingeren uit en door eene onzichtbare hand weggeslingerd, lag het op Beaujeus knieën. Bevend omvatte hij het hoofd met zijne sidderende ijskoude vingers - maar het van zich wegkrijgen en op tafel plaatsen, kon hij niet. Het werd met kracht tegen zijn bijna hoorbaar bonzend hart geklemd, zooals de magneet zich aan het ijzer vastzuigt en bewoog zich daar zacht heen en weder.</p>
<p>Het koude zweet parelde op zijne slapen - zijne haren rezen te berge.</p>
<p>- Laura vergeef mij! stamelden zijne bleeke lippen eindelijk nauwelijks hoorbaar - en hij zonk bewusteloos op zijne knieën neer.</p>
<p>Crane schoot toe, nam den schedel uit zijne armen en legde dien met eerbiedige huivering op de tafel.</p>
<p>Gabriël omvatte Beaujeu, hief hem op en stelde Crane gerust.</p>
<p>- Geen gevaar - hij zal oogenblikkelijk weer bij komen.</p>
<p>- Dit geschiedde ook zeer snel, maar hij zag verward om zich heen.</p>
<p>- De geest van Laura wil tot u spreken. Alphonse hebt gij den moed haar te hooren? vraagde Gabriël.</p>
<p>- Ongetwijfeld, antwoordde Beaujeu half verbijsterd, en zich het klamme voorhoofd afwisschend.</p>
<p>- Om hare stem voor u verneembaar of hare gestalte
<pb n="380"/>
voor u zichtbaar fe doen worden, zeide Gabriël, zou ik u zeer sterk moeten magnetiseeren; het zou nadeelig voor u kunnen zijn - en gij zoudt daarna de herinnering van het onderhoud missen en alles betwijfelen. Eenvoudiger is het, dat gij haar toestaat u te schrijven en wel met uw eigen hand.</p>
<p>- Ik ben tot alles bereid, riep Beaujeu zich geweld aandoend om onverschrokken te schijnen.</p>
<p>Gabriël bewoog zijne hand eenige malen over 's dokters arm, van den schouder tot de vingertoppen.</p>
<p>- Voelt gij iets? vroeg Crane, ongeduldig Beaujeu's ontstelde trekken en elke beweging volgend.</p>
<p>- Ja zeker - knikte hij - ik voel mijn arm zwellen, en doof worden - zie, mijne hand is vuurrood - het tintelt er in als of duizend speldjes mij steken, zooals men voelt wanneer men zegt: de leden slapen. - Nu houdt dat op, ik voel niets meer. Het is of ik geen arm of hand meer heb, het hooge rood is door een blauwwit vervangen.</p>
<p>- Waarom slaat gij zoo dwaas met uw arm? vraagt Crane.</p>
<p>- Deze slingerende beweging is geheel huiten mijne macht.</p>
<p>- Houd ze tegen met vasten wil, hernam Crane.</p>
<p>- Ik kan niet - deze schokken van gewricht tot gewricht ontstaan zonder mijn toedoen; mijn wil vermag er niets tegen.</p>
<p>Zijn rechterarm sloeg heftig been en weder, de bewegingen bedaarden allengs en werden een gelijkmatig slingeren; de hand alleen zwaaide nu over de tafel, als van iemand die eene groote trekletter wil zetten, maar niet goed durft te beginnen.</p>
<p>Gabriël stak een potlood tusschen zijne strak staande, schier verstorven kleurlooze vingers, en legde een groot vel papier voor hem neer.</p>
<p>Beaujeu begon te schrijven, maar verloor oogenblikkelijk
<pb n="381"/>
alle zelfbewustheid, en na eenige onzekere trekken in het wild, als tot proefneming: gedaan, schreef hij met geheel gesloten oogen en tamelijk groote letters, zooals wij middelsoort schrift plegen te noemen, het volgende:</p>
<p>‘Alphonse, verhard u niet. - Leg uwe vooroordeelen af, en neem ter harte wat hier geschiedt. - Het geraas in deze kamer, in dit huis, is door ons, geesten, veroorzaakt om ons ongenoegen over den twijfel en het wantrouwen te kennen te geven, waarmede gij Gabriël Reveil gekrenkt hebt. Hij is een werktuig in Gods hand, en herwaarts gezonden om u te vermanen en Crane te troosten en te bewaren; want de gedachten, die hem martelen, zijn gevaarlijk...’</p>
<p>Eensklaps werd het blad snel verplaatst tot voor Crane, die naast Beaujeu stond - en hij werd in het schrift toegesproken:</p>
<p>‘Dr. Crame! de doode, die gij in stilte beweent, is zooveel smart en rouw niet waardig. Hare wufte ziel kon uwe ernstige liefde niet waardeeren. Het was voor Alphonse eene lichte zaak haar ijdel hart aan het uwe te ontstelen, bij uwe langdurige afwezigheid. - Waarom hebt gij haar ook nooit meer van u laten hooren? - Maar zij was te lichtzinnig voor een man van uw stempel - hare ontrouw aan u is met zijne ontrouw aan haar vergolden, en u beiden verloren hebbende, was het leven haar te zwaar.’</p>
<p>Na eene korte pauze werd het blad opnieuw nader bij Crane geschoven. De eene zijde was vol. Crane keerde het om, en Beaujeu schreef werktuiglijk weer voort:</p>
<p>‘Ik dank u, Crane, dat gij mij altijd zoo zacht beoordeeld hebt. O, spreek nooit hard over de dooden. - Gods oordeelen zijn heilig- maar geducht. Ik boet zwaar voor mijne zonde. De hemel kan mij niet ontvangen - ja, de hel mag mij geen plaats vergunnen - ik heb willekeurig de aarde verlaten, en vermetel mij in den dood gestort - mijn toestand is afgrijse-<pb n="382"/>lijk. - Ik ben gekomen om u te waarschuwen - omdat gij mij in mijn leven en na mijn dood barmhartigheid hebt bewezen. - Hoed u! - de zelfmoord is de uiterste van alle zonden. Mijn geest wordt niet aangetrokken door de wereld der geesten - ik leg als op den drempel geboeid. Ongeroepen wierp ik mij in een land, waar ik geen burgerrecht heb en geen plaats mij is bereid. - Ik moet aan mijn stof gekluisterd blijven, tot dat al mijne dagen zullen zijn vervuld, die ik had kunnen leven. - Ik ben de gestadige getuige van de ontzettende slooping mijns vleesches geweest - en dit is hellepijn. - Alphonse! Alphonse! waarom hebt gij mijn overschot geen eerlijke begrafenis bezorgd? Uit menschenvrees en valsche schaamte - ik weet het wel - men zou er u op aangezien hebben - en gij vloodt naar Londen - Dr. Crane, gij hebt mijn schedel tot u genomen. - Laat die bij u wonen om u mijner te gedenken. Het is eene verzachting in mijn nameloos lijden, dat mijn geest u nabij mag zijn - verban mij niet!’</p>
<p>Beaujeu had dit alles met eene ongelooflijke snelheid geschreven, zonder eenig bewustzijn van helgeen hij op het papier bracht. Plotseling viel het potlood uit zijne hand en scheen alle kracht hem te ontvlieden, want hij zonk doodsbleek en koud achterover in zijn stoel. - Zijn arm slingerde en schokte weder heftig, de gewone tint kwam op zijn gelaat terug, en hij herkreeg na eenige seconden de prikkelende aandoeningen van wederkeerend gevoel in zijne leden, en de vrije beweging keerde weder.</p>
<p>Verbaasd zag hij zijne beide vrienden als uit een diepen slaap tot zichzelf komende aan, en vraagde - op de vol geschreven bladzijden met het kinderachtige groote schrift wijzende - wat beteekent dat?</p>
<p>- Dat hebt gij geschreven, zeide Crane.</p>
<p>- Ik! - geschreven? - Onmogelijk.</p>
<pb n="383"/>
<p>- Ja stellig, uw eigen vingers hebben dat blad beschreven.</p>
<p>- Maar dat is mijn handschrift immers niet? - Gij spot met mij.</p>
<p>- Gij waart het eigenlijk ook niet die schreef, hernam Gabriël, een andere wil heeft uw hand beheerscht.</p>
<p>- Het is kennelijk eene vrouwenhand, merkte Crane aan.</p>
<p>Beaujeu schudde twijfelmoedig het hoofd, draaide het blad om en om, las het aandachtig over en over, en zuchtte diep.</p>
<p>- Ja, ja, ik herken die hand, fluisterde hij - maar neen - neen - dat is al te dol - dat kan niet zijn.</p>
<p>- Gabriël, eene vraag - sprak Crane ernstig - zijn hand op zijn schouder leggend. Hebt gij ooit iets geweten van het lief en leed dat er in mijne ziel omging?</p>
<p>- Neen, waarde heer, hoe zoude ik - antwoordde Gabriël - ik was onkundig van uw toestand, tot op het oogenblik dat onze gemeenschappelijke vriend mij hier binnen leidde. - Kende hij uw inwendig bestaan?</p>
<p>- Neen, ook hij vermoedde er niets van.</p>
<p>- Dus kon hij mij daaromtrent ook niet inlichten.</p>
<p>- En toch zie ik mijne hartsgeheimen blootgelegd! - Ik, stroeve, eenzame kamergeleerde - ik betreur eene dierbare doode. Laura Belfort was mijne eerste en eenige liefde. Zij was de oudste dochter van een kapitein. Ik deed aanzoek naar hare hand - de vader wees trotsch mij af en ontzegde mij zelfs zijn huis, omdat mijne vooruitzichten veel te ongunstig schenen. Toch meende ik Laura's hart gewonnen te hebben, en vol vertrouwen verliet ik mijn vaderland en werkte vol ijver met het oog op haar en de toekomst. Na een paar jaren koer ik onder veel gunstiger omstandigheden terug en wend mij opnieuw tot den vader. - Thans was hij niet hard en trotsch meer. - Hij kon de wreede woorden bijna niet over zijne lippen brengen. - ‘Zij is er niet meer!’ - stamelde hij, het gelaat met beide handen bedekkend. Ik begreep hoe
<pb n="384"/>
pijnlijk mijne tegenwoordigheid voor die arme ouders was en verwijderde mij. - Zij was er niet meer! - Wal maakten mij nu mijne vooruitzichten, eer, aanzien, voordeel of roem. In dien tijd werd ik om politieke redenen verbannen, en ik sloot mij bij een paar vrienden aan, die eene botanische reis in Amerika wilden ondernemen. - Doch hun zwervend leven kon ik niet volhouden; ik bleef bij een beoefenaar der schedelleer achter te Philadelphia - Daar heb ik u - Reveil - gezien. Zonder dat gij mij zelfs opgemerkt of aangesproken hebt.</p>
<p>- Ik had u opgemerkt, al sprak ik u niet toe; ik wist wel dat onze banen zich nog eenmaal kruisen zouden - en toen ik vóór zes jaren mij gereed maakte naar Europa te gaan, heb ik u in deze kamer gezien, zonder dat ik uw naam of woonplaats kende.</p>
<p>Beaujeu zat als versteend, met strak toegenepen handen op zijne sidderende knieën, letterlijk met open mond en soms klappertandend, hem aan te staren.</p>
<p>- Ik vermoedde wel dat over Laura's dood een sombere sluier lag, maar ik had den moed niet om er ook maar een tip van aan te roeren. - Waarom moet ik dat vreeslijk geheim ontsluierd zien en op datzelfde oogenblik ook nog mijn oudsten vriend verliezen!</p>
<p>Met een oneindige smart en bitterheid rustte zijn oog op Alphonse, die weerloos daar scheen neder te zitten, ontoegankelijk voor eenige émotie, en hij zag er zoo verwezen en armzalig uit, dat Crane geen moed had hem eenig hard woord toe te voegen. Verbijsterd hoorde hij toe en scheen met zichzelven geen raad te weten.</p>
<p>- Laat ons naar eene andere kamer gaan - zei Crane huiverend rondziende - ik ben voor het eerst van mijn leven schuw van deze kamer vol doodshoofden - ik die dagen en nachten zonder huivering in de katacomben heb ge-<pb n="385"/>dwaald. Ik geloof dat ik nu een tijd lang die studie laat rusten - zeide hij de deur achter de heeren dichtsluitend.</p>
<p>- Dat raad ik u dringend, antwoordde Reveil. Zoek het licht niet in den nacht der graven. - De Heer is opgestaan - Zoek het leven bij den Vorst des levens alleen.</p>
<p>Hij reikte beide mannen de hand en verwijderde zich spoedig met zijn vluggen, veerkrachtigen tred. - Beaujeu bleef nog droomend voor het huis staan; hij staarde hem na zoo ver zijn oog hem bij het licht der gaslampen volgen kon - en mompelde met wrevel en verbittering:</p>
<p>- Zoo heeft hij mij dan eindelijk onder den fatalen invloed zijner biologie gebracht! - Ja, ja, ik heb het altijd wel gevreesd - de omgang met die menschen is niet goed voor zenuwachtige gestellen als het mijne - er is iets besmettelijks in hunne nabijheid. - Ik weet waarachtig nog niet recht of ik waak dan of ik droom. - Ik begrijp niet wat er met mij gebeurd is. - Zóo machtig zijn die dwaze hallucinaties!....</p>
<p>&nbsp;</p>
<p><hi rend="sc">einde van het eerste deel</hi>.</p></div>
<div type="chapter">
<pb n="1"/>
<head rend="h2">[Tweede deel]</head>
<head rend="h3">I. Verschillende uitwerking.</head>
<p>Dr. Crane had zich na het vertrek zijner vrienden in eene groote voltaire geworpen, en met de fijne bleeke hand voor zijn ontsteld gelaat, zat hij daar roerloos te peinzen, terwijl jufvrouw Benoit bekommerde blikken op hem sloeg, bij het klaarzetten van zijn eenvoudig souper.</p>
<p>- Scheelt er iets aan? - waagde zij zacht te vragen. – Mijnheer ziet zoo bleek?...</p>
<p>- Stook het vuur wat op, en laat mij alleen, was het haastig uitgesproken antwoord, dat haar te kennen gaf, dat zij niet terug behoefde te komen, al zag zij wel dat haar meester buitengewoon afgetrokken en geschokt, misschien krank was.</p>
<p>Doch hoe steeg hare bezorgdheid, toen zij hem den volgenden morgen nog juist zoo in zijn stoel vond zitten, als zij hem des avonds verlaten had - maar nu slapende. - Zij eerbiedigde die rust, waagde het niet het dagwerk in die kamer te ondernemen en begaf zich naar zijne studeerkamer om die in orde te brengen. Maar... de sleutel stak niet als gewoonlijk op het slot, en de deur was dicht.</p>
<p>- Wat vreemde dingen zijn hier gebeurd, zuchtte zij,
<pb n="2"/>
de gesloten deur misnoegd aanstarend - ik vreesde het wel, toen ik dat. vreeslijk stommelen hoorde in zijne kamer. Dat. heeft hij, zoolang ik hem dien, nooit, gedaan! - Zouden zij gevochten hebben? - Den geheelen nacht opblijven - zijne kamer afsluiten? - Zou hij bang voor onraad zijn? - Of vertrouwt hij mij niet meer?- Dat is hard voor eene trouwe dienares. - Ben ik ooit onbescheiden geweest? - Heb ik ooit een snippertje van zijne papieren verloren laten gaan - of een boek op eene andere plaats gezet? - Heb ik mijn afgrijzen niet overwonnen om die doodskoppen aan te grijpen, die een mensch altijd zoo brutaal aankijken, dat men er van grilt? - 't. Is hard - dat moet ik zeggen, na meer dan een half dozijn jaren hem opgepast te hebben, alsof hij mijn kind was!... En daar sta ik nu als eene malle meid voor eene toe deur!... Als dat zoo moet gaan, vertrek ik liever van daag als morgen...</p>
<p>Intusschen ontwaakte Crane met dat onbeschrijflijk akelig gevoel in zijne leden, dat zelfs de sterkste en gezondste mensch ontwaart, als hij zijne spieren niet in liggende houding ontspannen en zich niet van zijne kleederen ontdaan heeft. Zijne oogleden deden hem zeer - hij rekte zich en geeuwde - hij waschte en verkleedde zich, zonder een woord te spreken, gebruikte werktuiglijk iets van het ontbijt en liep de straat op met een soort van drafje, als vreesde hij dat jufvrouw Benoit hem bemerken en tegenhouden zou.</p>
<p>Eerst toen hij buiten de stad was gekomen, vertraagde hij zijne vaart en begon hij in den rustigen, sleependen tred des mijmeraars te komen, waarbij zijn hart kalmer klopte en zijn oog over het ernstige winterlandschap wijden kon. En toch was de traagste beweging hem nog te onrustig voor het diep ingekeerd denken, waaraan hij zich onverdeeld overgaf. Hij moest soms blijven stilstaan, en hij zou vergeten hebben zijn loop te hervatten, indien een of ander voorbijganger hem
<pb n="3"/>
niet gestoord had. Eindelijk bereikte hij zijne landelijke retraite. Hij gaf even weinig acht op de vreugdekreten van de kinderen zijns tuinmans, als op de verontschuldigingen van de tuinvrouw, dat er bij een zoo onverwacht bezoek niets in orde was.</p>
<p>- 't Komt er niet op aan, zeide hij kortaf, en ongeduldig met de hand eenige afwerende bewegingen makende, beval hij:</p>
<p>- Leg het vuur aan - verder heb ik niets noodig.</p>
<p>Weldra flikkerde een takkenbos op den haard en begonnen de houtblokken vuur te vatten. Crane zette zich in zijn rieten hobbelstoeltje en verbood ten strengste iedere poging tot redderen of schoonmaken. Hij bleef dus zitten in eene stoffige kamer, waar erwten en boonen in hunne doppen op den grond lagen en bossen met zaderij aan den zolder hingen te drogen. De slagregens der vorige dagen hadden sterke sporen achtergelaten, zelfs een vijver gevormd bij elk venster; het behangsel was hier en daar losgeraakt van den wand, en hing omgekruld in de hoeken van het vertrek neer. Wat maakte het hem uit? - Hij zag er niets van. Zelfs het lustige spel der vonken en vlammen merkte hij niet, hoewel hij met onafgewenden blik roerloos in het vuur staarde. – Wat zag hij dan in den geest?</p>
<p>'t Was hem als zat hij buiten op eene hoogte, van waar hij het panorama van geheel zijn afgeloopen leven overzien kon, zooals wij van de bergen de kronkelende gangen van eene rivier volgen, die als een zilveren ader door het groene landschap slingert, steden en dorpen, kerken en paleizen voorbij. En zoo zweefde hij over den stroom van zijn eigen verleden als in vogelvlucht. Hoe geheel anders scheen hem heden zijn lief en leed - zijn genieten en lijden! - Hij ziet zichzelven daar omdolen langs dien tijdstroom, met de antieke lamp der wijsbegeerte in de hand, zijn donker pad voet voor voet onderzoekend. - Maar de olie begint te ontbreken, de vlam sterft weg, en de nacht is donkerder dan ooit! - Hij haat de duisternis en grijpt naar de flikkerende toorts, die de natuur-<pb n="4"/>wetenschap hem aanbiedt. Die fakkel spreidt een schitterend licht in het rond; wel vallen gansche vlammen om hem heen, en stichten hier brand in een vreedzame woning - daar in een landelijk kerkje - maar hij heeft toch licht, al voelt hij den gloed schier zijne hand verzengen. De toorts verteert, dat ziet hij wel en toch neemt het licht toe. - Hemel! - hij zelf staat in brand! - Blusschen of verteren! - Hij wentelt zich als een worm in het zand - tol de laatste vonk is uitgedoofd, en de duisternis schrikwekkend hem omgeeft. Eensklaps doorklieft een felle lichtstraal den stikdonkeren nacht. - Hoog, hoog boven alle sterren heen wordt zij geboren; zij verbreedt zich tot een stroom van blinkend golvend zilver - de golfjes nemen gestalten aan - wonderschoone vormen, bekoorlijke gelaatstrekken begint hij te onderscheiden. - Het is een dichte drom, eene ontelbare schare van heerlijke menschelijke aangezichten. Zij dalen in onafzienbare rijen steeds dichter lot de aarde. - 't Is of ze hem zoeken en verblijd zijn hem te vinden - en hij herkent ze. - O ja! daar zijn vader, moeder, zuster, ontslapen vrienden in menigte - en kleine Henri vooraan. Hij heft het stralende engelenkopje jubelend naar hem op, en zegt: ‘Zie toch, uw kleine vriend is nimmer meer alleen!’ - Hij breidt zijne armen naar die heerlijke wezens uit en smeckt:</p>
<p>- O, neemt mij tot u... voert mij mede in uwe beerlijkheid!...</p>
<p>&nbsp;</p>
<p>- Mijnheer! mijnheer! roept de tuinvrouw verschrikt binnenstormend.- Om Godswil, mijnheer! kom naar buiten. Gij zondt levend verbrand zijn, als de rook ons niet gewaarschuwd had om eens te komen kijken! - Zie mij dat lieve leventje eens aan! - Gij zit daar te slapen en de vloer brandt rondom u heen! - Water! - water!</p>
<p>Crane scheen onbereikbaar voor schrik of angst; hij stond werktuigelijk op - liet blusschen wie blusschen wilde, en
<pb n="5"/>
liep den tuin in, de handen voor zijne oogen drukkend om zijn heerlijken droom vast te houden, in wier liefelijk licht zijne ziel zich nog bleef baden.</p>
<p>- Ja, ja, ik versta dit visioen, zeide hij halfluid. Het licht, dat ik zoek, daalt van boven! - Ik wil er mijn hart voor openzetten. Het wijsgeerig denken heeft een grens, die geen menschenkind in dit stof zal overschrijden; het is eene lamp, die uitgaat waar onze denkkracht is uitgeput. De wetenschap is een druipende fakkel van een nog zeer onzuiver licht. God wil het reine licht ons uit den hooge geven - maar wij moeten dan ook ten hemel opzien, om het in ons op te nemen.- Ja - komt tot mij, zalige geesten! -riep hij uit, de handen smeekend ten hemel heffend - laat me in het dal des doods het voorgevoel der eeuwige sferen smaken - bestraalt mij met uw licht, en ik zal al het andere duisternis achten! - Zoo is er dan waarlijk gemeenschap tusschen hemel en aarde! - Zoo is deze arme, koude planeet niet afgesneden van de gemeenschap met andere schoone werelden! - Wat ik altijd vermoed en voorgevoeld heb, gaat dat alles nu waarheid worden, en krijg ik eindelijk zekerheid... Ik zal Reveil niet meer uit het oog verliezen. Hij moet mijn gids zijn, en mij den sleutel tot deze rijke schoone wonderwereld geven. - Nu ben ik er rijp voor - alles wat in mij is, dringt mij dien kant heen.</p>
<p>Uit de gewesten der zaligen moet mij kracht toestroomen, om al wat hard en koud en bitter in mij is op te lossen. Met het oog daarheen kan ik Beaujeu alleen vergeven - anders zou ik hem moeten haten - ja, haten ter dood toe. - Doch nu - nu zij het verre van mij. - Laura vergeeft hem - zij zal ons verzoenen - Laura zal mijne Beatrice worden - en mij rondleiden in het geestenrijk, totdat de laatste band met het vleesch en de aarde gebroken zal zijn en mijn geest zijn kerker mag ontvluchten.</p>
<pb n="6"/>
<p>Zonder den tuinman vaarwel te zeggen, was Crane al weer huiswaarts gewandeld. Zijn fred was lichter en sneller. Hij stapte moediger voort met de opgewektheid van iemand, die eene blijde tijding of een schoon vooruitzicht heeft verkregen - en hij was er voorwaar niet op verdacht, bij zijne thuiskomst op een vloed van tranen en verwijten onthaald te zullen worden. De brave jufvrouw Beroit liep, met den tip van haar wit boezelaar voor de opgezwollen oogen, te snikken toen hij binnentrad.</p>
<p>- Neen, mijnheer! - barstte zij los, zoodra hij onder het bereik van hare stem kwam - dat houd ik niet uit! - gij moet maar eene andere huishoudster nemen... dat kan ik niet dragen...</p>
<p>- Mijne goede jufvrouw, wat is er gebeurd?</p>
<p>- Ja, dat is juist wat ik van u weten wilde - maar iets is er gebeurd - dat is zeker...</p>
<p>- Wat? - waar? - wanneer? - vraagde Crane onthutst.</p>
<p>- Ja, wat weet ik, arme ziel, het! die altijd mijn best doe om u goed te verzorgen. - Ja, ik durf zeggen - gij waart lang omgekomen, als ik u niet met eten en drinken naliep. Sluip ik niet als eene kat onhoorbaar om u niet te storen? - Slijt ik geen zwijgend leven, erger dan in een trappistenklooster? - Wie spreekt een woord met jufvrouw Benoit? - Mijnheer hemoeit zich alleen met boeken en doodshoofden - naar een mensch ziet hij niet om. - Doch dat ben ik gewoon - maar dat ik, die al uwe sleutels heb - ik, voor een gesloten deur moet komen! - dat kom ik niet te boven - neen, nooit!</p>
<p>- O, nu begrijp ik het - mijne kamerdeur meent gij? - Wees getroost, is het anders niet?</p>
<p>- Ja, die meen ik - die kamer, die nu koud en kil en stoffig zal zijn als gij er opkomt met uwe vrienden - en waar gij stellig den sleutel van zoek maakt; want neem mij
<pb n="7"/>
niet kwalijk, mijnheer, gij zijt de man niet om op een sleutel te passen - een tegen tien dat hij al weg is.</p>
<p>- Wees gerust - ik kom er van daag niet in, en er mag niets aan gedaan worden - er mag niemand in, voor ik er zelf geweest ben.</p>
<p>Jufvrouw Benoit schudde droevig het hoofd en mompelde: - Dacht ik het niet? - Nu ik verzeker u dat de heeren gisteravond overal schrikkelijk vuile voetstappen hadden gemaakt, waar ze geweest waren - en dat uwe kamer er schandelijk zal uitzien, en dat wil of kan ik niet op mijn geweten hebben.</p>
<p>- Maal niet langer, riep Crane eindelijk ongeduldig - op de kamer komt heden geen schepsel dan ik alleen; ik zal u roepen als gij kunt beginnen te werken.</p>
<p>Het geheimzinnige van die gesloten kamer begon jufvrouw Benoit steeds ernstiger voor te komen en meer te kwellen - als iets akeligs, iets Blauwbaard-achtigs.</p>
<p>- Dat is niet pluis - daar moet iets gebeurd zijn - misschien is er iets vreeslijks voorgevallen! - Wat is hij bleek en ontdaan? - Ik had geen goed oog op dien langen vreemden man met die wonderlijke oogen - hè! - 't was of hij me door en door keek. - Is mijnheer Crane een mensch, die men een sleutel kan toevertrouwen? - Ik zeg: neen - al is hij zoo geleerd als de keizerlijke bibliotheek - op sleutels passen, neen - daar komt niets van terecht - ik wed dat deze al lang hier of daar in een knekelhuis ligt.</p>
<p>Onder dergelijke overpeinzingen zette zij Cranes maaltijd op - en sloeg hem met wantrouwige blikken gade, terwijl hij met een dagblad voor zich zat, waarin zij wel zag, dat niet werd gelezen.</p>
<p>De wandeling had hem in zoo verre hersteld, dat hij met smaak at - en zich weer tamelijk wel bevond, toen Beaujeu met veel drukte bij hem binnenstoof, en zich, schijnbaar zeer vermoeid en verhit van veel loopen, op een stoel wierp, en
<pb n="8"/>
zijn gelaat met zijn fijn zakdoekje sterk vegende, als was daar veel op zijne tronie weg te wisschen of te bedekken, riep hij uit:</p>
<p>- Wel Crane! - wel Crane! - wat hebben wij ons toch gisteren avond geweldig bij den neus laten nemen!</p>
<p>Cranes fijne trekken trilden van eene pijnlijke poging om te glimlachen, terwijl hij den spreker onderzoekend aanzag.</p>
<p>- En wat hebt ge me laten kloppen - ging Beaujeu voort - ik begon mij te verbeelden dat ik al een klopgeest was geworden, en gij mij niet wildet aanhooren - ik bespeurde echter maar al te zeer, dat ik het voorrecht niet had, door het sleutelgat te kunnen binnenkomen.</p>
<p>- Ik had u waarlijk niet gehoord, antwoordde Crane met zekere gestrengheid hem aanziende, die geheel verschilde van de kalme zachte vriendelijkheid hem anders eigen.</p>
<p>- En gij kijkt zoo ernstig - zijt gij nog altijd onder de macht dier zotte tooverij?...</p>
<p>- Ik heb veel te verwerken gekregen... ik weet nog niet waar ik deze dingen in mijn hoofd plaatsen moet.</p>
<p>- Ik weet het perfect goed - bij de hallucinaties - ik ben al geheel onttooverd - hoewel ik moet bekennen dat Reveil een verduiveld sterk bioloog is.</p>
<p>- Zoudt gij dat denken? vroeg Crane met een afkeurend hoofdschudden, dat aanwees hoe ver hij van die gedachte verwijderd was.</p>
<p>- Nooit heeft iemand mij kunnen biologeeren - ging Beaujeu voort - ik heb de sterkste in dat gevaarlijke kunstje weerstand geboden, en ze hebben geen lust gehad het met mij te herhalen, want ik matte die heeren zoo ontzeitend af door mijn inwendig verzet, dat ik ze zelf al heel wat zou hebben kunnen wijs maken, als ik er vermaak in had gehad. Maar gister - ik was op niets minder bedacht dan op eene séance biologique! - En zoo onverwachts aan-<pb n="9"/>vallende, heeft hij mij onder de knie gekregen. Ik ken het automatisme! maar laat het hem een tweede maal probeeren...</p>
<p>- Zoudt gij deze verschijnselen alzoo verstaan?</p>
<p>- Stellig - wat zoudt gij er anders van maken?...</p>
<p>- Mijn oordeel is zoo spoedig niet gereed - ik heb nog geen gevestigde opinie...</p>
<p>- Nu ik dan wel, hernam Beaujeu, zich dapper over den rechterarm wrijvende, ik voel het maar al te zeer aan mijn arm, hoe hij mij onder zijne macht beeft gehad; mijn hand is nog altijd eenigszins doof van dat gekke gedraai en geschrijf, dat hij mij heeft laten uitvoeren. Geloof mij - ik verbeeld me soms nog eene zekere neiging tot slingeren in dien arm waar te nemen.</p>
<p>- Dat is dan toch een bewijs, dat er iets vreemds met uw arm is voorgevallen, en dat hij in actie geweest is.</p>
<p>- Dat is ontwijfelbaar, en de gewaarwording van gister herinner ik mij ook zeer goed. Het was niet ongelijk aan het tintelen, dat men door een zwakken galvanischen stroom waarneemt, eene algemeene lichte prikkeling. Hebt gij hier niet een of anderen electrischen toestel.</p>
<p>- Niets dat er naar gelijkt.</p>
<p>- Reveil kan wel een apparaat bij zich gehad hebben.</p>
<p>- 't Zou toch al een fijn miniatuurtoestelletje moeten zijn, dat men zoo in een rokzak kan verbergen, en ongezien in werking stellen, en dat dan zwaarder schokken en slagen te weeg zou brengen dan ik ooit van de sterkste batterij heb waargenomen.</p>
<p>- Zijt gij zeker, dat hij niets in uwe kasten heeft gezet, en dat hij geen draden door uw vertrek verspreid heeft?</p>
<p>Crane maakte een afkeurend gebaar, en verstoord opstaande zeide hij:</p>
<p>- Ga mee naar mijne kamer, kom daar zelf alles nazien. De heer Reveil betrad immers mijn huis voor het eerst en
<pb n="10"/>
wel met u - gij zult dus meer van hem weten dan ik; is hij tot zulke kwakzalverij in staat? - of beschouwt gij mij als zijn medeplichtige?</p>
<p>- Neen, o neen, hernam Beaujeu wat verlegen, maar men is toch aan zichzelven verplicht om onverbiddelijk gestreng naar den sleutel tot deze raadselachtige dingen te zoeken.</p>
<p>- Uwe onderstellingen klinken nog fabelachtiger dan de verschijnselen vreemd zijn.</p>
<p>- Crane, neem mij niet kwalijk, gij zijt nog niet geheel ontnuchterd - gij hebt eene zeer gevaarlijke voorliefde voor het mystieke - laat ons wakker zijn en kritiek oefenen; als gij mijn arm hadt voelen tintelen, zoudt gij stellig ook aan eenig galvanisch element denken, dat op u was toegepast. Reveil heeft immers mijn arm met iets aangeraakt - is het niet?</p>
<p>- Hij heeft uw arm gemagnetiseerd om rapport tusschen u en den geest daar te stellen -doch zonder onmiddellijke aanraking.</p>
<p>- Het kan uwe aandacht ontsnapt zijn, maar ik zou willen weten, of hij mijn neuswortel niet met den duim heeft gedrukt, om het orgaan der individualiteit dat daar zetelt, volgens uwe eigene theorie, te stremmen en de zenuwcirculatie te belemmeren?</p>
<p>- Ik ben gewoon scherp te observeeren, maar hij heeft zoomin uw neus als uw arm aangeraakt.</p>
<p>- Wij waren ons zelven niet, mijn vriend! - wij stonden onder een onbekenden invloed. Mijn hoofd was dik en zwaar, ik voelde prikkeling door het gansche lichaam. Waarlijk, hij had ons ingepakt eer wij er op verdacht waren - maar daar schiet mij iets te binnen, wij hebben met een behendig Amerikaan te doen - ik begrijp het nu al....</p>
<p>- Ik ben verlangend uwe opheldering te vernemen.</p>
<p>- Hij kan in het bezit zijn van de geheime middelen der roodhuiden. - Schud niet van neen - geloof mij, ook de negers hebben soms veel kennis van zekere kruiden,
<pb n="11"/>
waaruit zij geneesmiddelen en giften trekken. Hij heeft knaphandig eenig poeder van verdoovende planten in de gasvlam gestrooid, om die te verduisteren en ons te bedwelmen. - Hoe kon ik anders plotseling zoo geheel bezwijmd zijn geweest?..</p>
<p>- Maar, Beaujeu! riep Crane verontwaardigd uit, kruiste de armen over de borst en trad op hem toe, hem scherp in de oogen ziende. - Zoudt gij waarlijk zoo iets onwaardigs van uw besten vriend onderstellen - van den man - dien gij mij geschetst hebt als van een zeldzaam, edelaardig karakter, bij grootheid van ziel, rijkdom van kennis, waarheid en trouw van gemoed? - Zou die ernstige man, die zoo wars is van de wereld en hare lage beweegredenen, in staat zijn ons zoo opzettelijk te bedriegen?...</p>
<p>- Vroom bedrog is oud en het algemeene hulpmidde van alle proselietenmakers.</p>
<p>- Kunt gij zoo snel van vertrouwen en achting tot verdenking overslaan! Tot eene verdenking, die mij als laster klinkt?....</p>
<p>- Versta mij wel - ik zal zijne bedoeling niet miskennen - hij stelt zich zeker een zuiver doel voor.</p>
<p>- En dat doel zou zijn: om door ons voor iets groots, voor een wonderdoener aangezien te worden? - Neen, als die man zulke aanbidders zocht, zou hij mijn opgewonden brochure welkom geheeten en mij heel anders begroet hebben.</p>
<p>- Wacht eens, vriend - hij wilde ons toch zijn godsdienst aanprijzen, niet waar? - Begrijp ik hem wel, dan droomt hij van de stichting eener nieuwe secte. - En als dweepers het daarop gesteld hebben, tot welke kunstgrepen zien wij hen dan niet hun toevlucht nemen.... Het gaat dan zoo als Renan ons de wonderen van Jezus verklaart. Er komt een tijdstip dat zij het bovennatuurlijke voor de menigte moeten laten optreden tot bevestiging van hunne leer, omdat het volk nu eenmaal geen profeet wil, die geen mirakelen doet. -
<pb n="12"/>
de wereld wil bedrogen zijn en dan worden de blinden ziende en staan de Lazarussen op uit de graven, want wie eens profeet is, die wil a tout prix profeet blijven....</p>
<p>- Houd op! - riep Crane, eene afwijzende beweging makende - spreek die lastertaal van een Renan toch niet na. - Ik wil van zijne walglijke Messias-caricatuur niet hooren. Heeft iemand sedert Judas Iscarioth den Christus dieper smaadheid aangedaan en duivelachtiger belasterd dan deze leugenprofeet. Zijne zoetvloeiende welsprekendheid, waarmede hij Jezus wil huldigen, is de echte Judaskus der verraderij. - Moeten wij dan alle geloof aan zieleadel, aan de waardigheid van een zedelijk karakter in den mensch laten varen? - Zijn dan de heerlijkste persoonlijkheden slechts nietige, opge-proirkte ijdelheidskramers geweest? - Is dan de gansche menschheid niet anders dan een bedrogen kermistroep, begoocheld door zelfzuchtige kwakzalvers? - Als dat zoo is - schaam ik mij mensch te heeten.</p>
<p>Vergeefs poogde Beaujeu, door Cranes heftigheid wat onthutst, iets in het midden te brengen - maar deze, geheel wakker geworden door zijne verontwaardiging tegen Renan, was door niets te stuiten, en driftig door de kamer stappend, alsof hij op den vijand losging, vervolgde hij:</p>
<p>- Is het voor een man van uwe beschaving dan lichter aan te nemen, dat er geen eerlijkheid, geen waarheid, geen reinheid van beginsel meer in iemand bestaat, dan dat er in den anders zoo vergoden mensch krachten zouden sluimeren, die hij nog geene gelegenheid gehad heeft op den tegenwoordigen onvolkomen ontwikkelingstrap te ontvouwen? - Krachten, wier aard en mate en werking wij nog niet eens omschrijven veel min verklaren kunnen? Het is nog geen honderd jaren geleden, dat men van electriciteit niet veel meer kende dan den naam. Thans weet men ten minste, dat zij in alles werkt als het bewegend principe in de natuur, dat zij het organisch leven
<pb n="13"/>
wekt en verwoest, dal zij de vochlen door de vaten der planten drijf, en dat zij de bron van licht en warmte is. Wij weten nu, dat de oorspronkelijke kracht des levens ons niet alleen uit de groole wereldbollen tegenstroomt, maar uit ieder stofje, - waarom kan er dan geen kracht uitgaan van den mensch? - Ik acht de natuur des menschen oneindig rijker dan wij vermoeden - en houd mij overtuigd dat wij zijn uitgerust met gaven voor meer dan eene wereld, al is ons het vrij gebruik over onze schatten gedurende onze onmondigheid hier beneden nog niet toevertrouwd. Ik houd vast aan de opinie van onzen grooten diepzinnigen Pascal, die het in zijne dagen reeds voelde: ‘Que l'homme surpasse mille fois l'homme.’</p>
<p>- Ik stem u gaarne toe, dat wij den omvang van onze vermogens nog niet volkomen kennen, en de natuur niet doorgronden in al hare werken, al versieren wij ze met fraaie benamingen, waarover de naneef zich eens zal vroolijk maken, zooals wij nu doen over de terminologie der middeleeuwsche alchimisten.</p>
<p>- Indien de meer bevoorrechte nazaten niet barmhartiger en bescheidener zijn dan wij, merkte Crane aan, dan loopen wij gevaar dat ze ons voor aanmatigende wijsneuzen en eigenwijze domkoppen schelden zullen, die, na zooveel raadsels om ons heen reeds ontdekt te hebben, de natuur niet toestouden een nieuw woord voor onze ooren te brengen, zonder haar op den mond te slaan en uit te jouwen - omdat men vreest, dat die nieuwe ontdekking het kaartenhuisje onzer cosmographie omverblazen zal, hoewel men altijd weder even zelf-behaaghjk een ander bouwen zou met het opschrift: ‘Het heelal naar het nieuwste model geknipt.’</p>
<p>- Draaf nu niet zoo door, vriendlief! maar wrijf uwe oogen ter deeg uit. Het is mij, even als u, alleen om de waarheid te doen, en het spijt me dat we elkander zoo verkeerd verstaan.</p>
<pb n="14"/>
<p>Wij hebben te zamen wel eens meer proeven genomen, en verstonden elkander daarbij veel beter.</p>
<p>- Welke verrassende en ongehoorde uitwerkselen hebt gij zelt niet met electriciteit op menschelijke lichamen verkregen - al moest gij de verklaring schuldig blijven van de eigenlijke oorzaken.</p>
<p>- Gij zult moeten erkennen dat het geheel iets anders is of ik daar een cadaver voor mij heb, dat zich om zoo te zeggen aan al mijne zinnen tegelijk openbaart en dat ik in heweging breng door een toestel, waarvan ik alle deelen volkomen ken en de kracht kan bepalen - dan of ik te doen heb met. verschijnselen, die door een levend mensch op mij en op levenlooze dingen worden te weeg gebracht, zonder dat ik de oorzaak zintuiglijk waarnemen kan. Het moge voor den ongeleerde een mirakel schijnen, wanneer ik de gelaatstrekken van een lijk in beweging breng of de verschillende spiergroepen in werking stel door electrische stroomen - de natuurkenner ziet er hoegenaamd niets wonderbaarljks in. Is het in uw oog misdadig als ik de nuchtere vraag doe: Waar stond de toestel, die al de geluiden en al de trillingen die ons omgaven, heeft voortgebracht - die het doodshoofd opnam - die het lichtbeeld veroorzaakte - en die mijn arm in beweging bracht...</p>
<p>- Ik beweer ook volstrekt niet dat er mirakelen gebeurd zijn, ik verlang alleen als werkelijkheid erkend te zien wat gebeurd is. - Ik vermeet mij niet deze verschijnselen te verklaren, maar het komt mij voor dat zij uitgingen van een levenden toestel, van Reveil zelf. De trilling of stroom die alles in beweging bracht, scheen van hem en door zijn wil uil te gaan.</p>
<p>- Electriciteit is aan elk gezond mensch in meer of mindere mate eigen, zooals dat bij al wat leeft wordt aangetroffen. In het lichaam van den sidderaal kan men den electrischen toestel, waarmede het dier de schokken te weeg
<pb n="15"/>
brengt, ontleden; maar bij den mensch heb ik iets dergelijks niet gevonden. - Ik zeg niet dat electrische uitstroomingen, vooral bij zeer nerveuse menschen, onmogelijk zijn. Maar ik ontken, dat zij onder den invloed van den wil staan - zij ontwikkelen zich alleen onwillekeurig onder den invloed der organische werkzaamheden.</p>
<p>- Welnu, dan geschiedt het ondanks hemzelven, of moet die kracht een geheel anderen naam dragen - maar kracht gaat van hem uit, dat voelde ik terstond toen zijn oog op mij rustte, en dat werdt gij gewaar, toen hij zijne hand naar u uitstrekte - maar in hoeverre hangt de werkzaamheid der zenuwen met die uitstrooming der electriciteit samen?</p>
<p>- Dat weten wij niet, omdat wij eigenlijk zoo bitter weinig van het wezen onzer zenuwen kennen. - Werd het ten volle bevestigd, wat sommigen beweren, dat de zenuwen hol zijn, en dal in haar binnenste eene stof circuleert, die door de hersens wordt afgescheiden, en dat elke storing der gezondheid slechts ontstaat door wezenlijke verandering in de verrichting der zenuwen, zoodat alle verschijnselen van lijden in onze organen alleen gevolgen van die gewijzigde zenuwwerking zijn - ja zoo het mogelijk ware die zekerheid te erlangen, dat elke ziekte of abnormaliteit zijn oorsprong heeft uit den overvloed of het gebrek van dit fluide vital, wij zouden dan niet langer genoodzaakt zijn de symptomen te behandelen, maar wij zouden onmiddellijk den wortel kunnen treffen, en de oorzaak kunnen bestrijden.</p>
<p>- Dan zou er een nieuw tijdperk voor de geneeskunde en voor de lijdende menschheid aanbreken - en ik geloof toch dat het daarheen moet - en dat wij pas in het eerste begin zijn van de kennis der magnetische en electrische krachten - vooral in hare werkingen in den mensch. Het heeft mij zeer gefrappeerd dat ik, terwijl de lamp nog verduisterd was, iels als een lichtgloed om Reveils gansche gestalte waarnam, voornamelijk om zijn hoofd en zijne handen.</p>
<pb n="16"/>
<p>- Verbeelding - gij zult hem in uwe dweeperij nog den heiligen gloor geven - Neen, neen! - riep Beaujeu opspringend, als wilde hij iets hinderlijks van zich afschudden - dat alles heeft geene werkelijkheid gehad - als het niet door een toestel is bewerkt dan is het bloot hallucinatie, evenals die hand en dat schrift op den muur. - Wij hebben dat niet in realiteit gezien en gedaan - ik blijf er bij – 't was alles biologie...</p>
<p>- Nu zijn wij weer, waar wij begonnen, zuchtte Crane. Kom, ga mede naar mijne kamer - ik heb den sleutel ergisteren avond afgenomen, en ben er nog niet weer geweest - ik zal u het schrift toonen...</p>
<p>- Wel ja, het schrift! – Ha! Ha! - lachte hij luid - het geestenschrift! - denk toch eens! - Crane - laat niemand ons hooren - een geest zou tot ons komen - zou willen spreken - spreken door schrift - zou willen schrijven met mijne hand! - Hebt gij ons ook Champagne of koppig bier uit uwe schedels laten drinken? - Ik schaam mij, dat ik mij zoo heb laten beet nemen - ik zou aan niemand durven bekennen, dat ik een oogenblik dupe ben geweest. - Kom, laat ons alles daarboven eens met frissche zinnen doorsnuffelen - wij zullen wel wat vinden.</p>
<p>Vergeefs tastte Crane in zijn zakken - de sleutel was weg - en met eene mengeling van spijt en schaamte riep hij jufvrouw Benoit om een smid te halen en de deur te laten opensteken. De sleutel lag tusschen de gedroogde boonen. - De tuinman bracht hem des anderen daags. Jufvrouw Benoit zeide inlusschen menigmaal met groote satisfactie: ‘Wist ik het niet? Dat is geen mensch om op zijne sleutels te passen. - Hij zal dat afsluiten nu wel verleeren.’</p>
<p>Zij traden eenigszins wantrouwend en schroomvallig de bibliotheek binnen, als vreesden zij met elke schrede eenigen draad te breken van den onderstelden electrisclien toestel.</p>
<pb n="17"/>
<p>- Zie daar het blad dat gij hebt beschreven, riep Crane het papier aan Beaujeu ter hand stellende.</p>
<p>- Onmogelijk - ik ontken het! riep Beaujeu het blad met kracht op de tafel werpende.</p>
<p>Crane trok met smartelijk hoofdschudden de schouders op en zeide:</p>
<p>- Beaujeu, ik bezweer u dat uwe eigene vingers dit geschreven hebben.</p>
<p>- Ja, onder biologischen invloed, door automatisme - gij zoudt iemand zijn doodvonnis op die wijze kunnen laten schrijven.</p>
<p>Beaujeu was echter over het blad gebukt en las het aandachtig, hoewel hij zich onverschillig veinsde.</p>
<p>- Zonderling toch - mompelde hij - op eene of andere wijze heeft iemand hem mijne liaison met Laura verklapt, en is hem haar treurig einde ter oore gekomen - en hij heeft onder dezen kieschen vorm mij eene boetpredikatie willen houden. - Heel aardig gevonden - mij dat zelf gebiologeerd te laten schrijven - heel aardig...</p>
<p>- Alphonse ik zou mijne rede en geweten meer geweld moeten aandoen om aan te nemen, dat een man van dien ernstigen stempel als Reveil, zulk een spelletje met u zou drijven - dan te erkennen dat hier, zij het dan ook op eene nog onverklaarbare wijze, eene rede buiten de onze, tot ons heeft gesproken. Feiten zijn genoemd - omstandigheden omschreven - ons alle drie onbekend - alleen door eene overledene in samenhang en beteekeuis te schetsen, even verrassend voor u als voor mij - want ik betuig u, dat ik nooit heb vermoed, dat gij tot haar in eenige betrekking hebt gestaan - en toen ik te Montpellier bij hare verwanten haar dood vernam, heeft men mij omtrent de bijzonderheden in het onzekere gelaten. - Zij was bij hare vrienden nabij St. Cloux overleden, dat was al wat ik te welen kwam. - Maar gij,
<pb n="18"/>
Alphonse - hebt gij haar lijk gezien - en haar geen eerlijke begrafenis bezorgd?...</p>
<p>- Wacht even vriendlief! - ik heb eens op eene brug staande een vrouwelijk lijk gezien - maar gij begrijpt dat ik niet wist - dat ik niet kon denken - ik vond eenige gelijkenis, maar ontgaf het mij - ik liet mij dat gisteravond aanleunen - maar er is geen de minste zekerheid voor bij te brengen. - Ik vertrok des anderen daags naar Engeland... En kon dus geen onderzoek doen. Ik was gisteravond als in een droomwereld. De fantasie helpt ons dan om iedere gaping aan te vullen - de tooverkracht der verbeelding heeft zeker als altijd een groot deel aan deze dingen; zij zal op eene of andere manier de kunstige dichteres dezer orakelen wel weer zijn - en dan - hier trad hij Crane nader, en legde de hand vertrouwelijk op zijn arm, terwijl hij zachter sprak - en dan, wie weet hoe de stem van het geweten soms medewerkt om ons lichtgeloovig te maken, om onze anders zoo waakzame kritiek te verschalken bij een onvoorzienen aanval op ons hart. Want ik beken, ik was diep bewogen door dat onverwacht oprijzen van een wijd verleden, en de herinnering aan dat schoone meisje greep mij zoo geweldig aan, dat ik ook wel had kunnen zeggen: ik zie haar hier naast mij, zoo helder stond dat beeld weer voor mijne verbeelding, door de beschrijving van Reveil. - En toen ik te huis kwam, geloofde ik mij, waar ik ging of stond, met rustelooze klopgeesten omgeven. Maar het was het tikkertje van binnen, dat, mij den ganschen nacht deed opspringen, als mijn bed kraakte onder mijn eigen onrustige bewegingen. Het behangsel mijner kamer scheen te leven - het plafond te spreken.</p>
<p>- Het klinkt vreemd deze taal uit den mond te hooren, die vóor een paar dagen nog het geweten loochende en beweerde dat gij nimmer het berouw bij iemand hadt zien werken.</p>
<p>- Ik was ten minste blij toen het dag werd, ging Beau<pb n="19"/>jeu voort zonder op Cranes opmerking acht te slaan, en nu ontdekte ik eerst in welke oude cavaille ik woon. Ons huis is vol houtwormen, klopspinnen, ratten, vleermuizen en al dat duivelstuig spookte tot het morgenlicht was aangebroken, om ze allen te verbannen. Nooit heb ik zulk een akeligen nacht doorgebracht, en ik zou dien meester-toovenaar wel eens nadrukkelijk rekenschap willen afvragen van het armzalig kluchtspel, waarvoor hij ons gebruikt heeft. - Zoo iets komt niet te pas tusschen mannen van ons slag en tusschen vrienden. Hij behoeft voor ons den profeet niet uit te hangen. Gij zijt minder kitteloorig dan ik - gij hebt zoo sterk la bosse du merveilleux als ik la bosse du scepticisme - ik laat het er niet bij.</p>
<p>- Hoe meent gij dat, vraagde Crane met bevreemding.</p>
<p>- Dergelijke dingen kunnen gevaarlijk worden en een ernstig karakter aannemen. Ik geloof zelfs dat onze politie geen bijzonder goed oog op zulke biologisten zou slaan...</p>
<p>- Wel foei, Beaujeu! - waar denkt gij aan? - Zoudt gij... Cranes uitroepen werden plotseling afgebroken door een zoo hevigen knal op of in het tafelblad, dat Beaujeu verschrikt opvloog en in de kamer rondkeek, als zocht hij in alle hoeken sluipmoordenaars, die een pistool op hem gelost hadden - en Crane bezag zijne tafel aan alle zijden, meenende dat het zware noteboomen blad gebarsten moest zijn - maar geen scheur of spleet, was te zien, en het gekraak, getik en geknetter liep weer de gansche kamer rond gelijk den vorigen avond.</p>
<p>- Gij hebt ook veel te zwaar gestookt - zei Beaujeu, geërgerd alle paneelen betastend - al uw houtwerk, uwe boeken zelfs zullen er onder lijden en barsten.</p>
<p>- Er is nog geen vuur aangemaakt - merkte Crane op - en Reveil is er ook niet om ons te biologeeren, zoek nu alles oplettend rond.</p>
<p>Beaujeu nam eene deftige houding aan, trok een streng gezicht, als om aan zijne inspectie een officieel karakter bij te zetten.</p>
<pb n="20"/>
<p>- Het, moet de verandering van temperatuur zijn - die dat geknap en gekraak veroorzaakte. En welke oude vermolmde lambriseering is dat ook! Klopspinnen en oorwormen en krekels huizen daarin. - Alles werkt hier mede om geluiden te maken en te trillen als er maar een wagen voorbijkomt. - Kijk daar eens; al die lijsten zitten los op de hoeken....</p>
<p>Crane opende alle kasten.</p>
<p>- Ziehier, riep hij, Beaujeu op de planken wijzend, waar een zestal gipsafgietsels van schedels stonden. Het was kennelijk dat, de plank was opgelicht geworden, en dat de schedels tegen elkander gesloten hadden, want versche schilfers omgaven de hoofden. - Ziehier het bewijs, dat de geluiden door wezenlijke botsing en werkelijke opheffing van die planken zijn veroorzaakt, hoewel ze zeer vast liggen en goed passen, en nooit door een voorbijgaand rijtuig gerammeld hebben, en dus die geluiden niet bloot in onze inbeelding bestonden.</p>
<p>- Wij moeten de beweegoorzaak opsporen - antwoordde Beaujeu - wij kennen de oorzaak van aardbeving en donder - maar ik weet niet wat hier de bewegende kracht was. Wanneer een hoos het dak van dit huis gerukt en alles daarbinnen omgewoeld had, zou men toch het, opkomen en verdwijnen van den orkaan kunnen nagaan. - Wij weten tegenwoordig heel goed vanwaar de wind komt en waar hij heen gaat. - Wij meten de golvingen van het geluid - wij volgen den weg van het licht. - Indien deze geluiden en lichtverschijnselen werkelijkheid hebben, moeten zij ook nagerekend kunnen worden - en zoo niet, dan zijn ze producten van zinsbedrog.</p>
<p>- Daar is nog een derde geval mogelijk, hernam Crane; vóor de theorie der trillingen bestond, golfden licht en geluid eeuw in eeuw uit op den etherstroom - de ervaring is de
<pb n="21"/>
wetenschap altijd vooruit geweest; de theorie kwam altijd achter de praktijk. - Welnu - is er dan geene mogelijkheid meer, dat er zich nieuwe reeksen van verschijnselen aan ons voordoen, die wij nog niet toelichten kunnen of die onze theorie in duigen zullen doen vallen, zooals zoovele harer voorgangsters gevallen zijn? - De wetenschap is geen afgesloten geheel, zij heeft haar laatste woord nog niet gesproken, integendeel, zij begint eigenlijk pas aan de kennis der krachten.</p>
<p>- De feiten moeten dan toch bevestigd en de waarneming tot zekerheid geliracht worden, antwoordde Beaujeu; sta mij toe nauwkeurig de plaats, waar de verschijnselen zich voordeden, te onderzoeken.</p>
<p>Terwijl Beaujeu met zekere voldoening als inspecteur van politie huiszoeking hield, om den sleutel tot eene rationeele opheldering te vinden van al het voorgevallene, hervatte zich eensklaps het tikken. Het was letterlijk of dat tergend geklop een spelletje met hem dreef - want nu eens was het altijd voor hem uit op de plek, die hij onderzoeken wilde, en dan weer keerde het terug tot de plaats, die hij zoo juist geïnspecteerd had, alsof iemand zijn doen bespotte.</p>
<p>- Het is bij de buren - riep hij getergd uit - ik ga hier naast onderzoeken. - Wellicht wordt daar gewerkl, schoorsteen geveegd of gebikt aan een muur. Laat ons samen gaan zien, Crane!</p>
<p>Doch nu bepaalde zich het geluid eensklaps zoo uitsluitend tot de vensterglazen, dat men niet naar de buren behoefde te gaan, want het was letterlijk of er een zak erwten tegen de glazen werd uitgestort en er was niets te zien, wat dit geluid verklaarde.</p>
<p>Geheel verbaasd en verbitterd naar Crane omziende, ontdekte hij dat zijn vriend voor zijne schrijftafel stond en met den wijsvinger, zonder pen of potlood, snel op zijn lessenaar schreef.</p>
<pb n="22"/>
<p>- Wat doet gij! riep hij ontsteld - Zijt gij krankzinnig geworden?</p>
<p>- Stil, antwoordde Crane, ik moet schrijven.</p>
<p>Het geraas had geheel opgehouden.</p>
<p>- Gij schrijft onleesbaar, hernam Beaujeu hem een potlood aanreikend, en nu herhaalden zich de reeds duidelijk op het tafelblad gekraste woorden op het papier:</p>
<p>‘Gij zijt medium en hebt Reveil niet noodig, om zoo vaak gij wilt te spreken met de geesten die u omringen. Wij doen geene mirakelen - wij gebruiken de natuurkrachten, die het den mensch nog niet gegeven is aan te wenden; maar al konden wij u die eenvoudige en heerlijke werkingen verklaren, Beaujeu zou toch niet gelooven, omdat hij niet wil overtuigd worden – Laura.’</p>
<p>Wantrouwend, en medelijdend toch ook, staarde Beaujeu Crane in het eenvoudig, eerlijk gelaat - met de vraag in het oog: - Zijt gij ook mede in het complot, of zijt gij reeds geheel en al slachtoffer van die heillooze hallucinaties?</p>
<p>- Wees voorzichtig, Crane - sprak hij ernstig, de hand op den schouder zijns vriends leggende - gij zijt al te sterk geïmpressioneerd. - Zeg mij - waart gij vroeger niet reeds onder zijne macht? Wat verteldet gij toch uit Philadelphia? - Gij waart daar in eene spiritistische club?</p>
<p>- Ik was daar als gast tegenwoordig op mijne reis in de Vereenigde Staten. De tafeldans werd in dien tijd met fanatisme gedreven, en ik was op den avond, toen Reveil ons bezocht, een van de meest werkdadige mediums.</p>
<p>- Had ik ooit zoo iets van u gedacht!</p>
<p>- Toen Reveil binnentrad, zat ik - gij zult lachen - ik - aan de piano!- Ik – die nooit een noot gekend heb - en speelde een ouderwetschen dans, die alleen de oudsten in het gezelschap uit hunne jeugd nog heugde. Mijne armen waren als dood - mijne handen lijkkleurig; zij werden
<pb n="23"/>
waarlijk niet door mij zelven bewogen. - Eene vreemde macht beheerschte mij - een andere wil bewoog mijne vingers over de toetsen. - De muziek ging al sneller en harder; de dansers, die met eene kleine tafel om de piano circuleerden, die aan hunne vingers geschroefd scheen, hijgden van vermoeienis. - Het was letterlijk een heksendans; ik meende op den Bloksberg Sabbath te houden - toen Gabriël verscheen en een einde maakte aan dat onvergelijkelijke pandemonium. Het was hoog tijd! - Later heb ik gehoord, dat eenige leden van die club toevallen hebben gekregen - een van hen zelfs is volslagen krankzinnig geworden.</p>
<p>- Ja, dat geloof ik wel, maar ik versta niet hoe iemand, die in Amerika de geesten bezweert en verjaagt, ze hier oproept en laat spreken, en ons ongevraagd op die uitzinnige klopgeesterij onthaald.</p>
<p>- Ik moet u nu bekennen dat ik dat getik en geklop reeds sedert een geruimen tijd in mijne kamer heb vernomen; maar ik nam er geene notitie van en schreef het aan gewone oorzaken toe. En kwam soms de gedachte aan het spiritisme in mij op - dan stond het beeld van Gabriël daar voor mij, zooals ik hem eens gezien had, die mij afmaande van dit gebied weder te betreden - en ik zat, toen gij kwaamt, zelfs te bepeinzen hoe zonderling het toch is, dat juist hij mij weder even plotseling tot deze vreemde verschijnselen terugvoert.</p>
<p>- Misschien duldt hij niemand nevens zich op dit terrein, en wil hij ons zijne macht als exorsist betoonen.</p>
<p>- Neen, ik beschouw Gabriël Reveil met een geheel ander oog.</p>
<p>- Geen wonder! gij zijt geheel onder zijne macht, ik merk het wel.</p>
<p>- Geenszins, ik wensch onder niemands macht te komen - het is iets anders een grooten en verheven geest te willen volgen.</p>
<pb n="24"/>
<p>– Zijn leerling - zijn adjunct. O! o! ik zie u reeds als amanuensis van den nieuwen toovenaar rondreizen, en soirées geven à la Daniel Hume...</p>
<p>- Ik houd Reveil voor een van die zeldzame boven millioenen hevoorrechte wezens, wier godgewijde zielen zich reeds in dit tijdelijk leven verheffen mogen tot hooger sfeer - zoodat de onzienlijke wereld der toekomst en der eeuwige krachten zich reeds voor hun verhelderd oog en oor ontsluit.</p>
<p>- Gij houdt hem dus voor een profeet of ziener - en hij schijnt er voor te willen doorgaan. - Ik houd hem voor alsnog voor een behendig bioloog, die ons op hallucinaties onthaald heeft.</p>
<p>Daar werd de heer Reveil aangediend.</p>
<p>- Welnu, Beaujeu! - hebt gij thans den moed om al uwe verdenkingen uit te spreken, en al uwe onderstellingen van hallucinaties in zijn gezicht te herhalen?</p>
<p>- Verschoon mij - dat zou niet hoffelijk zijn of voorzichtig - fluisterde Beaujeu - dat zou...</p>
<p>- Gij krabbelt al terug?...</p>
<p>- Dat juist niet, maar het is nog te kort geleden dat ik onder die macht was - wie weet welken invloed hij terstond weer begint uit te oefenen - misschien zijn wij reeds weder onder zijn bereik, zeide hij onrustig opstaande.</p>
<p>- Nu begint gij bijgeloovig te worden - maar thans sta ik er op, dat gij hem ronduit uwe gedachten mededeelt als eerlijk man en oud vriend.</p>
<p>- Neen, neen, ik dank u - wie zou... tegenover hem... tegenover dien man... - neen, laat mij gaan voor hij boven komt. - Ik wil hem heden bepaald niet zien. - Mijn zenuwgestel is toch wat geschokt. - Ik moet eerst geheel weer mijzelf zijn, voor ik hem aanvallen kan.</p>
<p>- Dit neemt niet weg, dat ik hem opheldering zal vragen, zei Crane, en opende eene zijdeur, waardoor Beaujeu de
<pb n="25"/>
voordeur bereiken kon zonder in aanraking te komen met den gevreesden bioloog, die met zijne gewone rustige houding en minzame bescheidenheid bij Crane binnentrad.</p>
<p>- Ik heb verlangend naar u uitgezien, sprak deze, ofschoon ik mij niet gevleid had u reeds zoo spoedig hier te mogen ontvangen.</p>
<p>- Ik moest kiezen tusschen zeer lang wegblijven of zeer spoedig u nog begroeten, want ik vond te huis komende brieven, die mij wellicht voor eenige weken van huis roepen. Het is anders mijne gewoonte niet om mijne vrienden druk te bezoeken.</p>
<p>- Gij wilt dus zoo goed zijn mij voortaan onder uwe vrienden te tellen, al is het heden eerst voor de derde maal dat ik u zie.</p>
<p>Een vriendelijke belangstellende blik was Gabriëls antwoord en gaf Crane den moed vertrouwelijk voort te gaan.</p>
<p>- De eerste maal, dat gij op mijn pad zijt verschenen, hebt gij mij gered van het gevaar mij met wilde dweepzucht in eene Swedenborgsche club van fanatieke spiritisten te storten, en de tweede maal hebt gij mij gered van de vertwijfeling der onzekerheid, die mij dreigde te verslinden. - Gij hebt mij op nieuw die wereld der geesten geopend, die ik voor altijd voor mij ondergegaan achtte - gij hebt plotseling al de snaren mijner ziel doen trillen van nieuwe voorgevoelens - mijn blik geopend voor wijde uitzichten in het oneindige. Is het u gegeven den sluier op te heffen of transparant te maken, die een bovenmenschelijke wereld ons verbergt? - Is het u gegeven het ruischen van de harmonie der sferen te beluisteren? - Verklaar mij uw streven, dat zeker rein en verheven moet zijn, en openbaar mij, kan het zijn, door wat macht gij zulke wondere verschijnselen uitlokt, als mij gisteren avond ontzet hebben? - Eisch ik wellicht te veel? - wil dan toch mijn dank aannemen.</p>
<p>- Dank mij niet. - Het is God, die de schreden der
<pb n="26"/>
menschen bestuurt, waar Hij hen zenden wil - antwoordde Gabriël vriendelijk - ik wist waarlijk niet, waar Beaujeu mij gisteren brengen ging. Hij had mij gevraagd of ik er in bewilligde, dat gij mijn schedel onderzoeken zoudt, en daar hij mijne belangstelling voor u gaande maakte, gaf ik toe.</p>
<p>- Gij hebt een heerlijk hoofd, mijnheer! - antwoordde Grane, wiens nog welgevallig op Reveils kruin was gevestigd - maar ik zit liever aan uwe voeten dan dezen kostelijken tijd aan mijne liefhebberij te wijden. - Verklaar mij dat zonderling vermogen, waardoor ik u de geesten heb zien bezweren.</p>
<p>- Ik begrijp dat zelf niet, mijn vriend - ik weet alleen dat het geloof eene onberekenbare kracht bijzet aan onzen wil.</p>
<p>- Dit laat zich gemakkelijker verstaan dan het zonderling verschijnsel, dat gij gisteren deze manifestaties eer scheent te begunstigen dan te verhinderen.</p>
<p>- Het is er verre af dat ik, zooals te Philadelphia, alle openbaring van de onzichtbare wereld in hare wondere werkingen zou kunnen of willen weerstaan. Ik gaf er hier in toe, omdat Beaujeu mij tartle; maar zie mij niet aan als een wonderdoener, en als gij meent dat ik u de volheid der wonderbare krachten, die in en om ons werken, zou kunnen verklaren, moet ik u zeer teleurstellen.</p>
<p>- Het is intusschen een benijdenswaardig voorrecht er zoo rijkelijk over te kunnen beschikken, als dat aan u schijnt gegeven te zijn.</p>
<p>- Mijn vriend! gedenk wat Jezus tot zijne jongeren zeide, toen zij verrukt en verbaasd waren dal zij in zijn naam de daemonen konden uitwerpen: - ‘Verheugt u niet dat de geesten u onderdanig zijn, maar verheugt u veel meer dat uwe namen geschreven zijn in het boek des levens.’</p>
<p>- Dit is ongetwijfeld een van de verhevenste woorden van Jezus; maar toch, ik zou zoo gaarne wat dieper doordringen in de kennis der geestenwereld.</p>
<pb n="27"/>
<p>- Alle waarheden zijn niet voor iedere ontwikkelingsphase, en alle levensmomenten geschikt. - Hoe menige vraag wees Jezus af met het wijze woord: - ‘Gij kunt het nog niet dragen - gij zult het na dezen verstaan.’ - Maar de reinste en verhevenste geesten van alle eeuwen en alle volken hebben altijd verder geblikt dan het stof des doods, en meerder of minder de voeten gezet op dien heiligen grond, waar het eeuwige en het tijdelijke, het goddelijke en het menschelijke zich ontmoeten.</p>
<p>- Ik geloof aan hetgeen Shakespeare gezegd heeft: ‘Er is veel tusschen hemel en aarde wat de wijzen niet vermoeden.’ Dit voorgevoel is mij altijd bijgebleven - maar de volle zekerheid - die is het, die ik zoek. Is er eene voortdurende openbaring uit den hooge, die ons deze dingen nader brengen of verduidelijken kan? - Onderwijs mij er dan in.</p>
<p>- Tracht eerst naar het koninkrijk Gods, antwoordde Reveil, en alle overige dingen zullen u toegeworpen worden.</p>
<p>- Hoe kan ik naar dat rijk van God trachten, zuchtte Crane. - Waar - waar is het? - Open er mij de oogen voor, ik zie het nog niet duidelijk. - Wij zien te weinig, wij weten te weinig van het onzienlijke - het is zoo ver, zoo onmetelijk ver van ons, al voelen wij dat het is. - Hoe meer ik heb trachten te weten, hoe meer ik heb leeren betwijfelen. - Ik wil zekerheid - geef mij ervaring door gemeenschap met die onzichtbare wereld. - Hebt gij den sleutel tot de mysterie des levens gevonden - o geef hem mij óok.</p>
<p>- Daar is éen die de sleutels heeft, beiden des levens en des grafs, en Hij is de Alpha en de Omega, het begin en het einde der schepping Gods - en Hij opent en Hij sluit, Hij laat binnen gaan en drijft henen - maar de weg dien Hij wijst is een andere dan die van <hi rend="spat">het weten.</hi> - Het is de liefde!</p>
<p>Crane zag vreemd op. - Liefde? herhaalde hij twijfel-<pb n="28"/>moedig. - Het is alles zoo koud en dor daar binnen! Mijn hart is als een verlaten haardstede, waar geen vonkje meer onder de asch glimt. - Er is voor mij niets om te beminnen. Sedert ik Laura verloor - is mijn hart gestorven - het heeft zich afgewend van het leven en de menschen - zij hebben met mij niet te maken, en ik niet met hen.</p>
<p>- En sedert uwe liefde wegstierf, kwijnde het licht dat in u is en uwe kennis werd al dorder en kouder. - Uwe heerlijke kostelijke ziel verloor de harmonie en eenheid des levens, toen zij uit haar centrum is geraakt; en sinds gij de eene helft van uw bestaan hebt afgesneden, ontwikkelde de andere helft zich tot eene versteenende eenzijdigheid. - Het hoofd doodt ten laatste het hart. - Het rusteloos verstand gunt het gemoed geen tijd om te gevoelen, geen rust om te beminnen. - Het hoofd wil altijd werken, altijd denken, het redeneervermogen verslindt alles - drijft de liefde uit, en zonder liefde wordt het licht des geestes bleek en koud. Zoek het licht dus niet enkel door denken en weten. - Het inwendig licht ontleent gloed en macht aan de liefde, die het louteren en aanwakkeren zal. - Liefde is leven en dat leven is het licht der menschen. - Gij sluit u op in uwe spelonk, en wilt er alleen in graven naar den schat, zooals een vrek naar goud dat hij niet wil deelen. - Treed uit die kluis van uw zelfzuchtig bestaan de wereld der menschen liefderijk tegen. - Leef met en voor èn door anderen. Trek u niet af van de gemeenschap. Een leven in liefderijke gemeenschap met God, en liefderijke gemeenschap met de menschen voert alleen tot licht - want God is licht, en God is liefde tevens.</p>
<p>- Lang verleerde klanken ruischen in mijn oor - lang vergeten beelden verschijnen voor mijn oog - het is of gij mij weer jong, weer kind maakt! - ik zou kunnen weenen en lachen, nu iemand tot mij van liefde spreekt - liefde die onder mijn bereik ligt en ik voor altijd verloren waande.</p>
<pb n="29"/>
<p>- Hoe hebt gij dat heerlijk woord liefde kunnen uitwisschen alleen omdat zij, die gij bemindet, stierf als eene veldbloem? - Omdat een beekje verdroogde, hebt gij den onpeilbaren Oceaan voorbij gezien. - De liefde is een eeuwig beginsel.</p>
<p>- En ik, bekrompen dwaas! verbond het alleen aan een vergankelijk sterveling.</p>
<p>- Het was uw gebrek aan liefde, dat uwe oogen zoo heeft verblind om nergens een spoor van het Godsrijk te zien. - Gij ziet de kleine over het hoofd - gij hebt de zaden en kiemen niet geteld - gij hebt een schitterend koninkrijk gezocht, en hebt het kind in de kribbe niet kunnen aanbidden. - Zijn rijk is niet van deze wereld. - En toch is het overal waar een zondaar tot de banier des kruises toevlucht neemt - waar een zelfzuchtig streven tot een leven van toewijding aan anderen komt. - Wilt gij den man van smarte volgen? - zijn juk op u nemen en u zelven verloochenen? - Vrees niet, want zijn juk is zacht en zijn last is licht.</p>
<p>- Dat wil ik leeren, meester!</p>
<p>- Ik bid u, noem mij geen meester. - Een is onze Heer en Meester - ik wil uw mededienstknecht zijn - als gij Hem ook tot uw Meester en Heer verkiest.</p>
<p>- Ja, dat wil ik met geheel mijne ziel.</p>
<p>- Wilt gij? - Maar hebt gij de kosten wel goed berekend tot die reis... Wilt gij uwe eer stellen in zijne smaadheid te dragen?... Wilt gij alles verlaten en Hem alleen toebehooren?...</p>
<p>- Leer mij Hem te dienen - Hem te kennen - vat gij mijne hand en breng mij tot Hem.</p>
<p>- Gij wilt mij volgen, omdat gij teekenen en wonderen denkt te zien - gij verlangt in te dringen in hetgeen nog niet geopenbaard is - maar ik zeg u - daar is geen grooter teeken gegeven van den hemel als het teeken van den Zoon
<pb n="30"/>
des menschen. Dat Hij in het vleesch gekomen is, dat is het hoogheerlijke wonder Gods. Indien gij Hem aanneemt, zullen de teekenen <hi rend="spat">volgen</hi> - zij moeten niet <hi rend="spat">voorafgaan</hi> - laat varen uwe wonderzucht - uwe nieuwsgierigheid. - En wilt gij iets worden in het rijk van God - word den kinderen gelijk, en tracht niet naar de hooge dingen en wonderbare ervaringen. - Leer eerst te wandelen door het geloof, en niet door aanschouwen - en daarna - ja - eenmaal zult gij de heerlijkheid Gods zien...</p>
<p>- Neem mij onder uwe kweekelingen - laat mij uwen arbeid deelen - dat is al wat ik begeer.</p>
<p>- Maar gij weet niet wat gij begeert? Neen, gij weet het niet. - En toch, toen ik u zag staan bij het betreden van uw drempel, was het of eene inwendige stem mij toeriep: - ‘Zie daar een man in welken geen bedrog is. Voeg u bij hem - hij heeft u noodig.’</p>
<p>- Ja, ik heb u noodig, zeide Crane, Gabriëls hand grijpend - en nu ik u gevonden heb, moeten wij niet meer scheiden - ik ben voortaan uw volgeling.</p>
<p>- Gij kent mijne paden niet; mijn weg is steil en gevaarvol - weinigen zijn mijne getrouwe medestanders - en velen verlaten mij na eene korte poos. - En gij - omringd van wereldwijsheid - van uwe classieken en academisten - wat zult gij zeggen als de Meester u vraagt: ‘Hebt gij Mij liever dan deze?...’ Wat zult gij zeggen als de Meester u toeroept: ‘Verlaat al wat gij hebt - weid mijne lammeren!’ Zult gij dan antwoorden: ‘Heer, laat mij toe eerst mijne folianten te raadplegen. Laat mij toe nog deze doodshoofden te onderzoeken - ik heb nog zooveel proeven te doen - ik kan met dat domme volk mij niet inlaten?...’ - En als de meester zegt: ‘Laat de dooden hunne dooden begraven,’ - zal dr. Crane zich dan haastig aangorden en spreken: ‘Zie hier ben ik - ik volg den levenden Christus Gods.’</p>
<pb n="31"/>
<p>- Ja, ik zal Hem volgen, riep Crane met van geestdrift stralende oogen.</p>
<p>- Wees niet zoo snel met uwe geloften - want hebt gij ze Gode gebracht - weet wel! dat gij ze moet betalen. - Bedenk - ook dit woord des Meesters zal tot u komen: ‘De vossen hebben holen - de vogelen des hemels hebben nesten.’ - zult gij dan, als het er op aankomt, u ook met den steen tot hoofdpeluw vergenoegen?</p>
<p>- Ik zal den Heer volgen al rest mij ook geen steen, gelijk aan Hem.</p>
<p>- Vriend - vriend! alles, alles verlaten voor deze hoogste, deze eenige liefde - om achter Hem te komen, en zijn kruis dagelijks op u te nemen - 't zegt zooveel! - De poort is enger dan gij vermoedt - de weg is smaller dan gij gelooft. - Helaas! hoe weinigen die ingaan, al hadden zij in een uur van geestdrift beloofd met zijn doop gedoopt te willen zijn - en den beker te drinken, dien Hij gedronken heeft. - Dezelfde mond die heden zweert: ‘Heer, ik zal u niet verlaten, al moest ik met u sterven,’ vervloekt morgen zich zelven met een ‘ik heb dien mensch nooit gekend!’...</p>
<p>Een ernstig zwijgen volgde - Crane verzonk in gedachten.</p>
<p>- Gij betwijfelt de oprechtheid van mijn besluit - zeide hij eindelijk wat mistroostig.</p>
<p>- Geenszins, alleen uwe standvastigheid. - Ga niet overijld te werk - over drie weken kom ik terug. Hier is mijne adreskaart, overweeg alles rijpelijk. - Wees getuige van mijn strijd, leer mijn arbeidsveld kennen, en oordeel dan of gij alles wat gij hebt en zijt, kunt opofferen om dien parel van groote waarde te koopen - dan of gij heen zult gaan, zij het ook met droefheid in uw hart...</p>
<p>Reeds was Gabriël bij de deur om te vertrekken, toen Crane hem nog staande hield en zeide:</p>
<p>- Nog éen ding moet ik u mededeelen: terwijl ik met
<pb n="32"/>
Beaujeu over hel. voorgevallene sprak, herbaalden zich de manifestaties met levendig gedruisch, ook werd ik aangedreven om te schrijven en bemerkte tot mijne verrassing, dat ik zelf schrijvend medium ben - en mijne onderzoekingen op dit nieuwe veld dus krachtdadig en onbelemmerd voortzetten kan. - Ziedaar is het schrift...</p>
<p>Maar Gabriël nam het blad niet aan en zeide beslissend:</p>
<p>- Ook dit moet gij laten rusten -ja, geheel en al laten varen.</p>
<p>- Is het mogelijk! - riep Crane verbaasd - ik meende dat de gemeenschap met de geestenwereld bovenal mij sterken moest.</p>
<p>- Neen, mijn vriend! - gij moet dit offer brengen. - Gij zijt overtuigd van de werking dier geheimzinnige krachten - gij hebt genoeg gezien en gehoord - gij hebt geene manifestaties meer noodig, om u het voortbestaan na den dood te staven. - Laat de afgestorven geesten voor rekening van den Vader der geesten. De Heer nu is de geest - de geest, dien gij alleen moet zoeken, hoor en volg Hem alleen.</p>
<p>Eene diepe teleurstelling teekende zich op Granes gelaat, terwijl hij zeide:</p>
<p>- Dat is het zwaarste offer, dat gij van mij verlangen kunt.</p>
<p>- Zult gij er voor terugdeinzen.</p>
<p>- Ik heb gezegd, dat ik u zou volgen - maar ik meende dat dit onderzoek nu op mijn weg lag. - Ik dacht juist daardoor de zekerheid te erlangen, die ik zoo vurig begeer.</p>
<p>- Christus alleen is de weg - is de deur. - Ga in door de deur. - Tracht niet van elders in te klimmen.</p>
<p>Crane legde zijne hand in de hem geboden hand van Reveil. - Zij zagen elkander diep in de oogeu, en de kloeke mannelijke handdruk was als een verbond tusscheu hen beiden.</p>
</div>
<div type="chapter">
<pb n="33"/>
<head rend="h3">II. Een enkel huisgezin.</head>
<p>Gelijk een schipbreukeling die door de golven, die zijn vaartuig verbrijzelden, naar de kust gedragen het onbekende strand als een paradijs begroet, zoo had dr. Crane, na de gevaarvolle dobbering op de wilde baren der vertwijfeling, plotseling land meenen te zien in de openbaringen van het spiritisme - een heerlijk wonderland, waar hij aan de hand van zijn nieuwen leidsman zou rondwandelen, en waar de eene ontdekking de andere zou voorbereiden - waar hij zou nederzitten in liefelijke dreven, en met volle teugen drinken uit nieuwe bronnen van loutere waarheid - waar hij van nu aan veilig wonen en rust vinden zou als onder de schaduw van den boom des levens... Maar zijn Mentor had hem yan het hooge, trotsche voorgebergte, dat bij met zoo stoute verwachting bestegen had, meedoogenloos nedergestort in de volle diepte, nadat hij slechts even een vluchtigen blik geslagen had op het geheimzinnige verschiet, waar hij de oplossing van de raadselen dacht te vinden, die vrede aan zijne ziel zou geven.</p>
<p>Hem werd het niet gegund om, als Mozes van Nebo's hoogte, het beloofde land uit de verte te overzien - het
<pb n="34"/>
werd hem niet gegeven hier ter ruste te gaan - hij, arme worstelaar, moest terug naar de woestijn. En toch was een wondervol droomgezicht over hem voorbijgegaan; maar gelijk Elisa na het verdwijnen van Elia in zijn vurigen wagen, stond hij daar aan zichzelven overgelaten. Ja, hij had ook den profetenmantel aanvaard; maar welk een breede stroom scheidde hem nog van zijn arbeidsveld! - Niet ten hemel opvaren met den Godsman - niet op eene schitterende wolk hem achterna snellen! - Terug tot het harde aardsche leven, terug tot de kinderen uws volks was zijn last - terug naar uw vaderland. Doorwaad de stroomen - zij zullen u niet verzwelgen - ontnuchter u in het koude bad der werkelijkheid en kom tot u zelven....</p>
<p>Met nameloozen weemoed oogde de worstelaar echter die schoone rijke kusten na, die als een fala morgana weer wegzonken in het ondoordringbaar verschiet en eene groote neerslachtigheid maakte zich van zijne ziel meester.</p>
<p>De eerste treffende ontmoeting in Amerika met, Reveil, die daar oplrad in de hooge waardigheid van een heraut des lichts, macht oefenende over de werken der duisternis en der dwaasheid - de geesten onderwerpende en verbannende - die eerste onvergetelijke ure had hem gansch en al het spiritisme doen vaarwel zeggen, als een bedrieglijk dwaallicht, dat hij te dwaas voor eene morgenster had begroef.</p>
<p>Hij was er zelfs afkeerig en schuw van geworden, zoodat hij te Parijs, elke uitnoodiging om mediums te leeren kennen had van de hand gewezen, en zelfs den befaamden Daniel Hume niet had willen zien, die zijne séances tot op de Tuileriën, ja schier bij alle vorsten van Europa gegeven had.</p>
<p>En nu, bij deze tweede niet minder wondervolle ontmoeting met Reveil, brengt die man hem tot die verschijnselen even onverwacht terug als hij er voormaals van afgeschrikt was, maar om zich nu in veel hooger en ernstiger licht te vertoonen.
<pb n="35"/>
Hij ontdekt welke diepe beteekenis deze dingen kunnen aannemen, en voelt er zich meer dan ooit door aangegrepen, ja zijne gansche ziel wordt er heengetrokken. Hij meent de poorten der eeuwige woning zich voor hem te zien ontsloten; hij voelt dat wij leven op den bodem van dien grondeloozen Oceaan, die vol is van millioenen wezens, die niet als wij aan dien bodem gehecht zijn, maar die ons, arme gevangenen, in onze ruwe schulp gaarne komen bezoeken en door de traliedeur onzer cel hun zoete troost ons trachten toe te fluisteren - ja hij voelt het - bij verstaat het nu - er is maar éen span tusschen de levenden en de dooden. - Zij zijn niet weggegaan - zij zijn slechts veranderd - zij leven met ons voort - zij hooren ons, zien ons, volgen ons - genieten, lijden met ons - zij kunnen - zij willen tot ons spreken.- O, laten zij ons toch verhalen van het land aan gene zijde - laten zij ons schetsen hun bestaan - hunne wijze van waarnemen, werken, streven... riep hij soms ongeduldig uit.</p>
<p>In deze dingen zich te verdiepen, door te dringen tot de mysteriën van ons wezen - de onzienlijke wereld te naderen - den sluier der toekomst op te heffen-ziedaar, wat hij gedacht, gehoopt had dat voortaan zijne roeping zou zijn - de taak, waartoe Reveil hem inwijden, sterken en voorlichten zou. - En diezelfde krachtige hand, die eens deze poorten voor hem dichtsloot, zoodat hij ze niet meer durfde naderen, ontsluit die weder voor zijn vorschend oog - laat hem even binnen zien, en schuift de grendelen nu onverbiddelijker dan ooit voor deze geheimzinnige poort.</p>
<p>Een ongeduldig verlangen grijpt hem aan om dien zonderlingen man in zijne werkzaamheden op den voet te volgen; te weten wat hij drijft - hoe hij arbeidt. Hij telt de dagen van Reveils afwezigheid, en wil intusschen toch zijn gezin eens leeren kennen, of althans zijne woning zien.</p>
<p>De adreskaart, die hem naar Belleville wees, had hem reeds
<pb n="36"/>
bevreemd, maar de buurt, waar hij Reveils huis vond, verbaasde hem nog meer. - Hoe kon die fijn beschaafde, gevoelig georganiseerde man in de wijk der ruwe werklieden zijne tent opslaan?</p>
<p>Eenigszins verlegen met zijne figuur trad Crane bij mevrouw Reveil binnen. Hij moest zichzelven introduceeren, maar werd geenszins als een vreemde bejegend. Voorkomend en bescheiden zeide Hulda:</p>
<p>- Ik ken u zeer goed, mijnheer! Reveil heeft mij met veel belangstelling over u gesproken - gij zijt mij welkom.</p>
<p>- Het gaat. mij als die jongeren - zeide Crane - die den grooten Meester gevonden hebbende, vroegen: ‘Rabbi - waar woont gij?’ - Ik wilde de huisgenooten, maar ook het huis van mijn gevierden vriend zien.</p>
<p>- Ik begrijp u - iemands woning is van groote beteekenis - is een getuigenis vaak van geheel zijn inwendig zijn - althans dat is bij Reveil het geval.</p>
<p>- En die getuigenis spreekt luide tot ieder die dezen drempel betreedt, antwoordde Crane. Eenvoud, netheid, zindelijkheid, kenschetsen hier al aanstonds de bewoners.</p>
<p>- Dit is eene prediking, die door allen begrepen en die hier niet luide genoeg kan uitgeroepen worden, want dit volk is gansch vervreemd van het ‘te huis’. - Gemak en gerief zonder luxe is onze leus. Het huis een gezellige werk- en rustplaats, waar niets ontbreekt en niets te veel is. Weelde geeft overtolligen arbeid, en zou mij den tijd voor het nutligste rooven - en ik heb vooral ook voor mijne kinderen te leven, en zooveel ik kan Gabriëls arbeid te deelen.</p>
<p>Crane veroorloofde zich intusschen de vriendelijke spreekster, die er in haar eenvoudig maar keurig net kostuum zoo smaakvol en gracieus uitzag, nauwkeurig gade te slaan in hare rustige houding en kalmen toon, die van den vrede en de klaarheid van het inwendige leven getuigden, terwijl de opge-<pb n="37"/>wektheid van het frisch gelaat en het helder oog van een gezonde ziel in een gezond lichaam sprak.</p>
<p>Hulda had niets van dat indrukwekkende in haar voorkomen, dat Gabriël bij den eersten oogopslag kenmerkte - zij was een van die bescheidene vrouwen, die men in het openbaar honderdmaal zou voorbijgaan zonder haar op te merken. - Men moest haar thuis zien - men moest haar bij hare kinderen bespieden - men moest haar gadeslaan aan het krankbed en in de woning der armen - dan straalde een liefelijk licht van goedheid en zorgenden ijver uit de vriendelijke oogen, dat elk die haar naderde koesterde in een zachten gloed van voorkomende belangstelling, van innige deelneming, van troostrijke, bedachtzame voorzorg.</p>
<p>De zindelijke, gladde, eikenhouten vloer, het reine plafond, de blinkende, goed geconserveerde meubelen, met smaak geschikt en geriefelijk gekozen, vormden een gezellig beknopt geheel, dat men met zeker welbehagen rondkeek. Alles droeg de kenteekenen van gebruikt te worden, maar niets was misbruikt, misplaatst, leelijk of veronachtzaamd.</p>
<p>- De woning heeft evenzeer invloed op de bewoners, merkte Crane aan, als de bewoners op de woning.</p>
<p>- Dit was ook Gabriëls gedachte, antwoordde zij, vooral met het oog op de kinderen, die hier hun eerste werelddeel te bestudeeren hebben; zij vinden in huis ook bijna alles wat hun de eerste beginselen des levens moet leeren verstaan, indien men hen in de rechte betrekking tot dat huis brengt. - Onze kleinen hebben hier eene ruime vrije speelkamer, en ook in de huiskamer een eigen hoekje - maar Gabriël wil dat zij in huis reeds eenig zelfbedwang door eerbiediging van plaats en gelegenheid zullen leeren. - Wij hebben eene ruime zaal voor onze bijeenkomsten, die is hun als een heiligdom; daar mogen zij niet komen zonder vergunning, en zijn er altijd stil en eerbiedig. Gabriëls studeervertrek eerbiedigen
<pb n="38"/>
zij insgelijks en veilig kan men ze verlrouwen; zij zullen geen papier wegnemen of een boek aanraken. Zij moeten vroeg ervaren, dat aan ons begeeren een grens is gezet door de rechten van anderen. - Als eerste plicht dienen zij te leeren die rechten te eerbiedigen, lang voor zij de woorden recht en plicht kennen, Hij beschouwt dus het huis als de maatschappij in het klein - eene kleine wereld.</p>
<p>- Wie in zijn huis de willekeur huldigt, zal het ook in de wereld doen, zeide Grane.</p>
<p>- Daarom staat hij stipl op de naleving der huisorde, der vaste uren voor de kinderen. - God heeft de gansche schepping aan maat en tijd gebonden; wie geen onderscheiding voor plaats en tijd leert, zal die ook niet voor personen of zaken leeren opvatten.</p>
<p>- En ik geloof dat het onderwijs in die onderscheiding thans vrij algemeen ontbreekt, antwoordde Grane.</p>
<p>Toch was bij de hooge eenvoudigheid der woning de kunst niet geheel uitgesloten: fraaie gravures en leekeningen van Gabriëls hand en enkele fijne statuetten, bustes en portretten spraken van den edelen smaak en de geestesrichting der bewoners; want welke beeltenissen zag men hier - de helden en heldinnen van den geestelijken arbeid - de eersten uit de gelederen der strijdende gemeente, die het licht te gemoet streeft door de overwinning op de duisternis - of het waren onderwerpen vol zin en beteekenis tot opwekking, troost en bemoediging.</p>
<p>- Zonderling, zonderling, zeide Grane meer voor zich zelven, welk een eenvoudig verblijf voor zulk een vermogend man. - Keurt hij de weelde gauschelijk af?</p>
<p>- Neen, dat niet, alleen voor zich zelven - die rijken, zegt hij dikwijls, zijn het nuttigst, die veelzijdig elken tak van nijverheid aanmoedigen en de kunst uitlokken. - Hij vindt het voor anderen geheel geen kwaad een prachtig
<pb n="39"/>
hotel te laten bouwen, het kostbaar te decoreeren, met kunstwerken te sieren en veel bedienden te houden, integendeel - hij acht het zelfs een plicht van den grondbezitter- maar voor zich zelven heeft hij een ander spoor afgebakend. Toen hij met mij in den echt trad, zeide hij: - ‘Denk niet dat wij een weelderig leven te gemoet gaan. - Gij hoort van dezen en genen, dat ik een groot vermogen bezit - dat is zoo, maar ik heb dat vermogen gesteld als eene oflerande om de menschheid te dienen. Men kan een kapitaal op velerlei wijzen nuttig aanwenden - ik heb er negen tiende van gesteld tot de volvoering van Christelijke werken - een tiende zal voor ons rijkelijk genoeg zijn - ik wil mijne kinderen opvoeden lot werkers, voortbrengers, en niet verwoesters en doodeters; zij zullen moeten werken, zich inspannen, en niet in luiheid en weelde bun kracht verlammen en hunne gaven laten verroesten.’ Hij kan wel niet als Pestalozzi zeggen: ‘Ik heb als een bedelaar geleefd, om bedelaars als menschen te leeren leven;’ - maar menigeen heeft hem hier ook reeds toegeroepen: ‘Gij zijt te diep afgedaald!’ - en hij antwoordt met Lord Shaftesburry: ‘Ik zal nog dieper afdalen, als ik meer zielen winnen kan.’ - Jezus verscheen in het midden der arbeidende klassen.-Als een hunner leefde Hij met de zijnen, uit den nijveren handwerkstand - aan dezen wilde Hij dat bij voorkeur het Evangelie gebracht zou worden. - Het komt mij voor, dat dit te zeer uit het oog is verloren. Welk een afstand lusschen de kerkvorsten en den werkman - tusschen het aartsbisschoppelijk purper en de fabrieksgasten....</p>
<p>- Ja, zelfs de predikant bij de protestanten -ging Crane voort - is het niet of hij een wezen van eene andere planeet is in zijne verfijnde beschaving -is het niet of hij in last had: ‘Verkondig het Evangelie allereerst aan den deftigen stand - beginnende met de groole wereld, ’ - alsof hij alleen een boodschap had voor heeren en dames?</p>
<pb n="40"/>
<p>- Gabriël zegt menigmaal, mijn verblijf moet geen bolwerk tusschen mij en de armen zijn - geen scheidsmuur van zijde en fluweel tusschen mij en mijne leerlingen. Laat orde en netheid onze liverei zijn, die kan elkeen navolgen en wekt geen booze begeerlijkheid op bij de armen, maar onderwijst hen in de kunst van te leven.</p>
<p>- Wanneer wacht ge Reveil te huis?</p>
<p>- Ik weet niet met zekerheid den dag van zijne wederkomst - hij is naar Londen.</p>
<p>- Om de wereld-tentoonstelling te zien?</p>
<p>- Dat juist niet. - Hoewel hij op alle belangrijke teekenen des tijds acht neemt, geloof ik veel meer nog dat hij gegaan is om een gezelschap van werklieden te vergezellen, om er met hen de vergaderingen der Engelsche werklieden bij te wonen en daar het woord te voeren. Want in die klassen woelen zoo veel dwaalgeesten en maken de politieke onrustdrijvers zoo veel proselieten met hunne hol galmende theorieën en groote beloften, dat de arme menschen ook wel eens eene andere soort van vriend en woordvoerder mogen aantreffen.</p>
<p>- Ja, sedert achtenveertig is er iets in de lucht dat in de diepe schuilhoeken der maatschappij is doorgedrongen - eene zucht naar vrijheid en zelfstandigheid is met. vernieuwde kracht bij alle volken ontwaakt en doordringt alle standen - de minst bevoorrechte wel het meest.</p>
<p>- Zij hebben voor dat streven boven alles leiding en bestuur noodig, opdat deze levensteekens niet tot ziekten ontaarden. De onkunde is ontzettend, en de driften zijn hevig. - Ziel en lichaam zijn verwaarloosd - de leefwijze is gansch verwilderd - die arme lieden hebben een vriend en raadsman noodig.</p>
<p>- En zijt gij, zwakke vrouw, de deelgenoot op die zwerftochten in de holen des ongeluks en der ellende? - Kunt gij ook op die duistere paden uw echtgenoot volgen?</p>
<pb n="41"/>
<p>- Wij dragen alles samen - antwoordde Hulda glimlachend - ik ben van geen enkel gebied uitgesloten.</p>
<p>- Gij, mevrouw, die dan zoo geheel het inwendig als het uitwendig leven van uw echtgenoot deelt, zult mij dan ook wel kunnen inlichten omtrent het kerkelijk standpunt en de richting van mijnhcer Reveil?</p>
<p>- Wij behooren kerkelijk tot de groote Baptisten-gemeente in Amerika. - Wij hebben ons laten doopen, omdat dit eene behoefte voor ons hart was; Reveil is door dat kerkgenootschap ook geordend als bedienaar des woords. Hij wil geen nieuwe sekte stichten, maar hij vormt uit alle kerkgenootschappen eene orde, eene werkzame vrije broederschap. Wie verlangt met hem mede te werken, die moet zich vast en onwankelbaar aan het Heilige werk verbinden. Het is allerwonderlijkst om te hooren, welke uiteenloopende personen een tijdlang meenen dat zij van de hunnen zijn of kunnen worden. - Hij is in aanraking geweest met Kossuth, Mazzini, Garibaldi, met Proudhon en Louis Blanc. - Zij begroeten hem als broeder-socialist, maar als zij dan het teeken zien op zijne banier - het eenige teeken waaronder wij strijden, dan vluchten zij of worden soms onze bitterste vijanden. Zij kennen geen koninkrijk dat niet is van deze wereld en toch in de wereld. Reveil behoort tot die zelfstandige en onafhankelijke geesten, die zich moeilijk in het gareel van een of ander, voor zekeren toestand of tijd, klaar gemaakt systeem kunnen inschuiven, en toch moet hij het zich laten welgevallen om door zwakhoofden, die zich angstig aan de partij vastklemmen, die hun alleen karakter en beteekenis bijzetten moet, voor een dubbelhartigen of wispelturigen dwaalgeest door te gaan, die nu den een dan den anderen kant uitzeilt en altijd op twee gedachten hinkt - een flauw middelman met twee aangezichten, gelijktijdig naar voren en achteren knipoogend. Hoever is hij boven, die schets verheven; hij,
<pb n="42"/>
die onder allerlei richtingen geloof en liefde weet te waardeeren, en in alle kleuren vrienden heeft, die hem waardeeren, en door hem gewaardeerd worden. Dat kunnen enghartige sektarissen hem niet vergeven! - Zijne geschriften tasten diep in het gemoed, grijpen het geweten aan, en roeren de harten van Katholieken en Protestanten, en onder deze laatste orthodoxen en modernen beiden. Hij is echter de martelaar van dit verheven standpunt. Het is een eenzaam Golgotha, van waar hij boven jood en heiden, Sadduceër en Farizeër gezien wordt en bespot. - Jezus Christus is de kracht zijns levens - zijn een en al. - Zijne levensopvatting is in Hem geworteld en gefondeerd - maar hij kan al de uitspraken niet onderschrijven, die de kerkgenootschappen en partijgangers als Schibboleth hem voorleggen. Al wat in hem is, verzet zich even zeer legen de bekrompen wereldbeschouwing veler geloovigen ter eener zijde, als tegen de aanmatigende wijsheid dezer eeuw, die zich stelt tegen al wat goddelijk is. Hij wil, dat het geloof al het waarachtig menschelijke zal oprichten en verheerlijken. Het doel van Christus verschijning was niet kerkgenootschappen te slichten, het was den mensch te herstellen in zijn recht en waardigheid, en tevens het recht en de hoogheid Gods te handhaven. - O, als gij wist hoe hij geleden heeft en gestreden - wat hij van geloovigen en ongeloovigen nog altijd heeft te verduren! - Maar dat weet niemand dan ik, die aan zijne hand stap voor stap zijn stillen Iijdensweg met hem betreedt. Weinigen blijven bij ons; slechts klein is onze eigenlijke vriendenkring, ofschoon talloos de vrienden zijn in de verte - ja, in alle landen en in alle steden heeft hij er, die zijne geschriften, die zoo praktisch in het leven grijpen, liefhebben. - Maar komen zij dan nader - dan is 't altijd weer: ‘Kom tot ons over - gij behoort bij onze partij; gij zijt verplicht u bij ons aan te sluiten!’ -Hij kan dat niet doen. - Nu keert
<pb n="43"/>
de opinie.. - Daar moet iets aan hem haperen, dat hij zoo alleen staat. En nu begint men hem te wegen en te toetsen - och, met zoo zonderlinge maat en gewicht! Zij zoeken naar allerlei oorzaken behalve de eenige ware om zijn isolement te verklaren - en zij gaan heen. - Geloof mij, wij hebben op onze reizen kennis gemaakt met schier alle sekten en afdeelingen der Christenheid; maar hij kan er zich nooit geheel in vinden, en blijft liever geïsoleerd, dan zich in een vorm te laten vastschroeven waarin hij niet past.</p>
<p>- Ik versta uwe teekening - ik begrijp zijn standpunt volkomen, antwoordde Crane. - De tegenwoordige toestand der Christelijke Kerk is zoo verwikkeld, dat er eene groote reformatorische persoonlijkheid, een nieuwe Luther met kracht en macht en onverschrokken heldenmoed noodig zou zijn, om de kerk weer in den naam en den geest des Heeren te zuiveren, vooreerst van de koopers en verkoopers van den geldhandel en dan van de runderen en bokken.</p>
<p>- Reveil moet men met kerkelijke en theologische twistvragen niet aankomen - hij stopt er zijne ooren voor en zegt: ‘Laat ons het alles overweldigend heidendom bestrijden.’ Maar het baat hem niet of hij zich alleen houdt; en wil en kan hij zich niet aansluiten, hij wordt desniettemin toch geclassificeerd en genummerd. - Nu eens zeggen de orthodoxen: ‘hij is van de onzen’ - en dan weder roepen de modernen: ‘hij behoort ons toe.’ - Straks komt een ander, die verzekert: ‘neen, hij is veel te orthodox om modern te kunnen wezen’ - of zegt een ander: ‘hij is veel te modern om bij de rechtzinnigen te hooren.’ - Bleef het nu maar bij woordenstrijd - maar neen, dit kettergericht volgt hem ook op het gebied der werkzaamheid en der Evangelisatie. - In het eerst zocht men hem aan om mede te werken aan allerlei soort van ondernemingen - elke partij wil hem voor een of anderen trein spannen, als zij zijne
<pb n="44"/>
gaven ontdekken. Maar spoedig zetten zij hem weder op zijde, en het is eerst na eindelooze proefneming om met anderen te werken, dat hij eindelijk alleen is begonnen, en nu is hij het middenpunt geworden van eene zeer ijverige en gezegende broederschap - die zich waagt in al de duistere schuilhoeken der ellende, die de afgedwaalde schapen nagaat in de woestijn en in de doornstruiken, die opheft wat de maatschappij heeft vertreden, en wederbrengt wat de beschaafde kring uitwierp. Zij redden menig schipbreukeling uit de branding, en tuigen menig onttakeld scheepje weer op, dat reeds reddeloos scheen.</p>
<p>- Mij dunkt, uw werkkring moet ontzettend zwaar zijn.</p>
<p>- Ik beken, antwoordde Hulda, dat het voor mij, uit de stille, vreedzame valleien van Piemont komende, waar voorvaderlijk geloof en eenvoud van hart nog wonen, eene soort van dagelijksche marteling was om hier de aanhoudende en algemeene openbaring van het meest grove ongeloof en van godverzaking te vernemen. En had Gabriël mijne zwakheid niet zoo geduldig ondersteund, door zijn voorbeeld vooral van ontfermend mededoogen met deze verwaarloosde schepselen - ik ware bezweken. Daar was soms iets duivelachtigs, iets helsch in de godslasterlijke taal, in den verdierlijksten toestand, dat mij aanvankelijk - ik moet het belijden - meer afschuw dan mededoogen inboezemde. Maar o! hoe spoedig bleek het, welke kostbare parelen hier tusschen het slijk lagen, en wat er van deze arme lieden heerlijke en beminnelijke wezens worden, zoodra zij maar beginnen te luisteren naar de stem des goeden Herders. Ik was in den beginne zoo ontzet over het cynisme, over de godvergetenheid van dat volk, dat ik veel liever naar de Kaffers of Zuidzee-eilanders zou zijn gegaan, dan naar deze Bohémiens der beschaafde wereldstad. - Maar hoe werd ons werk, mijnerzijds zoo onwillig aangevangen, bekroond! -</p>
<pb n="45"/>
<p>Welke verrassende uitkomsten mochten wij zien - onzè arbeid zal niet ijdel zijn. - Reveil begon eene kleine drukkerij - zijne werklieden kregen hem lief en werden zijne eerste discipelen. Hij opende voor hen en hunne vrouwen eene avondschool - ik begon voor hunne kinderen eene dagschool, - en ziedaar ons in korten tijd rondom in den arbeid. - Wij vormden allengs eenige bruikbare medehelpers, waarvan sommigen al spoedig in staat waren om in andere buurten scholen te openen. Maar behalve de school, zocht Reveil de hoofdbezigheid in het bezoeken der armen, en in bezoek-broeders en zusters op te leiden, die dan tevens kleine geschriften en het Evangelie verspreiden konden.</p>
<p>O, wat is dat wufte, oppervlakkige Fransche karakter, dat ijdele, dartele hart gevaarlijk, als de driften het voortzweepen - maar wat is het ook schoon en liefelijk als het Evangelie er wortel in vat en alle krachten heiligt en alle neigingen reinigt. Welke kinderlijke blijmoedigheid, welke opgewekte hoop, nooit te dooven moed - welke onverdroten volharding en rustelooze ijver. - Welk een beminnelijk wezen is de Franschman, die God vreest! -En hoe begeerig breidt dat arme volk de handen uit naar goede geschriften - dat rampzalige volk bedrogen door de priesters, bedrogen door de kunstenaren, bedrogen door eene drukpers, door de dagbladen, door de auteurs.... Hoe kunnen zij de waarheid verstaan als alles, alles liegt.</p>
<p>Hoe menigmaal is het gebeurd als Reveil sprak met de werklieden of fabriekgasten, dat zij aandachtig luisterden en eindelijk uitriepen: - ‘Ja, wij willen wel godsdienst, maar niet dien der priesters!’ of: ‘Zie, dat is nu juist de godsdienst, dien wij noodig hebben - gij spreekt goed - zoo willen wij het hooren.’ Maar, ach! onze schaar is te klein voor de honderd duizenden die in doodsschaduwe vernachten. Schier al onze kweekelingen zijn min of meer colporteurs
<pb n="46"/>
en missionairs - en ons huis is het middenpunt van al die medearbeiders en arbeidsters - een toevlucht voor de geheele buurt om raad en hulp voor lijf en ziel, voor nood en dood te komen inroepen, zoodat het hier van den morgen tot den avond eene stille drukte, eene sterk afwisselende bedrijvigheid is. - Het is hier de wachtpost eens zendelings - een klein bureel de bienfaisance.</p>
<p>Crane stond verbaasd en dacht bij het verlaten dezer woning:</p>
<p>- Wèl mocht Christus van zijne discipelen zeggen: ‘Gij zijt het zout der aarde.’ -Welk een breede stroom van licht en leven kan uitgaan van éen enkel christelijk huisgezin!...</p>
</div>
<div type="chapter">
<pb n="47"/>
<head rend="h3">III. Drie klassen.</head>
<p>In een uitgestrekt oud gebouw niet ver van Reveils woning, is eene verlaten werkplaats - een hoog ruim vertrek, donker en ongezellig door de kleine vensters, die op een van alle zijden met hooge muren omringde binnenplaats uitkomen en, bij de zwarte zoldering zoowel als de afgebladerde wanden, er een kerkerachtig voorkomen aan geven. Het vertrek is volkomen in overeenstemming met het havelooze publiek dat er samenkomt. Er staat een bord boven de deur - ‘onderwijs voor volwassenen,’ en als ge binnentreedt, weet ge niet wat u meer boeit de hatelijke wezenstrekken der vuile discipelen in eene muffe vochtige lucht van funsige en door den regen nat geworden kleurlooze lompen gehuld, of de man - die zoo eenvoudig en vriendelijk in het midden staat en de werkzaamheden bestuurt, en deze eene terechtwijzing en gene eene aanmoediging toespreekt. Wat schijnt Reveil nu schoon en heerlijk - het is of hij een hooger wezen uit eene betere wereld is - ja, dat is hij ook - want hij is een burger van het rijk van God - het koninkrijk der hemelen op aarde - op die armzalige aarde - zou men zeggen, als men hare in duis-<pb n="48"/>ternis en doodschaduwen opgegroeide kinderen ziet, met misvormde, verdierlijkte wezenstrekken en ontaarde gemoederen.</p>
<p>Crane, die door Reveil hier is binnengeleid, werd dan ook levendig getroffen door de collectie interessante studie-koppen van zoo diep verwaarloosden, met hun terugstootend, ruw en wild voorkomen.</p>
<p>- En dat zijn de wezens, die hij mij wil leeren liefhebben!! zuchtte hij. - Welk een arbeid! - welk een taak! - hier moed en lust en geduld te behouden - dat is groot...</p>
<p>- Het werk is niet ondankbaar, niet hopeloos, mijn vriend! - antwoordde Reveil - integendeel de uitkomsten zijn soms verrassend. - Zie die havelooze vrouw aan het eind der zaal, hoezeer is dat verwilderd gelaat al tot rust gekomen. - Reeds komt ze een weinig knapper voor den dag, en zij leert zoo vlijtig van hare kleindochter, die haar laat lezen. Geen heidenstam kan zoo onwetend zijn omtrent de kennis van gerechtigheid, van zonde en verlossing als deze arme schapen.</p>
<p>- Waarom begint gij niet met kinderscholen?</p>
<p>- De gamin is moeielijk te krijgen en aan de school te gewennen; hij is dat vrije straatloopen zoo gewoon, dat hij bezwaarlijk te temmen is. - Deze oudere lieden hebben geleden, en ondervonden dat de onwetendheid hun ongeluk was. - De gamin is ingebeeld en opgeblazen - hij verbeeldt zich van allerlei zaken kennis te hebben en iedereen te slim af te zijn. Maar wij hebben ook voor hem inrichtingen op verschillende plaatsen der stad geopend. Het zijn zekere karavansera's in deze woestijn. - De knapen loopen er in en uit, totdat zij lust krijgen; als er iets is dat hun hart treft en boeit, dan blijven zij en maken vorderingen, en worden soms voortreffelijke kinderen. Doch dikwijls is het zeer moeilijk om het raakpunt te vinden. - Zij moeten als
<pb n="49"/>
aangegrepen worden. De algemeene kwaal is de wilde overprikkeling der imaginatie, bij de verstomping van het gemoed door een verhardend ongeloof. Letterlijk zijn velen in den toestand, die de profeten noemen: Hun hart is dik geworden; - het is met een pantser omkorst, waarop alles afstuit. Komen die menschen echter tot inzien van hun waren toestand - vinden zij hun Heiland - krijgen zij Hem lief - dan vinden zij zich zelven - dan worden zij zich zelven. - En o! wat treffen wij dan soms aandoenlijke proeven aan van de kracht des Evangelies in deze diep gezonken wezens, en welke roerende bekentenissen vloeien dan van de lippen, die den naam van den Heer en Verlosser slechts als een vloekwoord gekend hadden. - Hoe dankbaar waren zij vaak voor het onderwijs en de zorg aan hen besteed!</p>
<p>- Ja! - riep een oudachtig man met vervallen bleek gelaat nu uit - maar wie heeft ons ooit toegesproken? - Wie heeft ooit naar ons gevraagd dan de politie? - Wie komen ons helpen, troosten, raden in onze armoede, kommer, ziekte en strijd? Wie toonde ons een liefderijk hart - ja, wie gaf ons een vriendelijk woord? - Door dezen man gelooven wij aan een liefdevollen Zaligmaker, die den armen zijn Evangelie laat verkondigen.</p>
<p>Crane begon reeds te gevoelen, dat er in dit werk een groot loon kon steken, als men zulke woorden mocht opvangen, en hij volgde Gabriël gaarne een paar straten verder in een beter lokaal, dat voor de tweede afdeeling bestemd was. - 't Was er ook wel tamelijk hol en ledig, maar het werd door de bezoekers zelven zindelijk gehouden, en zij waren ook allen veel netter gekleed, en hadden gunstiger gelaatsuitdrukkingen.</p>
<p>- Dit verschijnsel is eene vrucht van het onderwijs, sprak Reveil; zij hebben hart voor dit lokaal gekregen; de vrouwen houden het bij beurten schoon, en sedert vragen zij om het ook met treffende spreuken te versieren. - Onder
<pb n="50"/>
degenen die in deze tweede klasse zijn, vind ik er gedurig, die tot medewerkers en werksters opklimmen, en dat is hun grootste vreugd om aan het werk der verkondiging mede te mogen arbeiden.</p>
<p>- Hoe gaat het u, Elisabeth? - vraagde Reveil aan eene bejaarde vrouw, die ernstig over haar boek gebukt zal - begint ge al wat beter te verstaan wat gij leest?</p>
<p>- Ach, mijnheer! antwoordde zij mistroostig, ik zie wel dat ik te dom ben om nog goed te leeren lezen en schrijven; gij moest geen tijd aan mij meer laten verspillen. Gebruik mij maar zooals ik ben. Nu ik tot inkeer van mijne verkeerde paden ben gebracht, en die met Gods hulp heb verlaten, verlang ik niets vuriger dan iets goeds te doen; ik ben al te ver heen met mijne jaren om te leeren. Ik heb gedacht: wat kan ik uitrichten? - Ik ben toch nog sterk genoeg, en gewoon om in alle weer op straat te loopen - zend mij maar uit om boekjes uit te deelen bij het werkvolk en overal heen waar ge goed zult vinden. - Op de straat heb ik alle kwaad geleerd en alle kwaad bedreven, laat ik ook op die straat de zonde bestrijden zooveel ik maar kan.</p>
<p>Zoo had Reveil vele rondventers van Evangelische schriften en Nieuwe Testamenten, die aan de stations, en overal waar menschen samenvloeiden, hunne boeken aanprezen. Sommigen werden herhaaldelijk opgepakt en gevangen gezet, en deden dan hun woord in den kerker. - En kwamen zij weer vrij, dan gingen zij met spoed weer aan het uitdeelen of verkoopen.</p>
<p>- Nog heb ik u maar een zeer gering deel van ons arbeidsveld laten bespieden. - Wij hebben zulke lokalen in vele wijken der stad, waar trouwe broeders en zusters met hart en ziel aan de onwetenden en verwaarloosden arbeiden. - Och de velden zijn waarlijk onafzienbaar, en waar zijn de arbeiders? - Gij, die zoo moedig door den doolhof der kata-<pb n="51"/>komben en naar alle graven gaat om uwe schedels te verzamelen - daal gij met mij af in deze duistere holen; al zijn ze boven den grond, ze zijn vol doodsbeenderen. Maar tot dezen kunnen wij zeggen: ‘Leeft in den naam van Christus! - Ontwaakt gij die slaapt en staat op van den doode.’ - Daal met mij af in de wijken der Zigeuners, en zie het heidendom en de verdierlijking onder de armen, zooals het veel afgrijselijker in de beschaafde landen voortwoekert dan in de vrije natuur. - Ik zal u niet de schedels, maar de levende aangezichten laten zien en onder ons proletariaat zult gij de representanten van alle rassen en stammen vinden, uit alle eeuwen en alle oorden hier heen gevloeid tot een verbasterden stam van diermenschen, versierd met den afval, de verscheurde lompen der beschaving, toegerust met zekere oppervlakkige kennis, die in hunne handen is als een mes in de hand der kinderen. Driemaal honderdduizend werklieden zijn hier samengevloeid met vrouw en kroost, maar zij zijn de slechtsten nog niet. Vóor zij herwaarts kwamen, was de stad niet zonder armen, niet zonder bedelaars; duizende straatloopers van allerlei slag zwierven hier rond, en waar zijn die allen gebleven? - Zij leven voort op de ongerijmdste wijze, terwijl de nijvere werkgast een edelman bij hen schijnt. En wie ziet naar hen om? Tot welk kerkgenootschap behooren zij? - Tot geen! - Welke priester trekt zich hunner aan - welk leeraar kan zich met hen bemoeien? Ik zou wenschen in elke buurt een lokaal te hebben, waarin ik die arme schepsels kon verzamelen en toespreken. Het is hiervoor, dat ik medewerkers zoek te vormen door gepaste opleiding, en tot die opleiding heb ik u noodig. Zooals mijne vrouw en hare vriendinnen de kleine kinderen in bare buurt verzamelen en laten onderwijzen, zoo moesten duizend vrouwen werken; want meer dan honderdduizend kinderen kunnen geen onderwijs genieten, omdat er geen scholen genoeg zijn, en toch moeten de onbemiddelde onderwijzers, die scholen voor den
<pb n="52"/>
fatsoenlijken middenstand houden, het dikwijls opgeven, omdat zij bij de duurte niet tegen de concurrentie van de geestelijken op kunnen roeien. Eenige van die onderwijzers heb ik kunnen plaatsen in scholen voor de armen. Maar om op zoo groote schaal in de behoefte aan onderwijs te voorzien, dat is geen zaak van een particulier vermogen, of zelfs van een genootschap - daar moet de staat in voorzien, maar wie weet hoe lang het gouvernement nog draalt, en hoe wrang de vruchten der onkunde eerst moeten worden, voor hier licht zal opgaan. Laat ons intusschen visschers der menschen zijn.</p>
<p>- Ik zie, dat de velden wit zijn om te oogsten en dat de arbeiders weinige zijn - antwoordde Crane. - Ziet gij kans mij te gebruiken, iets van mij te maken voor uw groot en heerlijk werk? - Ik stel mij tot uw dienst. - Ik wil u volgen en gehoorzamen - alleen in dien éenen eisch, de verloochening van mijn mediumschap kan ik nog niet berusten. Merkt gij wel op hoe mijn arm trilt al den tijd, dat gij tot mij spreekt - zie mijne hand wordt gedreven en schrijft op alles waarop ik haar maar laat rusten.</p>
<p>En werkelijk schreef hij op zijne knie met uitgestrekten wijsvinger: ‘Volg Reveil - verkondig het Evangelie!’</p>
<p>- Zie, het is een onweerstaanbare aandrang, die mij dag en nacht vervolgt; de geesten laten niet van mij af - zij willen met mij spreken. - Vergeefs verzet ik er mij tegen, want wat ik niet wil schrijven dat wordt mij onophoudelijk toegefluisterd vóor ik inslaap, en zóo lang tot ik het opschrijf. Waarom zal ik niet toegeven? - Waarom niet die heerlijke gemeenschap aankweeken, die mijn eenzaam leven bevolken en verblijden kan? - Is het geen voorrecht den hemel aldus geopend te weten - toegang tot de ontslapenen te hebben - te ieder uur raad en troost in bangen boezemstrijd te vinden - ik bid u, is dit te verwerpen - terwijl ik er de krachtigste dispositie toe schijn te hebben?</p>
<pb n="53"/>
<p>- Gij zegt, dat gij mij wil gehoorzamen – hernam Gabriël - de geesten getuigen, dat gij mij moet volgen en het Evangelie verkondigen aan onze arme broeders en zusters. Welnu, wend u af van de dooden. - Leer eerst voor de levenden met de levenden leven, werken, strijden, opdat gij de menschelijke natuur in u zelven en in anderen moogt leeren kennen in haar rijkdom en in hare armoede, in hare heerlijkheid en in hare ellende. Dit is uw weg, wandel daarin. Maar ik zal u opheldering geven, opdat gij niet moogt meenen, dat ik u overheerschen en uwe vrije ontwikkeling belemmeren wil. Uw lichaam is te zwak en te teer om zonder schade uwe magnetische dispositie te exploiteeren. Gij kunt slaapwandelaar worden - ik kan van u een clairvoyant maken in den hoogsten graad - maar - dan zijt gij verloren voor dat groote arbeidsveld, dat om arbeiders ten hemel roept.</p>
<p>- Wellicht kan ik door de ontwikkeling van die zijde mijns wezens even nuttig zijn. Wat maakt het mij of ik wat vroeger sterf - als ik door mijne clairvoyance vele ongeloovigen van de werkzaamheid des geestes, van de hooge gaven der onsterfelijke ziel mocht overtuigen, had ik dan ook geen schoone roeping gevonden?</p>
<p>- Neen, mijn vriend, indien gij van zelf en tegen alle pogingen in, om u binnen de gewone grenzen van onze levensuitingen te houden toch clairvoyant werdt - ik zou denken: het is Gods hand - en ik zou u zeggen: tracht nu ook langs dezen weg nuttig te zijn - genees de kranken - deel goeden raad uit - getuig van het eeuwige, waarin ge gedeeltelijk reeds zijt overgegaan; doch ik zie dat niet in uwen aanleg - en ieder cigenwillige toenadering of vermetel indringen in dit heiligdom is mij een gruwel en moet ik weerstaan. Ook beveel ik de geesten van u af te laten met hetzelfde recht en in denzelfden naam, waarmede Paulus den waarzeggenden geest der dienstmaagd terugdreef.</p>
<pb n="54"/>
<p>- Hoe is het mogelijk, dat gij die zoo hoog bevoorrecht zijt, die zulke benijdenswaardige macht bezit - dat gij zoo spreken kunt?</p>
<p>- Beschouw mijn toestand toch niet als benijdenswaardig - niet als een staat waarnaar men trachten of wenschen moet. O neen, mijn vriend! het is veeleer eene zware, zware beproeving - een groot kruis om te dragen. Gij staat verstomd? - Gij gelooft mij nauwelijks? - Voorwaar, de geopenbaarde dingen zijn voor ons, en de verborgenheden voor den Heer onzen God! - Wee mij! roep ik vaak uit - neem dezen drinkbeker van mij, want ik kan het niet dragen. Waarom moet ik, zwakke sterveling, vaak eensklaps in de verre toekomst blikken? Waarom zal het kind des stofs tweemaal zijn schrik en nood dragen? Het vooruitzien vergalt dikwijls mijn levensgenot - ik lijd er verschrikkelijk onder; zoodra een visioen over mij komt, is het mij soms of banden des doods mij omgeven. - Wee, driemaal wee! den roekelooze, die het waagt met vermetelen waan den heiligen sluier der toekomst op te heffen; ik zeg u - poog den zoom van dat kleed zelfs met geen vingertop aan te roeren, want ons aardsch bestaan is in aard en wezen zoo hemelsbreed van de bovenzinnelijke wereld verwijderd, dat zij zich nimmer aan een sterveling openbaren kan zonder zijn stoffelijk hulsel geweldig te schokken, ja, schier te breken. Raadpleeg de aloude oorkonde bij alle volken. Waar is de ziener, die niet tot bezwijkens toe ontzet is, als de hoogere wereld zich aan hem openbaart, al vangt de godspraak doorgaans aan met het bemoedigend: Vrees niet! - Het sterfelijke schuwt het eeuwige; het aardsche siddert voor het hemelsche - en de profeet, die vereerd wordt met het goddelijk visioen, ligt dagen lang soms krank - ja, valt als dood voor de voeten des hemelgezants. Vleesch en bloed kan de openbaring, de nadering van het bovenaardsche niet dragen.
<pb n="55"/>
Nog altijd staat een engel met vlammend zwaard gereed om den ongeroepene terug te dringen. Indien uwe oogen slechts voor vijf minuten geopend werden, om te zien wat u omgeeft - als gij slechts even de onoverzienbare drommen van geesten ontwaren kondet, die door het luchtruim trekken en met de snelheid van den wervelwind voorbijstormen - of als gij neerbliktet in de laagste deelen der aarde, waar duizenden en duizenden gebannen zijn - gij zoudt uw gelaat verbergen en wenschen liever blind te zijn dan voor deze vreeslijke verschijningen geschikt. Verschrikking legert op den drempel van het schimmenrijk - en wie ongeroepen zich stort in de onbekende wereld van het duistere luchtgebied, kan een prooi worden van de ontzachelijke machten, die hij wel kan oproepen, maar wellicht nimmer meer bezweren. Het is niet bij toeval, dat bij alle volkeren het denkbeeld gevonden wordt, dat het schimmenrijk ontzachlijke en afgrijzenwekkende bewakers heeft.</p>
<p>- Meen toch niet dat eene ijdele nieuwsgierigheid mij drijft - neen, alleen een brandende dorst naar waarheid geeft mij een moed, die alles, alles wil trotseeren. Ik zal niet vreezen, al moest ik er onder bezwijken - ik zou blijmoedig sterven, als ik in mijn laatsten snik de waarheid slechts mocht zien - ik wil de schrik der hel braveeren en duistere machten het hoofd bieden, indien ik maar tot den zekeren grond, tot de onwankelbare zekerheid mag komen.</p>
<p>- Niet langs dezen weg - lieve vriend! - vindt gij dien vasten grond - ik spreek bij ervaring. Weet dat ik van kindsbeen af visionair ben geweest, en ik ben toch niet vrij van de kwellingen des twijfels gebleven - ja, het ongeloof had mij zelfs een tijd lang geheel overweldigd. Neen, de laatste grond, de vaste rots van ons vertrouwen is niet engel of geest - is niet droom of visioen - dit alles kan falen - want zijn er engelen des lichts - er zijn ook engelen der duisternis. - Zijn er zalige geesten, er zijn ook onzalige geesten.
<pb n="56"/>
Zijn er beschermende weldoeners, er zijn ook kwelzieke daemonen vol helsche vijandschap tegen het menschdom. Wat mij van alle openbaringen uit het rijk der geesten het meest heeft ontzet, was de ontdekking dat waan, dwaling, bedrog, leugen, kwaadwilligheid, ja, boosaardigheid hunne besmetting nog veel verder uitstrekken dan de aarde, veel langer voortduren dan dit leven. Satan speelt zoo gaarne de rol van een engel des lichts - en scharen van leugengeesten zijn altijd gereed om den roekeloozen indringer in hun gebied ten speelbal van hunne boosaardigheid te maken. Want wij hebben den strijd niet tegen vleesch en bloed, maar tegen de overheden en machten der booze geesten. Gij kent de bewoners van het luchtruim niet: gij weet niet welke ontzachlijke krachten het nachtgebied beschikbaar heeft. Gij zult dat alles weten en kennen ter gezetter tijd - maar tracht eerst naar het Koninkrijk Gods en zijne gerechtigheid op aarde. Het is de eenvoudige gezonde levensgemeenschap van onzen gansch wakkeren en zelfbewusten geest met Jezus Christus door de banden des geloofs, der hoop en der liefde. Op dien rots der eeuwen zullen wij alleen bouwen. Hij zal ons genoeg zijn in leven en in sterven. Hij zelf zal zich aan u openbaren, niet door stemmen of visioenen, maar in geest en in waarheid. Hij zelf wil u redden met eigen hand - want Hij zelf kocht u met zijn eigen bloed. Op dien vasten grond sta ik onbeweeglijk, en van dien onwankelbaren rotssteen reik ik u de hand om u op te heffen uit de woedende branding, die u dreigt weg te slingeren in het midden van den grenzenloozen oceaan.</p>
<p>- Ik grijp die trouwe broederhand aan - help mij staande blijven. Ik gevoel nu dat gij volkomen gelijk hebt - want hoe sterk medium ik reeds in Amerika was - ik heb later mijne eigene werkzaamheid weggeredeneerd en alle verschijnselen nietig verklaard - ik vond geen steun in al
<pb n="57"/>
de zichtbare, tastbare verschijnselen voor de onzienlijke dingen en de hoogste waarheden.</p>
<p>- Hem, dien wij niet ziende nogtans liefhebben en dienen, zullen wij ter zijner tijd in zijne heerlijkheid zien, als wij Hem in gerechtigheid aanschouwen. Wij behoeven niet ten hemel op te klimmen, niet ter helle neder te dalen,- ‘de Heer is nabij’ - roept de apostel ons toe. Hij is met ons al de dagen tot aan de voleinding der wereld. - Laat ons nu naar mijne woning gaan, waar mijne derde afdeeling vergaderd zal zijn met mijne vrouw en mij op dit uur zal wachten.</p>
<p>De ruime luchtige zaal, die Reveil voor zijne meest geoefende en beproefde kweekelingen had laten bouwen, was eene smaakvolle kapel in den stijl der oud-christelijke basilieken en muntte uit door eenvoud, zonder doodsche stijfheid of schrale soberheid. Het bevallig gebogen gewelf rustte op een dubbele rij van ranke sierlijke zuilen, terwijl de wanden met keurige reliefs en treffende fresco's van de hand eens jongen kunstenaars getooid waren. Een wit marmeren beeld van den roependen Christus op het oogenblik dat hij sprak: Komt allen tot mij, die vermoeid en belast zijt - ik zal u rust geven voor uwe ziele - verhief zich tegen het eind der zaal - tegenover een fraai orgel, gekroond door eene keurig bewerkte groep, de Christelijke gratiën geloof, hoop en liefde voorstellend. Dit liefelijk en gezellig verblijf hield het midden tusschen een kerkje en een boekerij. Het was een bidvertrek voor zijne huisgenooten en zijne vertrouwde vrienden en leerlingen, die er ter ieder uur vrijen toegang in hadden. Aan het einde der zaal stond eene groene tafel en langs de muren waren gemakkelijke zitplaatsen, allen als bidstoelen ingericht, waar men even geschikt in kon zitten luisteren als in neerknielen, tot het gemeenschappelijk of bijzonder gebed.</p>
<p>Het was avond, en van de nette gaskroon daalde een
<pb n="58"/>
helder licht over de kleine schaar van mannen en vrouwen, die Reveil's komst verbeidden, terwijl zij eenige schoone liederen zongen.</p>
<p>- Ik heb u dezen avond genoodigd in ons midden te komen, sprak Reveil nu tot Crane, omdat het heden de plechtige aanneming van eenige beproefde medewerkers is, die gedurende een geheel jaar voldoende blijken van trouw, ijver, beleid en volharding hebben gegeven, om ze tot moeilijker arbeid af te zonderen, terwijl eenige nieuwelingen worden aangenomen tot het proefjaar dat wij stellen; zij zijn afkomstig uit onze scholen der tweede klasse.</p>
<p>- En ik mag mij bij dezen aansluiten, niet waar? - bad Crane.</p>
<p>- Reeds heden?</p>
<p>- Wijs mij niet af - het leven is kort.</p>
<p>- Welaan; treed toe - als u de voorwaarden, die gelezen worden, niet zullen afschrikken.</p>
<p>Crane drukte Reveil de hand en zij traden binnen. De mannen zaten aan de eene zijde - de vrouwen aan de andere - kinderen kwamen niet in deze bijeenkomst - zij hadden hunne bijzondere uren.</p>
<p>Reveil nam plaats aan het hoofd der tafel, waaraan vier mannen en vijf vrouwen waren gezeten, die zich na het doorloopen proefjaar nauwer aan het heilig dienstwerk wenschten te verbinden. Als een vader in het midden zijner kinderen sprak Reveil allen hartelijk toe. Maar met welke bezielende, met welke overtuigende kracht, met welk opwekkend, aansporend vermogen. Het leven zijner ziel scheen hij mee te deelen, zijne liefde over hen uit te storten, en ze te vervullen met nieuwen moed en ootmoed tevens - met kracht en blijde hoop.</p>
<p>Hoe eerbiedig en statig klinkt die lofzang, die tevens eene bede is voor de negen medearbeiders, die thans eene belijdenis en eene heilige belofte van trouw tot het einde zullen
<pb n="59"/>
afleggen voor God en dezen gewijden broederkring. Een voor een treden zij toe tot voorbij eene fraaie zuil, die den vorm van een altaar heeft, en waarop de bijbel is opengeslagen. Hier knielen zij neder; terwijl zij de eene hand plechtig tot God opheffen, leggen zij de andere hand op het heilige boek - en spreken alzoo de gelofte uit om het Evangelie te dienen - uit te breiden met woord en daad, onder de armen bovenal, en hen te bewegen tot het geloof, hen onderwijzende in de kennis van Jezus Christus en hen leerende onderhouden al wat Hij geboden heeft. Op deze belofte wordt de apostolische zegen over hen uitgesproken, en een heerlijk koraal aangeheven. - Nu naderen tot het andere einde der tafel een zevental lieden van zeer verschillenden leeftijd en stand.</p>
<p>Naast den breedgeschouderden werkman met zijne vereelde handen zit dokter Crane met dat fijne edele, aristocratische gelaat naast het gemeene smalle, gluiperige gezicht van George Devant en de burgerlijke figuur van den mageren schoolmeester Valeur. Terwijl aan de overzijde eene beschaafde dame en twee jonge meisjes uit het volk zijn gezeten.</p>
<p>Zij worden aan de vergadering voorgesteld als nieuwelingen, die den proeftijd wenschen te aanvaarden, en verlangen de bewijzen van hun geloof en hunne liefde te toonen, door gewillig elke zending, hoe zwaar en vreemdsoortig ook, op zich te nemen, die de broederkring hun opleggen zal als het meest voor hen geschikt en noodzakelijk.</p>
<p>Thans worden hun de XII Artikelen des Geloofs voorgelegd als een algemeene grondslag der Christelijke belijdenis - vervolgens worden de bijzondere regelen der orde voorgelezen, die zij onderschrijven met hun naam, waarin uitdrukkelijk verklaard wordt:</p>
<p>Onze broederschap is geen nieuwe instelling of sekte - maar alleen een vriendenbond van gelijkgezinden tot verlevendiging van ons bewustzijn, dat wij burgers zijn van het
<pb n="60"/>
Rijk van Christus tot herstelling van het Christelijk leven der godzaligheid. Wij hebben geen ander richtsnoer dan het Evangelie der verzoening. Elk onzer is bereid met hart en ziel, goed en bloed het Evangelie te dienen, te helpen verbreiden in zijn kring, ja, des noods er de martelaar voor te zijn.</p>
<p>Wij nemen geen herkenningsteeken aan dan dit: Hieraan weten wij dat wij zijne discipelen zijn, dat Hij ons van zijnen geest gegeven heeft. Wie den geest van Christus niet heeft, komt hem niet toe, en wie den naam van Christus noemt, sta af van de ongerechtigheid.</p>
<p>Reeds is in voorafgegane samenkomst voor de meesten der nieuwe leden het arbeidsveld bepaald - zij verbinden zich de bijeenkomsten tot verder onderwijs en opleiding voor hunne taak bij te wonen - alle godgeleerde twistingen na te laten en te vermijden, en zich op een eenvoudig beoefenend Christendom toe te leggen, opdat vooral de armen door hun Christelijken wandel als Christenen zouden leeren leven en werken.</p>
<p>Met de lezing van Mattheus laatste hoofdstuk wordt de samenkomst besloten, terwijl Reveil hun de woorden van Jezus als hun richtsnoer, licht en troost medegeeft:</p>
<p>‘Mij is gegeven alle macht in Hemel en op aarde. Gaat dan henen, onderwijst alle volkeren - leerende hen onderhouden, alles wat ik u geboden heb. - En ziet, ik ben met u al de dagen, tot de voleinding der wereld.’</p>
</div>
<div type="chapter">
<pb n="61"/>
<head rend="h3">IV. Het asyl van Menilmontant.</head>
<p>Hoewel dokter Beaujeu het steeds drukker begon te krijgen in de aanzienlijke kringen, vergat hij de bedroefde weduwe Bressant en hare kranke Thérèse niet. Zijne hulp bleef daar noodig. De schrik van het plotseling verlies van Célestine had dien lieven kring diep geschokt, en het was waarlijk of met haar bloei, kracht, gezondheid, levenslust en welvaart het huis ontvloden waren. De heftige aandoeningen hadden zoowel de moeder als de zusters geknakt, en de kommer bleef voortdurend aan hare harten knagen. De oude vrouw verloor allengs hare bedrijvigheid en vlugheid, en van tijd tot tijd deden zich zorgelijke verschijnselen in haar gestel voor. Hare hand begon al meer en meer de vastheid te verliezen, die haar bij het vlug en net bloemenwerk zoo noodig was - en zij wenschte dat werk, nu vooral aan de hand te houden, sinds Thérèse niets meer verdienen kon. Charlotte en Martha bleven intusschen ijverig werkzaam, en vergden schier al te veel van hare krachten. De scherpe voorjaarslucht scheen de arme Thérèse hevig aan te grijpen, en met angst sloeg de oplettende moeder de snelle vermagering en het verval
<pb n="62"/>
der nog kortelings zoo schoone en bloeiende jonge vrouw gade.</p>
<p>Wat waren nu al de vermaken, die de wereld te bieden heeft? - Wie bracht troost in zooveel leed?</p>
<p>Menigmaal zien wij eene vrouw van middelbaren leeftijd in het zedig kleed der liefdezusters den trap opgaan, en als hare huif om het hoekje van de deur zichtbaar wordt, klinkt het blij en vriendelijk:</p>
<p>- Welkom, lieve zuster Félicité - wij hebben reeds verlangend naar u uitgezien.</p>
<p>Hoewel deze liefdezuster in hare stichting den deftigen titel van Madame la Supérieure heeft verworven, en door de zusters als de ‘eerwaarde moeder’ wordt vereerd - zoo is zij hier, als kind des huizes, geheel ongedwongen in het gezin. Zij is het, die de schier bezwijkende moeder staande houdt, als haar hart dreigt te breken - zij is het, die de verbittering der zusters matigt en allen sterkt door haar geloof en hare liefde. De eene leert zij te leven en de andere leert zij te sterven, zooals de Christen leeft en sterft. Het vervallen voorkomen van de jeugdige lijderes treft haar diep en maakt haar zoo ongerust, dat zij blijft wachten op de komst des dokters, om van hem zelven te vernemen, wat er van haar toestand is.</p>
<p>Dokter Beaujeu, die een levendigen afkeer van elk geestelijk gewaad heeft, kijkt niet weinig misnoegd rond, zoodra hij maar een slip van het kleed der liefdezuster bij zijne patiënt ziet, en wrevelig zegt hij tot mevrouw Bressant:</p>
<p>- Ik had u zoo dringend verzocht haar rust te geven - zij mag niet vermoeid worden door iedereen bij haar toe te laten - dat geloop is benauwend voor zieken, en zet ze achteruit.</p>
<p>Soeur Félicité laat zich die weinig hoffelijke bejegening welgevallen en antwoordt alleen door instemming met dokters waarschuwing, en na eene korte woordenwisseling is het of de zachte, welluidende stem, de wijsheid en goedheid van elk
<pb n="63"/>
woord dat zij spreekt, hem al ‘voor haar begint te winnen. Zij schikt de rustplaats der kranke bedaard en voorzichtig, en plaatst haar zoo gemakkelijk mogelijk om iets te gebruiken, met die handigheid in hare wijze van doen, die een bedachtzaam overleg openbaart, dat alles voorziet en niets verzuimt.</p>
<p>De dokter merkte dit in stille op, en als om zijne eerste onvriendelijke opwelling uit te wisschen, zeide hij nu minzaam:</p>
<p>- Gij hebt eene voortreffelijke hand voor zieken - men ziet terstond dat verplegen uw vak is en uwe roeping? Is uw gesticht alleen voor kranken?</p>
<p>- Neen, dokter, onze kleine inrichting is eigenlijk voor gezonden, en wel voor de weesjes van de slachtoffers der choleia. Wij hebben ons huis eensklaps veel te vol gekregen, en gij kunt denken, dat er onder de veelal verwaarloosde kinderen van arme ouders, menige atwijking van de gezondheid voorkomt. Onze inrichting is jong en arm. Wij drijven letterlijk op Gods genade en hebben den moed niet de kleine tobbers af te wijzen. Nu is er, gedeeltelijk wellicht door overbevolking, eene oogziekte onder de kleinen uitgebroken, die al onze middelen weerstaat. Wij hebben geen vasten dokter en leggen ons zooveel mogelijk toe op de kennis der kinderkwalen; doch thans schiet al onze wijsheid te kort. - Och, dokter, als gij een barmhartig mensch zijt - geef mij dan toch raad - kunt gij niets voor mijn troepje arme ooglijdertjes doen? Wat moet ik met hen beginnen?</p>
<p>- Ik zal Zondag komen zien, antwoordde dokter Beaujeu bereidwillig, en u raad en onderricht geven.</p>
<p>- Ik ben er vandaag op uitgegaan om fijn linnen te krijgen, maar ik ben niet zeer gelukkig geweest.</p>
<p>- Ook daarover wil ik met eene dame spreken, die ons wel zal willen helpen, antwoordde de dokter, en die
<pb n="64"/>
voegt er wellicht nog wel wat meer bij. Reken er op dat ik Zondag in den namiddag kom.</p>
<p>- Maar weet gij wel dat het zeer ver is? Wij wonen even buiten de stad te Belleville, aan de chaussée van Menilmontant.</p>
<p>- Ja, dat is een geducht eind, en gij komt toch zoo vaak hierheen, hoor ik.</p>
<p>- Zou ik niet? Wie heeft ons met meer ijver voor onze kinderen geholpen dan deze edele menschen? Al is de weduwe Bressant niet onder de patronessen genoemd, niemand heeft ons meer gesteund bij de wording van ons gesticht dan zij en hare dochters. Wie heeft onze bedrukte weesjes nieuw leven door nuttige bezigheid van spelend leeren gegeven, dan deze trouwe Martha, die eiken vrijen namiddag of feestdag nog steeds aan onze kleintjes komt wijden? Zou ik niet bij haar zijn in donkere dagen en uren van bezoeking en smart?</p>
<p>- Goed gesproken en schoon gedacht - ik zal komen, en uwe vriendin Martha medebrengen. Het tochtje zal haar goed doen.</p>
<p>De volgende Zondag was een liefelijke warme voorjaarsdag in Mei, die alle Parijzenaars naar buiten lokte. De dokter had zijne beide kinderen medegebracht, om met Martha in een prettig open rijtuig het toertje naar Menilmontant te doen - en was zeer voldaan over zijne vriendin de Toulouse, die hem een kistje met fijn linnen en 100 francs voor het Asyl gezonden had.</p>
<p>De weg voerde door de armoedige en vuile straten van Belleville, waar men het elegant Parijs vergeet, en als op eene andere wereld verplaatst schijnt, te midden van havelooze menschen, met vervallen aangezichten, en dat zonderling, zenuwachtig blinken der oogen, dat ze de uitdrukking van wilde hartstochtelijkheid bijzet. Oude verwaarloosde woningen en slordige werkplaatsen met ruwe
<pb n="65"/>
planken afgeschoten, worden afgewisseld door vuile winkeltjeseri kraampjes op de straat, waarvan een zeer gemengde reuk van allerlei eetwaar opgaat, en van alles te koop is. Hoe verder het rijtuig voortrolt, zoo stiller wordt het om hen heen, tot bij het rijzen van den heuvel het stijgen moeilijk en de weg geheel eenzaam worden. Nog gonst en dreunt het stadsgewoel in de lucht, maar de geluiden worden al doffer; eindelijk geniet men de lieflijke stilte des velds, en daar ligt het vriendelijke landschap met zijne bevallige golvende heuvelrijen, overdekt met het malsche groen, waarmede het geboomte zoo feestelijk gedost is, dat zich welbehaaglijk wiegelt en fluistert in de zoele voorjaarslucht.</p>
<p>In het frissche gras staan allerlei klokjes en sterretjes te bloeien, en tusschen de takken tippelen de zingende vogeltjes lustig op en neer. - Reeds klinken de vroolijke stemmetjes van eene talrijke kinderschaar over de oude bemoste muren van den kloostertuin, waarvan men de bloeiende hoornen reeds in de verte gezien heeft.</p>
<p>In Parijs was het geen rustdag; aan alle publieke werken bonsden de hamerslagen onverpoosd; de bestoven vrachtrijders klapten met hunne lange zweepen naast de ontzachlijke groote hooge wagens met steen uit de groeven. De paarden bezweken schier onder het onmeedoogend aandrijven. De winkeliers redderden hunne winkels, en poetsten de glazen aan de straten. De sabbat scheen naar buiten gevlucht; daar rustte hij liefelijk op de vreedzame velden, en daar steeg uit duizend stemmen het sabbatlied ten hemel door de stedelingen vergeten, ja geminacht.</p>
<p>Vroolijk kindergezang mengde zich met de blijde natuurstemmen - en weldra zagen zij een paar honderd knaapjes en meisjes, allen onder de acht jaren, onder het geboomte huppelen en met de liefdezusters allerlei aardige spelen uitvoeren. De kinderen waren niet als zoovele weezen in somber
<pb n="66"/>
zwart gehuld; zij droegen gekleurde kleederen; de knaapjes groene kieltjes en roode dasjes, de meisjes paarse jurkjes met zwarte schortjes. De eerwaarde supérieure kwam de gasten vriendelijk te gemoet; zij behandelde Hygie als een welbekend vriend en hij fluisterde Hygiène toe:</p>
<p>- Dat is zij - de zuster van welke ik u vertelde, die de straatjongens tot bedaren bracht en zoo vriendelijk tot mij sprak.</p>
<p>Martha was hier eene oude bekende en werd met gejuich begroet - als de ‘jufvrouw’, die deze lieve gymnastische spelen had ingevoerd.</p>
<p>Zooals Célestine op haar dreef kwam in de opera of bij de bonte weelde in het Bois de Boulogne ten toon gespreid - zoo kwam Martha bij dit eenvoudige landelijke tafereel en midden onder de kinderen eerst recht in haar element. Verwijderd van het jagen en woelen der wereldstad, in een bekoorlijk afgezonderd oord met die kleine schare, onder het lommer te luisteren naar die kinderstemmetjes of naar het gezang der vogels in de vrije natuur - hoe geheel anders was het haar te moede dan hij den walm der gaslichten en het geklankvan eene dartele muziek, die niet tot haar gevoel sprak.</p>
<p>Dokter Beaujeu sloeg haar oplettend gade; zij scheen hem een ander meisje; hare oogen schitterden; hare wangen herkregen iets van den vroegeren blos; hare leden schenen meer veerkrachtig en vlug; hare stem had meer kracht en klank. - ‘Welk eene metamorphose!’ - zeide hij bij zichzelven - vrouwen moet men zien in een werk, dat zij liefhebben - dan eerst weet men wie zij zijn en wat zij kunnen. Had ik ooit zooveel energie, zooveel wakkerheid bij dit zwakke kleine ding gezocht?</p>
<p>Treurig was het echter om te zien hoeveel kleine lijders er in eene donkere kamer bijeenzaten, gemarteld door eene pijnlijke oogziekte, die in den winter, toen de kinderen niet
<pb n="67"/>
buiten konden gaan, door overbevolking in het zoo slecht geventileerd gesticht was uitgebroken.</p>
<p>De liefdezusters waren arm; al de gelden die zij ontvingen moesten grootendeels afgestaan worden voor de nog achterstallige som, die aan den koopprijs van huis en hof had ontbroken. Zij hadden noch linnen, noch eenig verzachtend medicament.</p>
<p>Beaujeu had echter eenige middelen medegebracht, en begaf zich dadelijk met zuster Bénite, de apothekeres, aan het werk om oogwater te bereiden, en haar te leeren hoe zij het aanwenden moest.</p>
<p>Terwijl hij aldus bezig was, leidde moeder Félicité de jongelieden rond in het eenvoudige ouderwetsche gebouw, vol nauwe gangetjes en smalle deurtjes. De geest van welbehagen, die Martha vervulde, scheen ook over Hygiène te komen; ja, zelfs Hygie was hier al spoedig zoo thuis, dat hij alle terughouding en zelfbedwang vergat, en als eene wilde kat in alle boomen vloog om er de wonderlijkste toeren van gymnastiek tot schrik der zusters en tot vermaak der kleinen uit te voeren, en in een hoogen appelboom gezeten, zong en floot hij van goeder harte en bootste allerlei vogels na. Ook de dokter voelde hier eene zekere aantrekkelijkheid en gaf zich veel moeite om de liefderijke zusters te onderwijzen.</p>
<p>- Met groote sommen gelds kan ik u niet helpen, hoewel mij nog wel iets is toegezegd - maar met mijne wetenschap, raad en hulp ben ik tot uw dienst bereid, en nu ik uwe weldadige inrichting gezien heb, zal ik die gedenken als ik bij personen kom, die u ook de materiëele bewijzen hunner sympathie niet zullen onthouden.</p>
<p>- Martha, zeide moeder Félicité, terwijl zij zacht met hare jonge vriendinnen over het voorplein op en neer wandelde, heeft de wereld nog geen strikken voor uw jong hart gespannen?</p>
<p>- Meer dan ooit verlang ik bij mijne keus te blijven, eerwaarde moeder.</p>
<pb n="68"/>
<p>- Wat toeft gij dan nog? Waarom blijft gij dralen?</p>
<p>- Wat mij weerhoudt, is alleen de kommer over mijne moeder. Zij heeft nu pas éene verloren - Thérèse zal wellicht ook eerlang van haar genomen worden, en als Charlotte trouwt, wie blijft dan baar steun in den ouderdom?...</p>
<p>- Zij kan ook tot ons komen, en wij zullen haar verplegen - maar ik geloof, dat zij meer dan ooit bereid is dit offer te brengen. - Zij zal liever een kind gewillig geven dan het zich zien ontnemen - wees sterk en moedig Martha. - Zie niet achter om. - Sla geen acht op de golven, of op wind of weder. - De Heilige Maagd roept u - volg hare stem - zij wijst ons het verlaten weeskind aan. - Nimmer is de algegemeene aandacht zoo levendig op de verlaten weesjes gevestigd geweest als thans. In een zeer korten tijd zijn er zes nieuwe weeshuizen geopend, maar het ontbreekt aan geschikte verpleegsters. Kon ik maar vele jonge harten winnen! Kon ik mij als de H. Ursula met een schaar van elf duizend maagden omringen, ik zou ze werk geven - er is meer dan genoeg te doen.</p>
<p>Moeder Félicité sloeg soms een onderzoekenden blik op Hygiëne, om na te gaan welken indruk hare woorden in dat jong gemoed verwekten. Hygiènes dwalend oog was als gesloten voor de uitwendige wereld, en zij zag slechts eene schaar van hulpelooze weesjes de handjes uitstrekken om bescherming, en zij zuchtte in stilte: Zou ik tot niets nut kunnen zijn?</p>
<p>- Heb nog geduld met mij, eerwaarde moeder! bad Martha, spoedig zal ik voor altijd bij u zijn. - Hoe meer ik het ongerechtig drijven der wereld zie, hoe meer het gewemel mij walgt. Het ijdel jagen der vrouwen naar opschik en nietige verstrooiingen - de afgunst en de laster die de maatschappij vergiftigt, doen mij meer en meer verlangen de wereld te verlaten en voor den hemel te leven. Alles schijnt daar buiten samen te spannen om ons af te trekken van het hoogere,
<pb n="69"/>
ons te verlagen, te verzinnelijken; hier vind ik mijn ideaal verwezenlijkt, van ware zusterliefde en schoonen arbeid, en ik troost mij over al het sloven en zwoegen van ons aardsch bestaan, als ik het zie geheiligd door toewijding aan een eeuwig doel; gij steunt en helpt elkander tot alle goede werken, dat moet eene onnoemlijke kracht ten goede schenken.</p>
<p>- Ja, zoo is het, mijn kind! verlaat de wereld met hare begeerlijkheden; sterf voor haar en word begraven en vergeten in het schijnleven, om op te staan tot een nieuw godzalig loven, met een nieuwen naam, met een nieuwen zin en nieuwen geest. - Maar de deur moet onherroepelijk achter ons gesloten worden. Er moet geen terugdeinzen mogelijk zijn. - Aanvaard het juk, treed gewillig in gevangenschap - zij is de hoogste vrijheid.</p>
<p>Hygiène luisterde met ingehouden adem naar dit voor haar allerzonderlingst gesprek, en moeder Félicité wandelde steeds langzaam tusschen de beide meisjes voort, die zij bij de hand had gevat, en vervolgde:</p>
<p>- Wat zijn wij rijk geworden alles verlatende - wat zijn wij machtig geworden alle macht der wereld vaarwel zeggende! Zie ons hier, kleine schaar van zeven zwakke vrouwen, omringd van hulpelooze weeskindertjes - wij bezitten geen penning - en toch koopen wij een landgoed voor 180 000 francs - wij zeggen aardsche banden vaarwel, en wij vinden honderde kinderen die ons hartelijk liefhebben - wij kleeden en voeden ze, en wij hebben niets dan ons geloof, onze hoop, en onze liefde. Op onze knieën hebben wij dit alles veroverd; diep in het stof gebogen hebben wij al deze gaven uit den hemel onl vangen. Onze zaak scheen zoo volkomen hopeloos toen ons werd aangekondigd, dat dit goed, dat we voorloopig betrokken hadden met de weezen der choleralijders, verkocht moest worden. Onze geestelijke overheden stelden ons voor in de stad te komen. - Gehoorzaamheid
<pb n="70"/>
is onze gelofte; maar onze smeeking bleef om met onze kinderen in de frissche, vrije natuur te mogen blijven. - ‘Onmogelijk kan ik uwe bede inwilligen,’ was het antwoord van Monseigneur, ‘tenzij gij het geld verschaft om dit landhuis te koopen.’ - En wij die niets bezitten, hoopten op Hem, die alles bezit - wiens is al het goud en het zilver der aarde. Wij hadden een vast geloof in God, dat Hij ons zou handhaven op dit plekje, en men liet ons met rust. - Toen bewoog God eene liefdevolle hand, die ons 30 000 francs toezond - de aartsbisschop voegde er zelf 6000 bij. Eene predikatie in de St. Madelaine ten onzen behoeve gehouden, bracht ons eene som van 8900 francs; zoo kwamen wij vrij spoedig tot 70 000, onze eerste aflossing. - Ook voor den tweeden termijn kwamen wij, armen, gereed. Veel blijft er noodig voor de voeding, dekking en verwarming van zoovelen. Maar onze zusters blijven volharden in gebed en liefde. ‘Zooveel geloof en hoop zal God niet beschamen; wij zullen ons doel bereiken en de schuilplaats dezer arme kleinen vrij werken’, riep ik uit, en zie, het behaagt God ons voortdurend als uit zijne hand te voeden. - Soms komt het water aan de lippen - wij weten geen raad - wij hebben geen penning - ons crediet raakt uitgeput - dan is de hulp nabij. Eens weigerde de bakker ons brood, omdat de rekening tot 5000 francs was geklommen. Eene onzer zusters snelt in haar angst naar de kapel, valt op haar aangezicht neder en roept: ‘Heer onze God! zullen deze kleinen dan verhongeren. - Zij hebben geen brood - geef Gij hun toch te eten.’ - Daar meldt zich een barmhartig mensch aan, en biedt ons aan de kleinen te voeden - dat was edel en goed, maar de 5000 francs moesten er toch ook zijn. Wij verzamelden ons tot het gebed, en daarop begaf ik mij naar eene groote dame, die mij verzekerd had, dat zij ons als wij verlegen raakten, zou bijstaan.</p>
<pb n="71"/>
<p>Helaas! de toenemende voorspoed had haar deze toezegging doen vergeten, of haar hart van de barmhartigheid afgewend, althans, zij wees mij af als eene vermetele indringster, die misbruik poogde te maken van een los daarheen geworpen woord. Beschaamd en teleurgesteld keerde ik terug. - Ach! zwaar viel mij die gang, en de bekentenis niet alleen onverrichter zake, maar nog miskend - gehoond - als eene lastige bedelares afgewezen te zijn. Maar de zusters, vol des geloofs, lieten zich niet ontmoedigen. - ‘Schep moed!’ zeiden zij. - ‘Zijn wij geen bedelaressen voor de kinderkens des Heilands? - Komt! - Laat ons allen uitgaan op de straten, aalmoezen inzamelen, en zijne smaadheid dragen. - Laat men ons als bedelaressen bejegenen, wij zullen niet stil zitten, vóor onze kinderen gevoed zijn. - Zie, de vogel wordt ook wel eens verjaagd, als hij voeder zoekt voor zijne jongen, maar hij gaat immers altijd weer uit, tot hij het gevonden heeft?’ - Ik maakte mij dan ook gereed tot een nieuwen tocht, maar werd op den drempel door een bezoek teruggehouden.</p>
<p>Eene jonge vrouw sprak tot mij: - Ik ben eene beweldadigde, die hier mijn offer kom brengen - neem dit voor uwe inrichting - en ziedaar de 5000 francs, die wij behoefden.</p>
<p>- Welk een merkwaardig leven is dat hier, eerwaarde moeder, sprak Hygiène, met eerbied en bewondering tot haar opziende.</p>
<p>- Het is hier in waarheid een heilig oord en huis des gebeds, antwoordde Martha.</p>
<p>- Ja, mijn kind, hier gebeuren echte mirakelen van genade en liefde; bij God zal geen ding onmogelijk zijn, voor degenen, die in zijne almacht gelooven.</p>
<p>Terwijl de beide meisjes aan de lippen der bezielde spreekster hingen, was de dokter nog altijd druk in de apotheek bezig, met twee zeer handige en leergierige zusters, die voor de ziekenverpleging in deze arme buurt bestemd,
<pb n="72"/>
wel dagelijks les van den dokter hadden willen nemen.</p>
<p>Intusschen had Hygie zijn kans waargenomen om zijne wilde natuur bot te vieren. Hij was met de kleine jongens zoo onstuimig aan het ravotten geweest, dat al de aardbeziën onder den voet waren geraakt en de bloeiende appeltakken gebroken over de paden lagen. Moeder Félicité was tot weenens toe bedroefd over deze onberekenbare schade.</p>
<p>- Zie - zeide zij - de lieve planten hebben wij met zooveel zorg gekweekt, in de droogte begoten, en met hoop en vreugd iederen bloesem begroet, die eene verkwikking voor deze arme schaapjes worden zou - en nu gaat gij daar als het redelooze vee doorheen, zonder opmerken of gevoelen.- Zoo iets is hier nog nooit door onze armste, havelooste jongens gedaan. Zij hebben eerbied voor dezen grond en liefde voor de weesjes.</p>
<p>Hygie stond bloedrood daar; hij trachtte te vergeefs te lachen, terwijl hij pochend zeide:</p>
<p>- Ik zal het alles vergoeden - ik zal aardbeziën en appels genoeg voor u koopen.</p>
<p>- Neen, mijn jongen! - gij kunt deze verwoesting niet met gekochte vruchten goed maken - met geld vergoedt men niet alles - leer dat van mij. - Gij hebt de planten vernield, gij hebt de takken gebroken, die nooit meer bloeien zullen - en gij hebt onzen arbeid, onze vreugd verwoest - dat koopt men niet weder.</p>
<p>Terwijl de zusters nog over deze ramp jammerden, kwam nog eene andere mare. - Hygie bad onbedacht de touwen van den put doorgesneden, omdat hij bij een spel een stuk touw noodig had - de emmer was in den diepen put gevallen. En vergeefs hadden de zusters getobt om hem er uit te halen.</p>
<p>- O, Hygie! riep zijne zuster, hoe kunt gij toch zoo onbesuisd te werk gaan. - Ontziet gij dan niemand of niets? - Maakt gij dan volstrekt geen onderscheid, waar ge zijt?</p>
<pb n="73"/>
<p>Hygie keerde zich ongeduldig en grimmig om, want de schaamte die niet tot een echt berouw voert, maakt altijd brutaal - en hij trachtte zich uit de voeten te maken, toen er iemand de poort binnentrad, die de aandacht van hem afleidde. Het was een vuile havelooze jongen met gescheurde kleederen, die een weenend klein kind op den arm droeg en regelrecht binnenstapte. Hij wilde terstond het kind aan de portierster overreiken, zooals men een mandje of pak zou afgegeven hebben.</p>
<p>- Ziedaar, lieve zusters - daar is het kind van Suzette - zeide hij - en het scheen hem zeer te verwonderen, dat de zusters het levende pakje niet onmidellijk, als aan het adres bezorgd, beschouwden en in ontvangst namen. Ik liep hier met haar heen, ging hij nog hijgend voort, want ik wist geen raad met dat kleine ding. - Zij schreide zoo. - Zij heeft honger - waar zou ik, arme jongen, het schaapje laten - ik heb zelf geen thuiskomen.</p>
<p>- Maar, Jules! riep moeder Félicité, den knaap herkennend - waar is de moeder dan van die kleine - is zij gestorven?</p>
<p>- Neen, eerwaarde moeder - had zij dat maar gedaan - maar zij is naar de gevangenis gebracht.</p>
<p>- En de vader?</p>
<p>- O, die deugniet doet niet dan drinken, slaan en vloeken. - De andere kinderen heb ik geplaatst bij goede buren; maar deze kleine marmot kon niemand nemen - toen heb ik haar maar genomen.</p>
<p>De toegestroomde hoorders begonnen te lachen over de koddige manier, waarop Jules van zijn aangenomen kind sprak, dat hij zacht in zijne armen schudde om het te stillen.</p>
<p>- Gij hebt haar genomen, zeide de dokter - ja - maar wat zult gij nu met uwe aangenomen dochter doen?</p>
<p>Een smeekende blik op de supérieure was Jules antwoord.</p>
<p>- Och, eerwaardige moeder! - gij zult het niet verstooten - het is een aardig snoetje - en reeds had moeder Félicité
<pb n="74"/>
de kleine op haar arm genomen, die er uitzag, om haar zoo dadelijk in een badkuip te gaan afspoelen, maar toch haar vuil mondje tot een vriendelijk lachje trok.</p>
<p>- En hare moeder is in de gevangenis Jules, ging zij vragend voort. Wat heeft de ongelukkige Suzette dan gedaan?</p>
<p>- Och, baas Robbert heeft van alles de schuld - die kwade duivel heeft haar aangeklaagd, omdat zij bij den buurman eene schuilplaats had gezocht. - Hij joeg haar in het najaar en heel dezen zwaren winter telkens maar met de kleintjes de straat op. - Toen nam Philip, de kistenmaker ons op. Wij sliepen allemaal bij hem op den grond, maar waren toch onder dak. Philip was goed voor Suzette en daf kon <hi rend="spat">haar man</hi> niet dulden - toen heeft hij ze allebei verklaagd bij den rechter. - Philip is een arme weduwnaar met twee kinderen en Suzette waschte voor hem; hare kinderen en ik vonden in hem een beschermer, want soms verdedigde hij ze tegen den barbaarschen vader. - Nu gebeurde het op zekeren nacht, dat de baas weer al de kinderen op straat smeet, omdat ze zoo bitter weenden van honger en kou; ik hoorde het geschreeuw en gejammer, en kroop uit mijn hoek in de werkplaats, waar ik tusschen de krullen sliep, en ging mee om een kind te dragen. - Wij werden weder bij Philip ingenomen en dachten nu rust te hebben, maar hoewel het een ontzettend weer was, kwam de dronken Robbert toch ook buiten, en hij trapte bij Philip de deur in, sleurde Suzette bij de haren de straat op, totdat Philip en ik haar ontzetten en hem danig toetakelden. Hij verklaagde nu zijne vrouw van ontrouw, en zij is tot gevangenisstraf veroordeeld even als Philip. - Doch Robbert wilde dat kleine schaapje vermoorden. Hij roept altijd maar, dat dit kind hem niet aangaat - en nu breng ik het bij u, tot de moeder weer vrij is en er op kan passen - zij heeft maar een week of wat gekregen, want ik geloof dat de rechters medelijden met haar hadden, zooals de heele buurt dat heeft.</p>
<pb n="75"/>
<p>De dokter schudde bedenkelijk het hoofd over dit zonderling voorval en zuchtte: Onze wet is nog zeer onvolmaakt...</p>
<p>- Maar zeg eens, mijn jongen, - vraagde hij - wat gaat gij nu beginnen?</p>
<p>- O, mijnheer, ik heb nu eene veel betere affaire bij de hand; ik moet mij ook een beetje schuilhouden voor Robbert en ga nu 's nachts met de voddenrapers mede, en zamel alles op uit het veegsel der straten. - Daar verdien ik elken nacht een paar francs mee, en dat is meer dan ik noodig heb. - Daar is veel avancement in dat vak.</p>
<p>- Zoo, zoo, dat wist ik niet - sprak de dokter, die er schik in had den gamin te hooren praten.</p>
<p>- Als men het goed verstaat, ging Jules voort, wordt men er rijk door. - Onze beste gasten verdienen zes francs per nacht. En men behoeft er niet eens lang voor te werken.</p>
<p>- En gij hebt er zeker niet veel gereedschap toe noodig?</p>
<p>- Het gereedschap is dood eenvoudig: een flinke zak en eene mand, een stok met een haak, en een lantaarn - dat is de gansche uitrusting - en dan leert men de affaire, al naardat men vernuft heeft en verstand krijgt van de waarde der artikelen. Daar is ook veel geluk bij...</p>
<p>- Moet gij dan den ganschen nacht bij den weg zijn?</p>
<p>- Pardon, mijnheer! - te half twee beginnen de Hessische straatvegers hun werk - die brengen al het vuil, wat de menschen uit de huizen op straat hebben geworpen, op hoopen bijeen. Dan komen wij daar als eene vlucht raven met onze krauwels op aanvallen. - Wij doorsnuffelen elken hoop met afval, lappen, papier, beenderen, ijzerwerk - alles heeft waarde voor de kenners.</p>
<p>- En waar slaapt gij nu?</p>
<p>- Ik ga nu ook op de Colline bij de Hessische straatvegers wonen; daar is eene colonie van duizende Duitschers. - O, zulke goede menschen! - Maar zij maken zulke goede
<pb n="76"/>
zaken niet als de voddenrapers. - Over korten fijd kom ik hier in een lakensch pak met een horologie op zak. - Dan zal ik iets moois voor deze lieve zusters meebrengen, als zij nu maar vast de kleine Suzette houden tot haar moeder loskomt. - Maar kom, ik sta maar te babbelen. - Is er niets voor mij te doen? - Mag ik den tuin nog eens voor u opharken of wat hout hakken? - Spreek maar, eerwaarde moeder! - Wacht, ik zie het al - ik kan water putten. - Maar wat is dat? - Wat is er met den emmer gebeurd?</p>
<p>- Zie mij dat eens aan, zuchtte eene zuster, die te vergeefs naar den emmer vischte met een langen stok.</p>
<p>- Dat heeft de jongeheer gedaan, riepen eenige kinderen met verschrikte gezichtjes.</p>
<p>Jules vond spoedig een middel om den put weder bruikbaar te maken, en wilde nu den tuin eens gaan bezoeken, doch nauwelijks ontdekte hij de gebroken appeltakken vol bloesem op de paden, en de plat getreden aardbezieplanten, of zijne woede ontstak.</p>
<p>- Welke vagebonden hebben hier den tuin zoo gehavend? Heeft dat die leegloopende rekel ook al gedaan? - Is dat al wat zulke rijke snoeshanen in de wereld weten uit te voeren? Vernielen wat zulke heilige zusters met moeite kweeken? - Reeds maakte hij zich gereed om zich op Hygie te werpen, en hem een duchtig pak slaag toe te dienen, toen hij plotseling bleef staan, hem losliet en uitriep: Wat is dat jammer! dat ik u herken. - Jammer! jammer! want gij hadt een pak verdiend! - Maar ik geloof dat gij die heer zijt, die mij eens met een halven franc geholpen heeft, toen ik eene mand moest koopen. Parbleu! als ik geweten had, dat gij het eenige fruit der arme weesjes zoudt verwoesten, dan had ik het niet eens van u willen aannemen.</p>
<p>De beide knapen zagen elkander kwaadaardig in de oogen en stonden dreigend met gebalde vuisten dicht voor elkander.</p>
<pb n="77"/>
<p>- Ja, mijnheer! - ging Jules trotsch voort - gij denkt, het is maar een straatjongen! - Maar ik kan mijn eigen kost en kleeren verdienen, en gij niet - en meteen draaide hij Hygie verachtelijk den rug toe, en begon lustig de verwoeste afscheiding der voetpaden en der rabatten weer te herstellen.</p>
<p>Hygie droop af, verbitterd door deze diepe vernedering - en zeer verlegen met zijne figuur, nam hij de wandeling naar huis aan; want blijven durfde hij niet, zoo beschaamd voelde hij zich.</p>
<p>Hygiène had dat alles met hare stille, droeve, opmerkzame oogen gadegeslagen, en maakte eene vergelijking tusschen haar beschaafden broeder en den onbeschaafden haveloozen vuilniskrabber, die zeer ten nadeele van de beschaving uitviel. Terwijl Jules met kennelijken ijver arbeidde om den tuin weer op te knappen, hoorde men hem nog gedurig mompelen en schelden tegen den onverlaat, die het goed der armen niet ontziet. De zusters poogden zijn toorn wat te matigen door hem te zeggen, dat Hygie het niet met boos opzet had gedaan, dat hij zelfs getracht had de kinderen te amuseeren, maar dat hij daarbij, niet gewoon zijnde iets te ontzien, niet bespeurd had waar hij liep met de kinderen.</p>
<p>- Ja - zeide Hygiène nadenkend - zoo is het, maar is dat niet een groot ongeluk als een jongmensch niets ontziet, en zich geen rekenschap vraagt van de gevolgen zijner handelingen? - Hoe komt het dat een knaap, die zorgvuldig werd opgevoed in een beschaafden stand en met veel moeite en kosten in fraaie kunsten, talen en wetenschappen onderwezen is, hoe komt het, dat zulk een knaap in wezenlijk menschelijke ontwikkeling ver beneden een haveloozen straatjongen blijkt te staan?</p>
<p>- Ook mij hield dit verschijnsel bezig - merkte Martha aan - en ik vind het een wanhopig resultaat vooral voor degeen die, als ik, zich aftobben op de opvoeding en het. onder-<pb n="78"/>wijs der jeugd. - Baat het onderwijs den mensch dan tot niets? Vormt kennis dan het hart niet een weinig?</p>
<p>- Gij roert daar een diep en moeielijk vraagstuk aan, antwoordde de supérieure. - Laat ik u dit tot opheldering mogen zeggen. Jules is niet onder vuilnisrapers en straatvegers opgevoed. Hij is als tweejarig kind bij ons gekomen en tot zijn achtste jaar bij ons geweest. Zijne ziel had zich bij vertrouwen, eerbied en dankbaarheid ontplooid tot edelmoedigheid en rechtvaardigheid, en het zijn deze grondslagen der zedelijke vorming, die schijnen te ontbreken aan dit jonge mensch, en aan duizenden zijner medegenooten der moderne beschaafde opvoeding, en het verbeterd en vermeerderd onderwijs zonder zedelijk beginsel. In de ziel dezer jonge menschen is geen eerbied voor God of menschen aangekweekt. Zij achten niets of niemand hooger dan zichzelf - daarom vertrouwen zij ook niet op andere lieden als sterker en wijzer - daarom zijn ze zoo ondankbaar, omdat ze meenen aan niemand iets te moeten danken. Die wereld, die zichzelf geschapen heeft, hebben zij niet te eerbiedigen - die menschheid, die uit het apenras is voortgesproten, heeft geen grootsch, geen vereerenswaardig verleden achter zich. Welnu, neem den eerbied, neem het vertrouwen, neem de erkentenis weg uit de ziel des kinds - en er zal geen plaats zijn voor geloof, hoop en liefde. - Sticht deze grondslagen daarentegen in het kinderlijk gemoed - en wat er uit zijn aardsche leven worden moge, welk lot hem beide, hij zal zich als mensch openbaren, al draagt hij lompen of pij. De mensch alleen <hi rend="spat">vereert</hi> - eerbiedigt - knielt - en zoo in het stof gebogen is hij het verhevenst en grootst; want dan alleen heft hij zich op tot den Allerhoogste.</p>
<p>Hygiène drukte moeder Félicité met aandoening de hand, en zeide bij het heengaan tot Martha:</p>
<p>- Neem mij dikwijls mede, als gij derwaarts gaat. - Hoe geheel anders komt mij nu het leven in de wereld voor -
<pb n="79"/>
ik wenschte hier altijd te mogen blijven - ik geloof dat ik dan wijzer en beter zou worden.</p>
<p>Onder alles wat Hygiène in haar jong leven had ervaren, was geen tafereel geweest dat zich vaster in haar geest prentte dan de tooneeltjes, die zij op dezen dag in het asyl aanschouwde.</p>
<p>Hoe weinig verstaan wij het inwendig leven van de personen die ons het naast omgeven - en hoe menigmaal is hetgeen als een voorbijgaand vermaak wordt aangeboden, van blijvende, diep ernstige beteekenis geworden, terwijl hetgeen als hoogst gewichtig en met zorg was toebereid voor het jonge hart, daar als spel wordt opgevat en al spottend veronachtzaamd. - Beaujeu vermoedde weinig dat de lentezon koessterend opging over de door mevrouw Bressant gestrooide zaden van eene meer verheven levensbeschouwing en gemoedsrichting, dan hij in zijne lichtzinnige oppervlakkigheid kweeken, of Cecile, onzeker en twijfelmoedig als zij bleef, bij hare dochter opwekken kon.</p>
<p>De welsprekendheid eener vaste overtuiging had mevrouw Bressant bekrachtigd om het jonge meisje op te beuren uit hare bekrompenheid en moedeloosheid - de verschijning van soeur Félicité voltooide die indrukken en voerde Hygiène tot die verhoogde gemoedsgesteldheid op, die het jonge hart verrukt, als het een levensideaal ontdekt heeft. - Zij verstond eensklaps het symbool van dat met priemen doorboorde hart, dat op het kleine altaar der kapel lag, alsof het Gode geofferd werd. Zij voelde, dat het lijden haar de vatbaarheid tot het verstaan van dit mysterie had geschonken, en zij werd getroost over al hare droeve uren en dagen.</p>
<p>Hygie liep, schijnbaar gedachteloos neuriënde, voort en sloeg met zijn wandelstokje baldadig en verbitterd op het jeugdige loover, dat langs zijn pad onder zijn bereik kwam, of scheurde onder het gaan overal een handvol malscheblaadjes van de heesters om zijn inwendigen onvrede en wrevel lucht te geven.</p>
<pb n="80"/>
<p>Eindelijk stond hij voor een bloeienden meiboom stil - deze vond genade in zijne oogen; hij zocht zijn knipmes en sneed eenige van de rijk met bloemen beladen takken af, die weldra de begeerte van menig stedeling opwekten. 't Was of hij er nu pas het rechte schoon van begon te begrijpen en zonder de lofuiting der voorbijgangers, had hij stellig niet volhard dien geurigen last naar huis te dragen, maar hij zou hem ongeduldig weggeworpen hebben.</p>
<p>Hij vond echter zijne woning ledig en hij steeg dus, daar hij te vermoeid was om verder rond te loopen, naar zijn zolderkamertje, en nam zijne oude plaats in het dakvenster in. Maar ook daar beviel het hem nu niet. Hij was niet gaarne alleen. Hij voelde een pijnlijken onvrede met zichzelven - er was iets in hem, dat hem verontrustte. Wat zou Hygiène hem de les lezen als zij thuis kwam! Hoe zot had hij zich aangesteld! Wat zou die liefdezuster van hem denken? Het speet hem eigenlijk geweldig zich zoo baldadig gedragen te hebhen, hoewel hij zich gehouden had alsof het hem volstrekt niet kon schelen. Hij kon het niet ongedaan maken; hij had er wel boete voor willen doen, en het was hem, als zocht hij om zich heen naar eene gelegenheid tot betere daden, toen zijn oog op het raampje van den kranken jongeling viel, waarvoor nog altijd de zwachtels en linnen doeken te drogen hingen, als getuigen van bilter lijden.</p>
<p>- Ja, bij hem gaan! - Dat was eene gedachte en tevens eene daad, want hij stond reeds in de goot en klauterde naar het raam. - Maar het was van binnen goed dicht gemaakt tegen de scherpe voorjaarslucht.</p>
<p>Door een gebroken ruit, die met een stuk stijf papier was gerepareerd, dat weggedrukt kan worden, riep Hygie:</p>
<p>- Mag ik binnen komen?</p>
<p>- Gaarne, antwoordde de kranke, doch ik kan het venster niet openen - kom door de deur.</p>
<pb n="81"/>
<p>- Waar is de ingang - welk nommer?</p>
<p>- Nommer 105.</p>
<p>Reeds was Hygie verdwenen - en weldra stond hij op straat om een paar deuren verder naar nommer 105 te zien. Bij de portierster vraagde hij naar een heer met éen been, wiens naam hij niet kende.</p>
<p>- O! die arme mijnheer Belfort - au cinquième, op het bovenste portaal, eerst links om en dan rechts over de derde deur. Maar wacht! ik moet met u gaan om de deur te openen, want ik heb den sleutel.</p>
<p>Arthur hoorde met jaloerschheid den vluggen jongenstred op den trap. - Ach! ik was als hij, zuchtte hij, toen de wakkere gast met zijne gespierde gestalte en gezonde gelaatskleur binnentrad in eene wolk van bloemengeur, met de woorden:</p>
<p>- Mag ik u deze kinderen der lente brengen?</p>
<p>- O, dank, dank! riep Arthur met de verrukking van een kind naar den ruiker grijpend. Geef hier - geef hier! - laat ik mij te goed doen aan dien frisschen geur, te lang ontbeerd. - Ik zou die bladen kunnen kussen van blijdschap.- Dank - duizendmaal dank, goede jongen! - Gij hebt ze ver weg gehaald en lang gedragen - maar gij brengt mij een kostelijker geschenk dan gij beseffen kunt! - En wat zal mijne moeder daar blijde mede zijn - en mijne zuster...</p>
<p>Hygie betreurde eensklaps al de teedere takjes, die hij onderweg in zijn wrevel vernield had.</p>
<p>- Had ik ze liever afgesneden en voor hem medegebracht, dacht hij nu.</p>
<p>- O, mijn God! riep Arthur hartstochtelijk de bloemen grijpend. - Zal ik nog eens die lieve heerlijke schepping in haar groenen dos weder zien? - Zal ik eens, nog eens de aarde in haar lentekleed aanschouwen vóor ik sterf! - Gij staat verbaasd over mijne verrukking over een paar groene Meitakken? - Maar denk eens, mijn jonge vriend, dat
<pb n="82"/>
ik ze in zoovele jaren niet zag. - Denk eens, als gij kunt, wat ziekte is. Tot mijn zeventiende jaar was ik gezond en sterk. Ik viel van een trap. - 't Scheen aanvankelijk niet meer dan eene lichte verwonding en kneuzing. - Helaas! - die val kostte mij na jaren van onuitsprekelijk lijden mijn been. De gezondheid week al verder en verder met de kracht, en ik scheen aan een heir van pijnigers overgeleverd te zijn. - O, mijn jongen!- gij weet niet wat voorrecht 't is, zoo'n paar slinke beenen tot uw wil te hebben, die u snel door het leven dragen. - Zie mij, ellendeling, nu eens aan. - Daar is mijn boek op den grond gevallen op het oogenblik dat ik zou gaan lezen. Ik was niet in staat het op te rapen en moest mij dus uren lang vervelen; ik lig nu reeds veertien jaren als geketend op dit leger - als een Prometheus op de rots geklonken, en ieder dag is de wreede gier daar, die mijn jong hart afknaagt....</p>
<p>Hygie was geheel tot bedaren en bezinning gekomen, en staarde met hartelijke deelneming op het lijdend gelaat van den uitgeputten martelaar, die zoo roerend zijn vreeslijken toestand beschreef.</p>
<p>Arthur ging voort:</p>
<p>- Gij hebt er wellicht nooit zoo over gedacht, wat gezondheid en kracht beteekenen - welk prachtig kapitaal gij in uwe forsche leden en uw gezond bloed omdraagt.</p>
<p>- Neen, ik beken dat ik daar nooit over gedacht heb, want ik ben nimmer krank geweest.</p>
<p>- Pas op uwe gezondheid - verknoei uwe krachten niet! zei Arthur, ernstig den vinger ophessend. Hebt gij reeds een vak gekozen, waaraan gij uw leven wilt wijden?</p>
<p>- Ik wil schilder worden.</p>
<p>- Ook ik droomde eens van het kunstenaarsleven! - maar ik ben een echte breekebeen gebleven, en op mijne beste dagen kort ik den tijd met vogelkooitjes en bloemenmandjes
<pb n="83"/>
van Spaansch riet te maken. Zoo wendt het menschelijk lot zich op het onverwachtst en maakt ons van fantastische artisten tot schamele ambachtslieden. - Toen gij in den afgeloopen zomer mij voor het eerst hier hebt gevonden, was ik echter vrij wat ongelukkiger dan thans.</p>
<p>- Is er zooveel verbetering in uw toestand gekomen? vroeg Hygie deelnemend.</p>
<p>- Dat juist niet, mijne krachten nemen af - maar ik mor niet meer tegen den hemel, zooals toen. - Ik weet thans waarom ik dit lijden draag - en ik buig voor den eeuwigen Vergelder - den rechtvaardigen Lotsbedeeler.</p>
<p>Hygie staarde hem met groote oogen van verbazing aan, maar zeide niets.</p>
<p>Arthur vervolgde ernstig en met de levendige welsprekendheid eener vaste overtuiging:</p>
<p>- De mensch heeft meer dan éen bestaan, heest meer dan éen leven op aarde. Ik lijd thans voor de zonde in mijn vorig leven begaan, om gelouterd te worden voor een beteren toestand, en dat doet mij berusten.</p>
<p>- Ha! - gij zijt spiritist, zei Hygie, het hoofd met kennis van zaken in den nek slaande. Dat nieuwe geloof is in de lucht! Hoe is het hier tot u doorgedrongen?</p>
<p>- Raap mijn boek maar eens op, en lees den tilel.</p>
<p>Hygie bukte en las, het lijvige boek opslaande:</p>
<q rend="bq">‘<hi rend="sc">allan kardec. ciel et enfer</hi>.’</q>
<p>- O zoo, zeide hij, onzer aller chef. - De nieuwe religie is verbazend in trek bij de jonge lui en wint meer en meer veld. Ik ben ook in eene spiritistische club; maar ik vind het nog al eentonig met dat getik en geklop, en braaf vervelend om zoo'n volzin, lettertje voor lettertje, op te vangen. - Ik zou maar liever schrijvend medium zijn. - Maar ik ben onvatbaar; te zwak van lachzenuwen, geloof ik. - Neen, als meester toovenaar zal ik het nooit ver brengen. - Ik
<pb n="84"/>
ga veel liever naar het café-chantant of naar de opéra-comique.</p>
<p>De losse toon, waarop Hygie over deze dingen sprak, strookte weinig met Arthurs ernst, op zijn langen lijdensweg verkregen. Maar Hygie vatte alles zoo luchthartig op als ooit een vijstienjarige Parijzenaar maar gedaan heeft, die zijne studies op de boulevards en voor de winkels maakt, zooals een ander op colleges of in het boekvertrek. De oppervlakkige Parijsche jongelingschap verbeeldt zich, dat zij de wijsheid op straat wel zullen tegenkomen, en dat zij land- en volkenkunde genoeg opdoen vóor de vensters van de magazijnen. Willen zij Afrika kennen, zij gaan naar den bazar waar de producten uit Algerië zijn uitgestald, en daar bekijken zij alle voorwerpen op hun gemak, en gaan zeer voldaan over de gemaakte studiën verder; op dezelfde wijze bestudeeren zij alle werelddeelen, ja iederen tak van kennis of kunst, op onkostbare en amusante manier, en wat niet met kijken is te leeren, dat wordt in de clubs besproken of proefondervindelijk onderwezen.</p>
<p>Zoo was Hygie dan ook in éen jaar tot eene algemeene kennis gekomen, die waarlijk alles omvatte - de metaphysica niet uitgezonderd. Hij was echter nog te zeer met zijn tegenwoordig bestaan ingenomen, om zich ernstig te bepalen bij de vraag of hij er al meer geweest was en of hij nog eens weerom zou komen.</p>
<p>Voor Arthur was het geheel iets anders - voor hem was alle hoop in dit leven ondergegaan. Zijne aardsche loopbaan scheen eene mislukking. Bij het verlaten der kindsheid reeds verminkt en geknakt - in de eerste vaag der jeugd reeds te breken met alle illusiën - verlamd en geboeid neergeworpen, als hij juist in volle vaart de wereld te gemoet wilde ijlen - jaar in jaar uit de trage uren te zien voortkruipen onder folteringen die geen naam hadden, pijnigingen die niet te beschrijven waren... - Wat beteekende dit? - Waarom had hij dat verdiend? - Waarom moest hij zooveel
<pb n="85"/>
lijden?... Zoolang hij zich de speelbal geloofde van eene wreede blinde macht, vloekte hij die sterkere, die hem overweldigd en gebonden had, en gaf hij zich aan wrevel en verbittering over - maar nu hij althans aan eene redelijke en rechtvaardige macht kon gelooven, die met wijsheid hem zijn deel had toegewezen, onderwierp hij zich gelaten aan het lot, dat hij nu geloofde zichzelven op den hals gehaald te hebben. Hij berustte er in dat hij thans boeten moest - boeten moest tot verzoening, tot uitdelging van schuld - en met stoïsche kalmte, ja met de onverschrokkenheid van een Indisch boeteling, droeg hij zijne soms duldelooze smarten, overtuigd als hij was, dat elke dag van lijden eene wandaad uitwischte en hem reinigde om te rijpen voor een hooger leven.</p>
<p>Maar met Hygie waagde hij zich niet verder op dit gebied, dat hem te heilig was. Zijn jonge vriend vertelde hem intusschen hoe verlegen hij een oogenblik op straat had gestaan, toen hij N<hi rend="sup">o</hi>. 105 opzocht en het hem inviel, dat zij elkanders naam niet eens kenden.</p>
<p>- Ja, dat is ook waar - zei Arthur glimlachend - hoe is uw naam?</p>
<p>- Ik heet Hygie Beaujeu, mijn vader is geneesheer.</p>
<p>- Welzoo, die naam is mij niet vreemd, wacht eens, hoe kom ik er aan? - Ja, ik heb in kindsche dagen ook een dokter Beaujeu gekend - dat is waar ook - en honderdmaal is mij die naam in de gedachte gekomen; want zij herinnert mij aan een droevig voorval in onze familie. Ik logeerde menigmaal met mijne oudste zuster bij een verren bloedverwant, die in den omtrek van St. Cloux woonde. Hoewel ik nog maar een kleine jongen was, herinner ik mij alles zeer goed. Mijne zuster was een bijzonder schoon en beminnelijk meisje, ruim tien jaren ouder dan ik. Plotseling week hare vroolijkheid en haar bloei - zij moet in eene kwijning zijn vervallen en het staat mij nog flauw voor, dat een jong ge-<pb n="86"/>neesheer, Beaujeu genaamd, over haar gepraktiseerd heest. Wij hebben altijd gehoopt dien dokter te kunnen uitvinden of hij ons wellicht ook eenig licht over den aard harer ziekte kon doen opgaan, die zoo onverwacht een einde aan haar leven moet gemaakt hebben, terwijl zij van ons allen gescheiden was.</p>
<p>Zoo spraken zij voort, toen het Hygie waarschijnlijk voorkwam dat zijne familie weer terug zou zijn, en hij nam afscheid met de toezegging voortaan niet weder zoo lang weg te blijven.</p>
<p>Daar Hygie bij zijne thuiskomst gaarne de gelegenheid aangreep om iets te vertellen, wat de aandacht van zijn persoon zou asleiden, viel hij zijn vader vrij onhandig op het lijf met de mededeeling over zijn bezoek bij zijn vriend ‘zonder been’, ooals hij hem noemde. Doch hoe geheel anders werkte dit erhaal dan hij had kunnen vermoeden.</p>
<p>- Hadt gij van daag niet genoeg dolzinnigheden uitgericht - riep de dokter uit, bloedrood van toorn - dat gij nu nog bij geheel onbekende lieden onder de hanebalken op de ongerijmdste manier in huis komt vallen. - Praat mij nooit meer van kennissen, die gij door de zoldervensters opdoet, en wacht u om met allerlei soort van menschen op de bovenste verdieping bekendschap aan te knoopen. Ik zal uw kamertje van nu aan eene andere bestemming geven, en ik geloof waarlijk dat het hoog tijd wordt u de stad uit te zenden, want gij zult mij nog in moeite brengen met uwe onbesuisde handelingen en uwe onzinnige kennismakingen.</p>
<p>Hygie had zijn vader zelden zoo verbitterd en vertoornd gezien, die nu vuurrood van toorn en dan doodsbleek van ergernis was geworden - en dat voor zulk een luttel vergrijp...</p>
<p>Hygie nam zich voor nooit weder van zijne hooge vrienden onder de dakpannen te spreken - evenmin als hij van zijne journalistiek of van zijne spiritistische clubs gewaagd had - al waande Beaujeu de vertrouwde en de makker van zijn zoon te zijn.</p>
<pb n="87"/>
<p>De plotselinge herinnering aan de familie Belfort had hem zoo pijnlijk aangedaan, dat hij den ganschen nacht slapeloos doorbracht en zich verbeeldde allerlei verdachte geluiden te hooren.</p>
<p>Toen de dokter des anderen daags met zijne echtgenoote alleen was, zeide hij eensklaps, als kreeg hij eene ingeving:</p>
<p>- Cécile, ik heb gehoord dat de schilder Sérieux eerstdaags zijn plan zal volvoeren van zich te Valenciennes te vestigen. Mij dunkt wij moesten Hygie onder zijne leiding stellen. De jongen loopt hier te veel in het wild. Hij kan bij mijn broeder Henri in de kost zijn, en mijne zuster Louise zal een moederlijk toezicht over hem houden. Hij is nu zelfstandig en wakker genoeg om niet door hare bigotterie beneveld te worden. Maar het Parijsche leven deugt niet voor hem. Ik wacht den uitslag van Sérieux benoeming nog af, en dan schrijf ik onmiddellijk aan Henri en breng den jongen hoe eer hoe beter van hier.</p>
<p>Cécile wist niet wat zij hoorde; want tot hiertoe had Alphonse elken wenk, die op eene verwijdering van Hygie zinspeelde, in den wind geslagen - de jongen kon nergens beter zijn dan bij zijne ouders, nergens beter dan te Parijs - en zij zeide dus:</p>
<p>- Ik verblijd mij dat gij eindelijk inziet, wat ik voor gebiedend noodzakelijk houd; maar hoe zijt gij er nu zoo in eens overheen gekomen?</p>
<p>- Och, daar is soms weinig gewicht noodig om eene volle schaal te doen overslaan. Ik heb er natuurlijk al lang over gepeinsd, en ik beken dat ik er schrikkelijk tegen op zag ons kind te moeten missen. Maar hij is nu op dien gevaarlijken leeftijd van half dwaas half wijs te zijn - en hij maakt zich zooveel verkeerde kennissen, dat het hoog tijd wordt er hem plotseling uit weg te rukken; zulke planten moeten eens verpoot worden - geloof mij het kan niet anders - het moet er nu maar in eens door...</p>
<p>- Ik zal mij de smart der scheiding getroosten, voor de rust die het mij geven zal, als ik hem onder het toezicht van
<pb n="88"/>
Henri en Louise weet, en onderde leiding van zijn meester, die zooveel van hem houdt en een soliede mensch is, zeide Cécile een traan wegpinkend.</p>
<p>Eenige dagen later kreeg de schilder Sérieus zijne aanstelling als professor aan de teekenakademie te Valenciennes. Beaujeu maakte schikkingen voor Hygies uitrusting, en toen dat alles gereed was, schreef hij aan zijn broeder.</p>
<p>Vergeefs had Cécile er op aangedrongen om dit eerder te doen, en zich vooraf te verzekeren van Henri's goedkeuring en bereidwilligheid - maar Alphonse had zoo zijne inzichten.</p>
<p>- Men moet ze daar ginds niet te veel tijd van beraad geven - dan weten zij zelven niet wat ze willen en of ze ja of neen moeten zeggen. - Ik ken die twee sukkels - 't zijn echte tobbers - als men iets met ze beginnen wil, moet men met de deur in huis vallen; zij weten niet wat goed voor hen is.</p>
<p>- Gij kent ze beter dan ik; maar de mogelijkheid bestaat toch, dat ze hem om deze of gene reden niet kunnen ontvangen.</p>
<p>- Ik zou niet weten welk bezwaar? - Het huis is groot genoeg, ze bewonen het niet half - geld hebben ze in overvloed - en zoo'n aardige snuiter over den vloer, 't zal hen nog wat opfrisschen en vervroolijken. Als Hygie Louise weet te winnen, kan hij een goed leventje hebben, en wie weet of zij maken hem, als ze van hem gaan houden, nog tot erfgenaam. Ik geloof dat ik onder elk opzicht verplicht ben hem daarheen te zenden - het is voor alle partijen weldadig.</p>
<p>Hygie zou dan het bonte woelige leven van de wereldstad eensklaps wisselen met het stille landelijke verblijf van zijn bejaarden oom en tante, die op eenigen afstand van de stad en zeer nabij een klein spoorweg-station woonden, zoodat hij gemakkelijk viermaal 's weeks een halven dag op het atelier van zijn meester kon komen slijten, en verder de academische lessen bijwonen.</p>
</div>
<div type="chapter">
<pb n="89"/>
<head rend="h3">V. Onder de kastanjeboomen.</head>
<p>De morgenlucht was frisch en zacht tevens, zooals zij in het voorjaar over de ontwakende aarde kan zweven als zij nieuwe levenskracht over elk schepsel uitstort, en de oude aardkorst zoolang streelt en met zoete geuren balsemt, dat het ernstig gelaat des aardrijks eindelijk verjongd begint te glimlachen, en er een geest des welbehagens over bosch en veld uitgaat, die mensch en dier en plant gelijkelijk doortrilt - die het kleine kind en den grijsaard zoo genoeglijk stemt en de bedrijvigste huismoeder en de meest prozaïsche man - even goed als den dichter, met een glans van welgevallen op het gelaat, doet uitroepen: - ‘Wat heerlijk weer is het nu toch!’ - Onder dezen verjongenden, bezielenden invloed van de lente-fee, gevoelde zich ook een paar bejaarde lieden - die met eene uitdrukking van kinderlijke vergenoegdheid hun woning uittraden en zich onder de vier prachtige kastanjeboomen, vóor hun eenvoudig landhuis, in hunne makkelijke rieten stoeltjes neerzetten, om daar hun ontbijt te gebruiken.</p>
<p>Dat zij beiden zeer sterk en gezond waren, zag men aanstonds
<pb n="90"/>
aan hunne nog ongebogen houding, vasten tred en door de buitenlucht gebruinde en verhoogde gelaatstint. Het waren van die vaste, kloeke gestalten, die bij een eentonig en onbewogen leven noch door te zwaren arbeid, noch door emoties of wederwaardigheden aangegrepen en versleten zijn. Zij waren alleszins goed geconserveerd, maar wel een weinig verdord en verdroogd - misschien juist door gebrek aan emoties en door gemis van die levensstormen, die hoe bang ze vaak zijn, toch ook een vernieuwend en verjongend vermogen voor de overwinnaars medebrengen, want als het hart soms wat hooger slaat en de polsen wat driftiger jagen, komt later menigwerf een verhoogd gevoel van levenslust en veerkracht ons overtuigen, dat wij sterker zijn geworden in den strijd. Hunne gelaatstrekken waren eenigszins strak en hard, en hadden dat onbeweeglijke, dat bijna altijd bij eene zekere soort van bekrompen, zeer vasthoudende lieden wordt aangetroffen, wier inwendige vorming is gestremd geworden en wier ontwikkeling een geruimen tijd heeft stilgestaan. De trekken zijn niet gemodelleerd, het gezicht schijnt niet afgewerkt - er is geen leven, geen uitdrukking in, omdat het slechts zelden in beweging komt door het inwendig gevoel, dat in doffen sluimer rust.</p>
<p>Mijnheer Henri en mejufvrouw Louise Beaujeu waren de oudste kinderen van een zeer gestrengen, ja tirannieken vader, die goedgevonden had zijne kinderen als zijn speciaal eigendom te beschouwen, en hen slechts voor zoover het gebruik hunner vermogens toe te staan, als hij daaraan behoefte had. De oude Beaujeu was een van die zelfwerkers, die zich geheel door eigen kracht omhoogwerken al beginnen zij met luttel vermogen, maar alleen door energie en soliditeit zich eene eervolle plaats en een groot fortuin hebben verworven. Hij was een zeer respectabel en verdienstelijk man, bij iedereen bekend als onkreukbaar eerlijk en recht-<pb n="91"/>vaardig in al zijn bedrijf; hij werd algemeen geroemd als zeer kundig in zijn vak en schrander in zaken. Slechts van een ding had hij volstrekt geen begrip - van zijne positie en zijne plichten als vader. Hij wist niet wat hij eigenlijk met die veertien telgen moest aanvangen, om ze tot menschen te maken. Hij was de man geworden door werken en werken - en dat was immers ook de eenige baan die voor de kinderen open lag? Twee denkbeelden beheerschten zijn omgang met zijne kinderen: vooreerst het streven om den minst mogelijken last van ze te hebben - en ten andere de drift om ze zoo vroeg mogelijk tot den arbeid te dwingen. Hij had als kind niet gespeeld - zij behoefden ook niet te spelen - zijn vermaak was van der jeugd af geweest te werken - handel te drijven - geld te verdienen - dat zou hij er met kracht en geweld wel in krijgen. Hij vergat intusschen geheel, dat hij uit eigen impulsie vrij en zelfstandig had leeren werken - en niet uit dwang; dat hij steeds in het vak zijner keuze, hem door niemand opgedrongen, was bezig geweest. Hij zag in zijne kinderen slechts deelen van zichzelven. Zij zouden immers niets anders denken, verlangen, beminnen dan hij. De beide oudste kinderen Henri en Louise hadden het meest van allen de macht van zijn ijzeren wil ondervonden, en waren er gansch in opgegaan, zoo niet in ondergegaan.</p>
<p>Henri moest op de fabriek steeds onder het oog zijns vaders werken, en hem in alles werktuiglijk gehoorzamen; hij mocht geen andere denkbeelden of inzichten hebben dan hij. Louise moest hare ziekelijke moeder in de zware huishouding opvolgen, letterlijk alles nadoende, en vast overtuigd dat er onder de zon geen andere manier was om eenig deel der huishouding op te vatten of uit te voeren dan moeder haar voordeed en overgaf. De jongere broeders en zusters, minder onder de onmiddellijke nabijheid des vaders, begonnen allengs zich aan het juk te ontwringen - en na den
<pb n="92"/>
dood der moeder zochten zij allen een goed heenkomen.</p>
<p>Alphonse bleef als het jongste troetelkind te huis en was de asgod zijns vaders, en hetgeen van zelf sprak ook van Henri en Louise. Hij zou de roem der familie worden en eene academische opleiding genieten. De geestige student, die in zijne jeugd reeds eenigen roem behaalde door bekroonde proesschriften, wist den strengen man altijd te verteederen en over te halen hem zijn zin te geven; en toch was geen der broeders ooit zoo oproerig en weerbarstig tegen het vaderlijk gezag, hoewel hij er minder dan al de anderen van te lijden had en zijn vader meer kostte dan de dertien kinderen te zamen. - De oude man verheelde zijne verkwisting, en sprong altijd in 't geheim weer voor zijn lieveling in de bres, hoe dikwijls deze ook om schulden vervolgd werd. Dezelfde vader, die slechts een karig jaargeld toetelde aan de oudsten, die dag en nacht voor hem slaafden, opende steeds zijne beurs voor Alphonse en gaf alzoo voedsel aan zijne lichtzinnigheid. En de oude man bleef zich daarin tot aan zijn dood gelijk, altijd voortgaande met den zorgeloozen Alphonse ten koste van zijne vlijtige en zuinige kinderen te helpen, en deze ongelooflijk kort te houden, en in alles als onmondigen, ja onder curateele gestelden, te bejegenen, hoewel ‘de jongeheer Henri’ op vaders sterfdag de vijftig al gepasseerd was. De fabrieksbazen mompelden onder elkander: ‘Eindelijk is onze jonge heer Henri dan toch mondig geworden. Eindelijk zal hij dan naar eigen inzicht een bevel geven, naar eigen idee een brief schrijven mogen. Nu zal hij zich zelf worden.’</p>
<p>Maarzij bedrogen zich. - Het was te laat. - De jongeheer Henri zou tot zijn negentigste jaar ‘de jongeheer Henri’ blijven - zonder eigen opinie, zonder eigen wil - eigen plan of idee. Zijn vader nam al zijne opinies en ideeën mee in het graf. Eene zekere verdooving had Henri's geest aangegegrepen; en had zijn gansche inwendig leven niet naar zijn
<pb n="93"/>
hart de wijk genomen om zich daar te concentreeren en schadeloos te stellen voor het geweld aan zijn hoofd, zijne ziel zou vermoord zijn geworden onder de zelfzucht en kortzichtigheid van het verkeerd begrepen en nog verkeerder toegepast vaderlijk gezag. Maar in het hart rusten toch eigenlijk de diepste wortelen van ons geheele denksysteem - uit het hart zijn de uitgangen des levens - en dit binnenste heiligdom was ongeschonden gebleven, omdat de oude Beaujeu ondanks al zijne lastige gebreken, toch een streng zedelijk en maatschappelijk braaf man was. Hij had alleen het menschenrecht in zijne kinderen niet erkend, en daardoor hunne zelfstandige ontwikkeling belemmerd; bij den een had dit verdooving, bij den ander overprikkeling gekweekt – de een was als verlamd en de ander had zich losgerukt.</p>
<p>Nu de drijver weg was, voelde Henri geen opgewektheid om het werk zijns vaders voort te zetten. Hij had het nooit met lust gedaan. Hij was voortgestuwd en afgericht - had werktuigelijk gehoorzaamd, en was ook nooit volkomen ingewijd geworden in al de bijzonderheden der zaken, die hij niet in haar geheel en samenhang mocht overzien, en dus ook niet zelfstandig besturen kon. Hij ontdeed zich wijselijk van alle zaken, en betrok eene landelijke woning, eene soort van boerderij met heerenhuizing, om er met zijne zuster zijne dagen in stilte te eindigen.</p>
<p>Ongestoord badden zij daar eenige genoegelijke jaren gesleten, toen Alphonse op het onverwachtst in radeloosheid tot hen kwam. - Ja, het was het oude lied - hij zat aan den grond, en had hunne hulp noodig om weer vlot te raken. Vader was nu dood en alles verdeeld - en hij – had niets gekregen! - Natuurlijk omdat hij dubbel en driedubbel zijn deel genoten had. Toch meende hij aanspraak te hebben op het medelijden zijner veel gelukkiger broeders, en dit moesten zij bewijzen door hun bijstand.
<pb n="94"/>
Maar de een had zelf met tegenspoeden te kampen - de tweede was pas gehuwd - de derde had reeds veel kinderen - de vierde had juist alles in eene nieuwe zaak gestoken. Henri en Louise bleven alleen over om te helpen - en zij hielpen niet karig, maar op ruime schaal, hoewel niet van hun grooten overvloed, en met ware zelfopoffering. Doch nu ook betuigde Henri plechtig, dat het de <hi rend="spat">laatste maal</hi> was, dat hij bijsprong - want hij zag terecht in, dat Alphonse hem tot den laatsten stuiver zou afleenen. Zij regelden sedert dien tijd hunne leefwijze wat zuiniger, en getroostten zich menige bekrimping. Henri schafte zijne paarden af, verkocht zijne rijtuigen, en Louise beperkte hare liefhebberij voor trekkas en gevogelte. Spoedig waren zij echter weder geheel verzoend met hun toestand en recht tevreden en gelukkig bij hun kalm leventje, geen ander doel najagende dan elkander te troosten en schadeloos te stellen over de verdrukking, die zij samen geleden hadden onder de zware vaderhand, en door liefde en goedheid elkander een liefelijken levensavond te bereiden in dit rustige vriendelijke oord.</p>
<p>De schoone morgen stemde hen dan ook zoo recht gelukkig en dankbaar. De dauw, die in schitterende druppels op het jong gewas blonk, hield hen terug om nu reeds in den tuin rond te gaan om op te nemen hoeveel dit heestertje en dat boompje al gegroeid was, en welke knoppen al het verst geopend waren. Zij bleven dus voor het huis om zich met het gezicht op het terras te vergenoegen, terwijl zij het morgenbezoek van al hunne onderdanen vriendelijk verbeidden. - Daar waggelden de eendjes uit den vijver - daar scharrelden de kippen om hen heen en koelkten de kalkoenen uit alle macht; eene gansche vlucht duiven daalde om hen heen, gevolgd door eene menigte brutale mosschen en koddige spreeuwen, die zich als het gepeupel bij dezen optocht aansloten, terwijl een paar dikke honden en eene groote bonte kat de
<pb n="95"/>
pretentieuse houding aannamen, om mede dat gevederd gezelschap ten gehoore te ontvangen.</p>
<p>Daar kraakt de voetstap van den postbode op het grintpad; hij overhandigt met een paar dagbladen ook een brief.</p>
<p>- Een brief uit Parijs? - vraagt Henri naar zijn bril tastend, en zijne oogen niet vertrouwend bij het staren op het postmerk.</p>
<p>- Ongefrankeerd, zegt de bode.</p>
<p>- O, dan is hij stellig van Alphonse! - roept Louise - die kan aan zulke kleinigheden nooit denken.</p>
<p>- Heb ik u niet gezegd, dat gij mij nooit, ongefrankeerde brieven behoeft te brengen? - Daar neem hem maar mee - gromde Henri tegen den brenger.</p>
<p>- Och neen, Henri! zuchtte Louise, die een levendig berouw over hare opmerking kreeg. - Geef hier, wie weet wat er in staat.</p>
<p>- Ik ben er niet nieuwsgierig naar - verzekerde Henri, maar Louise betaalt haastig het port.</p>
<p>Henri legt den brief op tafel als of er geen de minste haast bij de opening is, en slaat op zijne beurt een bekommerden blik op Louise.</p>
<p>- Zou er weer wat te doen zijn? vraagt zij.</p>
<p>- Hij schrijft nooit dan... dan als hij in ongelegenheid zit - hervat Henri met een scheeven blik naar den onheilspellenden brief.</p>
<p>- Hebt gij kortelings nog niet van den heer Sérieux gehoord, dat het Alphonse zoo goed ging?</p>
<p>Henri waagt het niet te antwoorden. Langzaam zet hij zich neder en neemt voorzichtig den brief op, alsof het een ding was om zich aan te prikken, bekijkt hem nog eens van alle zijden, en opent hem met een bewolkt gelaat en zegt met een zwaren zucht: Altijd ongefrankeerd!</p>
<p>Louise, die intusschen bezig is de chocolade voor haar broeder
<pb n="96"/>
gereed te maken, staakt het roeren om iederen trek op zijn gelaat te volgen, tot hij eindelijk met verruimd gemoed opziet en zegt:</p>
<p>- Wel nu nog mooier - hij beschikt ditmaal niet over onze beurs - nu voor de verandering over ons huis - wij krijgen inkwartiering - een man in biljet - onze neef Hygie komt bij ons in den kost - dat is niet onaardig verzonnen.</p>
<p>- Gij meent het niet, Henri, gij spot immers - antwoordt Louise, het roeren der chocolade driftig hervattend.</p>
<p>- Neen, neen! - het is waarheid, wat ik zeg.</p>
<p>- Als hij ons nog zijn meisje zond - maar een jongen! - Wat zullen wij met hem beginnen? - Ik bid u! - Die knaap is immers de kinderschoenen al ontwassen en op den leeftijd van een vak te gaan beoefenen - en dan hier op een afgelegen buitentje te komen. - Dat is vast weer zoo'n excentriek idee van Alphonse.</p>
<p>- Toch kan ik u zeggen dat het jonge mensch zich reeds gereed maakt, om hier zijne tent neer te slaan.</p>
<p>- Maar ik begrijp daar nu niets van; ik ben er geheel van ontsteld.</p>
<p>- Lees zelve: - Lieve Louise! Alphonse is er op gesteld, dat Hygie zijn meester, den heer Sérieux, volgt, die professor te Valenciennes is geworden, en wil hem nu bij ons in huis logeeren. Voor kost en inwoning zal hij gaarne te gemoet komen. - Nota bene! - wij moeten maar zeggen wat wij daarvoor verlangen...</p>
<p>- En hij vraagt niet eens of ons dat schikt - of het ons aangenaam zal zijn?...</p>
<p>- O neen - hij twijfelt nooit aan onze welwillendheid, zei Henri met ironie - en is vooraf overtuigd, dat wij ‘zijn aardigen jongen’ met open armen zullen ontvangen. Hij zal voor lessen, kleeding, gereedschappen, enz. om de drie maanden de gelden overmaken.</p>
<pb n="97"/>
<p>- Ja, dat zijn allemaal mooie praatjes - wij kennen hem - en ik zeg u ronduit - ik zie er ontzachlijk tegen op, beste Henri! Wie weet wat voor heertje dat jong Parijzenaartje zal zijn.</p>
<p>- Onze rust is uit, Louise, dat staat vast - zuchtte Henri met zekere wanhoop zijne beschuit in zijne chocolade doopende zonder die te eten. Onze rust is uit - dat zeg ik u.</p>
<p>- Maar wij behoeven toch niet alles te doen wat Alphonse in zijn hoofd krijgt. - Al wil hij ons nu zijn zoontje thuis sturen - gij kunt hem toch weerom brengen, als hij ons niet aanstaat.</p>
<p>- Ja, dat is wel waar; maar - gij begrijpt - zij hebben daar nu vast op gerekend... zei Henri goedig.</p>
<p>- Ik begrijp ook - hervatte Louise met zenuwachtige gejaagdheid - dat wij vast op een kalm leventje hadden gerekend en niet op ongenoodigde rustverstoorders...</p>
<p>Henri vergat te eten en te drinken, tot Louise hem bezorgd toeriep, alsof zij reeds de eerste sporen van de naderende ellende ontdekte:</p>
<p>- Kijk, uwe heerlijke chocolade is al geheel koud! dat komt door dien gekken brief - kom ontbijt toch!</p>
<p>Henri roerde en roerde en speelde met zijn lepeltje, terwijl hij zoo ernstig in zijn kopje tuurde als zocht hij uit den bodem de toekomst te ondervragen. Louise bestudeerde intusschen den brief van voren af aan, en ontdekte er steeds nieuwe dwaasheden in.</p>
<p>- Lees ik dat goed? - De jongen kan morgen avond al arriveeren!</p>
<p>- Ja, ja, - zoo is het, knikte Henri zoolang achtereen, alsof hij zijn hoofd niet meer in rust kon brengen.</p>
<p>- En wat zal onze heer pastoor er van zeggen?</p>
<p>- Hij zal zeggen: Nu kunnen wij quadrilleeren!</p>
<p>- Ja; maar ik bedoel, wat hij zal zeggen als hij hoort,
<pb n="98"/>
dat de jongen niet eens gedoopt is! - Ik schaam mij de oogen uit het hoofd, als ik moet belijden hoe het met onzen broeder gesteld is. Alphonse schrijft: Gij zult hem met de religie wel niet lastig vallen, want hij is in mijne gevoelens opgevoed - nu weten wij in eens waar het op staat.</p>
<p>- Wellicht is het den knaap nog ten zegen, beste Louise, dat hij tot ons komt.</p>
<p>- Ja, als gij het geval uit dat oogpunt beschouwt, dan kan het Gods band zijn, die hem tot ons voert.</p>
<p>Zoo moeten wij het dan maar opvatten - uwe liefderijke bejegening kan den jongen goed doen; want ik meen, zoo tusschen de regels door lezende, wel te verstaan, dat Alphonse met hem bezwaard is - en geen raad met hem weet.</p>
<p>- Lieve hemel! dat is nog erger, want dan weet ik ook geen raad met hem. Als het een deugniet is, dan zijn wij er ongelukkig aan toe - en dan bid ik u - belast u op uw ouden dag niet met het ontembare kroost van uw broeder. Laat hij zelf met zijn bedorven jongen tobben.</p>
<p>- Nu ja - het is bloot eene gissing van mij - zei Henri verlegen. Laat ons maar niet vooruitloopen, en alles rustig afwachten.</p>
<p>Henri poogde kalm en vastberaden te schijnen, maar hij ging de toekomst met een popelend hart tegen. Wie weet wat last Alphonse hem weder op zijn dak zond! - Hij herstelde zijne kersennetten met bevende handen, en herzag zijn vischtuig met ongewone agitatie; telkens liep hij er af om zijn bekommerd gemoed nog eens weer bij Louise uit te storten, en wel degelijk vooruit te loopen.</p>
<p>Louise had het druk om een geschikt verblijf voor den nieuwen huisgenoot gereed te maken. Geheel iets anders toch was het een gast voor eenige dagen te ontvangen, dan wel een jongeling inwoning te verschassen, die niet alleen eene slaap-<pb n="99"/>kamer, maar een atelier noodig had met goed licht en allerlei gerief.</p>
<p>Dien ganschen dag had zij het recht volhandig door deze onverwachte omstandigheden, ja ook de volgende dag verliep in allerlei beslommering - het verzetten van meubelen - het ontruimen van kasten - het wegnemen van het een, en het aanbrengen van het ander. Want nu het dan eenmaal zoo was en de knaap komen zou, wilde Louise hem ook op hare gewone welwillende wijze ontvangen, en het hem recht aangenaam maken.</p>
<p>Midden in die drukte klonk eene gulle vroolijke mannenstem van diepen toon haar uit den tuin, door het geopende venster, tegen. - Het was de huisvriend - de pastoor uit het naaste dorp, die met den ivoren knop van zijne rotting op de openstaande voordeur klopte, en maar niet begreep wat er in de vreedzame, ordelijke woning toch gaande was.</p>
<p>- Gij maakt toch geen aanstalten om op te breken? - vroeg hij lachende, het ronde hoofd met het blozende gelaat naar binnen stekend. - Wat is hier aan de hand?</p>
<p>- Een ongenoodigde gast komt straks met den trein.</p>
<p>- Maar zal toch wel geen onwelkome gast zijn, naar de zorgvuldige toebereidselen te oordeelen, die ik zie maken. - Ik zag uw broeder ook al zoo met hoed en stok en eene lakensche jas in de weer.</p>
<p>- Ja, hij gaat den zoon van onzen jongsten broeder afhalen, die bij ons in den kost zal komen.</p>
<p>- En gij zegt mij daar niets van! Een schaap te meer in mijne kleine kudde, dat is waarlijk niet onbelangrijk - en dat valt zoo maar uit de lucht. - Hoe komt dat?</p>
<p>- Wij vernamen het pas gisterenmorgen - antwoordde Louise, een weinig bevreesd haar biechtvader te mishagen. En nu volgde eene gansche ontboezeming van vrees en zorg, dat het nu uit zou zijn met de genoegelijke stille dagen.</p>
<pb n="100"/>
<p>- Kom, kom - wij zullen er wel orde onder houden - al kwamen er zes kleine jongens! Zoo'n stads snaakje zal toch wel door menschen van onze jaren op zijne plaats te zetten zijn, zou ik meenen. Grijp moed.</p>
<p>- Gij hebt zooveel menschenkennis, heer pastoor, gij moest met Henri meegaan, en zoo eens hoogte nemen omtrent zijne ontwikkeling, dan weten wij terstond uw gevoelen.</p>
<p>- Dat wil ik gaarne doen - antwoordde de pastoor - dan maak ik gemakkelijk kennis met uw jongen rustverstoorder. Want ik vrees dat uw vermoeden niet geheel ongegrond is, en dat zijne ouders hem niet om zijn goeddoen wegzenden naar een afgelegen oord, waar schier geen hulpmiddelen voor zijne opleiding zijn.</p>
<p>Hygie zat intusschen in den spoorwagen met de lange beenen tot op de bank aan de overzijde uitgestrekt, den rug tegen den wand geleund en de eene hand in zijn vestje, met de trotsche, norsche onverschilligheid en het uitdagende air van den geblaseerden jongen kosmopoliet onzer eeuw op het jeugdig gelaat, alsof hij dacht: Wat raakt het mij, wat kan de heele wereld mij schelen? - Soms sloeg hij een medelijdenden of minachtenden blik op een burgerlijk oud man en een paar plattelands jongeheertjes, die zich in hunne naïeveteit over alles wat zij zagen bijster verwonderden en zich dol vermaakten, nog 't meest van allen daarover, dat zij zoo snel over den weg vlogen, en dat grootvader altijd maar zat te knikkebollen door de beweging van den trein.</p>
<p>Hygie keek slechts vluchtig uit. Niets interesseerde hem. - Hij kwam immers uit de wereldstad - hij had uit dat middelpunt des heelals alles gezien waarop de beschaafde wereld kon bogen; wat kon de provincie te bieden hebben, dat zijne hooge aandacht waardig was? Hij sloeg soms eens een critischen blik over het journaal, dat hij den vorigen avond in het theater gekocht had, waar hij met zijne vrienden tot
<pb n="101"/>
uitzet was heengegaan. - Waar houdt zijn geest zich mee bezig? – Waar was dat hoofd mede gestoffeerd, dat toch niet bestemd was om leeg te staan? - Waarheid was voor hem slechts meening - zedelijke beginselen, waren verouderde vooroordeelen - godsdienst, dichterlijke mythe tot plompe fabelen van het bijgeloof verknoeid. – De wereld der gedachten was voor hem een chaos van omvergevallen theorieën en vermolmde systemen - en tusschen die ruïnen van het verleden dwaalde hij onverschillig rond, slechts gedreven door zijne zelfzucht en ontwakende driften - zonder leidstar of gids. De invloed der moeder anders zoo machtig op den knaap, was veel te zwak en te onbeduidend gebleven, en hoeveel goeds het hart der trouwe zuster ook voor hem kweeken mocht, zij was te onervaren en te onkundig om hem verder te kunnen leiden, nu hij haar geheel en in elk opzicht over het hoofd was gegroeid. - Hij dommelde dan zoo wat in bij het schommelen der wagens, tot hij met schrik opsprong bij het geroep der conducteurs en het slaan der wagendeuren. Hij kon zich zoo gauw niet bezinnen waar hij was, en krabbelde werktuigelijk den wagen uit. Maar snel tot zichzelven gekomen, vraagde hij met al het aplomb van een bereisd man naar den weg naar Mont-Fleury. Toch vergat hij natuurlijk zijne bagage, en ging op het pad met een kleinen jongen, die aanbood hem te brengen.</p>
<p>Oom Henri had zijn neef sedert zijn achtste jaar niet gezien, en stelde zich altijd nog een klein jongetje voor. De forsche gestalte van den zeer rijzigen en ontwikkelden jongeling, die hem voorbij stapte, zag hij onverschillig passeeren - maar Hygie die nog eene slauwe herinnering van oom Henri met de dikke zwart zijden das en de hooge puntboorden had - schoot eensklaps op hem toe, en zeide hoffelijk:</p>
<p>- Heb ik de eer den heer Beaujeu te zien?</p>
<pb n="102"/>
<p>Op het bedremmelde: - Ja, ja, - ik ben Beaujeu - van oom Henri, hervatte hij:</p>
<p>- Mag ik dan zoo gelukkig zijn hem zijn neef Hygie uit Parijs voor te stellen.</p>
<p>Hoe hij dien volzin zonder haperen er uit had gekregen heeft hij nooit kunnen begrijpen, want van het moment af, dat hij oom Henri in het oog kreeg, totdat hij het hek van Mont-Fleury binnentrad, worstelde hij met een zoo onbedwingbaren lachlust, dat die door geen hoesten, snuiten, niezen, stampvoeten of op de lippen bijten was ten onder te brengen en zich eindelijk lucht gaf, zoodra hij maar zijne eerbiedige buiging voor tante Louise achter den rug had. Die goede ziel was gelukkig zoo geroerd door zijne gelijkenis met haar broeder Alphonse, dat zij hem met de grootste hartelijkheid omhelsde.</p>
<p>Nu stoof Hygie weg als een vervolgd stuk wild, enkel om eene schuilplaats te vinden, waar hij zijn onbedaarlijken lachlust kon botvieren.</p>
<p>Dat denkbeeld, dat hij, Hygie Beaujeu, door een dikken vetten pastoor van den trein werd afgehaald, deed hem bijna stikken. Het herkennen van zijn oom in hetzelfde kostuum, waarin hij hem voor zeven jaren aanschouwd had, als waren de kleederen niet van zijn lijf geweest - dat eigen onbeweeglijke palmhouten gelaat, nog even diep verscholen in den dikden ringmuur van eene anderhalf els das, terwijl de hooge nijdige boorden als uitstekende forten het bolwerk voltooiden, geheel het uiterlijk, de gang, de houding van die beiden in zijn oog zoo potsierlijke mannen - dit alles was voor hem als eene studie om na te teekenen, ja, als een groep uit het théâtre comique. En dan die smalle tante met slap neerhangende korte rokken, terwijl de heele vrouwenwereld in crinolines stak! - Die strakheid in de kleeding, die met de stramheid der houterige leden in verband scheen te staan. Dat schrale gezichtje, gerimpeld als een gedroogd appeltje; die
<pb n="103"/>
handjes als uit kurk gesneden - hare groote muts - hare dikke lederen schoenen - dat geheele dunne figuurtje, hare koddige manier van haastig opwippen en rondtippelen - het werkte alles zoo ontzettend op zijne spotzieke fantasie en zijne al te beweeglijke lachspieren, dat hij er zich nauwlijks aan durfde wagen om dat alles straks opnieuw te bekijken.</p>
<p>Zijn spotlust bedaarde echter een weinig toen tante hem in zijne kamer bracht, een zeer ruim, luchtig vertrek met eene groote alkoof achter nette gordijnen verborgen, waarin zijn bed, zijne kleerkast en waschtafel stonden. Hij nam van dat alles bezit met de natuurlijke gemakkelijkheid, waarmede een reiziger zijne gehuurde kamers in een hòtel opneemt en aanvaart.</p>
<p>Een groot portret van den Paus en een paar beeltenissen van bisschoppen, met enkele zeer leelijke steendrukjes in lijsten, versierden de wanden.</p>
<p>Hygie had onder de leiding zijner kameraden echter zooveel lessen in zekere practische levenswijsheid opgedaan, dat hij begreep zich hier aan alles te moeten onderwerpen en over niets verwonderd te zijn. Maar toen tante Louise hem zeide:</p>
<p>- Gij zult wel vermoeid zijn en naar rust verlangen. Gij behoeft niet te vreezen, dat het hier laat zal worden. Wij gaan altijd te negen uur naar onze slaapkamers, en om tien uur mag er geen licht meer in huis zijn - toen was het hem onmogelijk zich goed te houden, en barstte hij in een luid gelach uit, dat zoo aanstekelijk werd, dat oom en tante en pastoor sympathetisch om zijne verbazing en schrik meelachten dat zij schudden.</p>
<p>- O, mijn Parijs! mijn schoon, mijn lief Parijs! waar zijt gij? - riep hij uit, de handen theatraal ten hemel heffend, - Van nu voortaan met de kippen op stok!...</p>
<p>Met het slaan van negen uur stiet de pastoor zijn glaasje tegen dat van oom, om hem vaarwel te zeggen - elk ging naar zijn appartement en voor ditmaal had Hygie er ook niet op tegen.</p>
<p>Vroeg - veel te vroeg naar zijn zin, kwam oom hem
<pb n="104"/>
wekken. 't Zou hem echter ook niet mogelijk geweest zijn, door al die vreemde geluiden, die hem van alle zijden tegenklonken, heen te blijven slapen, want hij hoorde nu met het hinneken van een paard, het knorren van de varkens, ook het gebalk eens ezels - en niet zonder afschuw het leelijk geluid der kalkoenen, gemengd met het kraaien van hanen, het gekwaak van eenden, het gekir van duiven, het slaan van kwartels. - Een, twee, drie was hij het bed uit om met al deze bewoners van Mont-Fleury kennis te gaan maken.</p>
<p>Maar het weder was veranderd; er blies een gure wind en het regende zoo sterk, dat hij veel liever weer in zijne kamer zou gegaan zijn, maar daar zijn oude oom zich volstrekt niet over wind of weer bekommerde, maar met zijne regenjas en een paar groote laarzen aan zijne morgen visites, zooals hij het noemde, bij zijne onderhoorïgen ging afleggen, durfde hij niet anders dan hem vergezellen, en dit maakte een diepen indruk.</p>
<p>Nog vóor Hygie er aan dacht om aan zijne ouders zijne goede aankomst en het lief onthaal der gastvrije verwanten te melden, en te schetsen hoe tante Louise, die waarlijk niet jong meer was, al niet had gesloofd om hem zoo spoedig een geschikt en aangenaam verblijf te bereiden - was het hem behoefte zijne spotzucht bot te vieren en op de onedelmoedigste wijze een caricatuurportret van oom en tante en den huisvriend te malen met eene allerbespottelijkste omschrijving van die antiquiteiten uit de voorwereld. Dit schrijven aan zijn vriend Pierre was er geheel op ingericht om in de club, die hem ongaarne miste, tot algemeen amusement te worden voorgelezen. Hij voelde niets van de ondankbaarheid, die er in lag om deze brave achtingswaardige lieden, die hem niets verschuldigd waren, aan de kaak te stellen - en hun stillen eenvoud en bescheidenheid tol eene grief te maken, en aan de bespotting van een hoop laffe snorkers prijs te geven, die evenmin als hijzelf het gezond verstand tot onderscheiding hadden
<pb n="105"/>
van ware deugd en waarachtige menschenwaarde. Wist hij dan niet, wat hij aan dien oom verschuldigd was? - Had zijn vader hem dan nooit over de verdiensten van zijn oudsten broeder gesproken, die hem toch wel tienmalen uit den uitersten nood gered had, tot hij nu letterlijk niet meer kon missen of hij zou zelf onder de behoeftigen hebben moeten plaats nemen?</p>
<p>Vele ouders hebben de zonderlinge kieschheid om hunne kinderen zooveel mogelijk onkundig van hunne financiëele positie en verplichtingen te laten blijven. Hoe menig kind groeit op in den valschen waan, dat zijne ouders schatrijk zijn. Hoe menig kind is uit onwetendheid trotsch en aanmatigend, veeleischend, verkwistend en ondankbaar, maar dat geheel anders zou gestemd zijn, als het den waren toestand der zaken begreep. Dit was met Hygie ook wel gedeeltelijk het geval. Nooit had zijn vader hem behoorlijk ingelicht - doch Hygiène en zijne moeder hadden hem toch menigmaal van dien goeden oom als van een zeer braaf man gesproken. Hygie beschouwde hem naar de uitingen zijns vaders echter heimelijk als een gierige rijkaard, die uit dwaze schraapzucht zuinig leefde, en zijn vader wel wat ruimer van zijn overvloed had mogen mededeelen. Vandaar de koele onverschilligheid, waarmede hij zijne kamer betrok, bij zich zelven zeggende:</p>
<p>- Die gierige duitendieven konden hun neef wel wat brillanter ontvangen - en met nijdigheid keek hij reeds den pastoor aan, vast overtuigd dat hij zijn gouden horologie wel van tante Louise zou gekregen hebben, die beter had gedaan het aan haar neef te geven.</p>
<p>O, als die brave eenvoudige lieden dien lichtvaardigen lasterlijken brief eens hadden gelezen, onder hun eigen dak geschreven door de hand van hem, die hier kwam om alles te ontvangen, en die nog niet in staat was iets weder te geven!</p>
<pb n="106"/>
<p>Hygie was op dien leeftijd dat brieven schrijven voor sommige jonge lieden, die eenige welsprekendheid en een pikanten stijl bezitten, eene ware en gevaarlijke hartstocht is. - Hoe menigeen zou tien jaar later wel, om o zooveel! wenschen wat minder vernuftigen nonsens aan het papier te hebben toevertrouwd, niet zoo voorbarig alles wat hem voorkwam van den hoogen boom der eigenwaan af te hebben beoordeeld en veroordeeld met dat onrijpe verstand, dat nog zoo licht door den oppervlakkigsten uiterlijken schijn wordt verblind. Hoe menigeen plukt in later dagen nog de wrange vruchten van zijne overijlde neuswijze critiek en onbeteugelden spotlust.</p>
<p>Toen Hygie's oogen na een paar weken aan de oud-modische costumes, en men kon wel zeggen oud-modische physionomieën van oom en tante wat meer gewoon raakten, daagde eene schemering van onderscheiding van hunne wezenlijke waarde in zijn onbezonnen geest. Oom Henri was bij Alphonse vergeleken een ongeleerd, eenvoudig man, maar wat maakte zijn kalm gelijkmatig humeur en regelmatige leefwijze hem tot een veel aangenamer huisgenoot dan zijn doldriftige vader!</p>
<p>Tante Louise was geen dame zooals zijne mama, maar wat was zij eene bekwame actieve huishoudster; wat maakte zij overheerlijke confituren en gebak en gebraad - wat had zij een geest van orde, van beheer, van overleg - en wat was zij nederig, vriendelijk en tevreden in dat eentoonig afgezonderd leven.</p>
<p>Toch maakte dit alles op Hygie niet dien indruk, die het had moeten teweeg brengen. Zijne overprikkelde fantasie, die voornamelijk jacht maakte op het bespottelijke, verslond elke betere aandoening en deed hem deze waarlijk achtingswaardige lieden niet als werkelijke wezens, maar meer als de acteurs op het algemeene wereldtheater beschouwen; zij speelden voor hem slechts eene rol - en hij deed het op zijne beurt.</p>
<p>Als zijne tante eensklaps uit hare bedrijvigheid op hem
<pb n="107"/>
toeschoot, zijne handen greep, met tranen in de oogen tot hem, die wel een hoofd grooter was, opzag, en hem tot zich trok om hem te omhelzen, dan was dit een scène de théâtre voor hem, waaraan hij deel nam en die hij straks in teekening bracht als een ‘heel aardig groepje’, maar waarbij zijn hart eigenlijk koud bleef, en toch was er iets zoo liefs in die goedheid, waarmede Louise uitriep:</p>
<p>- Mijn jongen! - gij gelijkt zoo frappant op uw vader, behalve dat gij veel langer zijt, dat ik u niet kan aanzien zonder aan de dagen te gedenken, toen ik nog met dat groot gezin in de Vogezen woonde. Hij was altijd mijn lieveling, hoewel niemand mij meer moeite en angst gekost heeft, want uw vader had een noodlottig talent van ieder oogenblik met de broeders gebrouilleerd te zijn - en dan moest Louise en Henri het vrederecht vertegenwoordigen.</p>
<p>- Maar gij waart het toch alleen, hervatte Henri; gij, die ons altijd weer kwaamt stillen, verzoenen en de rust herstellen. Tante Louise is altijd de beschermengel der familie geweest.</p>
<p>- Zeg zulke dwaasheid niet, Henri - integendeel uwe bedaardheid en kalm doorzicht waren het, die altijd de dingen weer op haar plaats brachten.</p>
<p>Was het wonder, dat Hygie spoedig volkomen op zijn gemak bij deze goede zielen was? Hij had zijne vrije kamer met een heerlijk uitzicht in een allerbekoorlijkst oord. Oom Henri was nog sterk genoeg om groote tochten in den omtrek te ondernemen, en de landelijke bedrijvigheid der hoeve beviel hem bij uitnemendheid. Zijne voorkomendheid en dienstvaardigheid overwonnen al spoedig geheel en al het vooroordeel, waarmede hij als gast tegen wil en dank was te gemoet gezien. Zijne snakerij vervroolijkte oom vooral en nam ook den huisvriend allengs voor hem in - bovendien was hij een knap kaartspeler, die eene reeks van aardige kunstjes verstond, en dat was eene groote aanbeveling bij pastoor Moulin. Ook had hij hem enkele
<pb n="108"/>
malen in de vroegmis gezien, hetgeen hij voor geen ongunstig teeken hield - hoewel Hygie het alleen had gedaan om het gebouw en de schilderijen te gaan opnemen.</p>
<p>Tante Louise verheugde zich zeer over dien stap en zeide bij zich zelve: - Dat is althans een begin, hij zal wel verder komen. - Reeds had hij geheel haar hart gestolen door zijne zorg voor haar gevogelte en door de wondere handigheid die hij bezat om vruchten voor haar te plukken.</p>
<p>Al het gedierte van Mont-Fleury scheen bijzonder met hem ingenomen en het dienend personeel niet minder.</p>
<p>- Het is ook zoo'n goede jongen - zeide zij menigmaal tot haar broeder - door en door goed - bid toch ook alle morgens en alle avonden voor zijne ziel - hoe jammer dat hij niet gedoopt is.</p>
<p>Maar zij bad niet enkel voor hem - zij werkte ook voor hem en verpleegde hem met al de zorgen eener teedere moeder. Ongemerkt was de tafel naar zijn smaak gewijzigd, en vrij wat in de huishoudelijke gebruiken en gewoonten veranderd, enkel om het neefje alles gemakkelijk en aangenaam te maken bij zijn veelvuldig heen en weer trekken naar de stad, dat intusschen Hygies grootste genot werd. Menig lekker beetje werd ter zijde gezet, om hem toegestopt te worden. Oom merkte het glimlachend op, maar hij zelf had zooveel schik in zijn jeugdigen vriend, en hij vond het recht gezellig met hem te gaan visschen of jagen.</p>
<p>Eentonig was het leven voor Hygie dus geheel niet, vooral daar hij de helft van zijn tijd te Valenciennes sleet en daar in zijn vriendenkring eene voorname rol speelde. Was bij te Parijs een gezocht en gevierd makker geweest - hier trad hij op als kampioen van den vooruitgang, en maakte hij letterlijk furore als een ‘uiterst geavanceerd’ jongmensch, die al de jongelui zeer ver vooruit was en vooruit zoude brengen, zooals hij meende. Hij werd dus een chef van zijne club - de afgod
<pb n="109"/>
zijner kameraden - de held van al hunne dwaze ondernemingen, en weldra was hij in zulk een lustig leventje geraakt, dat hij Parijs geen oogenblik betreurde - want mama en zusje Hygiene waren zoo gemakkelijk niet bij den neus te nemen als zijn ietwat sukkelige oom en tamelijk bekrompene en argelooze tante.</p>
<p>Maar hoe wild de onstuimige stroom van zijn jeugdig leven ook mogt voortbruisen - soms kwamen er oogenblikken van kalmte, en zag men den onbesuisden voorvechter van alle holle theorieën uren lang eenzaam door bosch en veld dwalen. Het geweldigste weder hield hem niet in huis, integendeel hij voelde een aandrift in zich om den storm en het onweder tegen te snellen. Er was dan actie in het tafereel; er waren stemmen, die van kracht en worsteling getuigden; er was kamp tusschen de elementen: het licht streed met de duisternis, dan voelde hij hoe lief hij die levende natuur had, dat hij haar toebehoorde als zij hare machtige stem liet hooren, die met het woelen in zijne borst in overeenstemming kwam - en al kwam hij ook uit de dartelste gezelschappen en al was hij daar de dolzinnigste der dollen geweest - nauwelijks had de koude nachtlucht zijne slapen verfrischt of de wilde roes begon te bedaren - en terwijl oom Henry, met al de sleutels van Mont-Fleury vóor zijn bed, in diepen slaap was verzonken, en tante Louise er zeker van was dat Hygie in zijne alkoof droomde - dwaalde hij door het woud in den maneschijn, zich een soort van bandiet of doolenden ridder wanende, of zat hij op een heuvel naar den starrenhemel te staren, en dacht aan Hygiène en aan Arthur, aan zijne moeder en soeur Félicité, tot dat de tranen hem uit de oogen spatten en het hem te moede was als ruischte er een majestueus Requiem door de sferen.</p>
<p>Maar ook des daags zag men hem soms in diepe aandacht over een groot oud boek gebogen, dat hij in het atelier van zijn meester had aangetroffen.</p>
<pb n="110"/>
<p>- Zit ge nu nog al te lezen? berispte professor Sérieux hem zacht, als hij hem al weer een ganschen morgen bij een wit blad vond zitten, waarop eene uitvoerige schets van een oorlogstafereel uit dat oude boek had behooren te staan.</p>
<p>- Neem het mij toch niet kwalijk, mijnheer, maar ik ben nog nooit door een boek zoo weggesleept, zoo bekoord geworden. - Koop mij een bijbel of zeg mij, waar ik dien krijgen kan, want ik moet dat alles thuis lezen en dan hier liever teekenen. - Het is mij te machtig - het grijpt mij aan - ik moet al verder en verder lezen. - Welk een klassieke eenvoud, kortheid en kracht.</p>
<p>- Het verheugt me dat gij er smaak voor hezit, zei Sérieux, welgevallig glimlachend, over zijn enthusiasme. Gij vindt daar een rijkdom van gedachten en diepte van gevoel bij de grootste soberheid van woorden. En welk een mystiek licht op al die fantastische figuren, bij zooveel majesteit in die beknopte teekening.</p>
<p>- Dat is waarachtige poëzie - hervatte Hygie - ik heb daar juist Simson leeren kennen, maar hoeveel schooner is dat beeld dan Hercules.</p>
<p>- Ik waardeer de Hebreeuwsche oudheid ook in menig opzicht boven de Grieksche en Romeinsche, zei Sérieux, maar velen willen daar niet van hooren.</p>
<p>- En dat die ezels van geestelijken zulke schriften verbieden! bromde Hygie verontwaardigd. Ik ga er in zitten lezen om dien vetten pastoor bij ons te verbannen, zooals de duivel voor het teeken des kruises vlucht.</p>
<p>- Neen, neen, mijn jongen - ik zie al dadelijk dat gij misbruik van uw bijbel zoudt maken. - Erger uw braven oom en tante niet, en drijf ook hun trouwen en eenigen huisvriend niet op de vlucht. - De gastvrijheid heeft ook zekere heilige rechten, die geëerbiedigd moeten worden, en men wint niets met eerwaardige lieden te kwellen. Bestudeer gij
<pb n="111"/>
vlijtig de schriften van het Oude Testament, en lever mij de reeks van tafereelen, die ik u opgaf; maar onthoud u van iemand te tergen. Wacht u wel een twistappel te werpen onder het vreedzaam dak, dat u veiligheid en bescherming aanbiedt.</p>
<p>Sérieux bewilligde er echter in, dat Hygie zich een bijbel aanschafte, die hem even noodig was als een Homerus. Zonder eenige godsdienstige nevenbedoeling had de schilder hem bijbelsche onderwerpen opgegeven.</p>
<p>Daar was iets in Sérieux somber oog en zijne diepe stem en waardige houding, dat indruk op Hygie maakte, hem onderwierp en beheerschte.</p>
<p>De bewondering en vereering, die zijn meester hem door zijne kunde en talenten inboezemde, mocht tot eene soort van dweeperij stijgen, zij was niet van dien bezielenden aard die tot navolging uitlokt. Het karakter van Sérieux in den omgang met menschen was niet aangenaam; hij was een scherp en bitter man, die meer afbrak dan opbouwde - meer bestreed dan verdedigde, en ofschoon hij een zedelijk leven leide, was zijne deugd eene koude plichtsbetrachting, die aan Hygie meer eene dwaze overdrijving dan iets navolgenswaardigs scheen. Hij daalde nooit af tot het jongensleven, bewaarde een streng quant à moi, en bemoeide zich niet verder met de vorming van zijn kweekeling dan zijne opleiding voor het vak eischte.</p>
<p>Hygie dreef dus zoo tamelijk op eigen wieken, en waar hij bleef als de les uit was, en hoe het kwam dat hij op alle jongeluipartijen en festiviteiten kon zijn, zoowel bij dagen als bij nachten, werd niet onderzocht of opgehelderd.</p>
<p>Hygie maakte hier kennis met den vollen omvang van een stipten en strengen kerkdienst. Want vooral zijne tante Louise was bijzonder vroom, en vroom beteekent bij den echten Roomsch-Katholiek veel meer kerksch dan godvruchtig. - Hare vroomheid bestond in de uiterlijke naleving van alle
<pb n="112"/>
priesterlijke instellingen. Het kleingeestig uitpluizen van de manier van vasten, het getrouw ter kerk gaan en veelvuldig biechten en het offeren van tallooze Vader-Onsjes en Ave's - en waskaarsen aan heiligen.</p>
<p>Hygie had tot hiertoe nog geen denkbeeld van eene zoo angstvallige vervulling van deze tallooze plichten en plichtjes gehad, die in zijn oog geen zin hadden en in geen verband met eenige echt menschelijke behoeften stonden. Zoo koud of ruw kon het weder niet zijn, dat tante Louise uit de kerk zou blijven, ofschoon die een goed half uur van hare woning lag. Iederen morgen stapte zij vroegtijdig door dauw of mist of sneeuwjacht met de onverdroten kalmte en de uitdrukking van eene blijmoedige plichtsbetrachting op het gelaat.</p>
<p>Belachelijk schenen hem die spitsvindige onderscheidingen bij het vasten - wel te mogen eten het ei en niet de kip - wel de melk, maar niet het vleesch - wel de boter, maar niet het vet - of wel het vet van zalm of paling, maar niet van kalf of rund!</p>
<p>- Ze zijn niet ver in de natuurkennis geweest, toen deze onderscheiding werd ingesteld, dacht Hygie lachend.</p>
<p>Dit valsch begrip van goed en kwaad - deze gansche averechtsche opvatting van zonde en gerechtigheid maakte slechts den godsdienst meer verdacht in zijn oog als een samenraapsel van willekeurige verzinsels, een grillig mozaïek van gekunstelde goede werken zonder kracht of heerlijkheid.</p>
<p>Hoe vriendelijk pastoor Moulin dan ook voor hem zijn mocht - hoe gaarne hij met den opgeruimden man ook ging visschen, kolven, biljarten of kaartspelen - hij bleef buiten allen invloed op Hygie's gemoed, dat integendeel steeds afkeeriger werd van een vormelijken kerkdienst, dien hij toen eerst in zijn vollen omvang leerde kennen, en die, in kleingeestige, ziellooze inzettingen bestaande, niet tot het in-<pb n="113"/>wendig leven des menschen doordringen of dat sterken en verlichten kan.</p>
<p>De lucht was drukkend heet - elk voelde zich benauwd en loom, vooral de oude lieden op Mont-Fleury schenen door de zoele lucht bevangen, en zaten blazend en hijgend onder de kastanjes. Zoodra hun middagmaal omstreeks een uur was afgeloopen, zochten zij een lommerrijk priëel op in de schaduw van de groote bladen der aristolochia en zag men hen tegenover elkander plaats nemen in de rieten leuningstoelen om hunne siësta le houden. Henri slaat dan zijn rood zijden en Louise haar wit linnen zakdoek over het hoofd en zoo, beveiligd voor stekende insecten, dommelen zij samen zoetelijk in. Zoodra deze beide sluiers gespreid zijn, acht Hygie zich veilig. Hij weet dan stellig dat hij in een groot, uur geen bezoek in zijne kamer krijgt, en laat geen oogenblik ontsnappen maar haast zich om zijne patriarchen en profeten ter hand te nemen.</p>
<p>Daar de huisvriend ook altijd veel later kwam als de grootste zonnegloed getemperd was, waagde hij het ditmaal, bij de benauwdheid in huis, om buiten te gaan zitten met zijn geliefkoosd boek, dat hij tot hiertoe verborgen hield; want hij had op raad van Sérieus zijne eerste moedwillige invallen van tergen en uittarten laten varen. Weinig dacht hij, dat hij bij deze geheimzinnige lectuur dagelijks door de domme oogen bespied werd van iemand, die niet kon lezen of schrijven, en die juist geschikt was om, met een diep afgrijzen tegen het dikke kettersche boek vervuld, den jongeheer te bespieden en haren biechtvader nauwkeurig in te lichten van uur en tijd, waarop hij zich aan deze buitensporigheid placht over te geven.</p>
<p>Hygie las in het Nieuwe Testament en was reeds gevorderd tot in de Handelingen der Apostelen. Hoe werd hij getroffen door de roerende schets van de eerste gemeente.</p>
<pb n="114"/>
<p>- Als de Christenkerk zoo gegrondvest is, dan is zij tegenwoordig al zeer ver van hare oude fondamenten geslagen! riep hij uit. - Hij nam een potlood en onderstreepte de woorden, Hand. IV vs. 32: ‘En de gemeente dergenen die geloofden, was als een hart en éen ziel, en niemand zeide dat iets van hetgeen bij had, zijn eigen was, maar alle dingen waren bun gemeen. Er was ook niemand onder hen die gebrek had, want zoovelen als er bezitters waren van landen of huizen verkochten ze, en brachten den prijs der verkochte goederen en leiden dien aan de voeten der apostelen - en aan een iegelijk werd uitgedeeld naar dat elk van noode had.’</p>
<p>Terwijl bij dit alles nauwkeurig onderstreepte en uitschreef in zijn zakboekje, zeide hij half luid: - ‘Ziedaar het communisme! - De vrijheid, gelijkheid en broederschap. - Heeft dit ooit op aarde bestaan - waarom zou het niet weer kunnen hersteld worden? Hebben de socialisten geen gelijk dat het daar heen moet? En is het in de vorige eeuw mislukt, welnu! het werk in deze eeuw, die zooveel tot stand brengt, doorgedreven.</p>
<p>- Gij verstaat niet wat gij leest, jonge vriend! klonk eensklaps eene stem over Hygie's schouder.</p>
<p>Het was de heer Moulin, die achter hem stond en, terwijl hij zacht de hand op zijn arm legde, zeide:</p>
<p>- Dat is geen bock dat zonder uitlegger kan worden verstaan.</p>
<p>- Dat gaat toch tamelijk wel, mijnheer! 't Is alles eenvoudig, als men ten minste in de zeden en gewoonten en in de eigenaardigheden van de oude Oostersche natiën niet geheel onbekend is - en daarin heb ik onderwijs van prof. Sérieux ontvangen, als onmisbaar voor het door mij gekozen vak van historieschilder.</p>
<p>- En dan nog trekt men licht verkeerde besluiten uit hetgeen men voor goed begrepen houdt, zooals gij reeds
<pb n="115"/>
dadelijk doet, wanneer ik uwe ontboezeming wel verstaan heb: Gij acht het wenschelijk ons terug te brengen tot een toestand, die alleen recht van bestaan had bij den dageraad der kerk of binnen de gewijde muren van het klooster - en de heilige élans van de reine broederliefde der eerste Christenen onderscheidt gij niet van den wilden kreet der atheïsten, die ‘eigendom tot diefstal maken.’ Maar vóor twee duizend jaar ging het afstand doen van eigendom, gelijk gij daar leest, van de milddadige bezitters uit - thans gaal die eisch uit van de niet-bezitters en roovers.</p>
<p>- Dat geloof ik wel, omdat toen de edele eigenaars inzagen dat het bezit misdadig was tegenover de armen, riep Hygie zegevierend. Had Christus niet gezegd: ‘Wie twee rokken heeft, deele er éen mede aan hem, die niets heeft?’</p>
<p>- Mijn vriend! Er is nooit op aarde zooveel voor de armen gedaan als in onzen tijd. - Nooit hadden zij minder recht zich over de meer bevoorrechten te beklagen. - Het eene liefdegesticht beschaduwt het andere - het eene weldadige genootschap is niet geregeld of het ander is daar. - Wellicht wordt thans in éen jaar meer aan den minderen man ten koste gelegd dan al de rijken der eerste Christenheid konden samenbrengen voor hunne broeders. De tijdsomstandigheden, de betrekking der standen, de gansche aard onzer maatschappelijke instellingen is zoo geheel anders geworden, dat men niets dwazer kan verzinnen dan op grond van eene uit zijn verband gerukte aanhaling uit de oudheid onze hedendaagsche maatschappijen te willen reorganiseeren.</p>
<p>- Dus acht gij toch ook de leerstellingen, in dit boek gepredikt, verouderd en voor onzen tijd niet meer van toepassing?</p>
<p>- Ik zie al weer hoe zielverpestend dit boek is voor degenen die het niet verstaan, riep de pastoor geërgerd uit - wij hebben hier met geen dogma's te doen - wij hebben hier eene schets, hoe die eerste gemeente in haar ijver alles veil had voor den-<pb n="116"/>geen, die hetzelfde geloot met haar deelde; maar niemand drong het haar op, veel min eischte het haar af. - Wat zegt de heilige Petrus tot Ananias: - ‘Zoo het goed in uw bezit gebleven ware - was het niet het uwe? En verkocht zijnde - was het niet in uwe macht?’ - De heilige Apostel, zegt dus niet: ‘Gij hadt alles moeten afstaan - gij moogt geen eigendom hebben’; - maar hij zegt; ‘Gij hadt niet mogen liegen en een schijn aannemen van grooter mededeelzaamheid dan gij beoefenen wildet.’ - Christus zegt wel tot den rijken jongeling: ‘Als gij volmaakt wilt zijn, verkoop al wat gij hebt en geef het den armen’ - maar hij zegt niet tot de armen: ‘Neemt zijn goed en verdeelt het, want van rechtswege komt het hem niet toe; gij zijt de wettige eigenaars als gij het hem ontsteelt.’ - Maar jongelieden moesten zulke gevaarlijke boeken niet lezen, wier grondige kennis eene levensstudie en geheele toewijding eischt. - Daarom zijn er ten allen tijde in de Christelijke kerk herders en leeraars geweest, opdat zij de onkundigen onderwijzen zouden. Gij hebt op geene christelijke leering gegaan - zoudt gij geen lust hebben tot een klaarder begrip en vollediger kennis van de zaken der Christelijke religie te komen?</p>
<p>De beleefde, ja bescheiden wijze, waarop de heer Moulin tot den opgeblazen communist sprak, beschaamde hem - en zon hij nog kortelings te Parijs wellicht eene vermetele holle phrase ontboezemd hebben, om van zijn verheven ongeloof te getuigen, na de gesprekken met den heer Sérieux had hij ten minste een weinig meer onderscheiding geleerd en antwoordde dus ook met hoffelijkheid.</p>
<p>- Uw aanbod geluigt van uwe belangstelling voor mijn persoon, maar bij de rationeele zienswijze, waarin ik door mijn vader ben opgevoed, vrees ik, dat ik een slecht leerling zou zijn, want ik neem niets aan wat ik niet begrijp.</p>
<p>- Hoe bedriegt gij u met ijdelen waan! Gij gelooft zeer
<pb n="117"/>
vele zaken, die gij niet begrijpt. - Gij kunt niets leeren of gij moet beginnen met vele dingen te gelooven die gij niet verstaat. Wij moesten meer samen spreken, kom een paar uren 's weeks bij mij en ik zal u onderwijzen.</p>
<p>Hygie begon eenigszins met de zaak verlegen te worden en wist niet beter te doen dan te antwoorden:</p>
<p>- Neem mij niet kwalijk, heer pastoor, maar ik ben overtuigd dat mijn vader het niet zou goedkeuren.</p>
<p>Het was wel voor het eerst van zijn leven, dal de geëmancipeerde zoon zich op de goedkeuring zijns vaders beriep - en toch was er iets in hem dat niet geheel ongenegen was om meer met den heer Moulin te spreken. - Hij wilde echter liever met hem redetwisten dan zijn scholier worden, daar hij zich geheel boven zijn bekrompen standpunt verheven waande. Wat zou zoo'n plattelands geestelijke hem kunnen leeren?</p>
<p>De pastoor gaf echter geen kamp en zeide met welmeenende goedigheid:</p>
<p>- Gij moest mij dat boek geven, vóor dat uwe weldoeners het ontdekken. Het zou voor uwe lieve lante en voor uw braven oom een diep hartzeer zijn dit boek onder hun dak en in uwe hand te weten. De dankbaarheid gebiedt u het mij af te staan.</p>
<p>- Neen, waarde heer, gij zoudt mij evenmin bewegen om van mijn Homerus of Ovidius afstand te doen.</p>
<p>- Maar uw oom zal het u toch niet laten houden.</p>
<p>- Dan zou ik terstond een ander exemplaar moeten koopeň, want ik heb het boek tot mijne studie noodig.</p>
<p>Gelukkig zag hij dat de roode en witte vlag in het priëel gelijkelijk gestreken werden, en het ontwaken van oom en tante redde hem uit het nu eenigszins beklemmend onderhoud, daar de pastoor hem zoo à bout portant attaqueerde.</p>
<p>Van nu af aan kreeg de bijbelstudie voor Hygie nog eene geheel andere richting. Hij begon te ontdekken, dat hij vooral
<pb n="118"/>
in de apostolische brieven een waar arsenaal tegen de geestelijken had aangetroffen. Hij zocht naarstig alle plaatsen op, die hem dienen konden om een lans met den pastoor te breken. Hoewel de heer Moulin hem menigmaal die wapens uit de ongeoefende hand sloeg, en hem bewees dat hij lang zoo dom en onkundig niet was als het jong pedantje had gemeend. Jammer was het intusschen dat de geestelijke in al zijn spreken het er maar op aanlegde om hem van den Bijbel af te brengen en hem te bewijzen, dat het een voor leeken ongeschikt boek was, dat zij tot hun eigen verderf verdraaiden, de bron van alle ellende en ketterij, het gevaarlijkste en noodlottigste van alle geschriften. Had hij het tweesnijdend zwaard des goddelijken woords echter tot hem zelven gekeerd en zijn jong gemoed pogen te treffen door hem de rechten van Gods heilige wet aan te toonen, hem tot zelfkennis, schulderkenning en berouw op te wekken en hem tot den Verlosser te brengen - hoeveel vruchtbaarder zou die discussie voor Hygie zijn geworden.</p>
<p>Welk eene groote kloof ligt er tusschen den weetgierigen bijbellezer, die met het heilig blad eerbiedig nederzit als aan de voeten van profeten en apostelen om de woorden des levens in een ootmoedig heilbegeerig hart op te vangen, en tusschen dien oppervlakkigen ingebeelden lezer, die den bijbel gebruikt om citaten te zoeken, zooals de advocaat het wetboek bezigt om met het koude gezag van de doode letter zijne opinie te staven.</p>
<p>De bijbel is een licht op het pad desgenen, die er naar wandelen wil - is eene lamp voor den voet desgenen, die zijne schreden wenscht te richten naar Gods geboden - maar voor hem, die deze bladen alleen nieuwsgierig doorsnuffelt als eene merkwaardige antiquiteit, moge zij als Oostersche poëzie eene schoone zijde hebben - de levenwekkende kracht sluimert - de heilgeheimenis blijft in raadsels gehuld - de verborgenheid van het rijk Gods blijft met zeven zegelen verzegeld.</p>
</div>
<div type="chapter">
<pb n="119"/>
<head rend="h3">VI. Op reis.</head>
<p>Met welke verwachtingen trad de jeugdige Rosalie het nieuwe leven tegen? Wat beloofde het haar anders dan de voortzetting van de eerste zorgelooze levensperiode, waarin elk, die tot haar in betrekking slond, haar zoo hartelijk beminde? Vader, moeder, broeder, oom, ieder had haar met teederheid en zachtheid bejegend. - Mama mocht haar kwellen over haar rug en schouders - zij was toch haar oogappel en al hare wenschen waren niet alleen steeds vervuld, maar veeleer nog voorkomen.</p>
<p>En die vreemde man, wiens naam zij zou dragen - waarom kwam hij haar uit dien lieflijken kring weghalen? Omdat hij beloofde haar nog meer, nog hooger liefde te zullen schenken dan die andere dierbare betrekkingen allen te zamen. - Het verschil in soort en aard van liefde vermoedde het achttienjarige meisje slechts zeer verward en duister. - Hare moeder had er wel dubbelzinnig op gewezen, haar biechtvader had er op gezinspeeld, maar de jonkvrouw begreep niets van de vrouw! - En dat kind was echtgenoot geworden - echtgenoot van een man, die de vrouwen door
<pb n="120"/>
en door meende te kennen, maar die allerminst geschikt was om zooveel kinderlijke onschuld, zooveel maagdelijke teerheid te beseffen of te waardeeren; een man die de meest onedele en verwoeste zijde van het vrouwelijk bestaan wel bestudeerd had, maar voor wiens zinnelijk oog de edele schoone aanleg van het vrouwelijk gemoed eene onbekende wereld was.</p>
<p>Zes weken zijn verloopen sedert de maire dien geweldigen hamerslag had laten vallen, die deze twee levens onherroepelijk had saamgeklonken - sedert dat amen des priesters over dat hoofd was gedaald - zes weken nog maar, en Rosalie behoefde de kunst niet meer te baat te nemen om bleeker te worden. Reeds is de blos van den ongerepten bloei aan 't besterven. Reeds zijn die lachende oogen mat van tranen, en op dat kinderlijk, voor kort nog zoo onbeduidend gelaat is eene verwonderlijke uitdrukking gekomen. - Het is de smart, die der jonge ziel hare foltertuigen heeft aangelegd, en den sluimerendert knop gewelddadig heeft opengebroken.</p>
<p>En Paul ligt daar weelderig op eene mollige canapé uitgestrekt voor het open venster van zijn prachtig salon op de belétage in het Hôtel du Nord te Berlijn. Hij blaast kleine wolkjes uit zijne manilla, en vult van tijd tot tijd zijn glas met limonade. Met een grimmigen grijns ziet hij ter sluips naar zijn vrouwtje om, zooals de vogelaar naar de sluiting van zijne knipkooi kijkt, en zegt: ‘Die vogel mag wat spartelen, weg kan bij niet;’ terwijl Rosalie zijdelings naar hem heenblikt met eene uitdrukking van stille wanhoop, alsof zij heimelijk dacht: ‘Doe wat gij wilt, toch zal ik u ontkomen.’</p>
<p>Maar ze is zoo jong, zoo onervaren, zoo geheel kind, dat haar eerste wapen nog in tranen bestaat, al zal zij weldra andere middelen leeren aanwenden om zich te verdedigen.</p>
<p>- Hoor nu eens, Rosalie! - zegt Paul eindelijk heel lokoniek zijn arm uitstekend om haar naar zich toe te trekken - dal snikken begint me erg te vervelen. - Houd
<pb n="121"/>
met dat geween op, en laat ons verstandig spreken. Al wat gij daar even in uw toorn gezegd hebt van wegloopen en weer naar huis teruggaan, dat is kinderpraat. Gij kent de wetten niet; ik zal u die leeren kennen, opdat gij u wijzer zult gedragen.</p>
<p>- Wetten? - Wat heb ik met wetten te maken? - antwoordt Rosalie ongeduldig. - Ik wil er niet van hooren.</p>
<p>- Als gij de wetten niet kent, zult gij er aanhoudend tegen indruisen; doch als gij begrijpt, welke plaats de staat aan de gehuwde vrouw aanwijst, dan zult gij weten, dat gij geheel en al in mijne macht zijt, en dat gij wijs doet met mij niet te verbitteren niet alleen - maar gij zult verstaan dat er van geen wegloopen sprake kan zijn. - De vrouw, die haar man verlaat, kan overal door gerechtsdienaars opgebracht en teruggehaald worden, en is natuurlijk door zulk eene domme daad voor de gansche maatschappij geschandvlekt.</p>
<p>Rosalie beet zich de lippen aan bloed en staarde strak in de lucht, maar Paul hield zijne dikke oogen onafgewend gevestigd op haar van toorn verbleekend gelaat, en volgde elke trilling van spier en zenuw met koelzinnige waarneming, terwijl hij zeide, alsof hij het waarlijk niet helpen kon, dat het zoo was en niet anders:</p>
<p>- De wet zegt dat de vrouw den man in alles zal hebben te gehoorzamen - en gij schijnt te meenen, dat de vrouw het recht heeft te doen wat zij wil en in alles haar zin te krijgen.</p>
<p>- In alles? - Zeg liever in niets - sedert...</p>
<p>- Sedert gij u liefdeloos jegens mij betoont.</p>
<p>- Hoe kan ik iemand liefhebben, die mij aanhoudend bedilt, bevit, bekijft - ja, mij beleedigt en grieft?</p>
<p>- Gij vat mijne welgemeende bedoeling zoo averechts op, omdat gij niet gewoon zijt de waarheid te hooren en terecht gewezen te worden - en elke kleine teleurstelling in
<pb n="122"/>
uw wensch als een onrecht beschouwt. - Gij hebt mij geen reisplan voor te schrijven - gij hebt nooit gereisd. - Gij hebt mij, uw gids door het leven, in alles te volgen.</p>
<p>- De teleurstelling is ook bitter. - Ik heb altijd zoo gewenscht naar Schotland te gaan, en nu wilt gij naar eene badplaats waar ik mij stellig zal vervelen.</p>
<p>- Omdat eene kleine kuur mij goed zal doen, en als gij mij liefhadt, zoudt gij uw tegenzin niet eens getoond hebben.</p>
<p>- Ik wist niet, dat ik voor u moest verbergen, wat er in mij omging - ik heb tot nu toe nog niet geleerd te veinzen.</p>
<p>- Welke vrouw verstaat dat niet, als het haar goeddunkt! - antwoordde Paul minachtelijk over zijn schouder haar aanziende - maar gij hebt mij in niets willen sparen, nu ik u die caprice der oorringetjes geweigerd heb.</p>
<p>- Een hoog rood overtoog nu eensklaps Rosalie's verbleekte wangen, terwijl zij driftig uitriep:</p>
<p>- Wel foei! van hoeveel zonden beschuldigt gij mij in éen adem - wraak, wreedheid, geveinsdheid - opzettelijke tegenkanting, ongevoeligheid.... Zoo beoordeeld te worden - hoe beangst mij dat! - Wat ben ik ongelukkig! en zij barstte op nieuw in bittere tranen los.</p>
<p>- Wilt gij eens ophouden met dat verduivelde gejank! - riep Paul met donderende stem opspringend en dreigend op haar toetredend. - Men kan u geen woord zeggen of gij zet het maar op een huilen; dal moet uit zijn, zeg ik u! - Gij zult mij het leven niet op die manier verbitteren of ik zal andere maatregelen nemen. - De vrouw is geschapen om den man te behagen, hem te verlustigen, zijn aanschijn te sieren - licht en liefelijk te maken - en gij huilt maar om alles.</p>
<p>- En de man dan? vroeg Rosalie door hare tranen heen. Moet die dan maar zijne vrouw beleedigen en krenken zooveel hij wil? Moet die haar dan ook niet trachten te behagen?</p>
<pb n="123"/>
<p>- De man? Wel neen - hij behaagt door zijne kracht - hernam Paul barsch.</p>
<p>- Ja, als hij die kracht aanwendt om te beschermen en te steunen, maar ik vind eene kracht alles behalve behaaglijk, die mij alle vrijheid ontneemt, zelfs die van te zeggen wat ik denk.</p>
<p>- Gij denkt gansch verkeerd, en moet eerst goed leeren denken. - Gij wilt nu dit dan dat hebben, omdat gij geen geldswaarde kent - gij zoudt ons spoedig ruïneeren als ik u liet begaan.</p>
<p>- Neen, Paul, die oorringetjes zouden ons niet geruïneerd hebben. Ik vond ze zoo lief. Ik heb nooit een sieraad zelf gekozen of gekocht; altijd kreeg ik er zooveel, dat ik nooit iets heb behoeven te koopen. Ik slem u toe, dat ik geen oorringen noodig heb. Het was eene gril om zelve eens wat uit te zoeken, dat beken ik - maar eene gril, die gij voor zes weken zoudt hebben toegestaan, en wellicht heel aardig hadt gevonden. - Waarom willigt gij die nu niet in?</p>
<p>- Omdat aan alles een eind moest komen, en dat gij dient te leeren niet elke luim op te volgen.</p>
<p>En hij, die zich aanmatigde dit paedagogisch standpunt in te nemen, was niet alleen de slaaf van luimen maar van zeer leelijke driften. Er was een eind gekomen aan zijne geveinsde rol. Hij moest het masker afleggen, dat hem nu lastig werd, daar hij thans zijn doel geheel bereikt had. - Wat had hij nog langer moeite te doen om haar te boeien en te behagen? - Zij kon hem niet meer ontloopen, de schoone slavin, die hij zich gekocht had voor zijne hand en naam. Hij had nu reeds zijn hoofd vol van andere plannen. Hij droomde van eene politieke loopbaan, en ging alleen naar Baden om daar de personen te spreken, die hij noodig zou hebben voor zijne oogmerken. Zijne belangstelling voor Rosalie zou voortaan alleen uit eene vervelende plagerij en uit zijne alles
<pb n="124"/>
bedillende bemoeizucht blijken. De hoofdtrek van Pauls karakter was eene reusachtige eigenliefde, die hem tot een echte sensitive maakte. Eén speldenprikje... en het kruidje-roer-mij-niet liet plotseling de blaadjes hangen. - Maar dit beeld was veel te poëtisch voor een Paul Travers. Hij toch geleek nog meer naar het stekelvarken, dat op elk gerucht geneigd is al de pennen op te zetten, en zich in een scherpen doornkogel te veranderen. - Doch zoo teergevoelig als hij voor zichzelven was, zoo hardvochtig was hij voor anderen, voor Rosalie het meest; en zijne liefdeloosheid kwam met elken dag meer onder de bemanteling van teederheid te voorschijn, die haar en al de haren geheel bedrogen had. - Wat gaf hij om haar? - Wat had hare opinie te beteekenen? - Hij kon haar immers het zwijgen opleggen? - Hij ontzag zich dan ook niet langer om zijn nijdigen aard bot te vieren, elk oogenblik op te stuiven, en haar op hoogen toon de beleedigendste gezegden toe te voegen - alles wat zij zekle dwaas en dom te vinden - elk gezegde te gispen - iedere geuite meening zoo bespottelijk en averechts te noemen, dat Rosalie gelooven moest iets heel ongerijmds gezegd te hebben.</p>
<p>- Spreek daav toch niet over, was liet gedurig; gij weet er niet van - meng u hier niet in! - waar wilt gij u in moeien?</p>
<p>Hoewel Rosalie veel meer natuurlijk gezond verstand en veel meer gevatheid van oordeel bezat dan Paul, overblufte hij haar met zijne oppervlakkige algemeene kennis en opgeplakte geleerdheid zoo geheel, dat zij aan hare rede begon te wanhopen en zich aan geen discours meer waagde.</p>
<p>Eerst ontstelde Rosalie over dit allerwonderlijkst verschijnsel van den man, die voor iedereen zoo lieftallig, beleefd, gedienstig was, voor haar zoo geheel te zien veranderen. Zij beantwoordde dat alles slechts met tranen. - Maar ook dit kinderlijk wapen lokte nieuwe gramschap uit, en ten laatste zelfs nog spot. Nu klom haar smart tot ergernis en toorn, en de verbittering gaf haar scherpe woorden in den mond.</p>
<pb n="125"/>
<p>Daaruit smeedde Paul slechts nieuwe wapenen. Hij had altijd recht om te toornen - zij altijd ongelijk. - Iedere vergissing, ieder verzuim was gekwetste majesteit. - Een verkeerd verstaan woord, eene misvatting werd haar als eene zware beleediging aangerekend, en hij bracht het in een paar maanden zoo ver, door een streng volgehouden stelsel van overheersching en onderdrukking, dat Rosalie alle zelfvertrouwen had verloren, en schuw en angstig zijn oog volgde met de bange vraag: ‘Wat zal hij nu weer op mij te zeggen hebben? - Waarin heb ik nu weer misdaan?’ - Zij was in een staat van algeheele afhankelijkheid gekomen, die alle zelfstandigheid uitdoofde. Zij moest Pauls toestemming hebben voor de spijs die zij eten, den wijn dien zij drinken mocht; zij moest hem raadplegen over haar toilet en mocht niet aandoen wat zij goed vond. Zij moest alleen lezen wat hij haar gaf - zingen en spelen wat hij koos - teekenen wat hij aanwees. En elk verzet tegen deze tirannie had eene ontploffing van gramschap ten gevolge, die Rosalie zoo zeer vreesde, dat zij maar toegaf en alleen dan tot oppositie kwam, als de maat vot was tot overloopens toe, en al wat in haar was in opstand kwam door verontwaardiging.</p>
<p>De dag is pas aangebroken. - Niemand der gasten denkt nog aan opstaan in het Victoria-Hôtel te Baden-Baden - enkele bedienden verschijnen geeuwend op de gangen of zetten zich slaperig op de banken voor de ramen. - Maar Paul is onrustig. Hij kan niet meer slapen; reden genoeg dat Rosalie ook niet meer slapen mag. Hij staat op en wekt haar door op statigen toon meer roepend dan sprekend te zeggen: ‘Rosalie denkt ge aan onze afspraak!’</p>
<p>- Ach! - zuchtte Rosalie - ik ben nog zoo vermoeid van dien verren tocht van gisteren- ik wou zoo gaarne nog wat rusten.</p>
<pb n="126"/>
<p>- 't Is toch ongelukkig dat gij u nooit aan eene afspraak kunt houden! - roept hij wrevelig - gij zijt altijd de spelbreekster - daar gooit gij mijn geheele plan weer in 't honderd!</p>
<p>- Nu ja dan, ik word al wakker, Paul ik zal luisteren... zegt Rosalie met eene zucht.</p>
<p>- Neen, het behoeft nu niet; ik hoor het al, gij zijt alweer knorrig.</p>
<p>- Neen waarlijk niet, Paul; maar ik... - och, ik ben nog zoo dof om te hooren lezen.</p>
<p>- Ja, dan krijgen wij die afdeeling ook niet uit!</p>
<p>- Welnu dat komt er toch ook niet veel op aan? zegt zij angstig.</p>
<p>- Wat er dat op aankomt? -Ik wou u juist dit voor u zoo hoogst belangrijk gedeelte van ons wetboek voorlezen.</p>
<p>- Och Hemel! waar kan dat goed voor zijn! Gij hebt wetgeleerdheid voor ons tweeën genoeg. Lees mij liever uit dien heerlijken Schiller voor, als ik niet meer slapen mag.</p>
<p>- Niet meer slapen mag - is dat manier van spreken tegen uw echtgenoot, die u op zijne handen zou dragen als gij maar lief voor hem wildet zijn - 't is of ik een beul ben. Ik merk uit alles uw onwil.</p>
<p>- Gij neemt ook alles zoo kwalijk - ik meende het in 't geheel niet kwaad.</p>
<p>- Dan zoudt gij zulk een stug gezicht niet zetten.</p>
<p>- Och, ik ben opgeschrikt van het geweld dat gij maakt!</p>
<p>- Ja, ik hoorde het al dadelijk aan den leelijken toon van uwe stem, dat gij den dag al onvergenoegd begint - 't zal weer een heerlijke dag voor mij worden met zoo'n lieve vrouw, die mij dadelijk afstoot. - Slaap nu maar voort - 't is u toch eenmaal onmogelijk mij genoegen te doen - al wil ik mij den last en de moeite getroosten van u te onderwijzen.</p>
<p>- Ik geloof dat ik 's morgens veel te dom ben om te
<pb n="127"/>
leeren - ik weet haast niet wat ik zeg, stamelde Rosalie geeuwend hare bezwaarde oogen wrijvend.</p>
<p>- Ja, gij weet het drommels goed - snauwde Paul met zijne kleederen smijtend, en zich aankleedend met horten en stooten, alsof hij zoo op de vlucht zou moeten gaan.</p>
<p>- Wees nu toch niet zoo boos, lieve Paul! - smeekte Rosalie, verschrikt door zijne heftigheid.</p>
<p>- Zoo! ben ik nu boos? -riep Paul grijnzend.- Zoo? Dat ziet er mooi uit. - Nu zal ik het nog zijn die boos is - terwijl gij het zijt die mij zoo onheusch bejegent, en mijne lectuur alweer dadelijk afslaat.</p>
<p>- O, lieve hemel! heb ik het nu al weder verbruid - zuchtte Rosalie verslagen - lees alle wetten die gij wilt, maar knor niet zoo in den vroegen morgen.</p>
<p>Het wetboek lag reeds op het tafeltje, dat onder Rosalies bereik was. - Zij nam het op en zeide gedwee:</p>
<p>- Wijs maar wat ik moet lezen - want zij hoopte hem daardoor tot zwijgen te brengen.</p>
<p>- Ik bedank u wel, gij zult nu lang wachten voor ik u weer iets voorlees - dat verzeker ik u, mevrouwtje!</p>
<p>Rosalie zat als verwezen in haar bed met angstige oogen op Paul geslagen, die stroomen waters over zijn dik rood hoofd uitgoot en alles om zich heen bespatte.</p>
<p>Om hem te verzoenen nam Rosalie toch het vreeslijke boek, vond een leesteeken bij het geduchte hoofdstuk dat zij hebben moest, en Paul komt met een druipend gezicht kijken, of zij wel weet waar ze moet beginnen.</p>
<p>- Lees nu maar tot ik klaar ben, snauwt hij, en als gij u dan gaat kleeden, zal ik lezen.</p>
<p>Rosalie smoort eene zucht, wrijft haar voorhoofd en giet wat rozenwater op haar zakdoek. - Hare oogen zijn nog zoo brandend, want zij heeft een goed deel van den nacht met weenen gesleten. - Zij leest - maar met eene stem, die
<pb n="128"/>
van haar slaperigheid of lusteloosheid getuigt - de vervelende artikelen uit het burgerlijk wetboek, die betrekking hebben op de positie der gehuwde vrouwen. Hoe verder zij leest zoo te flauwer wordt hare stem door de klimmende moedeloosheid die haar hart overstelpt, bij de ontdekking wat zij nu eigenlijk maatschappelijk waard is en hoe de gehuwde vrouw met de onmondigen en idioten en onder curateele gestelden op eene lijn gerangschikt wordt.</p>
<p>- Zoo kan geen schepsel u verstaan - gromt Paul - lees toch duidelijk!</p>
<p>- Ja, wie kan ook tegen een waterval opschreeuwen - antwoordt zij gemelijk - gij plast als een stortregen in het bekken.</p>
<p>- Dat doe ik voor de hoofdpijn die gij mij veroorzaakt hebt, klaagde hij. - Maar ik zie wel, dat gij mij naar mijne kamer wilt bannen.</p>
<p>- Neen, Paul, gij weet dat beter - maar ik kon wel zacht lezen. Gij kent de wet toch van buiten?</p>
<p>- Dat gij nu maar niet wilt begrijpen, dat wij ersamen over moeten spreken! - schreeuwt Paul driftig stampvoetend.</p>
<p>- O, het is duidelijk genoeg, Paul! - spreekt zij eensklaps van stem veranderend en met zekere waardigheid en vastheid, alsof zij, zich oprichtend uit een doffen slaap, ontwaakte en hare positie geheel overzag. - Ik begrijp nu, dat gij uit dit noodlottig boek het recht put om mij als een idioot te behandelen. - Maar indien het huwelijk niet anders is dan de naleving van het wetboek, dan hadt gij mij deze artikelen moeten voorleggen op den dag dat gij om mijne hand aanzoek deedt. - Gij hebt loen van geen wetboek gesproken. - Waarom mij niet gezegd, dat dit uw richtsnoer zou zijn? - Gij hebt mij bedrogen - sprak zij met verontwaardiging en klimmenden toorn het boek van zich stoolend - ik wil geen oog meer in uw wetboek slaan - ik wil er zelfs niet meer van hooren.</p>
<p>En het scheen dat Rosalie in hare radeloosheid plan had
<pb n="129"/>
om het geheele wetboek te verscheuren; maar de tergende houding, die Paul nu aannam, de bespottende wijze, waarop hij met zijn kouden greinslach voor haar ging staan en zeide:</p>
<p>- Wel zoo, mevrouwtje! wilt gij uwe woede lucht geven op het arme boek? Uw nijd koelen aan het papier? Ha, ha, ha! er zijn nog meer exemplaren te koop! - deed haar met wilde drift uitroepen:</p>
<p>- Koop er dan vijftig! en omring er u mede - maar op eene andere wet heb ik u mijne hand geschonken - gij hebt van liefde gesproken, gij gewaagdet van edele gevoelens en heschermende goedheid - gij betuigdet uw geluk alleen in het mijne te zullen vinden! Wat had dat alles te beteekenen... 't Was alles gelogen.</p>
<p>- Ja, zoo moest het juist zijn! - gij moest mij gelukkig maken! - antwoordde Paul op pathetischen toon - en gij wilt niet! - uwe eigenzinnigheid zal ons beiden rampzalig doen worden - en dat zal alleen uw werk zijn... Wat zouden wij gelukkig kunnen leven, als gij maar wildet - want ik leef immers geheel voor u. - Heb ik geen geduld met uw lastig humeur? Verdraag ik uwe dwaze drift niet alle dagen? - Waak ik niet over u? - Onderwijs, beschermen help ik u niet? - Wat zou er van u worden zonder mijne liefde en goedheid? - O, dierbare Rosalie, wees niet zoo verkeerd... en stoot uw besten, uw eenigsten vriend niet van u.</p>
<p>Gebroken was de toorn van het jonge vrouwtje; naar geluk en liefde snakkend, meende zij waarlijk, dat zij schuld had. En zij strekte de hand naar Paul uit, bad hem om vergeving en beloofde alles te zullen doen om hem gelukkig te maken. - Het arme kind! - Zij had het even goed aan een of anderen Behemoth kunnen beloven, onvatbaar om hare liefde te waardeeren.</p>
<p>Zij moest het zich dan maar laten aanleunen, dat zij schrikkelijk eigenzinnig en driftig en onbillijk was, waar zij eenvoudig haar persoonlijk recht verlangde.</p>
<pb n="130"/>
<p>Welk wetboek ter wereld geeft een man recht zijne vrouw te noodzaken altijd te kijken naar hetgeen hij bekijkt - altijd te luisteren naar hetgeen hij hooren wil - alles lekker te vinden wat hij 't liefst lust? - Paul las dat alles uit den Code civil - en nam het zijne vrouw kwalijk als zij een anderen weg uitzag dan hij haar voorschreef. - Hij vatte het als eene beleediging op, als zij meer rust noodig had dan hij, of als zij eene kleur mooi vond, die hem mishaagde.</p>
<p>Rosalie begon allengs in eene soort van verwarring en verdooving te raken. Zij wist niet meer wat zij zeggen of zwijgen, doen of laten moest.</p>
<p>Zweeg zij, dan zei Paul: - Wat ben je weer koel en stug! - sprak zij, dan was het: - Wat ben je weer opgewonden en druk! - je praat je neus weer voorhij met louter onzin en je weet nergens iets van.</p>
<p>Hoe reikhalzend zag Rosalie naar het gebergte heen, waar hare betrekkingen op het kasteel Vogemont haar wachtten. - Al haar hoop was op Edward gevestigd; hij zou wel eens met Paul spreken, haar beschermen, haar verdedigen.</p>
<p>&nbsp;</p>
<p>Naast de prachtige kamers van Travers zijn eenige niet minder rijke vertrekken door eene zeer schoone en elegante jonge dame ingenomen. De deur, die hare appartementen met die van Rosalie kon vereenigen en door een klein meubel versperd is, laat haar woord voor woord de gesprekken van Paul en Rosalie verstaan. En zij luistert met bijzondere aandacht, en bespiedt het jonge paar waar zij maar kan. Het is hare liefhebberij ze overal te volgen en altijd in 't oog te houden. - Zij ergert zich, zij kwelt zich - zij zou dien Paul wel eens willen door elkander schudden - en toch moet ze altijd die twee volgen, hestudeeren en uit hun ongeluk pul zij - - ja, wat kan
<pb n="131"/>
er uit te putten zijn? - - - Hare rechtvaardiging, de toejuiching over hare eigene levensopvatting...</p>
<p>- Ik heb dikwijls gehoord dat het slechtste huwelijk in het begin nog goed was, denkt zij, maar dit arme kind schijnt van den aanvang af bedrogen. En zij is voor altijd door burgerlijke en geestelijke overheid aan dat ellendige wezen geketend, zonder bescherming, zonder verdediging. Dat is nu de heilige band des huwelijks! - een H. Sacrament! - eene Goddelijke instelling, zegt men....</p>
<p>Neen, zoo er een God der liefde is, dan kan hij de liefde niet alzoo bedoeld hebben. - Het huwelijk, dat de zwakke beschermen zou, is de vrijplaats voor de tirannie des mans. - Het is meer dan slavernij voor de vrouw. - Moet dit huwelijk niet het graf der liefde zijn, al heeft die arme vrouw hem ooit lief gehad? - Moest de wet de vrouw niet beschermen? - En zij verplettert haar. - Weg dan met al die verouderde vooroordeelen en overgeleverde wanbegrippen. Zij, die beminnen, zijn gehuwd! - Dat versta ik nu pas en ik zweer voor mijzelve, dat ik nooit of nimmer mij in die boeien zal laten slaan. De man, die mij aanbidt is mijn slaaf; hij ligt op zijne knieën; al het zijne brengt hij aan mijne voeten; mijn wensch is zijne wet; mijn wenk zijn bevel. - Maar wie weet, hoe hij zijn zou, als ik met hem gehuwd was... als hij wist dat ik niet van hem gescheiden kon worden - de slaaf zal in tiran veranderen - hij zal mij karig toetellen, wat hij goed vindt mij af te staan - hij zal mijn meester zijn. - Neen, neen, ik blijf meesteres - de koningin van zijn hart. Ik heersch zoolang ik wil. Ik sla dien leeuw in kluisters -ik regeer over hem en door hem. - Maar ik wenschte toch die jonge vrouw te kunnen spreken; zij moet andere wapens wetten tegen dien beer - dien hypocriet, die nog van vrouwelijke ontwikkeling durft reppen en zijne eigene vrouw of razend of idioot zal maken. Ik baad mij in lust en weelde - ik
<pb n="132"/>
doe al wat mij behaagt en dit verkochte slachtoffer mag geen geld uitgeven of zij wordt op de vingers getikt.</p>
<p>Alzoo vergaf zij, la femme libre, zich zelve de zonde krachtens het ongeluk van Rosalie, en stilde haar geweten met de aanklacht, die zij tegen den Code civil en vooral tegen de slechte opvatting door Paul, voor zich zag.</p>
<p>- Leontine, mijn engel! klinkt het dichter hij haar dan zij vermoeden kon; onwillekeurig springt zij op.</p>
<p>- Gij schrikt toch niet van mij? spreekt de binnenkomende een schoon man in de kracht der jaren, met bezorgdheid - ik zit u al een half uur lang te wachten - het zal zoo heerlijk zijn om te rijden; wij zullen een fraaien toer maken. - Maar waar zijn uwe gedachten? - Gij ziet er zoo droomend uit - wilt gij ook liever nog wat rusten of alleen zijn?</p>
<p>- De Duitsche lucht maakt mij, geloof ik, dweepachtig, en dit zeggende barstte zij in haar welluidenden lach uit en aan den arm van haar vriend huppelde zij luchthartig voort - en hij ziet haar aan met eene zoo innige teederheid, alsof hij dacht: Ik zou u liever in mijne armen de trappen afdragen dan u toe te staan op de koude steenen te loopen.</p>
<p>En Rosalie, die op hare beurt dit onderhoud, en menig ander tusschen die twee in de laatste dagen gedeeltelijk gehoord heeft - gaat snel naar het venster, om die gelukkige wezens toch eens te zien.</p>
<p>- Waarom moet ik arme zoo rampzalig zijn - zucht zij als het rijtuig verdwijnt. Is het mijne schuld? Ben ik waarlijk zoo verkeerd - zoo berispelijk als hij zegt? - Wie weet het! - Hij is toch veel wijzer dan ik. Mogelijk ben ik te veel vertroeteld - en te overdreven gevoelig. - Ik wil trachten mij te verbeteren. - Ik zou hem zoo gaarne een weinig gelukkig zien en mij zelve gelukkig voelen. - Misschien komt het ook door het vreemde van het reizen, en zal ik gelukkiger
<pb n="133"/>
zijn als wij in ons vaderland en in ons eigen huis zijn, als ik de liefderijke stem mijner moeder weer hoor en mijne broeders mij hunne trouwe harten weer toonen.</p>
<p>Wat verlangde zij nu vurig die ongeduldige, driftige moeder te zien, wier opvliegendheid haar zoo vaak had verschrikt en ontmoedigd. - Maar wat was die ontploffing van los kruid, bij de vlijmende dolksteken, bij het gemartel door het eeuwig gebrom en gehaspel van Paul - die letterlijk niet rusten kon voor hij telkens een nieuw thema gevonden had om haar te verwijten of te beschuldigen. Thuis - ginds zou het beter zijn. - Maar Paul maakte zoo weinig haast; hij had nog zooveel vrienden en bekenden te spreken - allervervelendste zaken, die Rosalie volstrekt niet begreep, maar die Paul steeds prikkelbaarder en onstuimiger maakten, hielden hem bezig. - Naar huis terug - daar zou zij weer in eene veilige haven zijn, bij hare liefderijke verwanten. - Zij zou haar hart lucht kunnen geven, zij zou weer zichzelve worden...</p>
<p>Intusschen peinsde de gelukkige jonge dame, die zij benijdde - over haar ongeluk en over de middelen om met haar in aanraking te kunnen komen. Zij gingen elkander dagelijks strijkelings voorbij zonder groet of eenig teeken van opmerkzaamheid - en toch wenschte Rosalie zoo vurig deze gelukkige Leontine, de jonge schoone vrouw van den hoofdofficier te spreken, en zij trachtte Paul op haar opmerkzaam te maken; hij zou haar wel helpen kennis te maken. - Waren de heeren eenmaal met elkander in aanraking gekomen dan zou de kennismaking der dames wellicht volgen.</p>
<p>En Leontine, wat had zij gaarne met alle stijve vormen van terughouding willen breken; maar een zeker iets beklemde haar toch tegenover dit gehuwde paar - een zeker iets, dat zij niet van zich drijven, niet geheel te boven komen kon. - Was zij dan waarlijk zoo gelukkig, als Rosalie haar
<pb n="134"/>
geloofde? - Was zij zoo benijdenswaard, zoo vrij als zij zelve zich dacht? - Waarom fronsen zich, zoo vaak zij alleen is, die fijne wenkbrauwen dan tot somber gepeins?</p>
<p>Zij had verkregen wat zij zoo vurig begeerd had; zij baadde zich in de weelde, maar zij moest het zichzelve dagelijks met verbazing in stilte bekennen: haar rusteloos hart was niet gestild... Al te spoedig walgde zij van het overdadig genieten, en begon zij een neerdrukkend ledig in zich en om zich te ontwaren, waar geen vermaak of genot in voorzien kon.</p>
<p>De vicomte Armand De Hauteville, dien wij bij haar aantreffen, was een krijgsman van een onstuimigen aard, gewoon zijne heftige hartstochten den ruimsten teugel te vieren. Hij was bekend en geacht als een stoutmoedig overste, die zich door zijne dapperheid en krijgsgeluk de gunst des keizers verworven had, en vrij snel tot een hoogen militairen rang was opgeklommen. Eene verwonding aan den arm verplichtte hem een tijd lang buiten dienst te blijven - maar belette hem niet, na de hevige emoties van den krijg, in de weelde en het zingenot nieuwe prikkels te zoeken. Na den god des oorlogs gediend te hebben, vereerde hij Venus - na het kanongebulder en den kruiddamp van het bloedig oorlogsveld, de zoete betoovering van het boudoir, bij de meest verfijnde geneugten van een overprikkelden smaak. Zijn hoofd was ledig, zijn hart was arm - geheel zijn inwendig leven was een land, dat al te lang had braak gelegen, en waarop doornen en distelen van de meest vulgaire levensbeschouwingen en de grofste vooroordeelen welig tierden. Zijne teedere hartstocht voor Leontine temperde in het eerst eenigszins zijne ruwheid, maar allengs vertoonde hij al de plompheid van zijne laag zinnelijke opvatting der vrouw en boezemde hij haar vaak weerzin in.</p>
<p>Een tijd lang was zijne taal beschaafd en welvoegelijk - weldra daalde zij tot lager peil en veroorloofde hij zich ook
<pb n="135"/>
in hare tegenwoordigheid uitdrukkingen, die hare ooren, ongewoon aan zulk eene soldateske vocabulaire, pijnlijk aandeden. - Doch zij kwam daar spoedig overheen; moeilijker kon zij gemeenzaam worden met zijne onmatigheid - en het scheen of hij zich nu van tijd tot tijd moest schadeloos stellen voor het bedwang, dat hij zich eenige weken had opgelegd. Meer en meer openbaarde hij zich als een zwelger, die zijne eer stelt in zijne liefde voor wijn en sterken drank. Deze hartstocht gaf dikwijls aanleiding tot botsing en heftige tooneelen met Leontine - maar Armand had nu eenmaal haar hart en hare liefde, al droomde zij van alle banden vrij te zijn.</p>
<p>De vriendenkring, waarmede zij door hem in aanraking kwam, vervulde haar in het eerst met huivering en afkeer. De onverholen zinnendienst, de stoute roem op het vertreden van al wat edel en rein was, de onkiesche gesprekken der mannen in het bijzijn der elegante vrouwen, ontdaan van dat fijne waas, dat alleen zedelijke beschaving haar bijzet, deed haar soms beven en zichzelve afvragen: ‘Waar ben ik toe gekomen - ik die groot geworden ben in eene zoo strenge ingetogenheid! - Indien mijne zusters mij hier eens hoorden doorslaan - indien mijne moeder...’</p>
<p>Maar weldra ging de laatste terughouding, dit souvenir harer onschuldige kindsheid, te leur onder het ijdel geklap en de vroolijke beuzelarij. Want hare naïeveteit werd bespot en voor boerschen eenvoud gehouden. Toch voelde zij zich niet aangetrokken door het personeel dat zich aan haar opdrong. Zij verveelde zich; de lieden waren haar niet geestig genoeg. Sommigen der meest gevierde schoonen waren bij al hare slimheid en geslepenheid bepaald onwetend, ja soms uit de laagste volksklassen afkomstig. Het waren fraaie beelden in zijde en fluweel gedost en met goud en diamanten versierd, maar achter zoo vleiende lieftalligheid en gracieuse vormen, woelden de laagste driften. Welke onverholen jaloersch-<pb n="136"/>heid - welke kleingeestige wangunst - wat lage kuiperij - welke nijd en haat en wraakzucht!</p>
<p>Leontine verscheen dus meer en meer als eene savante in den schitterenden kring van onwetende weelderige gansjes; zij ging voor de pikaate femme d'esprit door en kreeg weldra in de demi-monde den toenaam van ‘la femme supérieure’.</p>
<p>Zij zocht, zooveel zij maar kon, den omgang van letterkundigen en artisten, en onder hen maakte zij weldra grooten opgang door haar vernuft. Nu eerst werd zij getroost over het gemis aan omgang, sedert zij van hare familie was afgesneden als eene doode. Hoe zeer Armand ook verlangde naar Parijs terug te keeren, zij weigerde volstandig hem daar te volgen; zij hield er op aan om eerst enkele groote steden van Europa te gaan bezoeken. Dit vermijden van Parijs was nog een spoor van schaamte en smart, en toch vroeg zij zich wel eens af, wie zij 't meest vreesde daar onder de oogen te komen. - Was hare moeder daar nog? - Hoe snakte zij weer naar tijding, en toch beefde zij nog als zij den echten Parijschen tongval hoorde, en vreezen kon een bekend gelaat te ontmoeten. Maar daar zij met alle betrekkingen gebroken had, en onder een anderen naam reisde, kon zij niets vernemen van het lief gezin, dat zij nog altijd met zoo pijnlijk gevoel herdacht. Hoe kon ze soms verlangen naar die gezellige uurtjes in den lieven, eenvoudigen, huiselijken kring, waar trouwe zusterliefde en liefelijke moederzorg haar omzweefden, toen zij nog Celestine werd genoemd, maar die naam was nu eene parodie geworden en zij noemde zich Leontine. - Ja, zij kon nu alles koopen: bediening, hulp, gezelschap, verpleging. - Helaas! - hoe wijd verschilden die koude huurlingszorgen bij de onschatbare koestering van zorgelijke teederheid. Dikwijls dacht zij aan de woorden van haar oom: ‘Men kan wel alles verkoopen, maar er zijn zaken die men nooit weder <hi rend="spat">terug</hi>koopen kan - en hoeveel is er, wat des levens beste specerij uitmaakt, dat voor geen goud te krijgen is.’</p>
<pb n="137"/>
<p>Zij heeft de dagbladen doorsnuffeld, en neemt werkluigelijk een boekske ter hand, dat een reiziger in een van de meubelen, die zij tijdelijk in bezit heeft genomen, moet hebben achter gelaten. Het is een hoogduitsch stukje van Chamisso getiteld: ‘Peter Schlemill.’ Zij begint verstrooid te lezen - maar het verhaal boeit haar.</p>
<p>Peter is een arm jongmensch, die protectie komt vragen bij eene familie, die uiterst gefortuneerd is. Hij merkt op, dat die lieden het voorrecht hebben, elken wensch dien zij uitspreken, onmiddellijk vervuld te zien. Een zekere zwarte huisknecht weet alles met een tooverslag te voorschijn te brengen. Zij bevinden zich aan het strand en begeeren ververschingen - daar zijn ze. - Zij verlangen eene tent om onder te rusten - daar is zij. - Zij begeeren een rijtuig - daar komt het al aan.</p>
<p>Verstomd slaat hij dat verschijnsel uit de verte gade; want hij, onspoedige in zijn kalen rok en met gescheurde schoenen, durft niet te dicht deze gelukskinderen naderen. De zwarte knecht ziet hem echter niet over het hoofd; maar geeft hem welwillend te kennen, dat hij ook tot dezelfde welvaart en getukstaat kan komen.</p>
<p>- Ik! - waardoor? - verzucht Peter.</p>
<p>- Och - zegt de zwarte man - door eene kleinigheid. Geef mij uwe schaduw slechts - dat is een ding, daar ge toch bitter weinig aan hebt - wat bracht het u ooit op?</p>
<p>- O, begeert ge anders niet - als ik niets meer behoef te offeren - denkt Peter - rol dan dat nuttelooze zwarte ding maar op.</p>
<p>- Meer heb ik niet noodig, antwoordt de zwarte; en gij ontvangt eene tasch, waarin gij maar hebt te grijpen om uw zakken met goud te vullen en dan - weet gij - is alles uwer.</p>
<p>De zwarte knecht raapt nu de schaduw netjes op, vouwt haar samen, steekt die zorgvuldig bij zich en overhandigt aan Peter de kleine tasch - met deze les:</p>
<pb n="138"/>
<p>- Hoed u voor het licht - zou en maan zijn van nu aan uwe vijanden - blijf in de schaduw.</p>
<p>Dronken van geluk en hoop snelt hij voort - over de zonnige heirbaan naar eene groote stad - en ja, wat zal hij hier niet gaan genieten! Doch nauwelijks heeft hij een honderd schreden afgelegd, of een troep kinderen roept hem na:</p>
<p>- Kijk - kijk die man eens - die heeft geen schaduw zooals wij. - Hij heeft zijne ziel aan den duivel verkocht, wee! wee!</p>
<p>Verwonderd ziet hij om zich heen. - Ja, het is zoo, geen zweem van schaduw valt op den weg waar hij gaat, en hij zoekt dus het dicht geboomte, en kijkt met argwaan naar alle wandelaars die hij tegenkomt. Hij volgt hun oog of zij niet terstond naar zijne schaduw zoeken. - Zijne wandeling is al bedorven - maar wat maakt dat uit? Als hij de stad maar eerst bereikt heeft, kan hij een rijtuig nemen en rijden, al wil hij met een vierspan gaan. Want hij voelt het wel - telkens als hij de hand in de tasch steekt, groeien de goudschijven aan, en ja, weldra heeft hij zich alles verschaft wat voor geld te koop is.</p>
<p>Maar die schaduw! - Ja! die is onherroepelijk verloren. Wel paait hij zich telkens dat dit gemis toch weinig te beteekenen heeft, dat het niet in vergelijk komt bij hetgeen er door is verworven. Maar het zoeken van de schaduw wordt toch al meer en meer zijne eenige zorg, en benevelt al zijn genoegen. Is hij zijne eigene schaduw kwijt, hij moet zich dekken door die van gebouwen of geboomte of van de groote menigte. Maar telkens schieten zijne voorzorgen te kort, en op de meest ongepaste momenten komt er iemand hem kwellen, met de opmerking dat er aan hem iets hapert. Zoo wordt de lieve zon hem eene gevaarlijke wederpartij - de stille maan eene lastige vijandin. Zoo moet hij alle gezellig verkeer mijden en durft hij zich nergens meer vertoonen - want nauwelijks verlaat hij zijn huis of iemand wijst op hem en roept hem na: - Hij heeft geen schaduw! - Hij zoekt dus
<pb n="139"/>
overal de andere schaduwloozen, die even als hij de zon vermijden; maar ook zij ontwijken hem, omdat hij hun geheim kent.</p>
<p>De duisternis wordt al meer zijn element, en onder hare hoede alleen klopt zijn hart kalmer. Zijn lijden neemt steeds toe, want overal treedt juist zijn gemis hem in den weg, als hij het geluk wil naderen. Als hij zich rondom veilig en zeker waant, dan komt eensklaps een enkel straaltje van zon of maan hem te schande maken. Zoo ontvliedt hem zelfs de liefde; zijne bruid ontdekt zijne kwaal den laatsten avond voor hun huwelijk, als hij in zijn geluk vergeet uit het maanlicht te blijven - en 't is gedaan met alle hoop op het geluk der liefde.</p>
<p>Eindelijk ontfermt de vriendschap zich zijner - in zijn trouwen dienaar en reisgezel vindt hij hulp en deernis. - Johan beschermt hem, door zooveel mogelijk hem ter zijde te blijven, om hem in zijne schaduw te laten deelen. Maar ach! ook deze moet ten laatste dit edelmoedig pogen opgeven, en nu blijft hem niets anders over dan zijne schatten - die onmachtig zijn om hem de rust des gewetens, den vrede des gemoeds, die echte grondzuilen des geluks te verschaffen - nog tot den koop van een paar wonderlaarzen te besteden, waarmede hij het aardrijk als op de vleugelen van den storm in eene snelle vaart kan rondijlen; zoo doorloopt hij alle deelen der wereld, totdat hij uitgeput neerstort en het moegejaagde harte breekt...</p>
<p>Leontine had geen uitlegger bij dit verhaal noodig - een hoog rood overtoog soms haar gelaat om dan weer voor een doodelijk wit plaats te maken, terwijl zij het klamme voorhoofd in de sidderende hand liet zinken. - Slechts de schaduw! - had de booze verzoeker gezegd en hij had degeheele ziel, het gansche bestaan genomen...</p>
<p>&nbsp;</p>
<p>- Neen, ik wil niet langer zulke sombere dingen lezen - riep zij eensklaps uit - hoe komt dat vod mij ook in handen - en zij smeet het boekje verbitterd van zich, belde hare kamenier
<pb n="140"/>
en liet zich kappen en kleeden voor het bal. Maar het verhaal spookte door haar hoofd. Ook in de schitterende danszaal van het Kurhaus zag zij dien arglistigen zwarten verleider heel lakoniek die lange schaduw als een zwart vloeipapier oprollen, en met een duivelschen grimlach in zijn zak steken - altijd zag zij Peter voor het zonlicht vluchten en eindelijk zich doodloopen om rust te vinden.... En toen zij zich des nachts liet ontkleeden, dacht zij nog aan hare verloren schaduw.</p>
<p>- Lina, vertel mij eens wat - zeide zij tot het kamermeisje - ik wil uwe stem hooren - wat is het hier ijselijk vervelend - het is goed dat wij morgen vertrekken.</p>
<p>- Ik geloof dat het jonge paar van N<hi rend="sup">o</hi>. 12, waarop gij altijd het oog hebt, ook gaat vertrekken - antwoordde Lina. Nu het wordt tijd, want al de bedienden amuseeren zich met dat rusteloos gehaspel van die twee - aan het dejeuner, aan het diner, in de leeszaal - als zij zullen gaan rijden - als zij zullen gaan wandelen. -Wat een grimbeer van een man is dat - en zij is nog zoo jong, en zoo kinderlijk; ik geloof dat ze bepaald bang voor hem is. - Als ik zulk een man had, ik liep weg.</p>
<p>- Dat gaat in de groote wereld zoo gemakkelijk niet - daarom leest die tiran zijn slachtoffer de landswetten voor, die de gehuwde vrouw levenslang aan de willekeur van den echtgenoot prijsgeven.</p>
<p>- De wetten zijn door de mannen gemaakt om de vrouwen onder het juk te houden, en hunzelf vrijspel te gunnen.</p>
<p>- Wie zou bij zulk eene wetgeving zich vrijwillig in boeien willen laten klinken, eene wetgeving die geen scheiding toestaat dan onder omstandigheden, die bijna niet denkbaar zijn. Neen, neen! het is beter vrij te zijn! - zoo sprak de mond, maar het hart zeide: Ook ik ben niet vrij meer. - Welken naam draag ik? - Wie ben ik?... Ook ik lig aan een band... Mijne schaduw is weg... ik heb haar verkocht... en nooit - nooit koop ik haar weer in...</p>
</div>
<div type="chapter">
<pb n="141"/>
<head rend="h3">VII. De danseres.</head>
<p>Op het photographisch atelier heerscht eene ongewone drukte. Emile Voisin is met zekere agitatie aan het redderen en veranderen; maar het is niet met die aangename opgewektheid, die ons lust en moed bij iedere taak instort, als wij met ons werk zijn ingenomen en alles goed en vlot van de hand gaat. Zijn bewolkt gelaat bewijst hoe hij worstelt met onlustige gemelijkheid, omdat zijn arbeid bemoeilijkt wordt door de caprice van lastige veelvergende menschen, voor welke hij geen hart heeft. En dan vindt men alle inspanning te groot en weegt iedere stap ons zwaar. Hij beproeft nu het eene gordijn dan het ander - brengt hier licht aan, neemt daar licht weg - en nog is hij met dit werk niet ten einde, als reeds eene prachtige equipage voor het photographisch etablissement stil houdt, en in een oogwenk staat een rijzig heer, in een mantel gewikkeld, bij hem. Hij wierp den mantel al zeer gemelijk van zich en zonk in de eerste leuningstoel de beste. Hij was fantastisch uitgedost in het prachtig costuum der Schotsche edellieden, maar zijn schoon gelaat werd overschaduwd door een nevel van onlust en wrevel, die aan den levenslustigen lord Lawrence Watson vroeger nooit eigen placht te zijn.</p>
<pb n="142"/>
<p>- Daar zijn we dan weer voor de zevende maal! - riep hij zuchtend uit, zijne knevels sierlijk opkrullend. Ik kom voor het laatst poseeren, en als het nu niet gelukt, geef ik het voor altijd op.</p>
<p>- Ik weet waarlijk ook niet meer, wat ik er aan doen moet - antwoordt Emile - ieder die uwe portretten ziet, vindt ze toch goed, zelfs zeer karakteristiek.</p>
<p>- Alleen de dame niet voor welke het laatste bestemd is - hervatte hij geeuwend rondziende - en ditmaal vergezelt ze mij om u zelf te spreken, en hare aanmerkingen mede te deelen; zij wil de bewerking zelve bijwonen.</p>
<p>- Ik begrijp het mij niet, hoe wij thans niet slagen? herneemt Emile nadenkend - in het najaar waart gij hier ook met dames, en die waren zoo tevreden over ons werk, dat zij zich terstond in verschillende groepen lieten portretteeren.</p>
<p>- Dat waren Hollandsche dames, en die schijnen zoo difficile niet te zijn, antwoordt Lawrence - de Fransche dames hebben fijner smaak en letten op détails, die aan anderen ontsnappen.</p>
<p>Emile werd nieuwsgierig om de dame met zoo kiesch-keurigen smaak te zien en begaf zich in het salon, om haar te zeggen dat alles gereed was, en de kritiek zelf te hooren van haar, die reeds zoolang hem gekweld had, en gedwongen altijd het portret van den jongen lord weer over te maken. Tot zijne niet geringe verbazing herkende hij eene kleine danseres uit een der min aanzienlijke theaters, die hij eerst kortelings had gephotographeerd. - Zij was eene van die leelijke dames, die het voorrecht hebben, dat hare photographieën veel beter uitvallen dan die der veel schoonere personen, en die toch altijd verbaasd zijn, dat men haar nog niet meer flatteeren kan. - Er waren dan ook van dit bijzonder gelukkig geslaagd portret afdrukken in den handel gebracht, die hare ijdelheid streelden. Het portret van den lord daarentegen was veel minder fraai dan hij bij zijne zeldzame schoonheid in werkelijk-<pb n="143"/>heid was. De kleine gele danseres had dus in zekeren zin wel gelijk dat zijn portret niet zoo gelukkig uitviel als het hare, dat in allerlei kostumes en in allerlei formaat en pose was uitgevoerd. Zij was er zoo mede ingenomen, dat zij aan Emile voorstelde haar nog eenige malen in tooneel-costuum bij haar aan huis te komen afbeelden.</p>
<p>Met walging en weerzin nam Emile dit werk op zich, na eerst nog eene vergeefsche poging bij zijn patroon gedaan te hebben om een ander te zenden; want er is niets wat een mannelijk gemoed van edelen aard meer afkeer inboezemt, dan de schaamtelooze ijdelheid eener wulpsche vrouw. Het stuitte hem tegen de borst dezen heerlijken jongen man aan den leiband van dit nietige, capricieuse schepsel te zien, die hem zoodanig in de striknetlen harer dartelheid verward had, dat hij telkens zijn vertrek naar Holland uitstelde - ja, er niet toe overging, vóor hij er door zijne vrienden in geslaagd was eene aanstelling voor haar aan de opera te 's Gravenhage te bewerken.</p>
<p>De portretten, die zij voor het Engelsche goud liet maken, zouden hare komst in Holland inleiden, en in de winkels ten toon gesteld, de aandacht op de nieuwe danseres vestigen. Zij deed dus nog eene ruime bestelling - en nu ging men tot Lawrence's portret over. Zij wenschte hem in het Schotsch costuum der Hooglanden te zien - en regelde de kleinste bijzonderheid van het toilet, dat door zijn kamerdienaar werd voltooid - maar zij scheen niet ten einde te kunnen komen. Nu moest de plaid breeder, dan smaller genomen, nu op deze dan op die wijze gedrapeerd - de baret meer links of rechts geschoven, nu opgezet en dan weer afgezet worden.</p>
<p>Met Job's geduld lief Lawrence zich sollen en schikken - als een slaaf ging hij op hare bitse aanmaning staan, zitten, leunen, omzien, opkijken, terwijl zij hem met hare levendige, Zwarte oogen bestendig vasthield en hem gelijk een ledepop
<pb n="144"/>
liet keeren en wenden, als had zij al de draden van dit mechaniek in hare kleine handjes.</p>
<p>Emile gloeide van ergernis en verveling - het bloed steeg hem naar het hoofd - hij voelde dat hij zich niet langer bedwingen kon en verwijderde zich uit vrees van eenige onbeleefdheid te zeggen. Hij riep een meer luchthartigen medewerker om hem af te lossen, maar ook deze, hoewel minder ongeduldig bij het rusteloos gesnap der rederijke Parijsche ijdeltuit, maakte zij radeloos, daar zij niet moede werd in het verzinnen der voorbeeldelooste kuren en plagerijen, waarmede zij als een kwelzieke, speelsche aap een door opium half bedwelmden leeuw sarde en kwelde. Liet hij eenig misnoegd gebrom tusschen de landen merken, terstond maakte de apin eenige grillige sprongen en belachelijke wendingen, die onzen leeuw weer kalmeerden. - Het was het tafereel van den vernederden Hercules aan het spinnewiel.</p>
<p>Emile was niet weinig uit zijn humeur dat hij zich eenige dagen later genoodzaakt zag het werk, bij de danseres aan huis, in eigen persoon te moeten volbrengen. Met veel kosten en moeite werd er een vertrek voor zijn arbeid in gereedheid gebracht op de kleine maar bekoorlijke villa, die lord Watson in de Champs-Elysées voor Estrella Livorno gekocht en met Ooslersche weelde versierd had.</p>
<p>Terwijl Emile nog bezig is zijne instrumenten te ontpakken en zijn geïmproviseerd atelier in orde te brengen, ontvangt Estrella hare vriendin - de chanteuse légère, Virginie - in haar boudoir, dat slechts door eene zwaar fluweelen portièro van het glasvertrek gescheiden is.</p>
<p>Zij spreken over belangrijke emplettes die ze maken zullen, en willen niet voor elkander of voor eenige andere pronkster wijken in weelde.</p>
<p>- Maar als ik dat kostbaar kleed neem, laat zich Virginie ontvallen, dan zijn die kanten overbodig; het is fraai genoeg
<pb n="145"/>
zonder die kanten, die het waarlijk al te duur maken.</p>
<p>- Al te duur? roept Estrella met minachting uit. - Dwaas kind - te duur - zegt gij? Wat is te duur voor ons? - Ik kies altijd het duurste - het kostelijkste is goed genoeg voor mij. - Ik wil mij in de weelde baden. Laat ons dat ten minste als koninginnen van den dag genieten! - Dat is alles wat wij er van hebben, zoolang het duurt.</p>
<p>- Gij hebt eigenlijk gelijk, Estrella; maar dal gij dan, met zulke ideeën in uw hoofd, er toe kunt komen, om ons eenig Parijs voor een klein afgelegen landstadje te gaan verlaten - dat is mij een raadsel.</p>
<p>- Zwijg - zegt Estrella van kleur veranderend - ik heb daarvoor mijne reden - ik wil het tot allen prijs.</p>
<p>- Gij hebt hem dan lief?</p>
<p>- Neen, neen! - roept zij met den voel driftig stampend.</p>
<p>- Ja, ja, - herval Virginie haar doordringend aanziende.</p>
<p>- Neen, zeg ik u - zweer ik u.</p>
<p>- Wat dan?</p>
<p>- Ik haat hem....</p>
<p>- En dan geeft gij u zooveel moeite?.. roept Virginie uit, hand en oog ten hemel heffend van verbazing.</p>
<p>- Ja, de haat is de geduldigste van alle hartstochien, en de wraak is de zoetste lust, sprak Estrella met een fonkelend oog.</p>
<p>- Pas op - laat het Napolitaansche bloed u niet verblinden. Geen tragedies dan op de planken, bid ik u!</p>
<p>- Ja, het zou zeer tragisch kunnen afloopen, als ik mij niet beheerschen kon. - Maar mijne wraak zal niet zijn door dolk of vergif. - Ik zal het stilet van mijn oog en het gif van mijn glimlach alleen bezigen. - Ik ga enkel om zijn huwelijk weg te dansen; het te verschoppen met de bevalligste passen! - Zijn geluk met haar wil ik kort en klein trappen met deze vlugge voetjes, die hem te gauw zullen zijn. Ha! de trotschaard schaamt zich voor de kleine
<pb n="146"/>
danseres! - Maar hem zal ik uitlachen en hoonen voor al zijne aristocratische vrienden. - En zij – de bleeke Hollandsche waterlelie - zij zal hem ook niet hebben, als ik hem missen moet. - Zij zal ook treuren en weenen, zooals ik getreurd en geweend heb. Maar zij zal niet weer opspringen en voortdansen door de wereld, zooals ik zal dansen over de puinhoopen van haar geluk.</p>
<p>Estrella was schier buiten adem van woede - hare vriendin zag haar met een spottenden glimlach aan en zeide:</p>
<p>- Uw haat is te fel om uwe liefde niet te verraden. - Hoe het zij - ik weet niet - ik zou om zoo een klein nest als die onbekende in Holland, niet zooveel in de waagschaal stellen en mij zelve niet in zulk een ellendig stadje willen gevangen zetten. Mij dunkt, gij kunt hem veel goedkooper en even doeltreffend afstraffen. Gij hebt daar den photograaf - welnu koop hem om als het zijn moet. Leg het zoo aan, dat gij met Lawrence op éen plaatje komt - en zend haar dat, tegen dat hij te 's Hage zal arriveeren - dan zal hij eene vrolijke welkomst hebben bij zijne bruid. Laat die dingen des noods verkoopen - wat kan het u schelen.</p>
<p>- 't Is fijn verzonnen - ik maak u mijn compliment - maar ben ik zeker van den uitslag?- Zal ik mijn doel bereiken? - Neen, ik wil haar zien, - zien spartelen in mijn strik. - Uw plan is als een spinrag, dat op den wind wordt gedragen en ook verwaaien kan - de spin moet zelve de draden naar de overzijde brengen en wel bevestigen, en haar net goed vasthechten om den grooten hommel zoowel als het coquette vlindertje te vangen.</p>
<p>- Blijf hier - gij bederft uwe toekomst, Estrella! - hier stijgt gij nog altijd, en door uw vertrek daalt gij.</p>
<p>- Neen - niets kan mij weerhouden; ik ben vast besloten. Ik wil onzen directeur ook een goeden tik op den verwaanden neus geven, die te veel denkt, dat wij zijne slavinnen zijn - dal hij van ons zijn harem kan maken. - Ook
<pb n="147"/>
op hem heb ik mij te wreken door plotseling heen te gaan. - Ja, ik zal gaan en haar zal ik treffen - haar...</p>
<p>- Kom, laat die zwartgallige hersenschim van wraak varen! - Wat heeft het arme kind u gedaan? - En hij? - Hij is als al de anderen - niet waard om er zoo'n reis voor te doen naar een ongezond klimaal, dicht bij de noordpool. Bovendien - ik weet wel een ander, die opspringen zou van vreugd, als gij hier bleeft. - Ik begrijp uwe zotte gril niet. Hier wenkt u eene nieuwe verovering.</p>
<p>- Neen - sprak Estrella heftig - gij hebt haar niet gezien - maar ik heb haar gezien, en hem in het midden van die hooghartige familie. - Ik heb ze gezien, de schijnheiligen, die ons verachten om ons vak - ons smaden om de kunst zelve, die zij bewonderen, die zij genieten door ons, die er de draagsters van zijn, ons, die de kunst realiseeren, haar tot hunne zinnen brengen - en ons verfoeien de ondankbaren!</p>
<p>- Och, Estrella! riep Virginie verbleekend, waartoe altijd op dat smartelijk thema terug te komen! - 't Baat ons niet de wonden van ons hart open te rijten. Daar heb ik mij nu eenmaal overheengezet; ik heb die bloedende aderen toegeschroeid. - Wij moeten ons verharden. - Wij moeten de wereld nemen, zooals zij nu eenmaal voor ons is.</p>
<p>- Ik kan er zoo wijsgeerig niet altijd over denken - dikwijls welt de oude wrok weer in mij op en de gal loopt mij over. De actrice deugt niet, dat staat vast - en de danseres? - O, die ligt nog tien graden dieper beneden peil. Zij is schaamteloos, omdat zij zich zoo wat in paradijskostuum moet vertoonen. - Waarom doet zij dat? - Omdat dat edele, brave publiek het zoo wil.</p>
<p>- Laat ons eens op de planken komen tot aan de ooren gedekt... hervatte Virginie bitter - het theater loopt leeg. Wij, die dat van onze vroegste kindsheid af gewoon zijn, voelen niet dat wij de deugd der kiesche toeschouwers zoo deerlijk schokken. -
<pb n="148"/>
Waarom gaan ze dan niet heen? Neen, zij willen het zoo.</p>
<p>- Zij hebben ons zoo gemaakt - riep Estrella uit - en zij verderven ons al verder. Geen van die reine jonkvrouwen, die zoo dol gaarne naar ons komen zien, zou ons zusterlijk de hand durven geven, of ze zou zich gecompromitteerd achten, al hebben wij hals en beenen te breken om haar te amuseeren. - Welnu, wij zullen hare zonen, hare mannen, hare vaders nemen - wij zullen onze eigene aristocratie scheppen - eene moderne aristocratie, die door geest en genie en door de kunst geadeld zal zijn. - Aan ons het genot en het vermaak - de liefde en het goud. Wij zullen onze eigen schitterende bals en masquerades hebben. - Wij zullen onze eigen brillante soupers aanleggen. - Onze landfeesten te Trouville en te Vichy zullen in den zomer alles in weelde overstijgen, wat op het tooneel in den winter schittert.</p>
<p>- Wij zijn het toch, die aan de domme wereld den toon geven, hervatte Estrella trotsch, want bij ons is vernuft en smaak. - Wij scheppen de mode - wij voeren de vormen in en maken de zeden. Wij, die als een bende Zigeuners geteld zijn in de huichelachtige wereld, die als de Paria's verguisd worden en altijd achterafgezet - wij zullen dan ook naar hartelust, vagabondeeren. - Wij zullen ravage maken! - En vallen wij dan buiten de menschenliefde - wij verstoolelingen en gebannenen in ons eigen land - wij wijden ons aan de wraak - wij zijn vervallen aan den haat om het schreeuwend onrecht, dat de geveinsde maatschappij aan ons begaat.</p>
<p>- Ja, dat doet zij - riep Virginie nu ook van wrevel trillend. - Zij kweekt ons op voor de kunst, en als wij den stijlen berg beklommen hebben - dan werpt zij ons in het slijk en vertrapt ons. Onze verdiensten maakt ze ons tot schande, en met ons talent slaat ze ons in het aangezicht, als zij het heeft genoten. - Zij is trotsch op onze kunst,
<pb n="149"/>
zoolang wij daar als poppen op de planken staan. - Het scherm valt. - De kunstenares met bloemen bestrooid, met lauweren gekroond, verandert eensklaps van gedaante. - De veroode van zoo even, zij is eene heidin - een uitvaagsel geworden. - Ontvang haar nooit in uw huis - gun haar geen plaats aan uwe tafel - groet haar niet op publieke plaatsen - wend uw hoofd af op de straten. - Zij is het maar - zij, die marionet zonder hart - die ledepop zonder gevoel - neen - die wouw zonder eer... En toch is de tooneel-artiste gevormd tot de bewustheid van zekere superioriteit, ging Virginie met trotsche zelfbewustheid voort. - Zij weet dal zij in staat is uit te voeren, wat geen der toeschouwers haar zal nadoen. Zij is sterk en fier door baar talent zelve, en wordt te dieper gegriefd als zij zich eensklaps door dat publiek, dat haar toejuicht - naloopt - verheerlijkt - dat zij verrukt en buiten zich zelven brengt van genot - door dat eigen publiek ziel afgesneden en uitgeworpen. - En waarom? - Om hare verdiensten zelven. - O, Estrella! gij hebt mij van kindsbeen af gekend - was ik niet zacht en liefdevol van gemoed? - Maar welke diepe vijandschap en wrok heeft deze valsche levensverhouding niet in onze ziel uitgestort. Men vergeet hoe hevig wij geprikkeld zijn. Men weet niet hoe onze zenuwen gespannen worden door ons spel en geheel ons bestaan - maar eerlang zal men het weten! - Waar is de artiste, die niet volbloed revolutionair is? - Wij zullen onzen invloed gebruiken, en onze rol eerlang op het breede wereldtheater in 't groot spelen, bij het volle orkest van de alarmklokken en het bulderen der kanonnen.</p>
<p>- Ja, vloek en haat over deze schijnheilige maatschappij - barstte Estrella los - vloek en haat over die groote dames, die ook een vrouwenhart in haar boezen moesten voelen kloppen - en die zich zoover boven ons verheven achten. Zij worden er niet schaamteloos om geacht als zij zich sterker
<pb n="150"/>
decolteeren dan wij, wier naaktheid zij zoo aanstootelijk vinden. - Zij bannen ons uit het gezellig verkeer - zij verwijderen ons van het familieleven. - Oorlog tegen oorlog. - Wij veroveren wat wij kunnen. - Wij plunderen wat onder ons bereik valt. - En daarom, Virginie, koop - koop alles wat gij wilt, het duurste - het beste. En laat mij begaan. Ik dorst naar wraak - ik wil mijn haat koeien.</p>
<p>Een bediende bracht een kistje van Russisch leder boven en kondigde lord Watson aan. Het kistje bevatte een keur van kostbare parures, waaruit Estrella eene keuze zou doen.</p>
<p>Verschillende fluweelen doozen werden geopend. De schitterende inhoud zou in staat geweest zijn eene vorstin in verrukking te brengen. Estrella's gelaat echter werd al duisterder en dreigender. Woedend ging zij te werk tegen den armzaligen juwelier, die niets had gezonden wat zij harer waardig achtte. Het garnituur, dat hare begeerte had opgewekt, dat zij eene hertogin benijdde, dat éene garnituur was er niet bij. - Nu was al het andere enkel prulwerk, beneden haar om aan te raken, veel min te dragen.</p>
<p>Lawrence waagde het schoorvoetend ook eenige opinie te uiten over de hooge kunstwaarde van deze producten. Hij verstoutte zich zelfs zijne keus uit te spreken - maar dit blies Estrella's toorn slechls fe meer aan.</p>
<p>- Ik zie nu wel wat ik u waard ben, en hoe gij mij een wansmakelijk vod wilt opdringen. - Wat denkt gij - riep zij met den kleinen voet stampend - wat denkt gij mij met zulke nesten af te schepen? - Zie dan eens wat mademoiselle Leonie en Josephine dragen? Als zij de rol van vorstinnen vervullen, dan dragen zij ook vorstelijke juweelen; en gij zoudt u niet schamen mij zulke nietigheden aan te bieden?</p>
<p>- Ik verzeker u, Estrella, deze brillanten zijn zeer kostbaar en allerkunstigst gezet, betuigde Lawrence, buiten zich zelven van verlegenheid over hare onstuimigheid.</p>
<pb n="151"/>
<p>- Ja, gij zult onkiesch genoeg ziju om mij te zeggen, hoe duur die dingen wel zijn - te duur voor mij zeker? - Ha! ha! ha!</p>
<p>- Gij kent mij te goed, Estrellalief, om zoo iets in ernst te zeggen, pleitte Lawrence met eene poging om hare hand te vatten - maar zij rukte die los en riep minachtelijk:</p>
<p>- Ba! gij zijt al een heel galant cavalier - dat moet ik zeggen, mij allerlei dingen te vertoonen, behalve juist dat, waar ik mijne zinnen op gezet heb....</p>
<p>- Ik bid u, Estrella, bezie ze toch eens goed, smeekte hij weder, dit zal u zoo lief staan - beproef het eens; de steenen zijn zeldzaam, het werk zoo sierlijk, zoo smaakvol - en het allernieuwste wat er bestaat.</p>
<p>- Wilt ge voortgaan ze mij op te dringen? - Daar hebt gij stellig eene reden voor. - Geef ze dan maar aan wie gij wilt - ik verkies ze niet! en meteen vloog de fluweelen doos met deszelfs kostelijken inhoud naar zijn hoofd.</p>
<p>Gelukkig bukte hij zich vlug genoeg om niet geraakt te worden.</p>
<p>- Estrella! Estrella! zuchtte hij smartelijk, de sieraden die op den grond verspreid lagen, gedwee opzamelend; maar Estrella schopte baldadig al wat onder haar bereik was nog een eind verder de kamer door, en had hij de kostbaarheden niet gered, zij zou ze met wellust vertrapt hebben.</p>
<p>&nbsp;</p>
<p>Wat had Emile, die bij het hooren van dit alles van verontwaardiging beefde, niet willen geven, als hij mademoiselle Estrella als een draak had mogen afbeelden - als eene vampier, die het bloed van een edeler wezen niet alleen uitzoog, maar ook nog vergiftigde, zoodat hij geheel veerkraehteloos en verlamd tegenover haar stond, ten speelbal van hare zotte grillen en hatelijke driften. Hoe walgde hij van de weelde, die hem hier omgaf; hoe benauwde hem de geparfumeerde lucht die hij hier inademde.</p>
<p>Met ongeduld verwachtte hij het begin van zijne werkzaam-<pb n="152"/>heden. - Minder dan ooit tot scherts of dartelheid geneigd, geraakte de thermometer van zijn ontstemd gemoed alras van veranderlijk op onstuimig weder, en toen eindelijk eensklaps de prachtige portière werd opgelicht en de danseres in het echte ballet-toilet dansende te voorschijn kwam en geheimzinnig tot hem zeide, terwijl zij schuw omzag: ‘Ik heb u iets te zeggen; ik wil eene pholographie hebben, waarop ook mijn vriend bij mij is - maar gij moet die trachten te nemen, zonder dat hij het merkt - het is eene verrassing - en ik laat geene diensten onbeloond,’- toen stak een storm in zijne ziel op. Met weerzin keerde hij zich van haar af', beet zich de lip ten bloede en eene neusbloeding voorwendende, liep hij zoo snel zijne voeten hem dragen konden het huis der ijdelheid uit, met eene sterke neiging om ook het stof van zijne voeten af te schudden.</p>
<p>Als een vluchteling op zijn atelier aangekomen, en nog ziedend van verontwaardiging, werd hij braaf uitgelachen door zijne lichtzinnige kameraden, die terstond bereid waren om zijne taak met ingenomenheid te gaan voltooien. Zijn chef nam het echter minder blijgeestig op, en gaf hem kort weg te kiezen tusschen oogenblikkelijk zijn werk te volbrengen - of te vertrekken.</p>
<p>Emile nam zijn ontslag. - Hij had dit lang voorzien - want hij werd het moede onder een meester te werken, die hoe ver hij het ook had gebracht in zijn vak, de kunst al meer en meer begon te verlagen, en gelijk zoovele anderen aan zedenbedervende voorstellingen te wijden. Hij had dus geen spijt van zijne daad, al voelde hij behoefte aan eene flinke wandeling om tot bezinning te komen, en te overleggen wat hem te doen stond. Want geschokt was hij toch door de beslissende uitkomst van het voorval. Had hij menigmaal in stilte naar verandering van meester gewenscht, daar deze een doldriftig veelvergend mensch was - had hij dik wijls in twijfel gestaan of
<pb n="153"/>
hij niet zedelijk verplicht zou zijn eeu atelier te verlaten, waar het lieve licht meer en meer misbruikt begon te worden tot het malen van tafereelen, die het licht schuwden - zoo plotseling vrij man te zijn - zonder werk - zonder verdiensten - viel bem toch koud op de leden. Zoo iets valt nooit mede, al heeft men al eens over te veel en te lastig werk geklaagd.</p>
<p>En nu kwam de vraag: Hoe zou moeder Bressant en Charlotte zijn gedrag beoordeelen?</p>
<p>Een zorgelijke trek vertoonde zich wel op het bekommerd gelaat der oude vrouw bij zijn verhaal, maar nadat zij hem geduldig had laten vertellen, reikte zij hem de hand en zeide:</p>
<p>- Emile! gij hebt wel gedaan - gij moest daar niet langer werken. God zal met u zijn, en u wel een beteren chef beschikken.</p>
<p>En Charlotte? - Wel verre van ontmoedigd te zijn, bewonderde zij te meer haar vriend, die zoo weinig verlegen was met zijne positie, en van wiens bekwaamheid en veelzijdige kennis zij zeer hooge gedachten koesterde.</p>
<p>Hadden deze goede vrouwen het karakter van Emile met minder ingenomenheid beoordeeld of een dieper blik in zijne ware gemoedsgesteldheid en op zijn aanleg geslagen, dan zouden zij minder gerust de toekomst zijn te gemoet gegaan. Want ondanks al zijne beminnelijke hoedanigheden en in menig opzicht voortreffelijken aard, was er een zeker iets in zijn inborst, dat hem wellicht als eene deugd zou zijn aangerekend als hij een man van fortuin ware geweest, doch dat voor een armen drommel als hij was, eene gevaarlijke zijde bad. Immers de wereld komt met geheel andere eischen tot den man, die een paar ton in zijn wiegje gevonden heeft, en die dus het leven slechts in bezit behoeft te nemen, dat door anderen voor hem is klaargemaakt, als tot dengenen, die al zijn leerkost voor de reis uit eigen hoofd en eigen kracht zal hebben te putten: die zijn zelfstandig bestaan, zijne eervolle positie, zijn eigen-<pb n="154"/>dom en erf met arbeid en strijd zich zal moeten veroveren - veroveren in den wedloop van harddravers en worstelaars, die hem gedurig voorbij snellen of den voet lichten - die of met grooter kracht en moed bedeeld dan hij, hem op zij dringen of met list en bedrog hem elken stap betwisten zullen. - Meer dan alledaagsche vlijt en volharding - meer dan de kalme gelijkmatige plichtsbetrachting is hem noodig; hij moet energie en wakkerheid bezitten. Hij dient een aanhoudenden toeleg en degelijk overleg te hebben om het rusteloos jagen en drijven om hem heen bij te houden en niet te struikelen. Emile was van een zacht en buigzaam karakter, opgeruimd en tevreden; maai men zou kunnen zeggen, dat het juist zijne vergenoegdheid was, die in zekeren zin de vijandin van zijne betere toekomst zou worden. Hij was reeds zoo voldaan met zijn heden, dat hij niet ongeduldig haakte om zijn toestand hooger op te voeren.</p>
<p>Was hij niet rijk door zijn arbeid? - Voorzag die niet gemakkelijk en onbekrompen in al zijne behoeften. Ja, meer dan dat. Was hij niet in staat al zijne kleine fantasieën te bevredigen - zijne vrienden te onthalen - de familie Bressant menige aangename verrassing te bereiden? - Hij wachtte zijne toekomst met eene blijmoedige berusting en een kalm vertrouwen af, die in zekeren zin zeer Christelijk hadden mogen heeten, als er zich niet een goed deel zorgeloosheid en gemakzucht in gemengd had.</p>
<p>Zijn broeder, die te 's Hage het eentoonige en zorgvolle ambtenaarsleven op het Ministerie van Financiën sleet, had voor zijn huisgezin met vijf kinderen niet zooveel inkomen als hij - en het was of die met éen gulden driemaal zooveel kon doen als Emile. Ja, had hij goed geweten, hoe daar gerekend en overlegd en bezuinigd moest worden om den wagen recht te houden, hij zou zichzelf een verkwister hebben geacht; en zijn gebrek aan overleg bij zijne uitgaven en
<pb n="155"/>
aankoopen, zou hem als eene schuld op het hart hebben gewogen. Nu echter was hij bijzonder goed over zichzelven tevreden, en droeg hij er roem op een jongmensch te zijn, dat geene schulden had. Hij vond zichzelf al zeer slim, dat hij, zoo vaak hij eens ten achter was geraakt, door een paar weken krom te liggen, alles weer terecht wist te brengen. - Inderdaad als Emile graaf of baron was geweest, of zelfs maar een koopmans zoon, wien een goed kapitaal was toebedeeld - hij zou een zeer geacht en beminnelijk mensch geweest zijn, over wiens deugden de wereld verbaasd had gestaan en wiens ondeugden of zwakheden schier onmerkbaar, althans niet noemenswaardig waren. Maar voor een armen jongen was hij te meegaand, te flegmatisch - te vergenoegd.</p>
<p>Op den dag van zijn ontslag ontdekte hij echter iets van het ongenoegzame van zijn financiëel beheer - wijl hij wel geen schuld maar ook geen enkelen overgegaarden penning bezat - en dus met het traktement van eene maand in den zak al heel slecht tegen den dag des kwaads was gewapend.</p>
<p>Maar die dag zou immers voor hem in lang niet komen! Hij zou wel terstond weer geplaatst worden.... en kreeg hij de eene betrekking niet, dan zocht hij eene andere....</p>
<p>Hoe menig jongmensch overschat zichzelven niet op deze wijze en acht zich tot alles geschikt, de hooge eischen des tijds niet kennende, die veel, zeer veel kennis en bekwaamheid vraagt voor de steeds hooger opgevoerde werkzaamheden op elk gebied van kunst en nijverheid. Emile's kennis was niet regelmatig verkregen - hij had eene gemakkelijke vaardigheid om hier en daar wat op te vangen en te verzamelen, maar hij was er ver af zulk eene fameuse capaciteit te zijn als Charlotte in hare eenvoudigheid hem waande, wanneer hij in den huiselijken kring haar eene soort van alwetendheid en toovenaar scheen, die alle soorten van dingen kon repareeren, allerlei vlekken wist weg te krijgen en uit het kleine
<pb n="156"/>
laboratorium van zijn dakkamertje zulke wonderen soms medebracht. Hadden zij geweten hoeveel geld hij voor die liefhebberij weggooide, hoe onbezonnen hij te werk ging met het inkoopen van allerlei chemicaliën, zij zouden zijne proeven minder verrukt hebben toegejuicht. - Om zijne vriendinnen bijv. een staaltje van de werking der galvanoplastiek te geven, kocht hij zooveel ingrediënten als voor het vervaardigen van belangrijke werkstukken voldoende zouden zijn geweest.</p>
<p>- O, het is niet weg! placht hij dan te zeggen, als Charlotte bedenkingen maakte. Ik heb die dingen later weer voor iets anders noodig. - Maar gewoonlijk bleef alles ongebruikt staan, tot hij 't bij het opruimen eens aan een goed vriend gaf, die het wel zou kunnen gebruiken.</p>
<p>En aan dien goeden vriend ontbrak het hem niet. Een van de jongelieden, Eugène Chalon, die met hem op hetzelfde atelier werkzaam was, wist een zeer slim gebruik van zijne vrijgevigheid te maken. Hij lokte hem altijd uit tot het doen van allerlei proeven, die veel kosten, want Emile vroeg nooit van te voren hoe duur dit of dat wel komen zou. Had hij dan alle dure instrumenten en kostbare ingrediënten bijeen, dan kwam de vriend bij hem leenen - of ruimde ten laatste in ontferming den rommel op, die hem toch maar in den weg stond....</p>
<p>Eugène was een van die indringers en doorkruipers, die hun weg altijd vinden dwars door de worstelende menigte heen, maar die ook nooit vragen, wie ze op zij werpen, wie onder den voet raakt, wie zij kwetsen of waar zij wonden. Zij hebben slechts éen doel voor oogen - zichzelven, en dien persoon dragen zij over elk bezwaar heen, al moest hun weg ook gaan over de lijken hunner broeders - als zij maar komen waar zij wezen willen.</p>
<p>Zoo eerlijk en goed van vertrouwen Emile was, zoo valsch en berekenend was Eugène. Hij kon Emile letterlijk verraden en verkoopen, zonder dat die trouwe ziel er iets van ver-<pb n="157"/>moed zou hebben. Hij was een van die pruttelaars, die altijd hun meesters doen beschimpen om kameraden te vleien en op te ruien. Heimelijk porde' hij Emile tot ontevredenheid aan, zette hem op bij elke kleine moeielijkheid - en gelukte het hem niet bij dit goedaardig karakter haat en nijd te kweeken, hij reet toch altijd elke wond open, en mat elke kleine grief met ellen uit. Onder den schijn van medelijden zeide hij dan verontwaardigd:</p>
<p>- Als ik in uwe plaats was. verdroeg ik dat niet - ik zou mij zoo niet laten gebruiken. - Gij behoeft maar te spreken en ik bezorg u eene betere plaats op het atelier van mijn neef. Gij behoeft u hier niet te laten beleedigen. - Ik wil hem uw werk wel eens laten zien. Gij zoudt juist den persoon voor hem zijn. Hij houdt van menschen die liefhebberij hebben. Hij zou u vrij wat meer waardeeren en vooruitbrengen.</p>
<p>Hij had zelfs eens het werk van Emile gevraagd en aan zijn neef getoond, die er, zeide hij, hoog mede liep. Kort daarna was hij zelf op dat atelier overgegaan, en nu had Emile hem wel in lang niet gezien, maar hij verwachtte hem elken dag, want Eugène had met eigen hand in Emile's zakboekje den dag aangeteekend, waarop hij zich verbond hem zekere geleende gelden te zullen teruggeven.</p>
<p>Emile wist niet beter of hij was nog bij zijn neef, en rekende er op dat hij hem nu te krachtiger zou aanbevelen, zoodra hij hem slechts aan zijne belofte ging herinneren.</p>
<p>In dien geest had hij dan ook tot mevrouw Bressant gesproken. Hij hield het voor zoo goed als zeker, dat zijn vriend, voor wien hij vaak zoo veel gewerkt had, zijne belofte nu ook gestand zou doen.</p>
<p>- Och, mijn beste Emile! - vertrouw niet op toezeggingen van vrienden, - ik weet niet - vlei u maar niet al te zeer - en in elk geval, haast u wat met hem op te zoeken of naar dat atelier te gaan, antwoordde de vrouw
<pb n="158"/>
van ondervinding. Als ik in uwe plaats was, ging ik hem hedenavond nog opzoeken.</p>
<p>- Van avond nog - riep Emile - neen! Het is nu al zoo laat - wie weet in welk theater of café hij zijn tijd passeert.</p>
<p>- Gij moes! hem nog een briefje aan zijn logies brengen - dan vindt hij het toch als hij thuis komt.</p>
<p>- Och, mama, morgen ga ik hem opzoeken, wees gerust - gij zijt altijd zoo ongeduldig. - Wij zitten hier nu zoo heerlijk! Ik heb nieuwe muziek gekocht, die wilde ik eens voor Charlotte spelen. - En hij bleef rustig bij zijne vrienden, ja, het werd zelfs later dan anders.</p>
<p>Den volgenden morgen was hij vroeg in de weer.</p>
<p>- Ik wil er toch een enkelen vrijen dag afnemen, zeide hij tot zichzelven. - Ik dien mijn boeltje wel eens goed in orde te brengen en op te knappen; ik heb anders in den laatsten tijd alles maar dooreengesmeten; het ziet er hier uit als een echte warwinkel.</p>
<p>Hij ging fluitende aan het schikken van zijne kleederen, papieren, platen, photographieën, instrumenten - bing zingende zijne wanden vol van zijne fraaiste teekeningen - en het was elenstijd geworden eer hij er aan dacht. - Alles was met smaak geschikt en zijn kluis zag er allerliefst uit - wat had hij genoeglijk zijn dag doorgebracht! En wat had hij eene lange lijst van boeken en instrumenten opgemaakt, die zoetjes aan naar Eugéne verhuisd waren en die hij nu terug wilde halen - meer dan de helft van zijne gereedschappen en papieren waren verdwenen.</p>
<p>Hij kon eerst tegen den avond naar de plaats gaan, waar hij Eugène dacht te vinden. Doch nu bleek het, dat deze reeds voor eenigen tijd de stad had verlaten.</p>
<p>Wat bleef hem nu over - dan des anderen daags zelf naar den neef te gaan van wien hij altijd zoo hoog had opgegeven. Vertrouwende op het woord van Eugène, gewaagde
<pb n="159"/>
hij van diens belofte en maakte hij zich bekend als de artiste, wiens werk reeds door 's mans bijzondere aandacht vereerd was geworden.</p>
<p>- Gij zijt de dupe van een grootspreker, mijnheer! Eugène Chalon is gelukkig niet aan mij verwant - antwoordde de photograaf - ik weet niet wat die dwaas zich verbeeldde of u heeft wijs gemaakt. - Hij heeft mij voor eenige maanden goed werk laten zien - maar als het zijne - niet als het uwe. Ik nam hem daarop aan, doch zijn arbeid beneden die proeve vindende en ontevreden over zijn gedrag en karakter, ontsloeg ik bem en ik weet niet eens waar hij beland is. - De door zijn vertrek opengevallen plaats, heb ik juist gisterenavond hegeven. Het spijt mij dat ik u niet eerder heb gesproken; waart gij éen dag vroeger hier geweest, dan had ik u gaarne aangenomen, doch nu is het te laat.</p>
<p>Deze laatste bijzonderheid durfde Emile aan zijne voortvarende vriendinnen, die zoo zeer op spoed badden aangedrongen, nauwelijks meedeelen, want bij verweet zich zijne slof heid en gemakzucht bitter.</p>
<p>Hij was nu wel aangespoord tot meer ijver, maar hij slaagde niet. Deze tegenspoed werd echter een opwekkend middel, dat hem uit zijne zoetsappige vergenoegdheid wakker riep. Geen werk hebben was hetzelfde als: geen geld verdienen. En wat bad hij overgespaard? -Bijna niets. De gelden, die hij aan makkers geleend had, kon hij niet terugkrijgen en hij geraakte al dadelijk in ongelegenheid met zijn huisbaas. - Voor het eerst zag hij levendig het verkeerde van die zorgeloosheid in, en hij besloot een reserve-fonds voor den dag des kwaads aan te leggen, zoodra hij weder geplaatst zou zijn, en hard te gaan werken voor zijne vestiging - maar die blijde toekomst scheen nu verder van bem verwijderd dan ooit....</p>
</div>
<div type="chapter">
<pb n="160"/>
<head rend="h3">VIII. In de Vogezen</head>
<p>Uit een dicht woud van donkergroene kastanjeboomen, die zich als een breede krans om de steile rotsen der Vogezen slingeren en wier hooge kruinen reeds door een bruinen najaarsgloed gebronsd werden, rezen de ronde torens en spitse gevels van het trotsche middeneeuwsche ridderslot Vogemont verrassend te voorschijn - want de reizigers, die dit hoog gelegen fantastische overblijfsel der oude dagen, als een arendsnest op schijnbaar ontoegankelijke rotsen gebouwd, reeds lang uit de verte gezien hadden, verloren het bij het naderen door de aanhoudende wendingen der bergwegen, ook weer geheel uit het oog, tot zij eensklaps voor eene diepe gracht stonden, en het kasteel daar, meer als een sombere vesting dan als een aangenaam lustslot, voor hen lag, met ophaalbrug en hooge poort, omringd met dreigende schietgaten.</p>
<p>En toch hoe schilderachtig verheffen zich die zware afgebrokkelde muren van verweerde rosachtige zandsteenblokken, met hunne tallooze zuilen en hooge smalle boogvensters, en terwijl de half uitgesleten wapenschilden boven de geweldige poorten van vervlogen heerlijkheid getuigen, is het alsof de grillige arabesken van mos- en klim-<pb n="161"/>planten in alle nuances en soorten vroolijkheid en leven over deze sombere sporen der vergankelijkheid uitgieten en den strengen ernst temperen van de majestueuse donkere granietwanden, die het kasteel op hunne machtige reuzenarmen opheffen om aan zijne bewoners het prachtigste vergezicht te bieden; want van den plate-forme van een der hoofdtorens overziet men een groot deel van de Zuidelijke Vogezen en wordt het oog eerst beperkt door de donkere lijnen van het statige Schwartzwald aan gene zijde van den Rijn, terwijl men nog even de schitterende toppen der met eeuwige sneeuw gekroonde Berner Alpen aan den gezichteinder ziet blinken.</p>
<p>Maar ook uit de thans, zonderling genoeg, met groote spiegelglazen pralende vensters van den vernieuwden en bewoonden vleugel van dit ontzettend uitgestrekt gebouw, had de tegenwoordige bewoner, die geen lust had torens of ruïnen te beklimmen, een verrukkelijk schoon uitzicht op de schilderachtige vallei, waar als een zilveren snoer de heldere bergstroom door het liefelijkste groen kronkelde, terwijl tallooze beekjes met grillige watervalletjes haastig door de dennenbosschen heen ijlden, alsof zij de eenzaamheid meden en zich liever gezellig te zamen in het daglicht zochten te spiegelen, waar zij tot kleine meren vereenigd het landschap vervroolijkten, zooals de spiegel steeds het rijkste en gezelligste ornement onzer woningen blijven zal.</p>
<p>Maar welke bekoorlijkheden en wonderen de schepping in dit heerlijke landschap ook ten toon mocht spreiden, het was al verspild aan den naargeestigen eigenaar Victor de Vogemont, die geeuwend neerzat voor zijn groot kristalhelder venster van het schoonste spiegelglas. Voor hem waren de in lood gezette glasschijfjes of de hoornen plaatjes van den ouden tijd even goed geweest, want hij had geen oogen om te zien, geen hart om te verstaan.</p>
<p>Victor had zich ingebeeld geen uur langer te Parijs te kunnen leven, en hij was naar het kasteel teruggekeerd om er
<pb n="162"/>
nieuwe schrikbeelden voor zijne ziekelijke verbeelding te vinden. Had de stad hem aanvankelijk door de verandering van woning en omgeving en door allerlei nieuwe indrukken, eenige afleiding en gewenschte verademing voor zijne kwaal geboden - al ras begon hij te klagen, dat Parijs hem zoo bitter verveelde en aftobde.</p>
<p>- Ik fatigeer mij hier inderdaad nog meer in éen dag dan op Vogemont in een maand! - riep hij eens na het ontvangen van een paar bezoeken uit. - Dat kan niet langer - ik zou ontijdig oud zijn - ik zou hier verval van krachten krijgen - ik moet weder naar ons kasteel.</p>
<p>Daar kwam nog bij dat hij tot zijn schrik een boekje over de hedendaagsche vervalsching van levensmiddelen had in handen gekregen. Van dat oogenblik af, geloofde hij alles vervalscht wat hij in den mond moest steken.</p>
<p>- Men weet hier eigenlijk nooit wat men eet en drinkt! zeide hij, bekommerd zijn glas tegen het licht houdend. – Ziet men hier een ei, dan is het nog de vraag of het niet nagemaakt is - want de kunst gaat zoo ver, dat zelfs visch en vleesch en melk nagemaakt worden. Doch op ons landgoed eet ik het vleesch van mijn eigen vee - de eieren van mijne eigene kippen - de groenten en vruchten uit mijne hoven en serres - het brood van mijn eigen graanveld en den wijn van onze bergen. Dat alles is zuiver; maar hier in de stad is alles vervalscht en nagemaakt. Wat kan het de leveranciers schelen of zij ons vergiftigen. Ik durf niets meer te nuttigen of die kwellende vraag overvalt mij: Waarmede is dat nu weer verknoeid en venijnig gemaakt? Verval ik niet van dag tot dag? - Verzwak ik niet merkbaar? - Al mijne vermogens nemen sterk af! - Ik moet weder in mijn eigen fort zitten; daar beu ik veilig, tegen al die fatsoenlijke sluipmoordenaars, die ons hier vergeven met wijn en melk, met brood en chocolade - ja, met zout en met peper - met olie en met azijn! hoeveel
<pb n="163"/>
meer met de champignons, de truffels, de kaviaar en de pàté's!</p>
<p>Vergeefs poogde mevrouw de Toulouse zijn angst te matigen met de verzekering, dat zij alles van de beste kwaliteit en zelfs van de gebreveteerde en bekroonde keizerlijke hofleveranciers liet komen.</p>
<p>- Des te erger - riep hij nu uit - dat is juist fataal! - want als die het eens op het leven des keizers toeleggen, snappen zij mij meteen! Doe dat nooit – om 's hemels wil niet. Neem liever van tijd tot tijd andere leveranciers.</p>
<p>Zijne kwellende ziekte had eenmaal den martelenden vorm van vrees en angst aangenomen, die nu het een, dan het ander gebied des levens koos om zijn aanzijn te vergallen en hem met duldelooze onrust en kommer te bezwaren. Plotseling kon hij zijn vork en mes nederleggen of zijn glas ver van zich schuiven en uitroepen:</p>
<p>- Men vergeeft mij - ik voel het - ik proef iets geheel vreemds aan den wijn of aan de soep!</p>
<p>Over het algemeen liet hij zijne huisgenooten eerst de spijze proeven, voor hij den moed had er de lippen aan te zetten. Maar dan nog zag men hem soms eensklaps verbleeken, terwijl hij uitriep: ‘Eet dat niet - proeft gij dan niet, wat daarin gedaan is?’</p>
<p>Voelde hij eenige benauwdheid of pijn hier of daar, terstond was hij in doodelijken angst, dat het venijn reeds door zijn bloed was geslagen, en alle tegengiften te laat zouden komen om hem te redden.</p>
<p>Mevrouw de Toulouse raadpleegde dan weder haar vriend Beaujeu. Deze gaf den raad hem zijn zin te geven en naar Vogemont te vertrekken.</p>
<p>In den beginne had het nieuwe van het wederzien der oude omgeving een heilzamen invloed. Hij was geruster en at en dronk weer zonder wantrouwen.</p>
<p>Zijne zorgende zuster had zijne vertrekken geheel nieuw laten
<pb n="164"/>
meubelen, alles was er op het smaakvolst en gemakkelijkst ingericht, en nu treedt zij met voldoening bij hem binnen en zegt opgeruimd:</p>
<p>- Wel, Victor! wat hen ik toch blij, dat wij weer hier zijn - wij landlieden passen niet meer in Parijs! - Daar zijn wij een droppel aan den emmer, en hier zijn wij prinsen. Daar verliezen wij ons onder al de vreemdelingen en zijn niet in tel, en hier regeeren wij als souvereine vorsten.</p>
<p>- Ja, antwoordt Victor, ik voel me hier ook veel beter; nu ik weer durf eten, kom ik zachtjes aan wat bij - en als de jongelieden komen, krijgen wij eene aangename afleiding.</p>
<p>- Ga nu eens mede om de vertrekken te zien, die ik voor Paul en Rosalie heb laten in orde brengen. - O, ze zijn zoo lief!</p>
<p>Maar Victor ziet haar angstig aan en klopt met den voet zacht op den grond, en schudt geheimzinnig met het hoofd, terwijl hij zegt: Ik zal liever hier blijven.</p>
<p>- Wat scheelt er aan? Gij staart zoo bedenkelijk voor u.</p>
<p>- Ja - zucht Victor, de eene voet voorzichtig op den vloer drukkend - dat is een leelijk geval met die planken. - Voel eens - die planken bewegen - als de oude vloeren maar sterk genoeg zijn.</p>
<p>- Och, Victor! lacht zij hartelijk, als gij die balken beneden ziet, die onder den vloer liggen, dan zal alle vrees u verlaten; zij zijn als ijzer zoo hard - van elken balk kunnen er wel zes gemaakt worden.</p>
<p>- Gij moest den architect toch al de balken eens laten onderzoeken, want het is een oud gebouw, en ratten en muizen knagen dikwijls de zwaarste balken door.</p>
<p>- Beste Victor, als gij nu onbekend met dit kasteel waart - maar gij kent het zoo goed als ik - ja beter.</p>
<p>- Ja, ik ben er in geboren, en ik weet dat de kelders
<pb n="165"/>
in de rotsen zijn uitgehouwen; maar - alles is vergankelijk en ik heb van nacht menigen steen hooren vallen. De tand des tijds knaagt ook aan de sterkste rotsen. - Zie eens - is dat geen geduchte scheur in den muur?</p>
<p>- Nu ja, maar die was er voor twintig jaren al.</p>
<p>- Des te gevaarlijker wordt die nu voor ons. Zoo'n scheur wijst op verzakking.</p>
<p>Mevrouw de Toulouse overzag den vollen omvang van hare ramp nog niet bij de ontdekking, dat Victor zijn angst op een geheel nieuw veld van bespiegeling had overgebracht. Zijn kommer was van de spijs op de lokaliteit geraakt.</p>
<p>Nergens zou de arme stumpert zich voortaan meer veilig achten. - Tienduizend dooden loerden op hem uit iederen hoek en elke spleet van dit door de eeuwen doorknaagde gebouw, en zijn oog was altijd gescherpt om ieder kalkschilfertje dat losging wantrouwend gade te slaan en zijn oor gespitst om elk vallend sleentje te beluisteren, als de voorbode van eene instorling van muren of zolderingen.</p>
<p>Twee maanden was hij reeds op Vogemont geweest, en nog had men hem niet kunnen bewegen om het kasteel te verlaten. Hij vertrouwde de trappen niet. Als hij er den voet op zette, zou het noodlottig oogenblik daar zijn, dat de vermolmde treden afbrokkelden, vreesde hij.</p>
<p>De architect had eerst aanzienlijke reparatiën aan de trappen moeten doen, en nu waagde Victor, hoewel schoorvoetend, zijn leven op de zware eikenhouten treden; doch bij de groote slotpoort blijft bij bedenkelijk slaan, wandelt peinzend over het plein en beziet wantrouwend de deuren.</p>
<p>- Neen, zegt hij schuw terugdeinzend, ik waag het niet! - Men krijgt er mij niet over. Die brug - die oude brug! Neen, dat zou roekeloosheid wezen. Ik ga er niet over vóor alle scharnieren en hengsels en bouten zijn nagezien. Ik ben mijn leven nog niet zat - geheel niet!</p>
<pb n="166"/>
<p>Zijne goede zuster was ten einde raad. Zij besloot aan dokter Beaujeu te schrijven, die gesproken had van een klein uitstapje met zijn zoon in de Vogezen te zullen doen. Zijn vernuft had altijd iets bedacht dat verademing en afleiding had geschonken. Zij voelde dat zij onder het getob met haar ongelukkigen broeder ook begon te suffen. Vaak kwam het haar voor of haar smaak voor het landelijke leven op het afgelegen slot ook in de Parijsche lucht verzwakt was geworden. Een onnoemelijk ledig omgaf haar, was in haar en overal waar zij zich wendde, zonder dat iets dit aanvulde of haar bevredigen kon. Zij hoopte alles van de terugkomst van hare kinderen. - En toch, de brieven van Travers waren niet ongewekt, die van Rosalie bepaald weemoedig en somber. Edward was te Parijs gebleven voor zijne studies en kwam slechts nu en dan een paar dagen bij haar, en Antoine was ver weg met zijn regiment in het zuiden.</p>
<p>Het was eene groote gebeurtenis voor al de bewoners van Vogemont, dat het jonge paar er eenigen tijd van de reis zou uitrusten. Rosalie zou dan bij hare mama blijven, en Paul aan zijne zaken meer onverdeeld gewijd zijn.</p>
<p>De opperhofmeester van het kasteel had een bediende met een kijker naar het hoogste punt der ruïne op den uitkijk gezet om een teeken te geven, als hij het eerste spoor van de naderende reiskoets in het gebergte bespeuren zou. Zijn hoorngeschal verkondigt aan alle onderhoorigen dat een stofwolk om zekeren hoek van den bergweg gezien wordt. Het knallen van den zweep des postillons weergalmt reeds tusschen de rotsen en Rosalie herkent elk plekje met eene wonderbare vreugde - maar toch ook met een wonderbaar beklemd en gemengd gevoel van wel en wee - van hoop en vrees. Hoe meer zij nadert, des te meer wint de vreugde het op de smart. De zonneschijn van haar hart zegeviert op de donkere wolken, die van Paul schijnen uit te gaan om alles voor
<pb n="167"/>
haar te benevelen. Hij heeft vandaag goedgevonden den ganschen weg over niet te spreken, slechts nu en dan eene steunende zucht te slaken en er een morrend en grimmig gezicht bij te zetten, alsof hij een groot onheil te betreuren had. 't Was Rosalie te moede, als reed zij langs een dompig moeras, welks diepte zij niet kon peilen, maar waaruit zij aanhoudend de benevelende dampen voelde opstijgen, die haar onuitsprekelijk benauwden, als eene soort van nachtmerrie in den droom - iets zwaars dat op haar hart lag, en dat zij er niet meer van kon weg krijgen.</p>
<p>Het eerste tijdperk van hare verbazing, ja ontzetting over haar toestand was voorbij, en de onbestemde angst van vroeger had thans den vorm van een bepaald misnoegen en eene bittere teleurstelling aangenomen, die thans tot aanklacht en verwijt over een wreed onrecht aan haar gepleegd oversloegen. Hoe duidelijker het haar werd, dat zij onbillijk werd bejegend, zoo te meer ontwaakte eene neiging tot verzet in hare gekrenkte ziel tegen een misbruik van macht over haar persoon en hare menschelijke rechten. Maar hoe dichter zij de slotpoort naderde, zoo te levendiger flikkerde de hoop op hulp en bescherming in haar geprangd hart weer op. Zij zou dat hart lucht geven - zij zou alles zeggen, raad vragen en verdedigd en beschut worden.... Onnoozele, die zij was! - Zij dacht als voorheen bij moeder tehuis te komen - maar haar heer en meester was er ook.</p>
<p>Paul nam de houding aan van iemand, die geknakt is door de diepe neerslachtigheid van eene romaneske smart, die zoo in het oog vallend werd uitgestald, dat het elk trof en men hem voor zeer ongesteld of wel hopeloos rampzalig moest houden.</p>
<p>Na de eerste hartelijke omarming en betuigingen van het geluk des wederziens, moest al terstond de vraag naar Pauls toestand aan de orde komen - daar had hij het op aangelegd.</p>
<pb n="168"/>
<p>- Mij scheelt niets - glimlachte hij weemoedig - ik ben immers de gelukkigste sterveling? - En daarbij bekeek hij het plafond met zulk eene wanhoop, alsof hij daardoor regelrecht naar betere gewesten wilde opstijgen. - Houd u niet met mij bezig, lieve mama! - Wijd u geheel aan uwe dochter! zij zal u noodig hebben - naar u heeft zij verlangd - ik zie, helaas! dat ik haar niet gelukkig kan maken.</p>
<p>De verschrikte moeder begon nu ook al onthutst en verlegen rond te kijken, alsof zij wilde ontdekken waar de wind eigenlijk vandaan kwam - want dat er een storm opstak en de lucht drukkend was in Pauls nabijheid, voelde iedereen.</p>
<p>Toen eenige oogenblikken daarna Edward ook binnen kwam en rondweg vroeg:</p>
<p>- Paul! gij ziet er zoo naargeestig uit, is er iets gebeurd op reis of zijt ge ziek? - zeide Paul met geheimzinnige gebaren:</p>
<p>- Men moest van mij aflaten - mij niet met vragen, die ik toch niet beantwoorden kan, bemoeielijken, en hij wees op zijne borst ter plaatse waar zijn hart had behooren te kloppen en fluisterde: Daar, daar is het niet goed.</p>
<p>Edward, die niets van dat sentimenteel geteem begreep, antwoordde kort af:</p>
<p>- Hebt gij een steek in de borst, dan moet gij het niet verwaarloozen. - Ik geloof dat zoo iets gevaarlijk kan worden. - Het is goed, dat wij dokter Beaujeu dezer dagen verwachten.</p>
<p>Rosalie verwijderde zich intusschen met hare moeder, en Paul schoof nu vertrouwelijk zijn stoel bij Edward en fluisterde met bitteren lach:</p>
<p>- Neen, Edward, de dokter kan mij niet genezen - maar zij - die daar zoo koud en trotsch heengaat - zij moest het doen.</p>
<p>- Gij verschrikt mij - riep Edward geheel ontsteld - zij koud en trotsch? Zoo heb ik haar nooit gekend.</p>
<pb n="169"/>
<p>- Welnu, geef dan wel acht, en gij zult zien hoe zij mij bejegent. - Meer heb ik niet te zeggen - en gij zult u van haar trots en onvergenoegdheid overtuigen.</p>
<p>- Onbegrijpelijk - hervatte Edward - dat lieve schepseltje is immers altijd een engel van goedheid geweest!</p>
<p>- Ja, dat kon ze zijn - als zij maar wilde – doch...</p>
<p>- Ik versta er niets van, dat verklaar ik u. Waarom zou zij niet willen, wat haar van natuur eigen is - wat haar geluk is - - -</p>
<p>De komst van oom Victor brak dit voor Edward zoo pijnlijk onderhoud gelukkig af, maar raadsel was hem ieder woord dat Paul had gesproken. Het trof hem echter, dat Paul op hetzelfde oogenblik als door een tooverslag herschapen, een geheel andere stem, houding, oogopslag en manier van spreken aannam; hetgeen bij hem het vermoeden wekte, dat hij het met de prikkelbaarheid van den jongen echtgenoot zoo hoog niet opvatten moest, en lichtgeraaktheid wellicht de eenige oorzaak was van die vreemde opvatting van Rosalie's inborst. - Hij liet oom bij Paul en zocht zijne zuster weer op, die hij onder een vloed van tranen bij hare moeder aantrof. - Edward wilde zich onmiddellijk weder verwijderen, maar Rosalie bad hem te blijven.</p>
<p>- Wij hebben voor u geene geheimen, zeide zij, en ik zal u meer dan ooit noodig hebben - althans ik mis u meer dan ik zeggen kan.</p>
<p>Edward vatte hare bevende hand. Het kwam hem voor dat die poezele hand er geheel anders uitzag - ze was zoo rond en gevuld niet meer - het was of de spieren door het krampachtig samenwringen zich meer ontwikkeld hadden. - Zijn bekommerde blik sloeg haar thans nauwlettend gade. - Wat was zij verouderd in die paar maanden! Waar was die frissche blos, die schalksche glimlach, die glans van het vroolijk oog?</p>
<pb n="170"/>
<p>- Arm kind! - fluisterde hij, onwillekeurig zijn arm om haar heen slaande - zijt gij dan niet gelukkig?</p>
<p>Nu was de maat vol. - Rosalie wierp zich snikkend aan zijn hals en brak los als een kind dat zich zat moet weenen.</p>
<p>- Och! ik ben ongelukkig geweest van het oogenblik af, dat ik ons huis verlief om dien man te volgen. - O, mama, waarom - waarom moest ik aan hem verbonden worden!....</p>
<p>- Maar, kind! Gij moogt zoo niet spreken! - bestraft de ontstelde moeder, hare hand op Rosalie's mond leggende. Eene gehuwde vrouw brengt nooit zoo iets over hare lippen. - Laat niemand ons hooren! – Edward, zie eens of iemand ons ook beluisteren kan.</p>
<p>Hij deed dit en vatte dien last tevens op als een wenk om zich terug te trekken.</p>
<p>- Ik had gehoopt dit onderhoud wat te kunnen vertragen, mijn engel, begon de moeder nu zeer ernstig, om ons eerst ongestoord aan de vreugde des wederziens te kunnen wijden, Maar nu gij er terstond mede begint, moet ik u zeggen, dat men beide partijen dient te hooren alvorens te oordeelen. - Gij zijt nog onervaren en weet niet wat een man toekomt. - In het huwelijksleven is de man hoofdzaak en de vrouw bijzaak; wij kunnen de wereld niet omkeeren.- Dat is nu eenmaal zoo, daar moet men zich in schikken. Eene moeder heeft geduld met de zwakheden harer dochter - een man niet met de zwakheden zijner vrouw. - Gij waart soms lastig van humeur - ik had daar wellicht strenger tegen moeten waken; maar ik bid u, als gij uw geluk niet geheel wilt verwoesten....</p>
<p>- Ik ben nog geen uur gelukkig geweest - viel Rosalie heftig in - geen minuut, sedert ik u verliet.</p>
<p>- Omdat gij het verkeerd aanlegt - Paul heeft u zoo afgodisch lief - als gij zijne brieven hierover....</p>
<pb n="171"/>
<p>- Och, mama, wat maken die mooie brieven; hij knort en gromt den ganschen dag tegen mij - hij zal mij nog zinneloos maken.</p>
<p>- Gij zijt aan geen berisping gewoon - een bedorven kindje - maar hij beklaagt zich bitter - dat moet ik u ronduit zeggen; hij schrijft mij dat al zijne hoop op mijne tusschenkomst gevestigd is om u tof rede en plicht te brengen en u te bewegen toch niet om iedere kleinigheid te weenen en hem elke afgetrokkenheid zoo hoog aan te rekenen, terwijl hij zich onmogelijk van al zijne zaken kan losmaken. - Wees toch verstandig, liefste Rosalie! Gij hebt den besten man van de wereld, die u aanbidt - maar hij wil dat gij hem, die zooveel meer wijsheid heeft, gehoorzaam zult volgen en niet altijd uw eigen hoofdje doorzetten.</p>
<p>Rosalie zag wel, dat Paul haar vóor was geweest met zijne klachten en dat hij geloof had gevonden - zoo zelfs dat men haar smart niet telde en haar alleen de schuld gaf van de gerezen spanning, die haar zoo ongelukkig maakte.</p>
<p>Paul had inderdaad zulke allerliefste brieven aan zijne schoonmoeder en aan Edward geschreven, dat hij beiden geheel en al voor zich gewonnen had, en zij zich vast overtuigd hielden, dat als Rosalie met dien teederen echtgenoot niet ten top van geluk was, het geheel alleen aan hare grillen en onverstandige luimen leggen moest, en moeder en zoon hadden afgesproken haar, elk op eigen wijze, eens ernstig hare roeping onder het oog te brengen.</p>
<p>De arme Rosalie viel dus van den eenen vermaner in handen van den andere, en kon slechts met tranen antwoorden, tranen van toorn, van trots, van verontwaardiging en wanhoop,</p>
<p>- Och, die huichelaar! - barstte zij los - heeft hij dan hier ook de harten van mij afkeerig gemaakt? - kon ik hem eens ontmaskeren!</p>
<p>Hare bittere stemming was intusschen weinig geschikt om
<pb n="172"/>
haar als eene aangename gezellige huisgenoote te doen optreden in den kring harer betrekkingen. Deze omstandigheid rechtvaardigde de klachten van Travers in het oog van hare omgeving. Paul daarentegen was de gepersonifieerde teederheid en overlaadde haar met de fijnste oplettendheden, die Rosalie met onverholen weerzin en walging van zijne geveinsheid opnam.</p>
<p>- Ziet gij het nu wel, hoe zij mij bij al mijne vriendelijkheid bejegent? Hoe zij mijne liefkozingen liefdeloos en terugslootend afweert? zeide hij tot zijne schoonmoeder.</p>
<p>Ja, zij zagen het nu duidelijk - zij waren volkomen overtuigd van Rosalie's dwaze kuren, en zij vervolgden het arme gejaagde hart, dat tot brekens toe vol was en geen woorden wist voor de smart en grenzenlooze teleurstelling. Travers had mama geheel en al ingepakt, en den wakkeren Edward zoowel geblinddoekt, als den naargeestigen oom, zoodat allen hem beklaagden, hem vertroosting en moed inspraken en geduld toebaden, en aan Rosalie een strak gelaat toonden.</p>
<p>Zelfs op vrienden en kennissen, die de echtgenooten samen zagen, maakte het ongelukkige paar den indruk, alsof die teerhartige Paul heel wat over te brengen zou hebben met zulk een capricieus, trotsch vrouwtje, dat zijne liefderijkste attenties en teederste bezorgdheden steeds zoo koel, ja soms zelfs spijtig en korzel opnam.</p>
<p>Rosalie had noch de tact noch de voorzichtigheid om hare aandoeningen te verbergen en hare stemming te ontveinzen. - Zij kon in gezelschap niet lachen met dat hart vol tranen; zij kon niet lieftallig zijn jegens den man, die, als zij alleen waren, zoo liefdeloos en hard voor haar was, als hij in het openbaar teergevoelig en liefdevol scheen. - Integendeel, hoe meer Travers de rol van den verliefden minnaar speelde, zoo te sterker walgde Rosalie van zijne huichelarijen, zoo te dieper wortelde de afkeer in hare ziel voor den geveinsden egoïst.</p>
<pb n="173"/>
<p>Langzaam kwam zij echter pas tot begrip van haar toestand. Zij verstond in het eerst niets van de verandering in het gemoed van hare verwanten. Toch waren er weer oogenblikken, dat zij elk gelijk gaf, die haar bestrafte; - dat zij zichzelf hare drift en bitsheid verweet - en deze gebreken voor de eenige oorzaak van hunne wanverhouding en verdriet begon aan te zien. Maar hoe kwam zij zoo? Zij was vroeger nooit zoo wrevelig of bitter gestemd geweest? Het was haar niet aanstonds helder genoeg, dat deze verschijnselen de gevolgen van Paul's verkeerde stemming en valsche bejegening ten baren opzichte waren. Waarheid en schijn - oorzaak en gevolg - alles warde zich soms in haar geest dooreen. Zij wist er niet uit te komen. Zij kon ook de intiemste en bitterste van hare grieven voor niemand onder woorden brengen - jong en schoomvallig als zij was, durfde zij zelfs aan hare moeder de laatste, diepverholen gronden van hare martelende kwellingen en van haar afschuw tegen dien man niet uitspreken.</p>
<p>Deze radeloosheid bracht eene hevige prikkelbaarheid van zenuwen voort, die haar altijd reeds heftig gestel nog machtiger spanning bijzette. Zij werd soms onstuimig in haar ergernis en toorn, terwijl Paul haar met over de borst gekruiste armen dood bedaard met zijne groote drijvende oogen aanstaarde en haar ter dood toe tergde met zijn zakboekje te voorschijn te halen, om elke driftige uiting of ieder bitsch woord te noteeren, als een schoolmeester die de kwade merkjes van een kind opteekent.</p>
<p>- Ik wil eens eene vocabulaire van al de fraaie woorden van dat lieve dametje maken - zeide hij dan grimlachend - kom, noem ze nu nog eens van voren af aan op - wat ben ik alzoo? Een plaaggeest - een brombeer - een geveinsde - een lafaard?-Wat nu nog meer - mijn engel!- Kom, omhels mij liever eens vriendelijk en teer! - en terwijl Rosalie nog ziedend was van toorn, poogde hij haar te omarmen en te kussen.</p>
<pb n="174"/>
<p>Met afkeer wendde zij zich van hem af en ontvluchtte hem zoo ver zij kon - doch nu ook waren de wapens op nieuw tegen haar gewet.</p>
<p>- Onthoud het nu goed, mevrouw! -riep Paul haar theatraal toe - gij weert mijne teederheid af - het zal u berouwen - gij weigert de hand der verzoening aan te nemen - op uwe verantwoording komen al de ongelukken, die uit mijne wanhoop voortkomen - ik stel u aansprakelijk voor God en menschen voor al de misdaden, die een verstoolen echtgenoot gaat begaan.</p>
<p>Rosalie zag hem verbijsterd en bevreesd na, toen hij wegsnelde - zij wrong de handen van doodsangst en snikte:</p>
<p>- Mijn God! wat heb ik gedaan? Als hij zich eens van kant maakte! -had ik in 's Hemels naam, mijn afkeer maar overwonnen en hem omhelsd, dan was er weer rust geweest. - Voor hoe lang? - Och, voor eenige minuten wellicht - maar dan was deze akelige spanning toch gebroken. - Mijn God! mijn God, ontferm u over mij!</p>
<p>Had het arme vrouwtje kunnen zien, hoe kalm Paul, lustig neuriënd zijne kamer binnentrad en in plaats van een pistool eene lekkere sigaar greep - hoe hij vervolgens het kamermeisje in het voorbijgaan in den dikken arm neep en ten slotte een deeltje van Paul de Kock uit zijn zak haalde - zij zou zich ook een of ander tijdverdrijf gezocht hebben. - Maar nu bleef zij angstig naar hem uitzien en keek hem met verlegenheid naar de oogen, als hij eindelijk weer opdaagde met het diep melancholisch gelaat van den stillen, geduldigen lijder.</p>
<p>Allengs echter sloeg zij ook een blik achter deze schermen en ontdekte zij wat er van zijn lijden werd, zoodra hij zich maar buiten haar oog waande.</p>
<p>Maar dergelijke ontdekkingen herstelden hem geenszins in hare achting; al lager en lager zonk hij in hare schatting, en wijder gaapte de klove, die deze aaneengeklonken wezens toch vaneen scheidde, al moesten zij hand aan hand door het leven gaan.</p>
<pb n="175"/>
<p>Het lag geheel niet in de plannen of in den smaak van Travers zich lang op Vogemont op te houden. Hij sprak met veel ophef van de vele zaken, die hem naar Parijs riepen, en het Rosalie gaarne bij hare verwanten achter, hoewel hij het haar als een hoog gunstbewijs aanrekende, waarvoor zij hem nog lang dankbaarheid te betalen zou hebben en dat hij in rekening zon brengen zoo vaak hij het noodig achtte.</p>
<p>Toch was 't voor het oogenblik eene ware verademing voor het vermoeide en geplaagde hart.</p>
<p>Edward, die geheel door Paul was verblind en aan wien Rosalie op verre na niet al de grieven van haar echtelijk leven kon blootleggen, stelde nu alles in het werk om zijne beminde zuster zachter te stemmen en voerde eene levendige correspondentie met Travers, die hem steeds meer voor zich won. - Maar bij zijne zuster verloor hij steeds terrein. - Zij was niet van hare eenmaal opgevatte antipathie te genezen. - Paul meende wel de vrouwen door en door te kennen, maar hij had ten eenen male misgetast met het fiere hart van Rosalie, en hij ontwaarde weinig hoe al die duizend speldenprikjes van het aanhoudend gekrib en gevit in het prikkelbaar gemoed eener jonge vrouw eene ongeneeslijke wonde slaan. Hij had bij al zijne berekeningen dit eene niet berekend, dat men een edel vrouwenhart niet op dezelfde wijze wint, als de gekochte liefde der onedelsten - evenmin als hij berekend had, hoe machtig de verontwaardiging en de verachting daarin wortelen en tot welk eene mate van wrok en haat eene lang getergde en aanhoudend gemartelde vrouwenziel kan ontvlammen.</p>
<p>Maar van twee zijden daagde troost voor de schier radelooze Rosalie op. -En waar bleef die troost uit voor de jonge vrouw, die in haar huwelijksgeluk teleurgesteld is? - Is er eene positie in het vrouwenleven hachelijker en gevaarvoller? - Voorzeker geene. - Op elken stap zal zij een verzoeker ontmoeten en waar zij staart, zal zij een strik zich gespreid zien, onder welke ge-<pb n="176"/>daante het ook zij. Waar zij gaat of staat is gevaar - een gevaar, dat zich een vorm zal kiezen naar haar aanleg en gemoedsgesteldheid. Maar Rosalie was nog buiten het hereik van al de hooze netten der groote wereld; voor haar kwam de troost onder den onschuldigsten en fijnsten vorm.</p>
<p>Had het kleine dorpskerkje met het arme publiek uit het gebergte vroeger eer haar tegenzin dan hare sympathie gewekt, hoe geheel anders zag zij nu dat kruis op het torentje blinken en hoorde zij dat klokje luiden, nu zij dien geliefden grond met een bezwaard en gebroken hart betrad. Met een vurig verlangen haakte zij thans naar haar oud plaatsje in de kerk, om weer haar eigen bidstoel daar in bezil te nemen, waar zij voorheen hare kinderlijke devotie placht te verrichten.</p>
<p>En de hartelijkheid van dien vriendelijk en ouden pastoor met zijne zilverwitte haren trof haar zoo diep, nu zij zooveel behoefte aan deelneming had. Ja bij hem zou zij haar hart lucht geven en troost en raad vinden - en was zij in den laatslen tijd zeer nalatig geweest in de waarneming harer godsdienstplichten, zij deed aan dien eerwaarden vader de heilige geloften dat zij haar ijver en trouw verdubbelen zou.</p>
<p>Het duurde niet lang of de geheele gemeente getuigde van den vromen ijver der jonge meesteres van hef slot.</p>
<p>Niet dat er zooveel voor wees of weduwe werd gedaan, niet dal hongerigen gespijsd, naakten gedekt of kranken verpleegd werden - maar de H. Maagd en het kindeke prijkten met nieuwe vergulde kroonen en schepters - en de gouden sleutel van den H. Petrus blonk ieder tegen. De patroon van de kerk was in marmer vertegenwoordigd, alle heiligen waren behoorlijk gerepareerd en vernist, terwijl twee nieuwe schilderstukken het altaar versierden. - De waskaarsen werden vermenigvuldigd in de kapel van de H. Maagd, kostelijke miskleeren en rijke borduursels bleven niet achter, zoodat het geheele kerkje een veel fraaier en glansrijker aanzien had gekregen. -
<pb n="177"/>
Zelfs de oude mevrouw, die zich alle mogelijke verplichtingen placht af te koopen, scheen door het voorbeeld harer dochter opgewekt tot meerder stiptheid in haar kerkelijk leven.</p>
<p>De kerk van Vogemont voer alzoo wel bij de smarten der ongelukkige jonge vrouw, en hare teleurstellingen in de liefde, brachten een rijken oogst, zoo al niet van geloof en hoop, dan toch van goud en zilver in de offerkas. En waar kon ooit een priester wel vruchtbaarder akker en beter zaaitijd aantreffen dan hier, waar de smart het onverschillige, ijdele hart heeft doorploegd? - Wanneer is het oog lichter ten hemel te richten, dan als op aarde de schoonste bloemen voor onze voeten vertreden zijn of verwelken? Wanneer toch zou eene jonge vrouw, onder de leiding van een priester, meer bereid zijn om de armen te Meeden - neen, om een miskleed of een sluier voor de H. Maagd te borduren, dan wanneer zij ziet, dat zij van aardsche liefde niets meer te hopen heeft, en de vriendschap van een hemelbode, van een dienaar des heiligdoms haar meer belooft dan al de vleierijen der wereldlingen? - En zoo was het hier, want waar zelfs haar moeder en broeder haar niet schenen te verstaan, daar verstond haar de biechtvader. Hij begreep - hij raadde alles; hij werd de innigste vriend en vertrouwde van haar hart, en niet meer alleen, als vroeger, de biechtvader bij wien zij ter confessie ging omdat het zoo het gebruik was.</p>
<p>Na met Edward te zijn overeengekomen om die teedere maar ontstemde snaren, waaruit niet dan wanklanken te halen waren, te laten rusten, en nooit meer over haar huwelijk te spreken - betraden zij te zamen het onzijdig terrein van de bekoorlijke natuur en van het studeervertrek, en aangenaam sleten zij menig uurtje in de boekerij en in het veld. - Daar werden dan ook de heerlijke brieven van Wilhelm Von Kern gelezen, die tot zijn vaderland was wedergekeerd - en zoo goten lectuur en natuur om strijd den zachten balsem van vertroosting over hare ziel uit, die haar onuitsprekelijk verkwikte. Zij was
<pb n="178"/>
niet kribbig, niet opvliegend, niet bits meer - hare oude gulhartige lach en tevreden blik keerden weder - zoolang zij Paul kon vergeten....</p>
<p>Edward opende nu het rijke bock der schepping voor haar moegeweende oogen, en leerde haar de wonderen van het bekoorlijke plantenrijk en de geheimzinnige taal van de gesteenten verstaan. Hij richtte haar blik des avonds naar den schitterenden sterrenhemel en verhaalde haar van die tintelende vonken, die de zwakke sterveling van de donkere aarde bespiedt om hen hare geschiedenis af te vragen en hare ontzachlijke loopbanen na te sporen. - En al kon Edward haar geest niet opvoeren tot de onzienlijke wereld, niet verbeffen tot den Vader der lichten - zij werd toch uit haar kleingeestig kringetje weggerukt - zij verloor zich zelve en al hare grieven een tijdlang uit het oog - en al hare belangrijke zaken werden slechts gebeuzel bij dat ontzachwekkende en verhevene der natuur en hare wonderen.</p>
<p>Gaarne dwaalde zij soms ook alleen langs de smalle bergpaden, en zocht zij de schoone plekjes weer op, welke zij uit hare kindsheid nog kende; maar thans met zoo geheel andere aandoeningen bezocht, al te vaak om er hare tranen den vrijen loop te laten. - Zoo kwam zij tot zich zelve en ontwaakte langzaam tot de volle bewustheid van haar toestand. Nauwelijks durfde zij het wagen voor zich uit te zien - de toekomst tegen te blikken, durfde zij schier niet - een toekomst zonder liefde, vreugd of hoop. - Soms wierp zij zich op den grond neder, en riep haar jammer en ongeluk luide uit, alsof zij het aan de gansche schepping wilde klagen. Maar moe geweend, was het haar soms of er over de liefelijke dreven haar iets geheimzinnigs tegenzweefde, of zij de fluisterende stemmen der schepping verslond, die zij voorheen nooit had opgemerkt. Het was haar of Losch èn veld èn berg èn dal eene taal kregen, die zij plotseling begreep, al had zij die vroeger niet geleerd. In zulke momenten scheen alles geest en leven om haar heen
<pb n="179"/>
te erlangen en in hare ziel ontwaakte eene stem, die antwoord gaf op het geheimzinnig gelispel om haar heen. Welke schoone beelden zweefden haar voorbij, welke rijke visioenen omgaven haar. Hare gedachten namen vormen aan en rangschikten zich tot groepen en tafereelen - zij vond de woorden om dat alles uit te spreken, wat in haar vol gemoed als uit, eene krachtige fontein opwelde; zij sprak in maat en rijm - zij vond het lied - het gedicht. - En eer zij het wist bracht zij hare smart in poëzie. Hoe voelde zij zich verruimd en verlicht bij het uitstorten van hare klachten en wenschen! Maar deze gave was haar zoet geheim. In het verborgen kweekte zij haar talent als een verboden genot; en al waren die zangen, uit het oogpunt der kunst beschouwd, nog vol gebreken, zij hadden dit boven veel kunstmatige gedichten vooruit, dat zij de levensvolle ongekunstelde taal des harten waren.</p>
<p>Geen toespraak van haar biechtvader, geen opgelegde goede werken, geen onderwijs van Edward, geen genotvolle brief van Von Kern zelfs schonk haar zooveel voldoening, als deze in haar zakboekje gekrabbelde coupletten, deze bearbeiding van hare innigste aandoeningen. De poëzie mocht nog als in hare kindsheid kunsteloos en naïef te voorschijn treden, voor haar gevoel was zij reeds de geur van een liefelijk reukwerk dat opwekt en ontspant, zonder echter te versterken of te voeden.</p>
<p>Met huivering zag zij den dag naderen, dat Travers haar zou komen afhalen om hem naar Parijs te volgen - en met welken angst en weerzin dacht zij aan dit vreeslijk samenzijn met hem, wiens bestaan voor altijd met het hare was saamgesnoerd.</p>
<p>Tot hare vreugde vergezelde Edward hen en bleef hij voorloopig in het groote huis in den Faubourg St. Germain met hen wonen. - Zij hoopte dat hem nu de oogen zouden opengaan, en zij ten minste door hem niet langer miskend
<pb n="180"/>
zou worden; maar zoo sluw en listig dreef Paul zijne huichelarij, dat hij nog altijd de liefdevolle, zorgzame, geduldige lijder scheen, en zij de grillige, opvliegende, onbillijke, wier liefdelooze houding wel als ondank voor zijne teedere zorg en vaderlijke goedheid mocht berispt worden.</p>
</div>
<div type="chapter">
<pb n="181"/>
<head rend="h3">IX. Geknakte bloemen.</head>
<p>De ergerlijke tooneelen tusschen Lawrence en zijne minnares, waarvan Emile Voisin er toevallig een paar had bijgewoond, waren te menigvuldig en te openbaar dan dat ze niet al heel spoedig op veler lippen zweefden. De anecdotes van den door zijne buitengewone schoonheid en kwistige leefwijze zoo zeer in 't oog loopenden lord Watson, klonken dan ook tot zelfs binnen de salons van het vorstelijk 's Gravenhage, en ofschoon Lawrence zich te ver uit het oog van voogd en verloofde achtte, om zich te hoeden, ging de mare hem reeds vooruit, dat hij te zeer geliëerd was met artisten van minderen rang. Maar zorgeloos als hij was, en overtuigd dat zijn voogd hem altijd meer zou gelooven dan alle losse geruchten, begaf hij zich vol moed naar het huis van Clara, die van geen kwaad bewust, in stil verlangen naar den vriend harer jeugd zat uit te zien.</p>
<p>De verbintenis tusschen Lawrence en Clara was eene van die gevaarlijke betrekkingen, die meer uit gewoonte om van jongs af samen te zijn, dan uit ware liefde ontstaan, en die meer geboren worden uit de onbedachtzaamheid of dweep-<pb n="182"/>zucht der ouders dan uit echte sympathie bij de jonge lieden. Veel te vroeg liad men die twee reeds voor elkander bestemd; de keus der ouders was de impulsie des harten vooruitgeloopen; hunne wenschen hadden de jonge lieden geïnspireerd. Zij konden elkander niet anders aan merken dan als verloofden, en de eerste kinderlijke affectie, die deze beiden tot elkander trok, werd als bewijs voor de richtige bestelling der ouders aangezien. En toch was het geen ware liefde die Lawrence aan Clara verbond. Zij vonden elkander knap en lief, en schertsten, zongen, dansten, reden, wandelden gaarne samen, maar zij zouden, zoo zij vroeger gescheiden waren geworden, wellicht eene gansch andere keus gedaan hebben. Men bracht hen echter opzettelijk te zamen, stond ontijdig eene vrije briefwisseling toe en de jonge lieden speelden letterlijk de gelieven, vóor zij wederzijds den hoogen ernst dier betrekking bevroeden konden. Lawrence achtte dien band dan ook als spel - had Clara het ook maar kunnen doen; doch het arme kind nam het allengs ernstiger, dieper, teederder op, terwijl de lichtzinnige Lawrence zich in alle dolzinnigheden der wereldstad liet meeslepen en de speelbal van zijne onedele hartstochten werd.</p>
<p>De heer Westerduin ontving hem eerst alleen in zijne kamer. De zachtmoedige man, anders voor zijn pleegzoon zoo hartelijk als een vader, zag er ditmaal ernstig, ja gestreng uit; hij verlangde opheldering aangaande de geruchten die hem sinds eenigen tijd zeer verontrust hadden.</p>
<p>Lawrence toonde eene zoo hooge verbazing over die ongerijmde verhalen, hij was zoo diep verontwaardigd over zoo lage aantijging, dat het welwillend gelaat van den ouden heer al spoedig begon op te klaren.</p>
<p>Neen, hij had het ook niet kunnen gelooven - maar toch, de schijn was sterk tegen Lawrence geweest - en het was toch niet te ontkennen, dat hij zijn reis naar 's Hage
<pb n="183"/>
gedaan had in gezelschap van eene bekende danseres.....</p>
<p>Lawrence was wel zoo wijs geen enkele poging tot ontkenning te wagen. - Hij stemde 't grif toe.</p>
<p>- Ja, dat is de waarheid, zeide hij, maar wat kwaad steekt in eene omstandigheid, die alle reizigers met mij gemeen hadden. Wij hebben last genoeg van dat indiscreete schepseltje gehad - maar gij weet niet, hoe indringend die fransche dametjes zijn. Zij had eenige moeite op reis; er waren koffers van haar op een verkeerden trein geraakt - zij was wanhopig over het verlies, dat haar dreigde. - Ik vraag u, moest ik eene hulpelooze jonge vrouw niet bijstaan? - Ik was zoo gelukkig haar spoedig te kunnen helpen, en zij was daarvoor zeer dankbaar. -En, zooals de Françaises zijn, zoo spraakzaam dat ons de ooren tuitten. Wij jongelieden hielpen haar bij haar aankomst nogmaals terecht, daar ze hier geplaatst schijnt. Had ik echter kunnen gissen, dat eene ridderlijke wellevendheid voor eene hulpelooze vrouw, hier in Holland een jong mensch zoo kon compromitteeren, ik had die dame stil laten drijven. Maar ik merkte het wel uit uwe laatste brieven - ik heb eene onzichtbare tegenpartij, die mij zwart wil maken; de Hollandsche jongelingschap benijdt mij, vreemdeling, met verbittering de hand der schoone Clara en het is hoog tijd om aan de wereld te toonen, dat wij onherroepelijk verbonden zijn.</p>
<p>Het dreigend onweder scheen af te drijven. Clara was bevredigd, hare moeder gerustgesteld - alleen vader Westerduin was niet gerust - en - hij was maar half voldaan en bleef goed uitkijken.</p>
<p>De hooge sierlijke gestalte, de rijke blonde lokken, de schitterende blauwe oogen van Lawrence trokken al te zeer de aandacht in de residentie om den schoonen, rijken Engelschman niet in weinig dagen zoo algemeen bekend te doen zijn, dat hij nergens vertoeven kon of aller oogen waren op hem ge-<pb n="184"/>vestigd. Het geheele publiek hield wacht over hem; men wist precies wat hij deed, waar hij ging, hoe lang hij bleef, waar hij komen zou. Deze hoogst lastige omstandigheid belemmerde hem zeer in zijn omgang met Estrella, die, van al hare vroegere aanbidders verwijderd, boven alles noodig had zich aan de fortuin van Lord Watson nog zoolang mogelijk vast te houden. Haar macht wist zij dan ook al te wel gevestigd over dit zwakke hart, dan dat zij voor alle bruiden der hofstad zich schuil gehouden zou hebben.</p>
<p>Zij wenschte van alles wat de wereld bood, vol op te genieten, en jaagde er naar zich met haar schoonen slaaf overal in het publiek te vertoonen.</p>
<p>Lawrence voelde maar al te wel, dat hij bespied werd en op zijne hoede moest zijn. Hij braveerde menigen storm van het heftige zuidelijke karakter door zijne voorzichtigheid. Toch kwam gedurende den winter telkens een verontrustend gefluister binnen de dubbele vensters van het groote huis in het Voorhout. - Dan was Lawrence hier, dan was hij daar gezien met de kleine taankleurige danseres. De menschen wisten het stellig! - Het was zoo zeker als iets! - En het zou scherp onderzocht worden. - Maar het bleek altijd dezelfde noodlottige vergissing te zijn - eene persoonsverwisseling door eene toevallige gelijkenis.</p>
<p>Lawrence had eindelijk den moed om zelf die teedere snaar te roeren.</p>
<p>- Verbeeld u toch, Clara, riep hij op zekeren dag uit, wat ik een fatalen dubbelganger heb! Daar is een tenor aan de opera, die nog al op mij lijkt en die de aardigheid heeft om die gelijkenis tot in het ongerijmde op te voeren. Hij draagt sedert eenigen tijd niet alleen juist dezelfde kleederen, maar laat zijn haar kappen, zijn baard fatsoeneeren op eene wijze, die eene allerbedrieglijkste gelijkenis tusschen ons doet ontstaan en daar hij veel met zekere danseres gaat, strooit men uit dat ik het ben.</p>
<pb n="185"/>
<p>- Ja, Lawrence, het is eene noodlottige toevalligheid en de gelijkenis schijnt volmaakt, want een ondeugend mensch heeft zelfs eene photographie in onze brievenbus gestoken, waarop mlle. Livorno met haar cavalier is afgebeeld - en inderdaad de gelijkenis van dien man met u is zoo bedriegelijk, dat ieder, behalve uwe Clara, er door gefopt zou kunnen worden; maar ik zag de vreemde trekken terstond.</p>
<p>Lawrence drukte zijne trouwe Clara verrukt aan zijn verontrust hart; - het gevaar was voorbij - dacht bij - al was het een bang oogenblik.</p>
<p>- Ik ga nu mijn baard en moustache wegscheren, mijn haar laat ik zoo kort mogelijk knippen, riep hij uit.</p>
<p>- Neen, ik bid u doe dat niet - die gekke comediant kan het u weer na doen en hoe vreemd zult gij er dan uitzien.</p>
<p>- Ik wil er toch iets op verzinnen om die dwaze gelijkenis weg te nemen.</p>
<p>- Wat maakt het eigenlijk uit - hervatte de goede Clara - ik weet immers wel beter....</p>
<p>De winter week en het voorjaar bracht de trekvogels en het jonge groen, de nieuwe modes en de reisplannen mede.</p>
<p>Clara had haar tweeentwintigste jaar volbracht; alles was er op geregeld en aangelegd om het huwelijk met Lord Watson te voltrekken. Een enkele hinderpaal bestond er nog - het huis dat voor de jongelieden was aangekocht, moest aanzienlijke verbeteringen ondergaan en de woning kon niet voor het midden van den zomer gereed zijn. Clara betreurde dit niet; zij wenschte toch de lente nog eens op het buiten harer ouders, op Eldorado door te brengen, om dan haar huwelijksreis in Engeland te doen. Intusschen zou het huis wel voltooid en gemeubeld zijn.</p>
<p>Nauwelijks was de familie Westerduin naar Eldorado vertrokken of Lawrence werd stoutmoediger - en de kleine danseres pronkte in overdadige pracht van kleedij en opschik gedurig
<pb n="186"/>
aan zijne zijde. Hij meende zich zoo geheel veilig door het praatje van den op hem zoo zeer gelijkenden tenor der opera, dat hij zich geenszins ontzag de geliefkoosde wijkplaats van de Haagsche wereld, het badhuis te Scheveningen, met haar te bezoeken.</p>
<p>Nog dien eigen avond was dat gerucht tot den heer Westerduin, die in de stad gebleven was, overgewaaid. Nu staat het bij hem vast - hij wil weten wat er van die zaak is - er moet een einde aan komen. Hij schrijft een briefje aan zijne gade, dat hij een paar dagen voor zaken in de stad moet blijven, en nog niet bepalen kan wanneer hij komt.</p>
<p>&nbsp;</p>
<p>Het is een warme voorjaarsdag - elke stedeling snakt naar buiten - naar het eerste groene loof - naar een ruim uitzicht - naar vrije lucht. Alle voertuigen zijn te water en te land in beweging om de Hagenaars naar de zee te brengen. Er zal eene schitterende soirée zijn op het badhuis. De kleine zwarte wil daar heen. Lawrence heeft het uiterste gedaan om er haar af te brengen; hij voelt wel dat het gevaarlijk voor hem worden kan. Maar hij zal er wel weer wat op vinden, - oom gelooft hem altijd - laat dan de wereld maar praten.</p>
<p>Het is vol op het terras van het groote badhuis en niet gemakkelijk meer eene goede plaats te krijgen. Eensklaps wenden zich aller oogen naar den trap van het hotel. De hooge schoone gestalte van Lord Watson wordt oogenblikkelijk door ieder herkend. Hij geleidt de zorgelooze kleine zwarte danseres, die huppelend aan zijn arm hangt en in haar excentriek toilet evenveel opzien baart, als hij door zijne prachtige verschijning. De bedienden kennen ook dien rijken Engelschman wel en snellen gedienstig aan om plaats te zoeken. Maar hier is het Mlle. Estrella te dicht bij de muziek, daar is het haar te ver af - ginds is het te winderig, en hier te benauwd; spotachtig en hoonend vliegen hare zwarte oogen over de rijen der Hollandsche dames, die geërgerd haar aanstaren of on-<pb n="187"/>verschillig het hoofd afwenden. Eindelijk vindt zij het plekje harer keuze en neemt er met veel aanmatiging en beweging plaats; maar terwijl zij nog zwierig haar rooden shawl drapeert, rijzen al de dames in hare omgeving als op een afgesproken teeken op, verlaten het terras en Lawrence blijft met zijne danseres tusschen de ledige stoelen alleen. De plaats, die zij opzettelijk gekozen had, bracht haar juist te midden van de aanzienlijkste en meest geachte familiën onzer aristocratie - de oud-hollandsche geest sprak eensklaps in aller overtuiging, en zijne reine stem klonk een oogenblik luid boven den lagen wereldgeest uit.</p>
<p>Gave God! dat die stem nooit in ons vaderland geheel mocht gesmoord of verloochend worden, en men openlijk de onbeschaamdheid te gemoet durfde treden met edele verontwaardiging en onverholen verachting.</p>
<p>Lawrence poogde te lachen en te schertsen over het wonderbaar verschijnsel dezer ongerijmde hollandsche zedigheid - maar achter de verlaten plaatsen stond eene gestalte, die den glimlach van zijne lippen en den blos van zijne wangen verdreef.</p>
<p>Met beide handen zenuwachtig de leuning van een stoel omklemmend en de lippen vast samen genepen, staal Clara's vader tegen hem over en blijft onbeweeglijk op hem staren. Lawrence wil nog eene poging doen om zich te verkloeken. Hij spreekt een paar jongelieden aan, die hem passeeren, in de hoop dat die, zich bij hem voegende, hem tot afleiders kunnen dienen en hij zijne dame aan hen kon overdoen, alsof de kleine zwarte bij hen behoorde. Maar de oude man is ook naderbij gekomen, en met een van toorn gloeiend oog op hem toetredend, snijdt hij hem den doortocht af en zegt:</p>
<p>- Lawrence Watson! - van dit oogenblik af aan heeft alle betrekking tusschen u en mijn huis opgehouden.</p>
<p>Lawrence stond marmerwit en als versteend daar, en trachtte nog iets te stamelen; maar hem verachtelijk den rug toekeerende liet zijn oom hem aan zijne ontsteltenis over. Want hoe licht-<pb n="188"/>zinnig Lawrence ook zijn mocht - hij was op zijne wijze aan de beminnelijke Clara toch ook gehecht - en op dit oogenblik vervloekte hij de ‘zwarte danseres’, en schold hij haar met onbeteugelde woede, terwijl zij hem met al het venijn harer boosaardigheid bespotte en tergde. Zij had haar doel bereikt - zij had haar wraak gekoeld - Lawrence's huwelijk met Clara was door die kleine voeten weggeschopt!</p>
<p>- En Clara, mijne arme Clara - zuchtte de geschokte vader, zich mistroostig in zijn rijtuig werpend - hoe zal zij dezen slag dragen! - Zij had hem zoo lief van hare vroege kindsheid af aan ... en Lawrence - was daar niet in de huiskamer zijn eigen stoel en eigen hoekje? - Was niet elken dag zijn couvert gereed op onzen disch? - Was hij mij niet als een zoon! En wat heeft lichtzinnig gezelschap van zijn goed hart - wat hebben weelde en zingenot van zijn voortreffelijken aanleg gemaakt?....</p>
<p>&nbsp;</p>
<p>Twee maanden later was de familie Westerduin reeds weder in de stad. De buitenlucht, die Clara steeds goed had gedaan, scheen thans nadeelig....</p>
<p>Voor het groote huis ligt een dikke laag zand over de keien om het geluid der paarden en rijtuigen te smoren.</p>
<p>Het jonge leven worstelt met den dood en eene trouwe moeder waakt dag en nacht over het geliefde kind, waarvan alle levenslust is uitgedoofd en alle levenskrachten weggevloden door dien geweldigen slag op het vertrouwende, zich geheel toewijdende hart.</p>
<p>Hoe angstig verpleegt die moeder de geknakte bloem - hoe verdubbelt zij hare teedere zorgen - hoe omringt zij die sponde met liefdeblijken in duizend oplettendheden! Doch Clara is er doof en blind voor - zij merkt het niet op - haar oog zoekt maar éen wezen - en dat komt nooit weder - haar
<pb n="189"/>
oor luistert maar naar éen stem - voor haar klinkt die nooit meer....</p>
<p>Haar geheele ziel, haar geheele zijn is gericht geworden door dezelfde moederhand op dat ideaal van het huwelijksleven, dat haar nu eensklaps is ontvloden.</p>
<p>Wat blijft haar over, nu dat éen en dat ál is weggevallen - haar eenig doel en hare uitsluitende bestemming?</p>
<p>Wat anders dan te sterven. - Zij wil het - zij begeert het - zij legt er zich gelaten, neen, blijmoedig toe neder - en... de dood komt niet. - Neen - maar eene andere droeve verschijning - ziekte, kwijning - een leven, dat geen leven is - een dof en zielloos vegeteeren, zonder gloed of licht - eene gedurige schemering waarin alles kleur en vorm verliest - een avond zonder vriendelijk stargeflonker of helder maanlicht. Een nevel, kil en dompig, is over dit schoone, rijke leven neergedaald, en wie zal dien valen sluier opheffen? - Waar is de zonnestraal die dezen verkwijnenden bloesem redden zal, waarover de gure nachtvorst zoo verwoestend is heengevaren?</p>
<p>Welke troostgronden men ook tegen Clara's smart aanvoerde, haar hart scheen er ontoegankelijk voor te zijn. Hare gezellige spraakzaamheid was in eene doffe stilzwijgendheid overgegaan, en de middelen, die men aanwendde om haar af te leiden, leden allen schipbreuk op hare onverschilligheid. In plaats van haar te vervroolijken, bedroefde haar elke scherts, en iedere zweem van amusement wekte haar levendigsten afkeer.</p>
<p>Het was drukkend heet in de lucht. - Al hare vriendinnen hadden de stad reeds verlaten. - Zij betreurde het niet - zij was er heimelijk blijde om. Over onverschillige dingen te hooren spreken, verveelde haar; voor lectuur of wetenschap had zij geen smaak - en over Lawrence en haar ongeluk te spreken, dat was streng verboden.</p>
<p>Zij bracht hare goede moeder door haar onafgebroken stilzwijgen letterlijk tot wanhoop, en deze verviel daarentegen
<pb n="190"/>
in de ongelukkige rusteloosheid der overbezorgdheid en overstelpte Clara met aanhoudende proefnemingen om haar op te beuren of af te leiden. Hoe snakte zij naar het najaar als al de menschelijke trekvogels naar de stad terug zouden keeren en de stille als uitgestorven buurt weer bevolkt zou zijn, en zij nieuwe menschen zou vinden om haar arm kind met allerlei nieuwtjes bezig te houden.</p>
<p>Toch is er nog eene nijvere bevolking in onze steden, die nooit rust en niet naar buitengoed of badplaats trekt; die altijd in den eentoonigen tredmolen van het dagwerk is gebonden en daarin met vasten maatslag jaar in jaar uit ronddraait. Onder deze werkbijen in den grooten korf onzer maatschappij zijn er, die het levensdeel morrend en mokkend dragen, maar er zijn er ook, die zoo voorbeeldig vergenoegd, ja, blijmoedig in dit gareel loopen, dat rijker bedeelden vaak wanen, dat zij het louter voor hun vermaak doen....</p>
<p>Het zijn de stille, naarstige burgers uit den middenstand, wier leven al te vaak een lange, rustelooze werkdag zonder verpoozing schijnt. Wij treffen twee zulke vlijtige bijtjes in het morgenuur reeds op de straat aan. De eene is eene slanke figuur van dien middelbaren leeftijd, waarop men zich bij het schatten van iemands ouderdom, een half dozijn jaren vergissen kan; de andere is kleiner en veel jonger. Zij ontmoeten elkander dicht bij Clara's huis en wandelen samen een eindje op.</p>
<p>- Zijt gij er al geweest, Cornelie?</p>
<p>- Ja, Adrienne - en gij moet het niet uitstellen haar te gaan zien.</p>
<p>- Is het zoo erg met het arme kind?</p>
<p>- Dat wil ik niet zeggen - maar het zal haar goed doen.</p>
<p>- Als ik dat dacht, had ik mij reeds aangemeld, maar ik vlei mij niet van eenigen invloed te zijn.</p>
<p>- Als zij u ziet, ontdekt ze al dadelijk dat men zulke slagen overleeft, als haar jong gemoed nu neerbuigen, en dat
<pb n="191"/>
men met een groot likteeken in het hart toch nog staande blijven en weer vroolijk worden kan.</p>
<p>- Al is het dan ook meer in schijn dan in waarheid, antwoordde Adrienne, maar dat gaat de wereld niet aan.</p>
<p>- Gij loopt toch niet met een gebroken hart op uwe banier door het leven, en noodigt heel de natie niet uit om over uwe vervlogen hoop in den rouw te gaan.</p>
<p>- Ik denk wel eens of wij burgerlieden toch niet van andere compositie zijn als de grooten der aarde.</p>
<p>- Wel, dat geloof ik in het geheel niet.</p>
<p>- Ik wel - wij burgerkinderen hebben van natuur staal in ons bloed; terwijl de goede God de mineraal-bronnen voor de rijken schijnt geschapen te hebben, die geen ijzer in hunne aderen hebben. Die arme Clara is nu ongelukkiger dan ik was, toen al mijne jeugdige illusiën in duigen vielen. Vooreerst, ik was er niet aan gewoon altijd mijn zin te krijgen - ik was onder teleurstelling groot geworden - en dan, zie, Cornelie! wij hebben ons werk - en wij werken met lust en liefde, omdat wij voor anderen werken. En dat arme kind heeft niets om het ledig van haar hart en haar tijd mede aan te vullen.</p>
<p>- De klok slaat negen - ons werk roept - maar uwe woorden zullen mij vandaag met meer lust doen les geven - vaarwel, Adrienne!</p>
<p>- Gij hebt toch geen muizennesten in het hoofd?</p>
<p>- Ik had uwe woorden hoog noodig, Adrienne - en als gij eens een Zondagavond-uurtje voor ons hebt, vertel ik u meer. Nog alleen dit, mijn broeders engagement met Caroline is af - denk daarom als gij bij de Westerduins komt; maar zij vinden het allergekst van haar. Iedereen vindt het eene dwaze caprice van een dweepzuchtig gemoed om zulk een nobelen jongeling als Walter voor het hoofd te stooten, omdat hij niet meer zoo denkt als voorheen. Wie denkt thans als vroeger. Ondergaan wij niet allen aanhoudende wijziging
<pb n="192"/>
in onze denkwijzen en inzichten. - Moeten wij daarom elkander loslaten en opgeven. Ik had nooit gedacht dat dit vrome, zachte meisje in die mate onverdraagzaam en hardnekkig zou zijn. - Nu heeft hij eindelijk een goed beroep, en nu zal hij geen vrouw hebben! - Zij maakt mijn armen broeder diep ongelukkig - en zich zelve er bij; want wat hadden die twee elkander innig lief....</p>
<p>Nietsbestendigshier beneden - antwoordt Adrienne smartelijk.</p>
<p>Wij moeten over alles eens spreken - kom toch Zondagavond bij ons?</p>
<p>Zoo gingen zij elk haars weegs naar haar dagwerk.</p>
<p>Adrienne Swarts met eene rol muziek - Cornelie van Dam met eenige teekenvoorbeelden in de hand.</p>
<p>- En zij noemt dat rijke, schoone meisje een arm kind, dat niets heeft om het ledige leven aan te vullen, nu haar huwelijksplan vervallen is! - dacht Cornelie voortgaande. - Ja, het is zoo, met al hare schoonheid heeft zij het trouwelooze, zinnelijke hart niet kunnen kluisteren - voor haar kostelijken bruidschat is geen trouwe liefde te koop. - Maar trouw en liefde zonder bruidschat! - helaas! ik weet er alles van.... Maar ik ben gezond en ik kan werken - ik wil den duren tijd overwinnen.</p>
<p>En terwijl zij de stoep opging van het huis waar zij teekenles moest geven, stapte een jongman op het Departement van Justitie aan. - Hij zag Cornelie en lichtte haastig den hoed. Een vriendelijk knikje van bekendschap beloonde hem uit de verte.</p>
<p>- Die goede André - sprak Cornelie in zich zelve - het ware beter geweest, dat hij mij niet gezien had; ik moest de stad uit kunnen gaan, beter dan deze spanning - zonder hoop of uitzicht. - Wat vreemde lotsbedeeling! Voor de stervende Clara staat een groot huis ledig, dat zij niet zal kunnen betrekken - voor die wispelturige Caroline is eene vriendelijke pastorie gereed, die zij weigert te betrekken, en voor ons is nergens een huisje.... Arme Clara! - ja, ook
<pb n="193"/>
arme Cornelie - met Caroline heb ik geen medelijden. Maar ik heb mijn werk - en aan mijn werk zal ik meer en meer alle liefde wijden - voor de kunst wil ik leven.... De avond begon reeds Ie vallen, toen Adrienne in de kamer van Clara werd toegelaten. Hoe had de nijpende vinger van de smart die teedere bloem ontijdig ontbladerd! En loch, wat was zij schoon met dat bleeke, fijne gelaat en schier doorschijnend als haar teeder lichaam nu scheen, in het losse witte gewaad, waarmede zij op eene zachte ruslbank lag. - Afgemat, onverschillig, ja, gemelijk scheen zij in het eerst. Maar de volle frissche levensstroom uit een edel hart ruischt geen lijder ooit vergeefs voorbij. Het gezonde, krachtvolle leven te zien, lokt de verstervende levensgeesten soms verwonderlijk op en als in de doffe schemering van de ziekekamer, waar altijd gefluisterd en gezucht wordt en geteemd en geklaagd, ook eens eene kloeke, heldere, welluidende stem zich laat hooren, dan geven de verslapte snaren der kranke ziel daar vaak onverwacht een verrassend antwoord op. Adrienne's onderhoud, ofschoon heel alledaagsche dingen betreffend, had niets van dat angstvallig afgemeten officiëcle ziekenbezoek. - Zij zat heel fideel bij hare voormalige leerling te keuvelen, als ware ze licht ongesteld; en deze richtte zich op uit hare verslapping, als een bloempje dat, door den dauw des hemels verkwikt, zijn stengel voelt slevigen. Zij sprak ook weder luider en meer geanimeerd, zoodat hare zorgelijke moeder reeds beducht werd, dat het haar te veel zou agiteeren. - En toen eindelijk de kranke naar de nieuwste muziek vroeg, liet Adrienne haar een allerliefst lied zien dat veel opgang maakte. - Tot elks verbazing vraagde Clara of Adrienne het niet eens voor haar zou willen zingen.</p>
<p>- O, mijn kind! - smeekte de moeder angstig - vermoel u toch niet zoo - ik bid u! wees toch hedaard.</p>
<p>- Och, mama, laai mij begaan; ik heb die stem zoo lang
<pb n="194"/>
niet, gehoord - het zal mij zoo goed doen - de piano slaat in de andere kamer, dus kan die mij niet hinderen; als zij daar iets zingt, kan ik het best verdragen.</p>
<p>- En anders zing ik eerst zonder accompagnement, zei Adrienne, en begon reeds zeer zacht de liefelijke melodie te neuriën.</p>
<p>- Ga voort! ga voort! het is heerlijk! - riep Clara - het is balsem voor mij.</p>
<p>En de gevoelvolle, buigzame stem ruischte in het melodieuse lied en werd allengs met de schoone accoofden van den prach-tigen vleugel begeleid.</p>
<p>Clara legde de handen voor hare oogen, als wilde zij die beletten iets waar te nemen - enkel gehoor wilde zij zijn. - En het was haar, als werd het al stiller en klaarder in haar binnenste; de zwarte wolken weken, die haar horizon benevelden; er daagde een roozig licht aan de kim in een wijd, maar lachend verschiet. Haar hart werd gewiegd op dien zuiveren stroom van liefelijke tonen, terwijl hare oogen zich met zachte tranen vulden. Zij voelde verademing en verruiming door dit streelende lied, dat met zoo diep gevoel uit het hart tot het hart gegaan was. – Clara's zenuwen kwamen tot ontspanning. - In dezen nacht sliep zij voor het eerst weer gerust.</p>
<p>Allengs nam Clara's gezondheid in zoover toe, dat zij een jaar later tot het gewone leven terugkeerde - maar zij begreep, nu evenmin als hare ouders, welke plaats zij in dat leven moest, innemen - wat zij met zich. zelve aanvangen zou? Te leven enkel om haar leven op te kweeken en gaande te houden - steeds te zorgen voor eene gezondheid, die haar tot niets diende - zich zelf inbalsemen voor een vervelend voortdommelen - aanhoudend aan de pomp staan om het zinkend vaarluigje boven water te houden, dat geen reisplan meer had te volgen en geen haven meer voor zich zag - van eene
<pb n="195"/>
levenslustige bruid tot eene ziekelijke oude vrijster te worden, zonder hoop, zonder illusiën - en voortaan het onbeduidend plantenleven angstvallig voort te slepen.... welk een vooruitzicht!</p>
<p>Maar er waren toch nog vermakelijkheden in den winter en badplaatsen in den zomer. - Het programma voor Clara's toekomst luidt van nu voortaan: - afleiding zoeken.....</p>
<p>Armzalig recept voor gewonde harten, een medicijn die op den duur eene ontzettende walging veroorzaakt.</p>
<p>Hevige vlagen van moedeloosheid en gemelijkbeid verduisterden steeds meer hare natuurlijke blijgeestigheid, en om haar voortdurend bezig te kunnen houden, werd een onbemiddeld nichtje, Caroline, belast om haar, zoo al niet tot verplegen dan toch tot gezellig verkeer, steeds nabij te blijven - met haar te wandelen, met haar te lezen, en dit laatste werd nu haar eenig levensgenot. Caroline aanvaardde de zware taak om de wrijfpaal van alle luimen en grillen der lijderes te zijn; want Clara's ouders waren van gevoelen, dat de geheele wereld toeloopen moest om haar dochter het geleden verlies te vergoeden, en dat, elk, bijzonder de beweldadigde Caroline, geroepen was zich voor Clara - de ongelukkige - de teleurgestelde - op te offeren. Clara was ongelukkig genoeg; zij moest in alles haar zin hebben - haar wil was de huis-wet geworden. - Zij had recht om voor haar volgend leven van elk, die in hare omgeving kwam, te eischen haar schadevergoeding uit te betalen voor de smart haar door Lawrence aangedaan.</p>
<p>Clara's beminnelijke aard begon zeer onder die valsche levensbeschouwing te lijden. Zij werd zelfzuchtig, veelvergend - tiranniek, onbarmhartig voor hare geduldige verpleegster, zonder het zelf te vermoeden, maar de arme Caroline ontwaarde het maar al te zeer. Wilde Clara in de kou of in het donker zitten, Caroline moest het zich getroosten als iets onvermijdelijks. - Wilde
<pb n="196"/>
Clara echter eene gloeihitte stoken, Caroline had er geen wijziging in te brengen, al verging zij van hoofdpijn. - Verbeeldde Clara zich dat de beweging van Caroline's naald haar zenuwachtig maakte, zij kon gaan leegzitten. Wilde Clara lectuur hooren, dan kon Caroline zich heesch lezen, zonder dat er op gelei werd. Het was immers noodig voor Clara - en daarmede was alles gezegd.... De boeken kwamen allengs meer de plaats der menschen innemen en het papier moest haar toedienen, wat overigens onbereikbaar voor haar was. Hollandsche boeken kende zij schier niet, Fransche boeken mocht zij niet lezen; maar de Engelsche, waterachtige, bleekzuchtige rom me van allerlei Missen met altijd koekjesbakkende en theesebenkendo engeltjes, mocht ze volop verslinden, even als de Hoogduilsche, sentimentecle meisjeslectuur. Alle degelijke boeken werden als <hi rend="spat">te zwaar</hi> voor haar verborgen gehouden en op die wijze werden al bare geestvermogens verlamd en verzwakt, en leed hare ziel aan een bestendigen geeuwhonger, aan een onlijdelijken door niets te lesschen dorst. Vergeefs reisde zij alle slaalbronnen af - vertoefde op alle badplaatsen; - vergeefs werden alle uitstekende middelen aangewend - de inwendige mensch versmachtte, haar gemoed verdorde als een uitgedroogd land - terwijl het een lusthof van vrede en heil had kunnen zijn.</p>
<p>Was er dan voor dat onrustige hart geen Heiland, wiens naam is Vredevorst? Had Hij dan tot haar bij den ingang des levens niet gesproken: Uw hart worde niet ontroerd - mijnen vrede geef ik u?</p>
<p>Neen, zij had Hem nooit gezien in den geest - den man van smarte, die daar eenmaal stond en met uitgebreide armen den lijdenden kinderen der menschen toeriep: ‘Komt allen tot mij, die vermoeid en belast zijf; ik zal u ruste geven voor uwe ziele.’</p>
<p>Wat kon de machteleoze Nazarener Rabbi voor haar
<pb n="197"/>
doen? Ja, hij was wel een troostend vriend voor die gelukkige vrouwen geweest, die aan zijne voeten mochten zitten - maar helaas! twee duizend jaren lagen tusschen hem en haar - hij was gestorven en begraven en niet opgestaan!.... Zijn geest was verzameld bij die andere edele geesten van een Plato en Socrates. - Maar waar woonden zij in den Hooge? - Wellicht op eene schitterende vaste ster, wier vlugge lichtstralen nog jaren noodig hebben om de aarde te bereiken - hoe zouden dan onze zuchten tet hen komen? - Zij kon troosteloos uitroepen Plato weet van ons niet en Socrates kent ons niet - en Jezus was een mensch als wij - wat kou Hij voor haar zijn! - Voor Clara was de Heer weggenomen - zij wist niet waar zij hem gelogd hadden - en zij zocht er ook niet naar.</p>
<p>In den bijbel te lezen gaf haar geen troost - wat stond er in voor haar? Wat had zij aan die oude mythen en fabelen? - Zij had dat oude boek, na het afleggen barer belijdenis, voor goed ter zijde gezel; zij had er nu niets meer in op te zoeken en Viel verveelde haar genoeg dat Caroline een klein psalmboekje en een nieuw testamentje altijd en altijd weer in hare kamer liet liggen. - Wie bij haar kwam en dat zag, zou haar voor een kwezel houden....</p>
<p>- Caroline neem toch die catechisatie-boekjes weg – 't is waarlijk of ik nog een kind ben dat teksten moet leeren riep zij knorrig uit.</p>
<p>- Och, mijn kind! veracht mijne kleine lievelingen niet - gij weet dat ik niet veel schats rijk ben - maar deze versleten bandjes zijn mijne kostbaarheden! waarvan ik mij niet scheiden kan - waar ik toef, daar moeten zij thans bij mij zijn, als de medicijn bij den kranke.</p>
<p>- Nu, als het dan zoo zijn moet, zal ik u eens een nieuw exemplaar koopen; die vale verschoten bandjes ontsieren mijne kamer.</p>
<p>- Spreek geen kwaad van hun onaanzienlijk kleedje, ik
<pb n="198"/>
zal ze om uwentwil wat opfrisschen; maar van binnen zijn ze altijd frisch en nieuw - En die oude bandjes, wat zal ik u zeggen, Clara - zij zijn mij te dierbaarder, omdat ze met mij geleefd hebben in eiken strijd en steeds mijn lust en troost zijn geweest.</p>
<p>Clara zette een gemelijk gezicht, alsof ze zeggen wilde:</p>
<p>- Ik heb er al genoeg van - spaar mij de rest - en strekte zich lusteloos op haar sofa uit, terwijl zij nu eens klaagde over het kraken van de deur of over het piepen van de scharnieren der stores, dan over den reuk van spijze, die uit de keuken scheen te komen en straks over een kleedje dat toch niet prettig zat. Nu waren de gordijnen te hoog en dan weer te laag - straks moesten de stores open en weldra weer dicht.</p>
<p>Eindelijk look de slaap hare bezwaarde oogleden, en de tobster vond ten minste lichamelijke rust.</p>
<p>Intusschen nam Caroline het oude versleten miniatuur-psalmboekje uit haar werkmandje; zij had niet veel licht noodig om te lezen, want zij kende den inhoud te goed en volgde met het oog wal zij opsloeg. Het was de schoone vijfenzestigste psalm:</p>
<p>‘De lofzang is in stilheid tol u, o God! in Zion; en U zal de gelofte betaald worden.</p>
<p>Gij hoort het gebed, tot U zal alle vleesch komen.</p>
<p>Ongerechtigheden hadden de overhand over mij; maar onze overtredingen verzoent gij.</p>
<p>Welgelukzalig is hij, dien Gij verkiest en doet naderen, dat hij wone in uwe voorhoven; wij zullen verzadigd worden met het goed van uw huis, met het heilige van uw paleis.</p>
<p>Vreeselijke dingen zult Gij ons in gerechtigheid antwoorden, o God onzes heils! o Vertrouwen aller einden der aarde, en der verre gelegenen aan de zee.</p>
<p>Die de bergen vastzet door zijne kracht, omgord zijnde met macht.</p>
<pb n="199"/>
<p>Die het bruisen der zeeën stilt, het bruisen harer golven en het rumoer der volken.’</p>
<p>Caroline zocht zich te sterken in dien machtigen God haars heils, die het bruisen der golven stilt - want in hare ziel woelde eene onstuimige zee. Daar was een hevige storm opgestoken - en in dien nood haars harten, riep zij om hulp van boven en verschool zij zich in die schuilplaats des Allerhoogsten en vernachtte zij als in de schaduw des Almachtigen.</p>
<p>- Gij hoort het gebed! fluisterden hare bevende lippen, terwijl zij het oog vertrouwend ten hemel ophief - gij God van Abraham, Izaäk en Jakob. Gij zijt een levende God en een sterke God! - wien heb ik, nevens u in den Hemel of op de aarde. - Bezwijkt dan ook mijn vleesch en mijn hart - zoo zult gij toch zijn mijn rots en mijn deel in eeuwigheid.</p>
<p>Dan las zij den vierentachtigsten psalm, daarna den eenenuegentigsten, en zoo bladert ze al voort en vindt op elke bladzijde balsem voor hare wonde - want waar is een smart zoo groot, een leed zoo diep, dat het geene woorden vindt in het boek der psalmen? - Daar ziet elke lijder zijn zielestrijd en pijn vertolkt - daar vindt hij zich zelf weder, maar stil voor God - op de knieën, met de belijdenis van schuld en zonde op de lippen - en daar vindt hij ook het vaderhart der eeuwige liefde geopend - daar spreekt een Redder en Verlosser hem toe.</p>
<p>Caroline had wel reden haar toevlucht en sterkte bij den Heer te zoeken, want's menschen heil bleek haar meer dan ooit ijdelheid te zijn. - De menschen waren wreed en koel voor haar lijden, omdat zij het niet begrepen. Clara's smart was duidelijk voor het meest oppervlakkig gevoel en verstand; maar Caroline's lijden, daar hadden weinigen sympathie voor.</p>
<p>Terwijl mevrouw Westerduin hare dochter Clara met de weekhartigste teederheid vertroetelde om haar leed te verzachten, had zij voor Caroline niet dan koude hoogheid en
<pb n="200"/>
streng verwijt - ja, zij kwam zelfs tot scherpe uitdrukkingen, die haar voorheen nooit ontsnapt waren en die van hare hooggaande spijt en ergernis getuigden.</p>
<p>- Neen, Caroline! - zeide zij op den beslissenden dag, die al Caroline's liefelijke vooruitzichten vernietigde - over Clara's verbroken engagement draag ik rouw, maar over het uwe ben ik boos. Gij begrijpt wel, dat wij Waller wellicht niet zoo ruim voor zijne studiën zouden ondersteund hebben, als het niet was geweest met het oog op u. Wat betrekking hadden wij op dien jongman? Maar omdat gij hem licfbadt, hebben wij hem geprotegeerd, en nu alles volbracht is en hij na lang tobben en slingeren eindelijk een beter beroep heeft, waarop hij kan trouwen, wijst gij hem af; alleen om verschil van gevoelens in zaken waarvan gij toch geen verstand hebt, en waarover gij wellicht na eenigen tijd juist zult denken als hij nu. - Wat weten wij vrouwen van al dat grieksch en latijn. - De mannen geven er ons toch van wat zij kwijt willen wezen, en wat hebben wij er ook mee noodig? Kunnen wij niet gelukkig zijn in onzen huiselijken kring, al weten wij niet precies waar de Evangeliën van daan zijn gekomen en wie of dezen of dien Apostolischen brief geschreven heeft? Hoor eens, Caroline! gij kent ons en gij weet, dat wij nooit ophef maken van hetgeen wij voor onze familie of kennissen doen, maar ik vraag u toch in vertrouwen, is het dankbaar tegenover uw goeden oom? Hebben wij geen smart genoeg over Clara en Lawrence? Moeten wij nu nog ongelukkig worden in Caroline en Waller bovendien? Niet dat wij moede worden voor u te zorgen, maar gij moest toch denken, dat wij op onze jaren komen. – 't Is in de hedendaagsche maatschappij geen klein voorrecht een goed huwelijk te doen, - Zie daar nu Walter's zuster Cornelie eens; er komt toch maar niets van dat huwelijk met dien ambtenaar. Een predikant is ook wel niet veel, maar op een dorp leeft men eenvoudig, en hij heeft er altijd huis en hof bij. - Oom zou
<pb n="201"/>
zich ook niet onbetuigd hebben gelaten. Wat al plannetjes hadden wij niet voor uwe pastorie! - En dat moet nu alles maar op uwe eigenzinnigheid en onverdraagzaamheid afstuiten... Neen, lieve Caroline! ik kan uw gedrag lang niet goed keuren. Het is onnadenkend, ja, onverantwoordelijk in uw geval. - Meisjes zonder middelen moeten zoo kieschkeurig niet zijn als zij eene zoo goede partij kunnen doen.</p>
<p>Caroline zat onder het aanhooren van deze vreeselijke redeneeringen als op de pijnbank, en al kwam er geen woord tot hare verdediging van hare bevende lippen, de aanhoudende tranenvloed, die langs haar bleeke wangen stroomde, getuigde van hare diepe smart.</p>
<p>- Is er iets op zijn gedrag aan te merken? - ging de over-barmhartige tante voort. Is hij veranderd voor u of voor iemand?</p>
<p>- Ja, hij is veranderd voor zijn God en zijn Verlosser - stamelde Caroline - hij is veranderd voor de gemeente die hij dienen zal - ik kan helaas! nu niet met hem werken.</p>
<p>- Och, dat overdrijven in u is zoo jammer! Langzamerhand zou zich dat verschil van meening wel vereffend hebben; maar zoo onherroepelijk te breken - dat is ongevoelig en bard van u.</p>
<p>- Houd op, tantelief! - riep de geplaagde smeekend uit - ik weet dat gij het altijd goed met mij en Walter hebt voorgehad - dat gij mij immers tot hiertoe alles zijt geweest - ik weet dat ik zeer ondankbaar schijn en zeer wreed voor Walter - maar ik kan niet anders - God helpe mij!</p>
<p>Zij snelde naar boven, naar haar klein afgeschoten kamertje op den zolder naast de kamer der bedienden, en daar zonk zij uitgeput neer en snikte luid: ‘Walter, Walter! ik had voor u kunnen sterven om u te behouden, maar met u leven kan ik niet meer - gij hebt uwe schreden gericht op een pad, waarop mijn voet u niet kan volgen - al volgt mijn hart u steeds, zoo lang het kloppen zal....</p>
</div>
<div type="chapter">
<pb n="202"/>
<head rend="h3">X. Een zondagskind</head>
<p>Hebt gij ze niet gekend, die van hun wieg af aan bevoorrechte troetelkinderen van moeder natuur, op wier bevalligen krullebol die grillige uitdeelster schier al te veel gunstbewijzen opeengehoopt heeft? - Gezonde, prachtige kinderen als melk en bloed, uit wier schalksche oogen een hemel van genot en vreugd u tegenstraalt, om wier bekoorlijken glimlach jong en oud coquetteert; bij wier schelmsche ondeugendheid iedereen moet lachen en niemand boos kijken kan? - Zulk een gelukskind was Walter van Dam. Als hij aan de hand zijner moeder wandelde, keken de menschen om naar dien mooien, lieven jongen - en in de buurt werd hij het ‘cherubijntje’ genoemd. O, hij wist het zoo goed, dat hij zoo in den smaak viel en dat elk hem zoo aardig vond....</p>
<p>Maar toch groeide hij op als een recht wakkere gast - en alles behalve een ingebeelde modepop; wie hem van nabij kenden, wisten ook dat zijne uiterlijke bevalligheid met een heerlijken inborst en gelukkigen aanleg gepaard ging, een die de hoog gespannen verwachting, welke hij opwekte, niet loochenstrafte, maar in zeldzame harmonie was met zijn aantrekkelijk voorkomen.</p>
<pb n="203"/>
<p>Zijn vader, Walter van Dam senior, een bescheiden hoofdambtenaar te 's Hage, had in zijn jeugd de illusie van predikant te worden, niet verwezenlijkt mogen zien; maar die vervlogen levensdroom rees weer op, nu hij in zijn zoon als herleefde, en hij wenschte niets vuriger dan dezen zooveel rijker door de natuur bedeelden telg, in de kerk te zien optreden. Zijn zoon zou geen Laodicéer, geen lauwe middelman zijn - dat zat niet in zijn bloed - een Zeloot wenschte hij hem te zien worden, om veel te verbeteren wat in de gemeente op verlevendiging en vernieuwing wachtte.. - Ja, als hij opmerkte hoe die vroolijke knaap, in zijn jongenskring als van zelf aanvoerder en hoofdman werd - hoe hij elke groep door zeker overwicht als beheerschte en meesleepte, dan droomde hij wel eens een trotschen droom en dacht er aan of dat overweldigend karakter, dat overwon zonder geweld of 0stoornis, maar alleen omdat alles als zonder weerstand zich aan hem onderwierp, niet een hervormer zou beloven, die moedig op den ouden sleur aanvallen en andere tot het groote werk der toekomst mee aanvoeren zou.</p>
<p>En wat was bij zulke stoute droomen voor zijn zoon, de toekomst voor zijn ander kind, zijn zwak, klein, leelijk dochtertje? - Och, wat kwam dat meisje in aanmerking; zij zat altijd stil bij moeder thuis en dat was immers ook hare bestemming. - Vele menschen, die Walter kenden, wisten niet eens dat hij nog eene zuster had. Toch was de kleine, schrale gestalte van Cornelie niet onbevallig in het opgroeien en toen zij grooter werd, nam haar gelaat eene zeer beminnelijke uitdrukking aan. Leeren deed ze niet veel - het was te kostbaar en waar diende dat ook voor - zij was handig en hielp hare moeder. Toch ontlook, men wist waarlijk niet hoe, allengs eene gave, een aardig talent - zij hield veel van teekenen en ieder oogenblik, dat zij aan het gewone huiswerk ontwoekeren kon, besteedde zij aan dat stil bedrijf, terwijl haar vader het on-<pb n="204"/>verschillig, hare moeder het zelfs met zekeren weerzin aanzag.</p>
<p>Voor een zoo beminnelijk, veelbeloovend jongmensch als Walter, was het niet moeilijk protectie te vinden. Weldra kreeg hij eene beurs en werd hij door de familie Westerduin, bij welke de oude Van Dam zeer in eere was, op de meest kiesche wijze te gemoet gekomen, om onbekrompen zijn academieleven te kunnen aanvaarden. Westerduin zeide meermalen dat hij een voorgevoel had, dat die jongen carrière zou maken, dat hij geen alledaagsche verschijning zou zijn, maar een man die zich zou onderscheiden.</p>
<p>Aanvankelijk beantwoordde Walter door zijn waardig gedrag en uitnemende vlijt zoo zeer aan de wenschen zijner betrekkingen en beschermers dat het hem, den burgerzoon, niet euvel werd geduid dat hij naar het ouderloos nichtje Caroline, dat bij de familie Westerduin in huis was opgenomen, de oogen opsloeg en weldra de hand uitstrekte om haar die aan te bieden - en met de zoete hoop in het hart, dat na volbrachte studiën de beminnelijke Caroline de zijne zou worden, zette hij zijne werkzaamheden met grooten ijver en volharding voort.</p>
<p>Om te begrijpen hoe het hoofd en hart van Walter zoo ongeveer gestoffeerd was, toen hij aan de academie kwam, moet men zijne ouders gekend hebben; want hij was nog niet een van die geëmancipeerde zonen, wier roem het is in alles het tegengestelde van ‘den ouwe’ te zijn. - Hij voedde een oprechten eerbied voor zijne brave ouders en was levendig doordrongen van hunne zuivere gevoelens en edele levensopvatting, altijd met het verschil, dat de leeftijd noodzakelijk daarstelt. - Walter deed ook geen poging om zich als een deftig oud man te vertoonen, en zijn vader eischte niet dat de jongeling zoo ernstig en kalm zou zijn als hij op zijne vijftig jaren; en toch was er innige sympathie tusschen hen beiden en dweepten de ouders met den zoon; de zoon dweepte niet minder met de ouders - die in zijne
<pb n="205"/>
schatting de typen van huiselijke, maatschappelijke deugd en echt Christelijke vroomheid waren. De richting van het inwendig leven dier eerzame burgers was geheel te kennen uit hunne beknopte stichtelijke huisbibliotheek. In het eikenhouten boekenkastje stonden achter het eenigszins verkleurde groene merinos der deuren, de veel gelezen en toch zorgvuldig onderhouden werken van Kist, Egeling, Gellert, Lavater, Claudius, Stilling, Ulysses van Salis en veleanderen, die men tegenwoordig als verouderde supernaturalisten links laat liggen, maar die duizende gezinnen tot de beste levensgidsen zijn geweest.</p>
<p>Een gezin waar deze edele geesten huisvrienden waren, kon zoo min tot eene alles versteenende orthodoxie als tot een alles verdampend liberalisme overslaan. De godsvrucht was hun levensadem - eene vriendelijke, verhelderende levenszon. Vooral in de ziel der moeder was er eene vatbaarheid voor onbekrompen inzichten en verheven opvatting van het leven met God, terwijl de vader veel meer exclusief en positief zijne gehechtheid aan de vormen van het voorvaderlijk geloof krachtig uitsprak, zonder tot die halstarrige onbeweeglijke lieden te hooren, die van geen vooruitgang in de gemeente willen weten, en wier ideaal het slechts is tot 1618 of 1517 terug te keeren. De zaden van geloof en godsvrucht, met zooveel zorg en liefde door vader en moeder beiden gestrooid en gekweekt, waren niet bij den weg of op de steenen gevallen; zij hadden werkelijk een wel toebereiden akker gevonden in een eerlijk, heilbegeerig, jong gemoed. - Maar zóo kortzichtig en onvolmaakt zijn onze beste pogingen - dat onze liefdezorgen zeken de kiem vaak medevoeren van een kwaad, dat de bron zal worden van het gevaar, waarvoor wij juist onze lievelingen beveiligen wilden.</p>
<p>In éen opzicht dwaalden de trouwe, vrome ouders van Walter en begingen zij eene groote fout, die niet nalaten zou zijn invloed op het krachtigst te bewijzen.</p>
<pb n="206"/>
<p>De al te angstvallige zorg dat Walter door het rondwarend ongeloof besmet en van den eenvoud der evangelische belijdenis als een roof mocht weggerukt worden, dreef hen onwillekeurig en onbewust aan om de beelden, die zij ophingen van het leven en den toestand van geloovigen en ongeloovigen, veel te hoog te kleuren, en de tegenstelling veel te scherp te nemen als die van dood en leven, dag en nacht.</p>
<p>Niet dat de toestand van eene totale godverzaking voor volken, gezinnen en individu's minder rampzalig is dan zij dien maalden - niet dat de heerlijkheid en gelukzaligheid der ware kinderen Gods minder is te schatten dan zij haar afschetsten - maar deze beide uitersten treden ons in de werkelijkheid niet bij iederen stap zoo in haar toppunt voor oogen. Integendeel wij hebben dagelijks met de duizend, duizend nuances en tusschen-toestanden te doen.</p>
<p>De Godzaligheid heeft zoo zelden een <hi rend="spat">volmaakt werk</hi> onder ons - ja, wordt wellicht nog spaarzamer aangetroffen in hare hoogste vlucht dan de voleindigde boosheid. Ook zijn de deugd en de waarheid niet uitsluitend aan eenige afdeeling der christenheid verbleven. Walters ouders en geheel hun vriendenkring begingen den grooten misslag, dat zij al het ware, goede en schoone absoluut aan de zijde van de geloovigen van hunne richting brachten en alle leugen en dwaling, al het verkeerde en leelijke alleen naar de andere zij verbannen waanden.</p>
<p>Walter bemerkte intusschen zoo jong als hij was, dat er nog al eens eene uitzondering op dien regel voorkwam en dat de beste christenen vaak met den ouden Adam vrij wat te tobben konden hebben. Zoo kon hij zich b.v. de onzinnige drift van zijn vader niet rijmen met het ideale beeld des christens, vooral als de vaderlijke toorn soms ten eenemale onrechtvaardig op hem drukte. - Maar - dit was dan ook het eenige zwak van den braven man, en de mensch bleel zondaar.... Bij sommige huisvrienden ontwaardde hij echter
<pb n="207"/>
vrij wat erger gebreken, en als het met de geloovigen, ondanks de zuivere leer, aldus gesteld was, hoe zou het er dan met de ongeloovigen wel uit zien.... Zij moesten alle zinnelijke, laaghartige, terugstootende wereldlingen zijn.</p>
<p>En toch zou hij stap voor stap ontwaren, dat het met de menschen geheel anders was gelegen, dan zijne lieve ouders het hem in het afgetrokkene van hunne beeldspraak ingeprent hadden. Hij zou zien dat het grijs de algemeene tint onder ons aardbewoners is in duizende schakeringen, en dat het volstrekte wit en zwart zeer zelden in volle kracht is waar te nemen.</p>
<p>Daar was nog een wanbegrip, altijd uit het te hoog geïdealiseerde levensbeeld des christens afgeleid, dat hem gedurig de bitterste teleurstelling bereidde, namelijk zijne verwachtingen omtrent den noodwendigen samenhang tusschen eene zuivere kerkelijke geloofsbelijdenis en een zedelijk reinen wandel, tusschen rechtzinnigheid en deugd. - Hoe ouder Walter werd en hoe meer hij begreep, wat er om hem heen woelde en wemelde in de wereld, zoo grooter klove en noodlottiger breuk ontwaarde hij dikwijls waar hij eenheid en harmonie had gezocht. - Voor hij aan de akademie kwam, had hij al heel wat opgezameld, dat hij niet rijmen kon in de orthodoxe wereld, waarin hij met zorg was bewaakt als in de alleen veilige schuilplaats te midden van een verkeerd geslacht; - en hij wist het toch reeds al te wel, dat de rechtzinnigen soms allerleelijkste gebreken en hoogst lastige hoedanigheden konden hebben, vooral die van valschheid, achterklap, schijnheiligheid en hoogmoed.</p>
<p>Was het nu wonder dat Walter, na een paar jaar onder geheel andere indrukken geleefd te hebben, ook geheel anders oordeelde, ja, dat hij tot het tegenovergestelde uiterste oversloeg; namelijk, tot de overtuiging dat al de waarheid, al het schoone en goede niet aan deze, maar juist aan de overzijde lag - daar, waar hij zooveel voortreffelijke menschen zag, waar zulke wetenschappelijke sommiteiten hem door hunne veelomvattende geleerdheid deden
<pb n="208"/>
duizelen, terwijl hun vromen zin en nederig hart hem verbaasden. En die uitslekende mannen zouden duivelsknechten zijn, niet anders zoekende dan het rijk van Christus te ondermijnen? - hun levensdoel geen ander dan het rijk der duisternis te helpen uitbreiden - leugen en dwaling te bevorderen?</p>
<p>Neen, neen – zij, de edelen en beminnelijken, zij alleen waren de echte profeten der negentiende eeuw, en zij werden zijne orakelen.</p>
<p>Is het op rijpen leeftijd moeielijk om het rechte gehalte van de ons omgevende godsdienstige richtingen te wegen, den jongeling was het niet euvel te duiden, dat hij als zoo menigeen de richting beoordeelde en taxeerde naar de personen, die hij toevallig als de dragers van die tendenz op zijn weg ontmoette. En had de knaap de leerstellingen zijner ouders op hun gezag aanvaard, de jongeling aanvaardde de leerstellingen zijner professoren met nog veel meer gerustheid op hun gezag, omdat hij waande dat hunne geleerdheid hem een waarborg voor de waarheid van hunne gevoelens zijn kon.</p>
<p>Reeds in zijn tweede studiejaar werd zijne tot hiertoe zoo blijde, zorgelooze jeugd plotseling overschaduwd door den onverwachten dood zijns vaders.</p>
<p>Zijne natuurlijke blijgeestigheid werd door dit voorval aanmerkelijk getemperd - en het was of het hem tot hooger ernst en krachtiger streven aanspoorde. Wat werkte die kloeke geest - wat worstelde dat vorschende verstand - wat streefde hij voorwaarts en altijd verder on verder vooruit. En toch hij was geen doffe kamergeleerde geworden. Wat was hij bemind en geacht onder zijne vrienden. Hoe blonk hij uit door zijne schoone gaven. Welke aangename aantrekkelijkheid bij zijne eenvoudige prettige wijze van zich voor te doen en met iedereen om te gaan. Die jonge man zou een aanwinst voor de kerk worden en zijn licht wel laten schijnen.</p>
<p>Maar toch lag er op dat edel gelaat eene oneindige
<pb n="209"/>
zwaarmoedigheid en werd dat schoone voorhoofd al meer met donkere wolken verduisterd. Wie hem eenzaam op zijne kamer, omringd van boeken bij zijne schrijflamp in stille nachtelijke uren had kunnen bespieden of hem met een vertrouwden vriend in ernstige gedachtewisseling beluisterd had, die zou geweten hebben, welke ontzettende boezemstrijd hem folterde - hoe hij ten bloede toe kampte, niet als zoo menigeen met onedele driften, maar met dien fellen geestes-strijd tusschen hoofd en hart - tusschen gelooven en weten - tusschen godsdienst en wijsbegeerte - met dien strijd, die in onze eeuw de gansche kerk van Christus tot op hare grondvesten schokt, en elk Christen vroeger of later in meer of mindere mate aangrijpt, als de ernst der eeuwigheid hem opschrikt uit de onverschillige ongevoeligheid, en die de edelsten en besten van ons geslacht vaak het diepst beweegt.</p>
<p>Onder zijne jonge vrienden was er slechts een, die hem begreep en getuige van zijne kwelling was, omdat hij ook, evenals Walter, met eene zeer geprononceerde godsdienstige overtuiging, of liever met eene bepaalde richting, tot zijn studiën was gekomen. Doch minder sijn georganiseerd dan Walter, minder teergevoelig voor de heilige banden, die ouders en kinderen verbinden, minder gehecht aan de vormen, waarin zijn godsdienstig geloof hem was overgeleverd, viel het hem zoo zwaar niet van zienswijze te veranderen, en voegde hij zich gemakkelijker naar de leerstellingen hem verkondigd door mannen, wier wijsheid en kunde zijn volle vertrouwen en hoogste vereering uitlokten.</p>
<p>Walter had veel moeite om van zijne oude denkbeelden los te worden en de geheele ontlediging van zijn hoofd, van zijne met zijn leven saamgesnoerde voorstellingen, was voor hem eene smartvolle bewerking; maar ofschoon de worsteling hem zwaar viel, éen ding gaf hem kracht om die pijnlijke breuk, dit inwendig vaneen rijten van zijn gemoedsbestaan te verduren, hij hield zich vast overtuigd dat bij een goeden ruil deed, en dat hij den
<pb n="210"/>
groven, veel te zinnelijken vorm van het oude christendom voor een gezuiverden ideeënschat wisselde, dat hij nu van den schijn tot het wezen zou komen, en dat hij door het breken van de ruwe schelp alleen de parel in volle zuiverheid kon aanschouwen; ja, dat hij een kinderlijk speelgoed voor eene schitterende wapenrusting had verwisseld, waarmede hij tot elken kamp bekrachtigd zou zijn.</p>
<p>En toch bleef er in zijn gemoed eene diepe wonde gapen, die maar niet kon genezen - en bleef er lang een niet aan te vullen ledig in zijne ziel. Zwaar zonk ook de gedachte op hem neer, dat zijne nieuwe denkbeelden hem zoo ver buiten het standpunt van die beide wezens stelden, die hem op aarde het dierbaarst waren - zijne moeder en zijne verloofde. Zijne nieuwe wereldbeschouwing sneed zijn inwendig bestaan van haar af, en dreigde hem gansch te vervreemden van den lieven trouwen vriendenkring, die haar omgaf - die zooveel van hem verwachtte, die op hem rekende, dat hij zou opstaan om het eeuwig evangelie te handhaven, zooals zij het verstond; en hij voelde met smart, dat hij hen teleurstellen en ergeren zou, daar het moderne streven, dat hem had aangegrepen, hem tot eene gansch andere geestesrichting riep. Zijne Caroline had hij sinds lang op de hoogte van zijn inwendig leven trachten te brengen, en zij peinsde, leed en streed ook wel met hem - maar.... zij kon hem niet volgen, al oogde zij hem steeds belangstellend na.</p>
<p>Er ontstond eene drukkende spanning tusschen deze twee edele liefdevolle harten en Caroline drukte haar stemming en toestand met waarheid uit in deze woorden, die zij eens aan Walter schreef:</p>
<p>- Ik zie u met bekommering als op een hoogen toren staan, maar ik ontdek niet, hoe ik u daar bereiken zal. Den ouden sleenen trap, die u aanvankelijk opwaarts voerde, hebt gij losgebroken en doen instorten, en de slingerende touwladder, die gij mij toereikt, is niet geschikt voor mijn voet.</p>
<p>Moeielijker was echter nog zijne verhouding tot zijne
<pb n="211"/>
moeder, de oude vrouw - zoo ontoegankelijk voor zijne bewijsgronden - onwrikbaar in hare overtuiging - onverbiddelijk voor iedere afwijking van het bijbelsche standpunt des geloofs. - Wat moest hij met haar aanvangen?</p>
<p>Zijn vriend had hem geraden dat grijze hoofd niet te vermoeien, dat oude hart niet te schokken - zij zou zoo sijn niet onderscheiden op hare jaren. Hij moest maar zorgen haar geen aanstoot te geven. Met voorzichtigheid kon men nog het meeste nut slichten.</p>
<p>- Het zou haar dood zijn - hernam Walter somber voor zich starend - als zij wist hoever mijn standpunt van het hare verschilt - en toch kan ik het haar evenmin openbaren als ik het denkbeeld dulden kan, haar eenigszins te misleiden in het heiligste en hoogste. Ik verfoei mijzelven, als ik haar eene uitlegging aan mijne woorden hoor geven, die geheel in strijd is met mijne opvatting, en ik haar niet uit den droom kan helpen. Ik moet, ik wil rondborstig met haar spreken - haar trachten te overtuigen, dat zij mij mijn loop moet laten voortzetten op de ingeslagen baan, al schijnt haar die ook in eene verkeerde richting voort te schrijden - ik wil beproeven haar oog te vestigen op die hoogere eenheid, die alle waarheid zoekende zielen verbindt.</p>
<p>- Gij zult er niet in slagen, Walter - zulke oude hoofden zijn onveranderlijk; gij zult niet dan miskenning oogsten - verdenking uitlokken - scheuring maken - zwijg liever!</p>
<p>Maar wat Walter meende te kunnen verbergen om hare grijze haren niet met smart ten grave te doen dalen, was lang geraden door het sijn gevoel der moederliefde - en met kommer sloeg zij het gade, hoe bij het koud wijsgeerig denken de warmte van het innerlijk leven allengs wegkwijnde in Walters borst, en met zorg speurde zij het na hoe een geestelijk verwelken en versterven zijne woorden en wijze van zijn kenmerkten. Met weemoed waagde zij het soms
<pb n="212"/>
die teedere snaar te roeren, als zij met Caroline over hem sprak, die wederkeerig behoefte had om zich te uiten en aan niemand anders wilde openbaren, wat en hoe zij leed om zijnentwil, dan alleen aan zijne moeder, die hem zoo innig liefhad.</p>
<p>- Ik heb er wel voor gevreesd en zijn vader was er ook zoo bang voor - zuchtte de oude vrouw - doch als hij maar eerst uit die professorale omgeving weg is en het werkelijk leven daar met alle schakeeringen voor hem ligt - als hij geroepen wordt aan de sterfbedden en bij de beproefden en teleurgestelden, zal hij wel zien dat er geen balsem is dan die des Evangelies en dat men met al de hedendaagsche theologische spitsvondigheden niet veel op eene plattelandsgemeente vermag. Hoe het zij, wij zullen aanhouden in den gebede en den Heer dag en nacht smeeken, dat Hij hem tot zich trekke met koorden der liefde, die hij niet van zich werpen kan.</p>
<p>Caroline wilde de oude vrouw dien zwakken grond van hoop niet betwisten, maar zij wist meer dan zij zeide. Zij zag wel in, dat Walter steeds verder vervreemdde van zijne vroegere zienswijze. - Het was haar een raadsel, wat hij den volke dan toch wel te verkondigen zou hebben en wat er van de geloofsleer overschieten zou, als hij altijd maar voortging met die te besnoeien en uit te dunnen. - Want Walter scheen geducht aangegrepen van den geest die alles ontkent, en hij werd van de eene negatie tot de andere voortgedreven. Maar telkens stelde hij haar weer gerust. - Zij zou, als zij eenmaal dagelijks met hem omging, zich met zijne ideeën verzoenen, die zij nu nog niet aanvaarden kon. Zij zou ervaren, hoe lief hij Jezus nog altijd had - hoe ijverig hij zou zijn hem te verkondigen en na te volgen; zij zou leeren begrijpen, hoe hoog religieus zijn tegenwoordig standpunt was, welk heerlijk ideaal daar voor zijn geest zweefde- een <hi rend="spat">gezuiverd Christendom</hi>, een <hi rend="spat">gelouterd Evangelie</hi> te prediken - een nieuw tijd-<pb n="213"/>perk voor de geschiedenis van Jezus kerk te helpen voorbereiden - een tijdperk van geest en waarheid - verlossing van de doode letter - vrijmaking van verouderde, geestelooze denk- en kerkvormen.... Maar hij zou langzaam gaan - niemand krenken, geen opzien baren. Hij zou de geesten ongevoelig opheffen tot hooger opvatting van Christus en zijne verschijning. Hij begreep zijn tijd en erkende zijne roeping.</p>
<p>Hoe overtuigend bewees hij haar, dat het geloof der gemeente zich op alle punten ontwikkelen moet door al de nieuwe elementen, die de resultaten der jongste wetenschap voor de menschheid uitstort, en dat dit meer ontwikkeld geloof niet geregeld behoeft te worden door kerkvergaderingen of conciliën, maar, als het rijp geworden is, een tolk vindt in het warm en levensvol gemoed van elk, die den geest levend als in eigen boezem draagt en als levensadem uitgiet over anderen.</p>
<p>- Ja, ik geloof dat er eene herleving der kerk noodig is, stemde Caroline dan in; dat er een nieuwe aanblazing des geestes over de gemeente moet uitgaan; maar ik zie veeleer eene slooping dan eene reiniging, een afbraak dan een loutering in het hedendaagsche streven. - Zoo zeker als de gemeente het lichaam is van een levenden Christus, zoo zeker moet er groei en wasdom zijn en blijven, tenzij iemand zou durven beweren, dat de arme gemeente reeds volmaakt ware.</p>
<p>- Welnu, hervatte Walter, wat is wasdom in den boom? Niet enkel dat hij hooger en dikker wordt, maar dat hij telkens de oude schors afwerpt en de oude bladen laat vallen om plaats voor de nieuwe te maken.</p>
<p>- Zou de wasdom vooral niet moeten blijken uit het overvloedig vruchtdragen. - Maar waar vindt gij dat?</p>
<p>- Ook die vruchten zijn niet te miskennen, vruchten der ware humaniteit bloeien op elk gebied - verlossing van verdrukten, het opzoeken van verdwaalden, verpleging van lijdenden - zijn dat geene vruchten des geloofs en der liefde?</p>
<pb n="214"/>
<p>Als Caroline dan zoo stil bij hem nederzat en zijne schoone, welluidende stem hoorde klinken, zijn zielvol oog zag schitteren van ijver en van liefde tot waarheid en licht, dan werd zij een oogenblik meegesleept en in slaap gesust om te droomen van zijn schoonen arbeid en zegenrijke toekomst - Ja, zij geloofde er aan, dat hij toch niet heel ver zou kunnen afwijken, en zoo hij al afdwaalde, vleide zij zich heimelijk, dat zij hem wel eenmaal zou terugbrengen aan den voet des kruises. Maar een zeker angstgevoel, eene wondere beklemdheid noopte haar toch om hunne verbintenis steeds te verschuiven en te zien waar het met hem heen zou gaan.</p>
<p>&nbsp;</p>
<p>Intusschen had Walters zuster Cornelie zich na den dood baars vaders nog met meer ernst op haar teekenwerk toegelegd en bij het schrale pensioen, waarvan de weduwe nu moest leven, vaak gedacht: Kon ik er maar iets mede verdienen!</p>
<p>En die wensch werd vervuld; zij zocht en kreeg lessen. - Wel had zij liever zich aan de kunst gewijd en als schilderes ol teekenares haar talent hooger ontwikkeld - maar ach! zij was maar een meisje - en dat mocht zulke eerzuchtige gevoelens niet voeden. Was het al niet mooi, dat moeder haar toestond les te geven? – En zoo treffen wij haar na den dood der moeder aan als eene oppassende, volhardende onderwijzeres in de leekenkunst, die, hoewel maar sober, toch haar eigen brood kon verdienen en haar broeder niet tot last behoefde te zijn.</p>
<p>Was het tot haar ongeluk of tot haar geluk, dat haar neef André haar zoo lief vond en van zijne liefde had gesproken? Zij erkenden beiden dat het wijzer was geweest als hij het maar had gezwegen, en toch hadden zij er geen berouw van. - Waarom kon hij, die nu dezelfde betrekking bekleedde als eens haar vader vervulde, niet aan trouwen denken – terwijl het vorige geslacht op zulk een traktement met gerustheid in de huwelijks-fuik stapte? - Och de tijden waren zoo veranderd! Wat
<pb n="215"/>
was alles duur! - huisvesting, voeding, kleeding!... Neen, zij moesten maar van elkander afzien - en de huwelijksplannen laten varen, dat was veel wijzer! - En toch - en toch - al die wijsheid nam het gevoel niet weg....</p>
<p>&nbsp;</p>
<p>Walter bezal die schoone gave der eenvoudige, ongekunstelde welsprekendheid, die uit een warm hart en eene poëtische opvatting voortvloeit; zijne schoone stem en edele voordracht was lang in wijden kring bekend, voor hij als candidaat te huis kwam, en eerder dan iemand dacht, werd hij beroepen in een aangenaam aan eene rivier gelegen dorp, bij eene vrij aanzienlijke gemeente, waar veel vertier en bedrijf, maar weinig geestelijk leven was.</p>
<p>Zijn optreden was zoo treffend, dat de algemeene verwachting sterk gespannen werd; de hooge ernst, de diepe eerbied, de schoone vorm zijner bezielde voordracht bij dat innemend uiterlijk, dit alles te zamen maakte een indruk, waarvan men zich nauwelijks rekenschap kon geven, maar die onweerstaanbaar boeide en medesleepte. De kerkbanken, die bij zijn hoogbejaarden voorganger verminderd waren en toch ledig bleven, moesten weldra vermeerderd worden en spoedig was de toeloop zoo groot, ook uit andere gemeenten, dat de kerk te klein werd - want, zulk een prediker was er uren ver in den omtrek niet te vinden.</p>
<p>De gulhartige ontvangst van de blijde gemeente, die veel te lang door een suffenden ouden man bediend of liever verwaarloosd was geworden, trof den jongen leeraar zeer. Wat was zulk eene landelijke bevolking eenvoudig en deugdzaam in zijn oog! - Waar was nu die boosaardige mensch uit den somberen catechismus - geneigd tot alle kwaad - ja, om God en den naaste te haten? - Neen, de menschen waren wel zwak en onkundig, maar welk eene groote goedhartigheid! welk eene ijverige bereidvaardigheid bij die argelooze landlieden!....</p>
<pb n="216"/>
<p>Welk heerlijk pastoraal leven ging hij te gentoet! - Walter oordeelde zoo ongeveer als de erwt uit Andersens sprookje - zijn peul was nog zoo frisch en groen, en daarom was de heele wereld frisch en groen. – Later als de peul geel wordt, zal de heele wereld met haar geel worden in zijn oog.</p>
<p>Onbekend met het leven als de jonge man was, zou het hem dringend noodig zijn geweest, den mensch in de werkelijkheid te gaan bestudeeren - inaar de kisten vol boeken die hij medebracht, de nachtelijke uren die hij over het papier gebogen in zijne studeerkamer sleet, waren niet geschikt om hem de diepe roerselen en drijfveeren van het dagelijksche menschenleven te leeren verstaan.</p>
<p>In zijne eenzame pastorie woonde hij met eene bejaarde dienstmaagd. Zijne moeder was te ziekelijk om zijne huishouding te komen besturen; zijne zuster, eenmaal aan de feeken- en schilderkunst gewijd, kon hare lessen niet opofferen om, wellicht voor zeer korten tijd, zijne zaken te behartigen; - en zijne verloofde? - Zij toefde nog.</p>
<p>Walter kende geen prijzen of aard van levensmiddelen, of wist niet van de hoeveelheden die hij noodig had, maar hij was vol vertrouwen op de eerlijkheid en het overleg van zijne hem aanbevolen dienstmaagd en van zijn tuinman. Zijne zorgelooze gulheid en royale wijze van doen gaven aan zijne beide onderhoorigen de overtuiging, dat hij een rijk man was en dat het er bij hem op een gulden of wat niet aankwam. Zij namen dus niet alleen zelven hun deel dubbel en dwars, maar verzorgden ook hunne familie met groote vlijt ten zijnen koste, terwijl Walter niet vermoedde, dat er van alles veel meer verbruikt of liever gekocht werd dan hij voor zijn klein gezin noodig had. Maar voor hem lag de wereld nog niet in het booze. - Hij zag overal het goede; hij geloofde en hoopte het beste - van de trouwe, eerlijke, welwillende landbewoners! nog zoo primitief in hunne onnoozelheid! zoo naïef in hunne onkunde!! - Allemaal beste menschen....</p>
<pb n="217"/>
<p>En hoe dachten deze veldelingen over zijn weleerwaarde?...</p>
<p>&nbsp;</p>
<p>Op het kleine dorpsplein stond eene groote pomp onder de linden. Als de meisjes des avonds water haalden, sloegen de mannen, die onder het geboomte op hoopjes stonden of op de banken hun pijpje rookten, vaak gedienstig de hand aan den slinger en knoopten een praatje aan, vooral als het schoone zomerweer elk op straat hield.</p>
<p>Zoo is het pleintje thans gezellig bevolkt, en er gaat een gegons van de sprekers op, dat ons verklaart, waarom dit plekje de boerensociëteit genoemd wordt. Mochten de jonge knapen zich met wereldsche snakerij druk bezig houden, op verscheidene banken loopt bij de oudere lieden het gesprek thans over de kerk en over den nieuwen dominé.</p>
<p>- Wij praten tegenwoordig meer over den godsdienst in éen week, als vóor dezen in een geheel jaar, merkte de bleeke molenaar aan, die met zijn wit haar en zijn wit pak geheel en al van meel scheen te zijn.</p>
<p>- Nu, 't was hoog noodig dat we hier wat wakkergeschud werden, onze gemeente was mooi ingedommeld - zei de smid, die eerst wel eens onder de pomp gehouden had mogen worden, voor hij uit buurten ging.</p>
<p>- Zeg liever verwilderd, hernam de timmerman; er kwam hier eene sterke neiging tot ongodsdienstigheid ter eene zijde en eene domperige kwezelarij aan den anderen kant.</p>
<p>- Die jonge man zal ons leven uit den dood brengen; hij zal de onverschilligen opjagen, hervatte de smid, en het woord Gods weer op den kandelaar stellen.</p>
<p>- Als het zoo gaat, zeide de kerkmeester tot den verver, zullen wij de kerk een ander jaar kunnen laten opknappen.</p>
<p>- Ja, antwoordde deze, het houtwerk roept om den verfkwast, en ons armenzakje is ook wel zesmaal zoo zwaar van gewicht als
<pb n="218"/>
voorheen bij het collecteeren; als dat zoo blijft dan zullen ook de armen er tegen den winter best bij varen.</p>
<p>- Een wakkere predikant is een groot geluk voor een gemeente, betoogde de timmerman. Mijne jongens hunkeren tegenwoordig naar het catechiseeruurtje, en vroeger waren zij maar blij als de dominé oversloeg en dat gebeurde wat al te veel - en als men dan denkt, dat de jongelui er hun heele leven mee toemoeten met wat ze bij dominé beet krijgen, dan mochten zij wel een paar uren 's weeks hebben, zal er wat blijven hangen in hoofd en hart.</p>
<p>- Waar heb je lui 't over - vraagde de bakker, die op zijne muilen en met opgestroopte hemdsmouwen en zijne blauwe slaapmuts in den nek kwam aanslenteren - alweer over den nieuwen dominé? - Ja, die preekt ons weer in de kerk - ons oudje had er ons mooi van afgewend - 't was op het laatst minder dan lauw water.</p>
<p>- Met zemels, zeide de verwer knipoogend tegen den smid, net als jou brood - precies zoo droog en duf.</p>
<p>Maar de bakker hield zich doof en zeide:</p>
<p>- En gij ook weer zoo trouw in de kerk, brouwer? Jongen, dat is een wonderteeken! Gij vondt hem eerst zoo'n piepjong kuiken, niet waar?</p>
<p>- Ik had een vooroordeel, dat beken ik, antwoordde de brouwer, ik zeg nu met Paulus - niemand verachte zijne jonkheid; als hij een Timotheus of een Johannes is, moeten wij hem eeren.</p>
<p>- Wel ziet hij er een beetje werelds uit, merkte de slachter aan, hij heeft mij wat te veel krul in zijne haren.</p>
<p>- Ge moet denken, zei een paardenfokker, 't is ook nog maar een jong veulen - die vallen altijd wat ruig en maken veel gekke sprongen, maar zet men ze voor den ploeg en komen ze onder den roskam, dan gaat dat alles over.</p>
<p>- Het is toch een echt pittig ventje, ging de brouwer voort,
<pb n="219"/>
en hij leidt me daar, zoo jong als hij is, zoo'n waarheid neer, dat je er van staat te kijken; en dat behandelt de zwaarste leerstukken, daar ze anders tegenwoordig wel af blijven op den stoel.</p>
<p>- Wat meen je, brouwer?</p>
<p>- Wel, zooals dat stuk van de predestinatie - al noemen ze dat nu zoo niet meer, want in alles is eene mode, ook in de religie; - maar heeft hij niet duidelijk te kennen gegeven, dat alles van eeuwigheid tot eeuwigheid bij God verordineerd is in zijn ondoorgrondelijken raad?</p>
<p>- Ja, nu je me daar zoo bijbrengt, hernam de smid, heeft hij daar schoon over gesproken, dat wij geen vrijen wil hebben: maar de eenwige verdoemenis liet hij toch stil liggen, heb je dat wel bemerkt?</p>
<p>- Nu ja, zei de brouwer gemelijk, die nu eenmaal met den dominé op had, dat is ook een zeer diep stuk - en hij zal er toch wel op komen, wacht maar....</p>
<p>- Ik weet het niet, hij had den zondaar beter moeten uitschudden en hem met den schrik der hel moeten aangrijpen. Ik had gewild, dat hij de bazuin des gerichts meer had laten hooren met de vele donderslagen, pruftelde de slachter.</p>
<p>- Hij staat meer in die trekkende genade, en hoedt ze met den staf der liefelijkheid, pleitte de brouwer.</p>
<p>- En dan die geestelijke verklaringen van het Woord! Kijk, mijn hart ging open, viel de molenaar in, eene versche pruim zorgvuldig voor zijn grooten mond klaarmakende. Ik dacht nog aan de goede dagen van ouds, toen wij hier zoo'n dierbaar gezelschap hadden bij dien kostelijken oefenaar. 't Was of ik het hem nog zoo hoorde zeggen: ‘Wat zou het u baten of Christus alle blinden en kreupelen had genezen, en hij genas u niet van uwe blindheid.’ Zie, dat is nu geestelijke dingen met geestelijke samenvoegen.</p>
<p>- Ik zeg altijd: de letter doodt, maar de geest maakt levend, en zooals hij de vorige week over het wondergeloof sprak,
<pb n="220"/>
zoo kan ik er mij ook best bij neerleggen. - ‘Niemand zal bekeerd worden door het geloof aan de wonderen,’ daar zeg ik amen op. Dat is zooals onze vaderen het geloof onderscheiden in het geloof der wonderen - het geloof der historie - en het zaligmakend geloof.’</p>
<p>- Zoo, heeft hij dat gezegd - vroeg de slachter, die sterk tot de afgescheidenen overhelde - dan ga ik hem weer eens hooren.</p>
<p>- Ja, 't zal je wel aanstaan, knikte de brouwer, en hij neemt ook zulke bevindelijke onderwerpen, zooals de worsteling van Jakob en Ezau's eerstgeboorterecht - altijd heeft hij het over diepe stukken - zoo jong als hij is - maar vooral van die wedergeboorte, dat was eene verkwikkelijke preek.</p>
<p>- Ik weet het niet, brouwer! begon nu de ouderling Drijver, een bejaard net gekleed burgerman, die al een tijd lang dat gepraat aandachtig stond te beluisteren met zijn ernstig denkend oog en scherp bepaalde vaste wezenstrekken. - Ik weet het niet, vriendlief! maar ik zou den nieuwen leeraar toch stap voor stap op eene schromelijk onrechtzinnigheid kunnen betrappen. - Al ben ik niet van de confessioneelen, ik zeg u dat gij u zand in de oogen laat strooien, als gij die hollegalmen voor de echte orthodoxe, of laat mij liever zeggen voor de apostolische, leer aanziet - gij hebt slecht geluisterd of gij wordt wat doof man.</p>
<p>- Ik houd hem voor een wolf in eene schaapsvacht, riep de slachter, die nu eensklaps moed kreeg om zijne verdenkingen uit te spreken, en die een bitteren wrok tegen den dominé begon te koesteren, omdat hij niet van oude of zieke koeien wilde eten.</p>
<p>- Neen, dat niet, maar wel voor een bedrogene, die zelf niet weet in welke striknetten hij verward zit, ging Drijver voort; hij kleedt de prediking in bijbelsche taal, en dat verblindt u, het achtbare kleed past echter niet om de moderne gestalte, die het kleed doet scheuren. Ik zie maar al te wel door die spleten heen. Onze arme gemeente is als Jacob, die zich verbeeldde dat hij Rebekka had ingehaald, en ziet hij had Lea thuis gekregen. -
<pb n="221"/>
Geloof mij, zoo lief en aardig die man is als mensch - als prediker was hij hier niet gekomen, als ik in de dagen van het beroep niet ter dood toe krank had gelegen.</p>
<p>Drijver was een welgesteld geacht ingezeten, wiens oprechte vroomheid algemeen erkend werd en hem een zeker gezag in de gemeente verzekerde. Hij was karig in woorden - maar altijd kwam hij rond voor zijn gevoelen uit. Zijne taal maakte dus grooten indruk op de hoorders, en toen hij weggegaan was, herhaalde men nog eens wat hij had beweerd, en nam het gegons der dooreenklinkende mannenstemmen tot een zoo geweldig gedruis toe, dat de vrouwen staan blevenen de kinderen kwamen aanloopen. Er was wat aan de hand, want zij zagen de pet van den langen veldwachter boven allen uitsteken. Zijn dikken stok hield hij echter vreedzaam onder den arm, terwijl hij Drijvers plaats in het midden der dorpers innam en voortging:</p>
<p>- Wat er van den dominé is, zullen wij wel spoedig geheel en al ontdekken; maar zooveel is zeker, een huichelaar is hij niet, want ik heb hem gisteren dan eens goed op den tand gevoeld. Ik heb hem zoo maar recht op den man af gevraagd, wie hij dan eigenlijk was - en hij zei ronduit:</p>
<p>- Vriendlief, als gij mij voor orthodox houdt, hebt gij mij geheel verkeerd begrepen - want ik ben modern!.... Schrikt gij daar zoo van? vroeg hij als of het niets was - want ik sprong een paar pas achteruit. - Ja, dominé, daar word ik reëel koud van, zei ik - maar het doet me pleizier, dat gij er zoo eerlijk voor uitkomt, voor den oprechte is nog hoop.</p>
<p>- Wat zeg je - riepen allen door elkander - heeft hij dat maar zoo ronduit gezegd? En hebt gij hem zoo de waarheid gezegd?</p>
<p>- Niet waar! - wel waar! klonk het nu wild dooreen; maar de veldwachter, trotsch op zijn succes, ging onverdroten voort:</p>
<p>- Maar ik zei, dominé! al ben je nog zoo geleerd - ik houd me aan Orthodox. Ik weet niet wat landsman hij geweest
<pb n="222"/>
is - maar een knappe degelijke vent was hij zeker - en in mijne familie is het alles van dien kant - en aan Orthodox willen wij blijven vasthouden.</p>
<p>- En wat zei hij daarop? klonk het van alle zijden.</p>
<p>- Ja - ik durf het niet recht staande houden, maar ik zou zeggen, dat ik een boozen spotlach op zijn gezicht zag, en toen keerde ik mij van hem af - en ik wilde geen doen meer met hem hebben.</p>
<p>En dat beteekende nog al iets, want de veldwachter had eene soort van confessioneele club aan zijn huis en was de leidsman van een zeker onrustig deel der gemeente.</p>
<p>- Ik ben vóor de gezonde gereformeerde leer, zeide de slachter in het heengaan.</p>
<p>- En ik ben vóor de gezonde runderen, duwde de timmerman hem toe.</p>
<p>- Het woord moet onvervalscht gepredikt worden, anders gaat het land te gronde, betuigde de bakker.</p>
<p>- Ja, wij staan op zuiver brood voor ziel en lichaam, antwoordde de verver, men moet ons geen steengruis voor brood geven. - Daarover waren allen het eens, en men ging uiteen met een lach over den bakker, die echter wel wist dat al die steken hem minder kwaad konden dan deze kritiek den dominé zou benadeelen - men slikt ten laatste op het platte land het slechtste brood even geduldig als de slechtste preek - er is geen concurrentie.</p>
<p>Spraken de winkeliers en de handwerkslieden onder de linden bij de dorpspomp veel over den dominé, ginds in den koepel van den gedecoreerden gepensioneerden majoor, heeft men het ook al druk over hem, al is het in een anderen geest.</p>
<p>- Dien man wil ik meer gaan hooren - zegt de oude snorrebaard, met het breede likteeken op zijn gerimpeld voorhoofd, tot zijne logeergasten, die in eene soort van verrukking zijn over den lieven dominé - ik ben in staat om weer
<pb n="223"/>
eene plaats in de kerk te nemen en een kerkboek te koopen.</p>
<p>- Ja, hernam de dikke steenfabrikant, die als een eerste pretmaker bekend stond, zoo'n jong mensch geeft je heel wat na te denken. Mijne kinderen gingen anders nooit ter kerk, maar nadat de dominé ons bezocht heeft, is mijn zoon hem gaan hooren, en hij is van plan hem meer te volgen.</p>
<p>- Die man zou iemand met al die fabeltjes uit den bijbel verzoenen, roept de majoor uit; hij neemt er al het wonderbare zoo netjes uit weg en maakt alles zoo klaar als glas. Ik beken dat ik mijne geloofsbelijdenis wel een weinig verleerd heb in de Oost. Maar op die manier zou de godsdienst aannemelijk worden. Want ik houd er niet van als die zwartrokken den mensch zoo slecht maken. De mensch is een heerlijk wezen en moet niet door de dominé's verlaagd worden alsof het een machteloos wormpje was.</p>
<p>- Ik zeg met den dichter - half dier, half engel - hervat de fabrikant. En dan dat gebulder over die zonden, dat kan ik ook niet velen. - De mensch heeft zich zelven niet met al die driften en instincten bedeeld - ik houd het er voor, dat wij de natuur maar hebben te volgen en dat wij dan altijd goed doen - en ik merk wel dat dominé Van Dam het met mij eens is, en daarom hoor ik hem graag.</p>
<p>- Wij zullen hem niet lang houden, merkte de majoor aan; ik zag zooveel vreemde gezichten, zelfs uit de stad. Een man met zoo'n talent is eigenlijk ook te goed voor de boeren.</p>
<p>- Ja, als die oude dompers, die hem nu aangapen, hem eens goed vatten, antwoordde de fabrikant, dan gaat hij in den ban, en kan hij voor stoelen en banken preeken.</p>
<p>En zoo geschiedde het ook, hoewel niet volkomen om dezelfde redenen als deze zeer oppervlakkige beschouwers wel meenden.</p>
<p>Van nu aan ontstond er omtrent de opinie over den jongen leeraar verdeeldheid in de gemeente. De partij van den veldwachter, den slachter en den bakker overlaadde den kerkeraad met verwijten, omdat zij bedrogen waren. Deze had bij het
<pb n="224"/>
beroep beloofd een orthodox predikant te zullen nemen - en zie - nu was hij modern!....</p>
<p>Eene kleine groep van trouwe vereerders schaarde zich echter om den predikant, maar de meerderheid was tegen hem, hoewel men hem persoonlijk geen achting kon ontzeggen - Walter ondervond smartelijk, dat zijn gezuiverd christendom geen dagelijksch brood voor eene plattelandsgemeente kon zijn. Vergeefs poogde bij zijne moderne wereld- en godsbegrippen voor den boerenstand pasklaar te maken. Met het jonge volkje hoopte hij zachtjes aan wat vooruit te komen, maar die oude stijfkoppen! daar was niet aan te verwrikken of te bewegen. En kleiner werd met elke preek zijn publiek, en lichter werd het armenzakje - de kerk werd niet opgeknapt.</p>
<p>Dom waren zij en dom moesten ze blijven - dit was zijne toenemende kwelling en ergernis. Vooral had hij veel te tobben met den weerbarstigen ouderling Simon Drijver.</p>
<p>Bij zijn eerste bezoek aan het huis van dien zonderlingen man, voelde hij zich eenigszins tot hem getrokken. Drijver kwam uit eene doodelijke krankheid op, en sprak met zooveel innige dankbaarheid over het wederkeerend leven en de hooge verplichting om de jaren, die hem boven alle verwachting nog gegund schenen te worden, nuttig te gebruiken, dat het Walter soms was als hoorde hij zijn eigen vader uit 's mans mond spreken, en gaarne onderhield hij zich met hem, daar deze zijn vader persoonlijk gekend had.</p>
<p>Het was hem een waar genoegen, toen hij Drijver met dat ernstig peinzend gelaat voor het eerst onder zijn gehoor zag. De gemeenteleden, die hem kenden, zagen echter al heel spoedig aan de eigenaardige beweging van het grijze hoofd, dat Drijver alles behalve gesticht was over de mooie preek, die de logétjes van den majoor en de dochters van den fabrikant in verrukking bracht.</p>
<p>Met bijzondere voorliefde had Walter zich gezet om eene preek
<pb n="225"/>
over den biddenden Heiland te maken. Hij wilde daarin sterk laten uitkomen, hoe hij het bidden aanprees en weerleggen wat er gemompeld was in de gemeente: ‘De modernen bidden niet eens!’</p>
<p>Die welsprekende preek maakte indruk op menigeen - alleen die ouderling Drijver met het grauwe stoppelige haar zat al harder en harder te schuddebollen - en toen hij de kerkdeur uitging en de verwer tot hem zei: - Nu, wat heb ik je gezegd? - Dat het zoo'n innig gemoedelijk man is: - antwoordde Drijver droevig!</p>
<p>- Zijt gij dan ook hoorende doof? - Het is lang niet pluis met die leer van het bidden.</p>
<p>- Kom, haarklover, neem mij mijne stichting niet af, antwoordde de diaken gemelijk.</p>
<p>- Dat zal ik wel, antwoordde Drijver, ga dadelijk met mij mee naar de pastorie.</p>
<p>- Gun den man toch wat rust, om even uit te blazen en wat te gebruiken - hij is zichtbaar vermoeid.</p>
<p>- Het vleesch is niet nut, zei Drijver, als ik zijne ziel redden kon, zou hij 't zegenen dat we hem geen rust lieten.</p>
<p>- Daar is hij al. Goeden dag, dominé!</p>
<p>- Wel, vrienden, komt gij eens bij mij tuinen, zei Walter zich vriendelijk tot hen wendend.</p>
<p>- Ja, dominé, dat eigenlijk niet. Wij wachten u op, om een woordje met u te wisselen, als het gepermitteerd is.</p>
<p>- Ga mee binnen - ik ben warm - en het waait hier nog al, zei Walter haastig het grintpad afloopend.</p>
<p>De diaken was barmhartiger en beleefder dan de ouderling, maar gansch niet eerlijker of oprechter dan deze, toen hij vleiend zeide:</p>
<p>- Wij komen wel eens op een ander uur, dominé! – neem eerst uw gemak.</p>
<p>- O neen, ik ben altijd bereid u te woord te staan, hernam Walter hen binnen latende. Gaat zitten!</p>
<pb n="226"/>
<p>- Ik wilde maar eens weten, of ik u goed heb begrepen aangaande het gebed, zei Drijver plaats nemende.</p>
<p>Walters gelaat betrok al van ergernis.</p>
<p>- Hebt gij het nu zoo gemeend, dat bidden eigenlijk eene alleenspraak is?</p>
<p>Walter zucht zwaar, maar antwoordt niet.</p>
<p>- Wij bidden dus tot ons zelven, gaat Drijver voort; want daar boven de wolken is geen oor, dat op ons smeeken let.</p>
<p>- Zoo heb ik het niet bedoeld - hervatte Walter gemelijk - gij verstaat mij verkeerd. Ik waardeer het gebed.</p>
<p>- Als oratie, maar niet als bede - vragen mag het niet zijn? Zeg ons nu - ja of neen - is het een leugen wat daar staat: ‘Gij hoort hen, die nw heil verwachten, o Hoorder der geheên’, of is dat eene eeuwige waarheid? - Ja of neen?</p>
<p>Walter praatte er lang en breed om heen, maar het hartige ‘ja’ kwam zoo min als het ‘neen’.</p>
<p>- Dominé, gij zijt een zeer geleerd man en ik een ongeleerde, en toch verstout ik mij u te smeeken: Ontneem het arme volk het gebed niet, het is de staf des levens. Onze God is een sterke God, die macht heeft ons in allen nood te helpen, en door zijne eigene wetten niet belemmerd kan worden om ons te verhooren. - Hij, die het oor geformeerd heeft, zou die niet kunnen hooren? De God der Baälspriesters bleek doof te zijn - Hij had te veel omhanden om op de smeeking zijner dienaren acht te slaan. - De God van Elia den Tisbiter daarentegen was hoorder, en hij antwoordde zijn kind met de machtige stem der donderslagen, en het vuur, dat van hem uitging, verteerde het offer. - Die God is een God des aanroepens, en Hij heeft een welgevallen in onze stamelende smeekingen. Bid, o bid zooals uw vrome vader u leerde bidden, en niet als de philosofen en sophisten.</p>
<p>- Uwe vrome ontboezeming geeft blijk van uw godsdienstigen zin, maar heeft geenerlei kracht van bewijs voor de juistheid
<pb n="227"/>
van uw Godsbegrip, antwoordde Walter met eene mengeling van trots en medelijden den grijsaard aanziende, die met droevig hoofdschudden zijn hoed greep en heenging.</p>
<p>Een andermaal sprak Drijver hem in de kerkeraadskamer aan, of hij hield hem op straat staande. - Nu attakeerde hij hem in den tuin, en dan kwam hij bij hem in zijne kamer - altijd zette hij zijne plompe vragen zoo vierkant en dwars voor Walter neer, dat deze ze niet kon ontwijken.</p>
<p>Als ik u dan goed begrijp, was steeds zijne zegswijze, en dan volgde de bedenking, b. v.: Weet gij vast en zeker, dat er nooit een wonder is gebeurd en nooit eenig wonder gebeuren kan, omdat het niet bij het modern wereld-systeem past, en uw God geen de minste kracht bezit over de werken zijner handen - nu hij het groote en volmaakte uurwerk eenmaal aan den gang gebracht heeft, moet het ook afloopen en de volstrektste noodwendigheid aller dingen houdt zijne almacht geboeid. In dit wereld-instrument is zoo min plaats voor het gebed als voor het wonder - zoo min voor het berouw als voor het geweten - geen plaats voor Christus en de blijde boodschap van genade en verlossing. Welk eene akelige ijzeren kooi is uwe wereld! Sla toch, bid ik u, uw ouden bijbel eens op en bezie de wereldbeschouwing van onzen Heiland daar eens bij. Hij leert ons een levenden Vader kennen, die altijd voortgaat te werken - wiens oogen zoeken naar de ware aanbidders, wiens handen steeds zijn uitgebreid om te leiden, te redden, te zegenen - die altijd met ons is en ons geeft wat wij van noode hebben als wij er om vragen, en die ons eens tot zich neemt om te rusten van onzen arbeid. - Goeden dag, dominé, tot wederziens! - En Drijver verdween.</p>
<p>Wandelde Walter mijmerend in het veld - wie kwam daar uit een zijpad? - Zijn schrik, de man met de plompe vragen. Nauwelijks hadden zij vier alledaagsche volzinnen over weer en wind gewisseld, of Drijver ving aan:</p>
<pb n="228"/>
<p>- Dominé! - is het nu voor goed uitgemaakt, dat Christus geen heerlijkheid bij den Vader had vóor de grondlegging der wereld? - Uitgemaakt, dat het heerlijke Evangelie van Johannes geen oortje waard is?</p>
<p>- Maar, lieve vriend! - antwoordde Walter bevend van ongeduld - het is uw ongeluk, dat gij een manier van haastig oordeelen hebt over de allerdiepste vraagstukken, alsof het maar zoo niets is! - Zulke gewichtige punten kunnen zoo maar niet onder eene pijp tabak uitgemaakt worden! Zij houden de knapste koppen sedert vele jaren bezig.</p>
<p>- Maar de tijd spoed voort, dominé! en de dood komt ons snel achterop - wij moeten weten wat er is van dien Nazarener? Of hem alle macht is gegeven in hemel en op aarde - of niet. - Ik heb er belang bij dat te weten, want ik sta reeds met éen voet in het graf.</p>
<p>Maar hoe Walter hem mocht afschepen of soms vrij hits bejegenen, Drijver liet hem niet los - en heeft hij hem gisteren met een paar ferme afdoeners of met een massa Grieksch en Hebreeuwsch weggestuurd - straks, als hij aan zijne met boeken overdekte schrijftafel zit, om zijne leidslieden en leermeesters te ondervragen, komt daar het grijze hoofd van Drijver door zijn open venster, kijkt met scherp sarcasme op het gelaat rond en zegt:</p>
<p>- Zoo, dominé, zit ge daar nu weder in het midden uwer goden? - Och, ot je dat heele boeltje eens op het vuur mocht gooien en zeggen: Warmte en licht geeft ge niet - ga het beiden zoeken!</p>
<p>- Geloof me maar, Drijver! dat hier menig boekwerk is, dat wel degelijk warmte geeft, en hier zijn lichten die de gansche wereld verhelderen.</p>
<p>- O ja, dominé, zij verlichten u en de geheele geletterde wereld misschien; maar intusschen zit de gemeene man in doodsschaduw en kent de allereerste beginselen van deugd en
<pb n="229"/>
plicht niet eens - veel min den Heiland, die den armen zijn Evangelie toegezegd heeft. Gij zijt hier toch niet beroepen om de fraaie letteren te dienen! - maar wel om ons arm blind volk te onderwijzen, dat zijne rechterhand niet van de linker kent als er van rechtvaardigheid, trouw en eerlijkheid sprake is - en dat geheel en al leeft als zonder God in de wereld. Moet dat dan nu voortaan al onzen troost in leven en in sterven zijn, dat Christus niet van de dooden is opgestaan - en dat al ons geloof ijdel is? - O, ik ben een oud man en lig morgen of overmorgen op mijn sterfbed - dan laat ik u roepen en - wee, wee! als ge dat dan in mijne stervende handen durft zeggen in het aangezicht van den dood en van de ontzaglijke eeuwigheid.... Gij zijt een beminnelijk mensch en uw wandel is onberispelijk - maar hoe gij verantwoorden zult de leer die gij verkondigt - dat is mij bang om in te denken! Want het arme volk heeft dringend behoefte aan een onderwijs, dat hen tot de gemeenschap met hun Verlosser voert en hen leert hoe zij hem moeten navolgen.</p>
<p>- Gij zult weldra van uwe ergernis verlost worden - zei Walter scherp - en ik weet niet, waarom ik hier langer zou toeven; ik pas niet voor deze gemeente, en deze gemeente voegt niet voor mij.</p>
<p>- Van plaats kunt gij licht veranderen, dominé, maar van verantwoordelijkheid nooit. - De leer, die gij den volke brengt, is niet die der Apostelen en Martelaren. Zoudt gij uw leer met uw bloed durven bezegelen? - Zoudt gij op den brandstapel juichen van een Christus, die niet is opgestaan, die nooit is ten hemet gevaren, die u aan 's Vaders rechterhand niet wacht, om in te gaan tot zijne heerlijkheid?</p>
<p>- Drijver! laat ons elkander niet oordeelen of veroordeelen. – Ik houd u ook voor een best mensch, maar uw ijver voor uw stelsel geeft u den schijn van dien hoogmoed en eigenwaan, die gij in mij wilt tegengaan - onze
<pb n="230"/>
gebreken verwijderen ons dus nog meer van elkander dan de leer. Laat ons trachten nederig te worden - wellicht komen wij elkander dan eenmaal wel nader.</p>
<p>- Ja, zoo is het - hernam Drijver zacht - het was overmoedig van mij, dat ik mij onderwond om een geleerd man van uw stempel met mijne plompe argumenten te willen overtuigen - en toch wenschte ik zoo vurig u dien Christus te zien belijden, die uwe en mijne zonden en waan gedragen heeft op het hout.</p>
<p>&nbsp;</p>
<p>Kwam Walter bij zieken of in een sterfhuis - pas had hij zich een weinig op zijn gemak gezet - wie komt binnen? - wie staart hem stokstijf aan, als wil hij de woorden van zijne lippen opvangen, om er hem straks mede in het aangezicht te slaan? - Zijn kwelgeest Drijver.</p>
<p>- Een onverdragelijke vent! - zuchtte Walter. - Maar Drijver bleef zitten zoolang hij zat, en wandelde soms nog mee naar huis, om onderweg de kritiek op dominé's toespraak te maken; - en om de persecutie nog meer klem bij te zetten, begon Drijver hem nu ook per brief te kwellen - want dominé gaf menigmaal niet thuis. - Ja, zelfs verplaatste hij zijne studeerkamer naar boven, om niet door zijne plaag overrompeld te worden.</p>
<p>Drijver liet niet van hem af - maar zeide:</p>
<p>- Ik merk wel, dat ge mij vermijdt. - Ik ben ook lastig en vervelend, dat is waar - Het zij zoo - maar ik ben in mijn recht. - Gij zijt tot ons gekomen om het woord Gods recht te snijden, en gij versnippert het. - Gij zoudt ons levensbrood beiden, en gij verkruimelt het en strooit het naar de vier winden - Gij staat daar ongenaakbaar op uw preekstoel en hebt daar altijd gelijk, omdat gij het woord alleen voert. - Niemand mag of kan u tegenspreken op die plaats. - Wij moeten ons al uwe nieuwigheden maar voor
<pb n="231"/>
levensbrood laten opdisschen. - Doch nu komt gij van den kansel af, gelijkvloers met de gemeente - en nu sta ik u en wil ik met u worstelen - man tegen man. Verdedig u - ik val aan. Ik zal u niet met rust laten. Zijt gij geroepen om te spreken - ik om te waken. Ik weet niet waarom wij ons zoo maar alles moeten laten vertellen, zonder ons te verweren. Ons geloof wordt door u aangerand, in plaats van opgebouwd. - En gij zoudt dat ongemoeid doen? - Zondag op Zondag! - Neen, dominé, dat gaat zoo niet. Drijver is ouderling - hij voelt den bitteren nood der aan zich zelf overgelaten gemeente van zwakke en onkundige leden, en zal u met het woord Gods vervolgen tot gij u overgeeft - of van hier gaat.</p>
<p>- Ha! nu spreekt gij ronduit - het is u te doen om mij weg te krijgen, riep Walter vertoornd. - Ik zal over uw gedrag met bevoegde personen raadplegen.</p>
<p>- Verklaag mij vrij bij de menschen - ik zou u bij hooger rechtbank moeten verklagen - maar dat doe ik niet - neen, ik bid voor u. - Gij denkt: ik heb hier geen erger vijand dan dien boosaardigen Drijver. - Geloof mij, gij hebt geen beter vriend dan mij. - Ja, ik heb u lief alsof gij mijn zoon waart; mijn hart bloedt voor u als over mijn eigen dwalend kind.</p>
<p>&nbsp;</p>
<p>Walter was echter niet in de gemoedsgesteldheid om het roerende van 's mans oprechte betuiging te voelen - integendeel, zijne hoog gespannen ijdelheid, zijne netelige prikkelbaarheid voelden zich nu nog meer gekrenkt door het denkbeeld van door zoo'n plompen boer voor een dwalend kind te worden aangezien, dat hij verbitterd opsprong en uitriep:</p>
<p>- Maar, Drijver! mij dunkt gij moest het nu maar opgeven met uw bekeeringsijver. Gij ziet dat er aan zoo'n verdorven ketter niets te doen valt. - Gij hebt mijn geduld
<pb n="232"/>
ten einde gebracht - voortaan ben ik voor u niet meer te spreken dan in zaken.</p>
<p>- Ik zie wel dat mijn werk is afgeloopen, zuchtte Drijver; ik had niet gedacht dat mijne getrouwheid zulk kwaad bloed bij u zetten zou. Vaar dan wel - ik ben rein van uw bloed.</p>
<p>Drijver bleef nog even op den drempel staan om Walter goed op te nemen, alsof het heengaan hem zwaar viel. - Walter stond ongeduldig op, opende de huisdeur, daar Drijver hem niet genoeg spoed maakte om te vertrekken, en wierp die toen vrij onzacht achter hem dicht, gansch opgelucht nu die verschijning was uitgedreven.</p>
<p>Drijver kwam nu niet meer in de kerk, en hij vermeed Walter even zorgvuldig als hij hem tot hiertoe volhardend gezocht en vervolgd had.</p>
<p>En toch, als de oude man zijne binnenkamer gesloten en zijn ouden bijbel opengeslagen had om zijn morgen- en avond-aandacht te houden, en hij nederknielde om zich te stellen voor Gods aangezicht, dan was de jonge prediker nooit vergeten in zijn vurig gebed.</p>
<p>&nbsp;</p>
<p>De aandacht der dorpelingen werd plotseling in eene andere richting heengetrokken door het uitbreken van den typhus. Nauwelijks heeft Walter vernomen dat de gevreesde ziekte de palen der gemeente nadert, of hij vereenigt zich met den geneesheer om het tamelijk achterlijke gemeentebestuur op te wekken tot het nemen van alle mogelijke maatregelen tot zuivering van de lucht, reiniging van woningen en buurten, en verpleging en hulpbetoon bij voorkomende aanvallen. De boeren wilden echter niets van voorzorgen weten. - Zij mochten de slaande hand Gods niet afweren, en bleven liever in het vuil zitten! Wat had een leeraar over water en zeep te spreken - moest hij niet liever met den psalmist bidden ‘Heer! reinig mij met hysop?’ - Wat gingen hem de
<pb n="233"/>
walglijke mestkuilen en slooten aan - hij had maar op de leer te letten om die niet te laten verontreinigen.</p>
<p>Onder degenen die het eerst werden aangetast, waren als gewoonlijk de door uitspattingen van verschillenden aard ondermijnde gestellen - de dronkaards bij voorkeur. - Zoo werd een huisvader neergeworpen in het midden van zijn werkkring, en hij lag daar omringd van onverzorgde kinderen, wier opvoeding hij schandelijk verwaarloosd en wier goed hij zoek gemaakt had. En de dood betrad zijn drempel en greep hem aan met het ontzaglijk: ‘Geef rekenschap van uw rentmeesterschap voor de vierschaar des Allerhoogsten’.</p>
<p>Met welk een onbeschrijflijken zielsangst staarde de lijder den geneesheer aan en bad hij hem: Genees mij - red mij - laat mij niet omkomen!</p>
<p>Op het vernemen van zijn vreeslijken toestand was Walter toegesneld. Welk een tafereel wachtte hem daar! - Eene onthulling van eene diepte van ellende, waarvan hij tot hiertoe nog geen denkbeeld had gehad. - Een vroeger deftig gezin, door verwaarloozing van eene slordige lichtzinnige vrouw en een dronken man te gronde gericht, formeerde nu een walgelijken groep van vuile, vervallen, ontaarde wezens, die huiveringwekkend waren om aan te zien.</p>
<p>Toch bestond er hoop op de redding van den rampzalige, hoewel men nauwelijks kon zeggen, dat het wenschelijk was; ja, er werd zelfs in de buurt gemompeld, dat het een geluk voor de arme verwilderde kinderen zou zijn, als de vader werd weggenomen. - Maar die vader hield zich met de wanhoop van een drenkeling, die naar elk strootje grijpt, aan het leven vast, terwijl de wroeging hem folterde. Nu eens kermde hij:</p>
<p>- Neen, ik voel het wel, ik kan niet beter worden; o, mijn God, moet ik zoo sterven! - dan riep hij weder: Ik kan niet sterven - neen, neen - niet sterven - niet sterven - ik wil niet - ik kan niet!</p>
<pb n="234"/>
<p>Walter trad ontzet naar het onzindelijke leger en poogde den armen man tot bedaardheid te bewegen. - Vergeefs - wilde klachten, verwarde uitroepen, was al wat hij hoorde; maar al de noodkreten des berouwhebbenden zondaars werden op rekening van zijne ijlende koortsen gesteld.</p>
<p>Zwak en onzeker was de houding des jongen leeraars, die voor eigen geloofsovertuiging geen vasten grond meer had. - Hij wist voor de ziel geen raad en wilde nu toch voor het lichaam hulp verleenen.</p>
<p>- Dominé, is er een eeuwig leven? riep de kranke plotseling zich oprichtend en Walters hand angstig omklemmend. Gij hebt gezegd dat Christus niet is opgestaan, niet waar? Dat er geen bewijs voor een eeuwig leven is! - antwoord mij dan toch - zijt gij er zeker van, dat ik zal vernietigd worden? - Niet waar - ik zal niet ter verantwoording geroepen worden - ik zal niet gestraft worden - niet gefolterd.... Wee! wee! ik voel het nu wel anders, ik zal gepijnigd worden voor mijne zonden</p>
<p>Wat Walter ook zeggen mocht om hem te stillen, het baatte niets om eenig licht in het duistere hoofd te storten.</p>
<p>- Neen, neen! riep de kranke soms ongeduldig, dat geeft me alles geen troost - dat wij allen zwakke menschen zijn - dat wij allen veel te kort komen, dat is heel iets anders dan een booswicht te zijn, die met God en Godsdienst heeft gespot, die ongeluk en verdriet rondom zich heen heeft gezaaid. - Als er een God is, dan moest hij mij veroordeelen, en ik voel het nu maar al te wel, dat Hij er is - al heb ik luidkeels geroepen, dat Hij niet bestond!</p>
<p>- Geloof dan ook dat Hij een vergevend vader voor zijn berouwhebbend kind zal zijn, sprak Walter, en houd u rustig; gij zijt nu te zwak om goed te kunnen denken.</p>
<p>- Neen, ik geloof u niet - hoe zal God mij vergeven? - Er is niets meer aan mij te doen, al mijne zwarte daden getuigen
<pb n="235"/>
tegen mij - daar moet een schuldoffer zijn - daar moet een. bemiddelaar zijn - daar moet iets gebeuren om mij met dien God te verzoenen, dien ik mijn leven lang gelasterd heb - ik kan zoo niet tot Hem gaan. - Neen, ik kan niet - welk een afgrond scheidt mij van Hem. Ik kan niets meer goed maken, alleen belijden en erkennen dat moet ik. - Daar is een man, die mijn weldoener steeds geweest is, en dien ik snood behandeld heb. Het is Simon Drijver, dien ik belasterd en benadeeld heb in zijn gezin, in zijn beroep, omdat ik hem haatte. - Nooit heeft hij mij iets kwaads gedaan; maar ik haatte hem, omdat hij zoo goed was en zooveel voorspoed had. Hem moet ik spreken en om vergiffenis smeeken. Breng hem bij mij - o, als hij mij dat alles kon vergeven! Maar neen, dat kan hij niet - neen, ik ben een verloren schepsel. - Kunt gij voor mij bidden - kunt gij voor mij smeeken om genade, om erbarming? - En de kranke omklemde Walters hand met krampachtige trilling en riep, terwijl zijne wilde blikken vol angst op hem rustten:</p>
<p>- Bid dan toch! bid dan toch! de dood komt - bid om genade voor mij. Smeek op uwe knieën - roep tot God!</p>
<p>Walter zonk diep bewogen op zijn knieën - op die knieën, die het knielen reeds ontwend waren - en hij bad zooals hij in lang niet had gebeden, sinds ijdele bespiegelingen hem het zaligste voorrecht van den armen zondaar betwist hadden. Hij bad, geheel in tegenspraak met zijne wijsgeerige theorie van het gebed - hij bad, zoo inconsequent als ooit een modern theologant zijn systeem heeft geloochenstraft - hij bad, omdat bidden in de behoefte der menschelijke natuur zoo onuitwisbaar gegrond is, en niet geheel te smoren zal zijn door al de redeneeringen van het koel verstand. En was zijn gebed wel niet geheel naar de behoefte des lijders, hem zelf was het daarbij als had hij eene weldadige lucht ingeademd, als omwaaide hem de wiekslag van een zaligen engel, die hem toefluisterde: ‘Mijn zoon! verloochen al uwe wijsheid - keer
<pb n="236"/>
weder tot de eenvoudigheid van het kinderlijk geloof!’....</p>
<p>Toen hij geheel ontroerd de kamer verliet, zag hij tot zijn schrik Drijver in het nevenvertrek zitten. Deze stond op en stak hem bewogen de hand toe - Walter drukte die flauw, en eenigszins verward in zijne valsche schaamte rondziende, snelde hij naar buiten.</p>
<p>Des anderen daags kwam hij weder. Pas had hij den klink van de deur opgelicht of hij hoorde eene bekende stem uit het binnenvertrek, die hem deed stilstaan en luisteren. Drijver had zijne plaats ingenomen en was bij den kranke. Onhoorbaar ging hij in het voorhuis zitten, zoodat men hem uit de ziekenkamer niet zien kon; want hij wilde het gebed niet storen, dat door Drijver thans werd uitgesproken. Onwillekeurig ontblootte hij het hoofd en vouwde hij de handen. Was het niet volmaakt alsof hij zijn vader hoorde bidden? - Drijver lokte den kranke tot ontboezeming uit. De man was bezwaard - hij moest het uitspreken, dat gaf hem verlichting, en met hoeveel wijsheid wist Drijver nu zijne aandoeningen te besturen. Hier moest niet gepleisterd worden met loozen kalk. Het schuldige hart, dat zichzelf verdoemde, was niet eensklaps vatbaar voor de vertroosting van de blijde boodschap van verzoening en verlossing; het scheen integendeel steeds dieper verbrijzeld, en beschaamd en verpletterd te worden. Walter liet Drijver stil begaan - maar luisterde met ingehouden adem. - En toen eindelijk de huisvrouw in het voorhuis kwam, en verbaasd daar den leeraar vond zitten, wenkte hij met de hand dat ze zou zwijgen.</p>
<p>- Ik heb hier van daag niet noodig - de kranke is onder goede handen, fluisterde hij en ging peinzend huiswaarts, terwijl hij gedurig uitriep: - Wat is het geloof toch een onverklaarbaar mysterie! - ik vat het niet....</p>
<p>Drijver week niet weder van den lijder. In dien nacht gebeurde er veel in de ziekenkamer - en toen Walter des
<pb n="237"/>
morgens hij den kranke kwam, vond hij hem veel rustiger en helderder. - Kalm zag hij tot hem op en zeide:</p>
<p>- Ik kom wel laat tot mijn Heiland - met den voet in het graf klem ik mij aan het kruis, of er te elfder ure nog behoudenis mocht zijn. Hoe schrikkelijk is het, zijn leven lang tegen zulk een machtig God geworsteld te hebben. Wat is de zonde een ontzettend kwaad! - Onderwijs dit aan mijne arme kinderen - Kinderen! - vreest God en onderhoudt zijne geboden. Vergeef niet wat uw stervende vader u zegt. Ik heb veel gezondigd - en ik heb de hel hier reeds gevoeld. Ik heb het vuur der vergelding voelen branden - den worm voelen knagen, die mij eeuwig zou gefolterd hebben, als ik niet tot Jezus had mogen roepen. - Nu laat die hellepijn van mij af - ik zal genade vinden - ik zal nog gered worden als uit het vuur, door het bloed van Jezus Christus alleen - alleen! - En met die belijdenis sloten zich de blauwende lippen en zonk hij zielloos neder.</p>
<p>Drijver zag naar Walter op - en reikte hem de hand; - en terwijl hij die vast omklemde, zeide hij:</p>
<p>- Hebt gij nu gezien dat het geweten en het berouw recht hebben van bestaan, dat gebed en geloof zich soms als levenseischen doen gelden, hoe lang ook onderdrukt? - Hebt gij nu gezien, wat de kracht der genade kan zijn in een arm verloren mensch? De zondaar, die tot boete komt, erkent dat de zonde een gruwel voor God is, en zou rillen van het denkbeeld om het kwaad, dat hij nu verafschuwt, voor eene noodzakelijke ontwikkelingstrap te houden.</p>
<p>- Ik heb van dien lijder veel geleerd - zeide Walter met meer bescheidenheid dan ooit te voren - ook van u!</p>
<p>- Niet van mij, lieve vriend! God zelf heeft u onderwezen - als gij het goed zult verstaan. Hij roept u van uwe studeerkamer af naar het ernstige menschenleven- dáar, dáar moet uwe leerschool zijn en uwe werkplaats.</p>
<pb n="238"/>
<p>Maar Walter was er nog tamelijk ver van af om het alles wel te verstaan. Eerst was het voorval hem als een wonderbare droom, waarin allerlei lang vergeten beelden uit het verleden oprezen en om hem heen waarden met de trekken van oude bekenden en geliefden. Doch hoe meer het redeneervermogen zijn gevoel weer gevangen zette, en de kritiek zijne edelste opwellingen versmoorde, hoe meer dat gansche tafereel eene antieke schilderij voor hem werd met ouderwetsche figuren en decoraties - een groep, die, hoe boeiend door het schilderachtige der krachtige tegenstellingen en het hooge licht, toch tot de oude tafereelen behoorde, die bestemd waren voorbij te gaan. - Drijver was een waardig representant der oude school; de kranke was het slachtoffer zijner ziekelijke levens- en godsdienstopvatting, en het geheele voorval had geen innerlijke waarde of eigenlijke werkelijkheid voor hem, die in alles de realiteit zoo zeer wilde zoeken, dat hij zelfs de hoogste wezenlijkheid als eene schijnvertooning aanzag.</p>
<p>&nbsp;</p>
<p>De ziekte woedde lang en hevig in het dorp, en Walter moest zich een zeer geruimen tijd, door den nood der menschen, van zijne Duitsche wijsgeeren aftrekken. Zijn hart en ziel waren nu gericht op het lijden in de zeer verschillende vormen en de veelsoortige uitwerkselen, die het te weeg brengt. In dagen van algemeenen nood, ziekte en gevaar worden de harten der menschen kenbaar. - Het masker valt - de schermen scheuren - men ziet de gezinnen zooals ze zijn, en de overlegging der zelfzucht, der wangunst en der jaloerschheid komen aan het licht. - Hoe hardvochtig en koud bleek hem nu die brave boerenstand - hoe ongevormd en grof de arbeidende klassen! - Wat werden die arme menschen door wilde hartstochten beheerscht! - Wat wisten zij van zelfbeheersching in hunne onbeteugelde gemoedsbewegingen. - Welke taal spraken zij! - Hoe weinig humaniteit, en hoeveel bedrog en oneerlijkheid! - Wat twistte en
<pb n="239"/>
lasterde dat alles onder elkander! De mensch uit den catechismus stond daar in al zijne erbarmelijkheid voor hem, en hij wendde er zich met afkeer en walging van af - en terug tot zijne boeken. - Hoe kwamen die eenvoudige landlieden zoo verbasterd? - Alleen door de orthodoxie, meende Walter, die elke gezonde zedeleer geheel had verdrongen, - die schijnheiligheid voor deugd, en dwaas geteem voor gezond verstand in de plaats stelde. Die oude leer, die zulke jammerlijke vruchten droeg, moest vallen - en hij zon er al zijne kracht aan geven haar te bestrijden.</p>
<p>&nbsp;</p>
<p>Nauwelijks had Walter twee jaren op zijn dorp gestaan of hij werd naar de stad beroepen. Vóor hij echter derwaarts ging, had hij eerst den droeven plicht te vervullen van zijne goede moeder ten grave te brengen.</p>
<p>Hoe smartelijk hem dit verlies ook viel, het maakte een einde aan de ontzettende tweespalt, waarin hij tot hiertoe had geleefd - Meer en meer wonnen de illusiën veld, die hij zich over zijn modern standpunt maakte, en over de groote toekomst, die hij voor zich zag. - Maar die oude vrouw zulk een slag op het hart toe te brengen - openlijk te bestrijden wat zij in hare eenvoudigheid voor echte munt en waar levensbrood had gehouden, dat ging niet. Neen, hij moest zich een streng zwijgen opleggen zoolang zij leefde - zij was niet meer te verlichten; zij was zalig in haar oud geloof - dat gerespecteerd moest blijven. Doch nu zij ter ruste was gegaan, kon hare bekrompenheid hem niet langer belemmeren - nu zou hij de vleugelen reppen en wijd uitslaan. Hij legde het pseudoniem af, waaronder hij tot hiertoe had geschreven, en openlijk trad hij op als de kampioen voor de moderne richting - en voor die roeping zou hij alles wagen, alles opofferen. - Nu dat éene liefdevolle hart stilstond, nu zij niet meer geërgerd kon worden, wier kinderlijk geloof hem
<pb n="240"/>
een onschendbaar heiligdom scheen - nu moest hij dan ook maar ridderlijk het vizier opslaan en op het open veld strijden aan de zijde zijner geestverwanten.</p>
<p>En Caroline? - Was zij hem tot zoolang getrouw ter zijde gebleven, zij zou het immers nog blijven - vleide hij zich; - en was zij eenmaal de zijne, dan zou hij haar wel overtuigen.</p>
<p>Het financieële beletsel in het gering traktement van zijne eerste standplaats was opgeheven; het huwelijk moest nu doorgaan, en zij zou hem troosten over het gemis der liefhebbende moeder.</p>
<p>Caroline was hem tot hier toe niet dan schoorvoetend en bevend gevolgd - altijd hopende dat hij terug zou keeren - maar hij keerde niet! - Geloofde hij onwankelbaar aan zijne professoren - zij geloofde even onwankelbaar aan hare profeten en apostelen.</p>
<p>Zij had hem in de dagen van bangen, tweestrijd niet willen afstooten; zij was zoo ver mogelijk met hem gegaan - zij was, zoo lang zij kon, zijne zielsvriendin gebleven; - maar sinds de strijd bij hem beslist was en hij geheel met zijn oud standpunt had gebroken - was het de vraag of zij nu zijne gade kon zijn? - Neen, zij kon niet de hulp worden van den man, die een ander Evangelie predikte, dan waardoor zij meende alleen zalig te kunnen worden. - Kon hij voor zijne overtuiging alles wagen - zij kon het ook. - En met bloedende harten offerden zij beiden hunne liefde voor hunne godsdienstige richting op.</p>
</div>
<div type="chapter">
<pb n="241"/>
<head rend="h3">XI. De crèche.</head>
<p>De heer Travers zit in een phantastisch bont gekleurd huiskostuum in de bibliotheek van zijn hotel voor zijne met papieren overdekte schrijftafel. Hij heft zijne blinkende kale kruin nog trotscher op dan vroeger, en hij slaat de groote oogen met het verheven zelfbewustzijn om zich heen, dat een pas benoemd rechter alleen in staat moet zijn te verstaan. Hij voelt al de waarde van zijn ambt en de hooge beteekenis van zijn persoon, die nu eindelijk op de rechte plaats is. Eenmaal rechter is voor hem altijd rechter, en hij zal zich rechter voelen van het aantrekken zijner kousen af, tot bij het stappen in zijn bed. Rechter in alles en over een ieder, behalve over zichzelven - ja, ook over dat dierbaar ik, om zichzelf altijd voor onschuldig en rechtvaardig te verklaren. De scherpe trekken, die een hoefijzer om zijn mond schijnen af te beelden, worden dubbel zoo hard en ijzerachtig, terwijl hij een groot vel papier ter hand neemt en achter in zijn stoel zinkend leest: <hi rend="spat">Concept-Reglement</hi> voor de Crèche in Belleville.</p>
<p>Hij schijnt er echter nog menige bedenking tegen te hebben, hoewel het stuk op zijn verzoek door Beaujeu is ontwor-<pb n="242"/>pen; althans op den kant van het blad heeft hij vrij wat met zijne leelijke als wormen ineen gekronkelde letters bij te krabbelen, terwijl dikke slingerende strepen als venijnige slangetjes met zekere grimmigheid onder andere artikelen gehaald worden.</p>
<p>Hij wacht de leden der commissie dezen avond bij zich, en wil dus eerst geheel op de hoogte zijn. Hij is pas in de stad gekomen, en de andere bestuursleden zijn ook afwezig geweest; doch nu zullen zij voor het eerst voltallig zijn, en hij zal met den deftigen titel van President optreden. Lamarche (de stichter) had daar geen zwak op; hij wist wel veel te werken, maar geen vergaderingen te leiden, en verkoos liever eenvoudig lid van bestuur te heeten. Maar dewijl geen der andere leden tijd of kennis, of eigenlijk hart genoeg voor zijne slichting heeft, is de uitvoerende macht hem uit den aard der zaak verbleven en fungeert hij meer als directeur. Lamarche en Beaujeu hebben gedurende winter en voorjaar zoo volijverig gewerkt, dat de zaak intusschen tot stand is gebracht, zoo goed en zoo kwaad als het bij de gegeven omstandigheid met de gebrekkige fondsen kon gaan. En dat had hen geen geringe inspanning gekost. Wat hadden zij geslaafd en gewerkt. Vooral het wakkere kleine mannetje met het groote gezicht, dat zeker ook een groot hart moest hebben; want hij was louter goedheid en eerlijkheid. Wat had hij te zorgen en te loopen, te spreken en te schrijven, te gestellen en te koopen. Al het werk dat hij alleen kon verrichten, was hem echter het zwaarste niet - maar nu kwam de zure arbeid eerst aan. - Om de zaak op touw te zetten moesten de bezigheden verdeeld worden over vele personen, en de werkzaamheden van die anderen moesten met de zijnen rijmen en gelijken tred houden. Maar ach! de een had dit vergeten, de ander dat ten halve gedaan, de derde had juist het tegenovergestelde verricht van wat hem was opgedragen. Lamarche zou echter niet veel dank voor zijn arbeid oogsten. Travers hoorde te veel den ijver
<pb n="243"/>
van Lamarche roemen - dat stak hem in het ijdel hart. - Die man zou al de eer van het werk nog wegdragen - hij moest gekortwiekt worden.</p>
<p>Onder dit gepeins kleedt Travers zich deftig in het zwart; hij gaat in eene groote zaal zilten om de commissie plechtstatig te ontvangen en Lamarche ter verantwoording te roepen voor al zijne eigenmachtige handelingen. Het Concept-Reglement moest herzien en vastgesteld worden, en werd nu bestemd om een halsband, ja! een forceerband te zijn om den ijver van Lamarche aan vast te leggen en zijne activiteit te verlammen. De oprichting der Crèche was voor de meeste leden van het bestuur eene weinig beteekenende bijzaak, waarmede zij zich slechts flauwelijk onledig hielden - de een, omdat hij wel eens graag als lid van een weldadig comité zijn naam in circulaires en in dagbladen genoemd zag - de ander, omdat hij Travers niet durfde weigeren. Travers mengde zich in de zaak uit louter ijdelheid en moeizucht, en Beaujeu ongetwijfeld uit warme humaniteit - maar zijne onbekookte invallen en wispelturige grillen maakten het Lamarche evenwel niet minder moeielijk dan het kleingeestig gebeuzel der beide andere leden, want hij wierp vaak door eene invallende gedachte zijne beste maatregelen geheel in duigen. - Daar hij echter ten laatste toch aan Lamarche's verlangen toegaf, als deze hem bewees dat hij had misgetast, begon hij hem al meer vrij te laten; ook bleek het meer en meer dat het werk hem geheel te vertrouwen was, daar hij voor de zaak leefde.</p>
<p>Lamarche, die alleen meer dan al de anderen te zamen voor de Crèche deed, voor wien zij dan ook eigenlijk een levensdoel en hoofdzaak was, begreep dus níets van al de misdaden, die Travers hem nu ten laste legde. Hij meende toch als stichter en grondlegger der zaak, door die vrienden, die uit sympathie voor zijn streven toegetreden waren om dit te bevorderen, niet belemmerd en veelmin gedwarsboomd te
<pb n="244"/>
moeten worden; ja, hij vleide zich hun vertrouwen te bezitten en in hun geest gehandeld te hebben.</p>
<p>Maar ja wel! de medebestuurders, die voorheen letterlijk geen vinger uitgestoken hadden, leggen nu, door Travers voorgelicht en aangehitst, de blijken hunner belangstelling aan den dag door jacht te maken op al de onbevoegdheden, waarin Lamarche zich te buiten had gegaan, en door hem met eene opeenstapeling van hatelijke aantijgingen te kwellen en te vermoeien. Op het oogenblik dat Lamarche nu de zaak in werking dacht te brengen, hielden drie der medebestuurders hem bij zijne rokspanden stevig vast met een dreigend: Hola! - al uwe pogingen zijn eigenmachtig geschied - wij verwerpen ze en bloc. - Eerst moet een Reglement gemaakt - en dat punt voor punt in onze vergadering onderzocht, overwogen en goedgekeurd worden.</p>
<p>Lamarche was geheel overbluft, toen hij de vriendschappelijke samenkomst eensklaps in een tribunaal zag veranderen, waar Travers rechtertje ging spelen, en hij stamelde: Ik had dus niets mogen doen voor de zaak waaraan ik alles ten offer breng, omdat er nog geen bepaald bestuur gekozen en geen Reglement gemaakt was?....</p>
<p>- Zoo is het - zei Travers plechtstatig - wij moeten vóor alle dingen een Reglement maken voor het bestuur - een Reglement voor de directie - een Reglement voor de ouders.</p>
<p>- De duivel hale al uwe Reglementen - mompelde Beaujeu.</p>
<p>- Vervolgens overwegen wij ten 1e, of er eene Crèche zijn zal - ten 2e, waar de bedoelde Crèche wezen zal - ten 3e, hoe de Crèche heeten zal - ten 4e, hoe ze zal ingericht worden - ten 5e, hoe ze zal bestuurd worden, alleen door heeren of ook door dames - ten 6e, voor hoeveel en voor welke kinderen - ten 7e, wanneer het geschikte tijdstip der opening zal aanbreken?</p>
<p>- Houd maar op, bíd ik u! - riep Lamarche - wij zullen voor heden genoeg hebben: - maar bij zichzelf dacht hij aan
<pb n="245"/>
het paard van Troje en zuchtte: Had ik toch alles maar alleen gedaan! Die medewerkers! - die medewerkers!</p>
<p>Na zes vergaderingen was men het eens dat er eene Crèche - en hoe de Crèche zou zijn. Met vijf vergaderingen was men na hevige debatten tot het besluit gekomen, hoe zij heeten zou; niet, zooals de stichter wilde, de Christelijke, maar alleen de Nieuwe, omdat de ‘Traversche’ geheel niet klonk, ofschoon de president het daar stilletjes heendraaide. - Nog zeven vergaderingen waren ten koste gelegd aan het bepalen van het huishoudelijk beheer en den tijd der opening.</p>
<p>Doch nu deed zich eene andere quaestie voor en wel deze: of men in het oude gebouw, zooals het daar was, eene proef zou nemen, om bij gelukkige uitkomst de zaak uit te breiden - dan wel, of men eerst een geheel nieuw lokaal zou bouwen. Daar Lamarche vreesde, dat men in het laatste geval alles weder op de lange baan van het onderzoek naar de bevoegdheden zou schuiven, dreef hij met alle kracht door eene proeve in het klein te nemen, om daarbij tevens te zien welke vrouwen en meisjes zich voor de vervulling dier taak zouden opdoen en zich door ervaringen voor te bereiden tot uitbreiding der zaak.</p>
<p>Onze ongeduldige ijveraar vergat echter, dat een goed ingericht, ruim en luchtig gebouw veel uitlokkender is om werksters te vinden dan de half ingestorte overblijfselen van eene verlaten fabriek, die reeds op de ruïne van een oud klooster gesticht was geworden.</p>
<p>Dit sukkelig begin bracht de zaak al dadelijk in miscrediet.</p>
<p>- Het personeel is de hoofdzaak, dacht Lamarche; steenen zijn lichter te krijgen dan menschen.</p>
<p>Beaujeu wist elke week eene ‘uitnemende directrice’ - doch als er onderzoek werd gedaan, dan had de dame er geheel geen zin in - ja, was zelfs beleedigd, dat men bij zoo iets geks aan haar had gedacht! - Een andermaal bleek de
<pb n="246"/>
dame een zeer troebel verleden achter zich te hebben - de derde was ziekelijk - de vierde te jong - de vijfde te oud - de zesde al te onbeschaafd - de zevende had te veel kinderen - de achtste wilde er een winkeltje bij doen - de negende had veel te veel pretenties - de tiende - ja dat was een juweel - de weduwe Dentu. Zij was ongeveer veertig jaren oud - haar eenige zoon Louis was niet meer bij haar aan huis - zij presenteerde zich fatsoenlijk, had iets liefs in hare manieren, iets zachts in hare stem, iets teeders in hare oogen - zij zou de uitverkorene zijn. - En Lamarche was zóo dankbaar, dat er eindelijk aan dat gescharrel een einde kwam en hij, na een half jaar vertraging, zou kunnen beginnen, dat hij de commissarissen maar alles liet afspreken en regelen, wat tot de nog zeer omslachtige benoeming behoorde, want hij was het gebeuzel van al het vergaderen letterlijk zat. - Zoo werden er dan nog eene onderdirectrice en vier volwassen meisjes met nog eenige jongere handlangsters tot kinderverpleging aangesteld. Met dit personeel opende men de Crèche met een twintigtal zuigelingen, dat weldra tot een dertigtal aangroeide; - terwijl er voor de moeders die hare kinderen zelve kwamen voeden, eene soort van voorportaal gemaakt was, waar deze tamelijk opeengedrongen op banken zaten - maar de zaak kwam op gang en het bewijs was geleverd, dat er veel gebruik van de Crèche gemaakt zou worden, als er maar meer ruimte was.</p>
<p>De zes aanzienlijke beschermvrouwen, die aan het bestuur toegevoegd waren, kwamen, ieder op hare beurt, elke week op vastgestelde dagen en uren aan de inrichting een vluchtig bezoekje brengen, terwijl dan al de moeders, als soldaten in twee gelederen geschaard, met hare bébé's op den arm, tegelijk neigden. Daarop volgde eene haastige wandeling langs de wiegjes, die altijd even keurig en onbesmet bleven - en de eene jonge dochter toonde nu de blinkende kroesjes en napjes - de
<pb n="247"/>
andere de frisch geverfde emmers en bekkens - eene derde nette stapeltjes linnen en wollen doeken, die de hooge goedkeuring der inspectrice altijd wegdroegen, die wezenlijk een weinig gehaast was, omdat haar de pas geschrobde vloeren zeer onaangenaam aandeden. En onder loftuiting over de voorbeeldige orde en reinheid, steeg de dame na eenige minuten weder in haar coupétje.</p>
<p>De dames begonnen het zeswekelijksche bezoek na de tweede maal al wat lastig te vinden, ja geheel overbodig. Sommigen dachten er aan in het vervolg haar kamenier te sturen, terwijl anderen aan den President het voorstel wilden doen om twaalf dames te benoemen, zoodat men met éen bezoek in het jaar zou kunnen volstaan. Want het was eene daad van te veel zelfverloochening - het was daar wel wat mus en bedompt. - Andere dames drongen aan op belangrijke verbeteringen in de localiteit, als het bestuur op de bezoeken van zulke hooge begunstigsters prijs stelde....</p>
<p>De President zou dan eindelijk ook eens met zijne jonge vrouw voor het eerst de Crèche komen zien; zij was nu aan de beurt. Zij reden van dr. Beaujeu vergezeld naar het onaanzienlijke lokaal, dat steeds sterker bevolkt werd. Travers nam de voorzorg van zich rijkelijk met reukwater te besprenkelen en zijn zakdoek te bevochtigen, een maatregel dien hij ook Rosalie dringend aanbeval.</p>
<p>Hoewel de vloeren en trappen als naar gewoonte opzettelijk voor de plechtige gelegenheid pas waren gereinigd, hing er toch een muffe reuk tusschen de kille wanden en schenen de beide zalen zeer somber door de lage zwarte zoldering en het oude houtwerk. Midden in de zaal stond een cirkelvormig ijzeren hekje van een el hoogte, dat een groepje kleinen omsloot, die zich in de kunst van kruipen en opkrabbelen en omvallen oefenden. Een paar van de sterksten trachtten zich langs de tralies staande te houden en sukkelden weenend rond, waggelend op de zwakke
<pb n="248"/>
beentjes. Langs de muren van de eene kamer zag men twaalf nette ijzeren wiegjes met zindelijke bedjes - elk met een bordje gemerkt, dat den naam van de milde donatrice verheerlijkte, en in het andere vertrek was slechts eene helling op den grond aangebracht met kleine matrasjes en matjes om de overige kleinen op te slapen te leggen.</p>
<p>De President nam de houding aan van een vorst, die na zijne troonsbestijging zijn staat rondreist en overal wel genadige glimlachjes uitdeelt, maar tevens op indrukwekkende wijze zijne majesteit wil ten toon spreiden. Zijne rijke equipage voor de deur en zijn vergulde lakei aan den ingang van het gebouw wacht houdende - het prachtige toilet van zijne schoone gade, waren daartoe bijzonder geschikt, en brachten de geheele buurt in rep en roer, zoodat alle buurvrouwen mede naar de Crèche snelden om te kijken, en menigeen al spijt voelde, dat zij haar kleine niet onder zoo hooge bescherming had gesteld.</p>
<p>Beaujeu vond intusschen vrij wat opmerkingen te maken, en vele wenken en waarschuwingen over de verpleging uit te deelen, die allen deemoedig en dankbaar aangehoord en met groote beloften van trouw en teedere liefde voor die kleine engelen beantwoord werden.</p>
<p>Maar de President, die lieve man, had alleen bemoedigende knikjes, vriendelijke wenkjes en zachte woordjes rond te deelen. De weduwe Dentu sprak hij zoo roerend aan over haar overleden echtgenoot, dat zij het haast op hare zenuwen zou gekregen hebben; hij informeerde zoo zorglijk naar haar gezondheid en omstandigheden - alsof hij haar grootvader geweest ware. En de jonge meisjes? Ook dezen vraagde hij zoo belangstellend naar hare lotgevallen en afkomst - en prees alles zoo aandoenlijk en liefdevol, dat hij letterlijk het gansche personeel der Crèche in verrukking bracht. De eene helpster kreeg een complimentje over de blinkende drinkkroesjes, de andere over de mooie blauwe emmers, eene derde over de
<pb n="249"/>
aardige bedjes, die zij om strijd vertoonden, maar die wat al te nieuw waren om van een dagelijksch gebruik te getuigen. En bij het heengaan hield hij eene korte toespraak aan de directrice en de meisjes om haar de vroelijkheid als het beste levensrecept aan te prijzen, terwijl hij luide te kennen gaf, dat hij voldaan, ja meer dan voldaan was over haar voorbeeldigen ijver en dat zij in alles op zijne ondersteuning rekenen konden.</p>
<p>- Voor zoo'n man moet men diep respect hebben, riep de directrice uit, met haar sijn zakdoekje hare tranen drogende - dat is nog eens een mensch, die goede werktuigen weet te schatten.</p>
<p>- Ja, voor zoo'n lief man zou men door een vuur vliegen, zeide de onder-directrice; maar zoo zijn er niet veel. Zoo waren de mannen voorheen - maar dat slag is uitgestorven.</p>
<p>- Mijn zalige man was ook van dat echte water en daarom heb ik nooit meer willen trouwen, hoeveel aanzoeken ik ook kreeg - en dat waren er niet weinig! snikte de directrice.</p>
<p>- Als er maar een bij was geweest, die haar had geleken, sluisterde Juliette hare kameraad Nini toe, haar vriendschappelijk een stoot in de zijde gevende, die deze met een neep in haar arm beantwoordde.</p>
<p>- Stil, laat mijnheer het niet zien - vermaande de derde, Sophie - houd uw mond ten minste tot ze van den vloer zijn.</p>
<p>- Dan hebben we de heele week weer vrij af, vervolgde Susanne; hoewel ik moet bekennen, dat ik wel graag eens zoo'n dame van nabij opneem. Wat was dat een kostbaar zijden kleed. Wat zou dat wel gekost hebben? En die kanten er op! daar konden wij alle vier onzen uitzet wel voor koopen, als we gingen trouwen.</p>
<p>- Ja, die trotsche groote dames hangen meer aan haar lichaam op éen dag, als de halve wijk Belleville in een jaar noodig heeft om zich te dekken, merkte Jeanne de onderdirectrice bitter aan</p>
<pb n="250"/>
<p>- Zou er nog wat voor ons afvallen vandaag?</p>
<p>- Nu hoor die Nini eens? Loop, malle meid! We hebben immers ons daggeld - en verdienen bovendien den hemel. Ha, ha, ha!</p>
<p>- Ik wed dat we wat krijgen! - riep Susanne.</p>
<p>- Zooveel als ik daar van mijne hand blaas - antwoordde Sophie onder het maken van die beweging - 't is al mooi genoeg dat wij ze eens mogen aankijken en toespreken.</p>
<p>- Nu, ik zal het dan eens zien of ik mijn beste kleedje voor niet zal hebben aangedaan, antwoordde Juliette, en ik zal haar uitgeleide doen tot aan en in de koets, en neigen tot mijne kin op de tree ligt.</p>
<p>- Daar zal een beter tijd komen - haastte Jeanne met veelbeteekenende hoosdknikjes en half toegenepen oogen - een beter tijd voor den gemeenen man - dat verzeker ik u.</p>
<p>- Zoo, is ze weer aan 't waarzeggen.</p>
<p>- Houd je toch stil met dat gesnater! - gromde Nini.</p>
<p>- Kom, ze letten niet op ons, snauwde Susanne, hoort toch eens hoe zij onze oude weer in de hoogte steken.</p>
<p>Mevrouw Travers was dankbaar dat zij niet veel tot die meisjes uit de laagste volksklasse behoefde te spreken. - Zij voelde dat zij er zoo den slag niét van had - zij begreep niet welke hare verhouding hier was en scheen daardoor zeer trotsch, ja deed de dwaaste vragen uit louter verlegenheid met haar figuur, zooals:</p>
<p>- Vindt gij het niet allerpleizierigst u den heelen dag met die lieve kleintjes bezig te houden?</p>
<p>- O, mevrouw! ik ben dol op kinderen, zei Nini. Dat is mijn lust en mijn leven!...</p>
<p>- En wordt ge daar niet moe van?</p>
<p>- O ja, mevrouw, dood moe! Het is een zwaar werk - maar dat is niets; wij hebben er alles voor over.</p>
<p>- Weet gij nu wat elk kindje eten moet?</p>
<pb n="251"/>
<p>De schalksche meisjes antwoordden met gesmoorden lach en gemaakten ernst - terwijl hare oogen tersluips de heeren onafgebroken volgden.</p>
<p>Als eindelijk de plechtige tournée door de beide zalen geeindigd was, passeerde het echtpaar in het voorportaal de gelederen der langs de muren geschaarde moeders, elk met haar spruit op den arm - de een het kind sussende door het te schudden, de andere door het te ruggelen, een ander door het te dreigen, een vierde door het eene vijg in het mondje te stoppen os er aan te laten zuigen, terwijl elders eene het op haar vinger liet bijten. Aller oogen rustten op het prachtige kleed van de siere dame en op de allervriendelijkste knikjes van den beminnelijken heer.</p>
<p>Met welke bittere wanguns! en haat was die bewondering voor Rosalies rijkdom gemengd! en zij, die de kostbaarheden droeg, vermoedde weinig welke onedele aandoeningen, welke lage driften zij opriepen en voor hoe trotsch men haar aanzag.</p>
<p>Och! hadden die vrouwen geweten, hoe arm dat hart was aan liefde onder het lijke kleed, zij zouden hunne vuile kinderen met verrukking aan haar borst gedrukt - en geen wrok gevoed hebben om haar ruischende robe, hare kanten en hare sieraden.</p>
<p>Maar er zijn wel wijzer lieden, die zich aan den schijn vergapen - waarom zouden deze kortzichtigen het dan niet doen?</p>
<p>Rosalie stapte even lusteloos en moedeloos in de koets als zij de Crèche had betreden: en Pauls gelaat hernam na het dichtslaan van het portier de vroegere grimmige trekken, slechts vluchtig verzacht als hij uitkeek en meende dat een vreemd oog hem opmerkte.</p>
<p>- Nu, wat heb ik u gezegd? - vroeg Jeanne, de onderdirectrice. Wat hebben zij voor ons over? - Praatjes!</p>
<p>- Dat's kaal afgeloopen, Nini! riep Juliette, die Rosalie uitgeleid had, op haar ledigen zak kloppende.</p>
<p>De drie anderen jouwden in koor haar uit: zij geeft
<pb n="252"/>
er niet om, maar zegt met eene uitdrukking van wilde begeerlijkheid op het grof gelaat:</p>
<p>- Die bracelet steekt me nog in de oogen; ik ga me daar verhuren als kamenier, enkel om met dat ding eens uit te kunnen gaan.</p>
<p>- Ge zoudt nog al een lief kamermeisje zijn, schimpt Nini, en net zoo gauw weggejaagd als toen gij voor keukenmeid wildet fungeeren.</p>
<p>- Neen, in een dienst ga ik niet meer; maar 't valt me hier dan toch ook niet mee! Ik dacht dat we meer pret zouden hebben.</p>
<p>- Pret genoeg, antwoordde Nini ronddansende, als je maar meedoet. Louitje Dentu kan ons straks wel eens trakteeren.</p>
<p>En nu begon het ware leven in de Crèche - al de kinderen werden in de ijzeren hekken gezet of op de matrassen gelegd en de verpleegsters begonnen comedie te spelen.</p>
<p>Al wat gesproken was, werd nu gecritiseerd, geridiculiseerd, en eene aanschouwelijke voorstelling van het bezoek gegeven, waarbij Nini voor mijnheer - Juliette voor mevrouw Travers speelde, en Sophie de aanmerkingen van den dokter aller-zotst voordroeg. Taal, houding en manieren, alles werd zoo karakteristiek wedergegeven, dat men meenen zou met meer begaafde personages te doen te hebben.</p>
<p>- Die dokter! dat's een vervelend stuk mensch, lachte Nini. Wat een bedril! - Alsof het er iets op aankomt, hoe zoo'n marmot gedragen wordt! of hoe die beenen hangen.... ik stik van 't lachen.</p>
<p>- Nu, gij gaat u aan het dragen niet zooveel te buiten, dat de beenen daardoor verdraaid zullen worden, - ha, ha, ha!</p>
<p>- Neen, ik houd te veel van mooie beenen - ik bemin den dans. - Kom, maar even een rondje om het hek gedanst. Leg al die engelen nu maar weer in het hek, als eenden die in den vijver zwemmen; de moeders komen nu vóor den avond niet weer langs.</p>
<pb n="253"/>
<p>- Wat zei die malle vent toch van armen en gewrichten?</p>
<p>- Wel, hij wilde niet dat wij ze bij éen arm zouden optillen en over het hekje zetten - maar als daar de armen van braken of uit het lid raakten, dan was er hier geen een arm meer heel.</p>
<p>- Wat weet zoo'n aap er van - antwoordde Nini - hij weet niet hoe taai armelui's kinderen zijn. - Ha, ha! anders stierf het soort uit. - Tra, la, la! - kom nu een dansje, Nini!</p>
<p>- Neen, ik zal de marmotten liever eerst op de matrassen neerleggen, want als de oude boven kwam, zou zij ons weer straffen en alles beneden alleen opdrinken. Wij hebben ons slokje van daag wel verdiend.</p>
<p>- Wat doen ze?</p>
<p>- Ze leggen buurvrouw de kaart.</p>
<p>- Kom, geef me dan het fleschje maar en doop de lapjes in de rum, dan slapen die schreeuwleelijken gauw in.</p>
<p>- Maar zeg eens, zeide Nini zacht ter zijde, ken je dien heer niet meer, Juliette - die heer met zijne dikke oogen en rooden nek, hé?</p>
<p>De aangesprokene wenkte veelbeteekenend, dat ze 't zich heel goed herinnerde.</p>
<p>- Heugt het u nog, dien dollen avond in den Jardin Mabile.</p>
<p>- Ja, hij is dezelfde. – Wel! wel! - Ik geloof waarlijk dat hij mij nog herkende.</p>
<p>- Kom nu, riepen de anderen, doe je mee of niet - tra - la – la! - En de vier beschermengelen begonnen onder het aanheffen van wulpsche liederen lustig te dansen, rondom de in den kring opgesloten verschrikte kinderen, die een wedstrijd schenen te ondernemen om het woest getier nog te overschreeuwen. Terwijl de vier meiden in steeds wilder vaart om den cirkel holden, en de arme kleinen nog met dreigende vuisten en leelijke grimassen beangst maakten, werd het. gezelschap aangenaam verrast door het gemeenzaam bezoek van den heer Louis Dentu - zoon van de directrice - die zich regel-<pb n="254"/>recht naar het rumsleschje begaf en er zich van wilde meester maken. Sophie greep hem bij den kraag, en nu begon eene koddige worsteling tusschen die beiden, waarbij een paar kleine meisjes voor Louis partij kozen, terwijl de steeds wilder wordende danseressen al sneller rondvlogen, tot zij eensklaps met een luiden gil stil stonden voor den ouden heer Lamarche, die op den drempel bleef staan, vergezeld van eene dame, de weduwe Bressant.</p>
<p>De heksendans was gestoord en allen stoven uiteen; ieder greep een kind beet, alsof het een schild geweest ware om zich achter te beschutten. Mevrouw Bressant keek Lamarche verstomd aan, die stokstijf naast haar stond, en beiden waren even verschrikt als de overvallenen zelven.</p>
<p>Het was of de kleine bloedjes begrepen dat er redding kwam, althans toen het woest gezang of liever gegil en getier der bewaaksters ophield, waren zij plotseling allen stil, doch enkelen begonnen weldra weer te kreunen, want zij lagen als een knib-belspel dooreengeworpen en woelden ellendig over elkander heen lol groot amusement der lage schepsels, die op hen zouden passen.</p>
<p>- Ziedaar dan bevestigd wat ik voorspeld heb, zeide mevrouw Bressant geërgerd en bewogen.</p>
<p>- En wat doet die kerel hier? vraagde Lamarche woedend op Dentu wijzende, die zijn toilet in orde bracht.</p>
<p>- Mijnheer, ik ben commissionair en heb hier eene boodschap gedaan, antwoordde Louis, en stormde de trappen af – het huis uit.</p>
<p>- Wat is dat voor een schandelijk spektakel, dat gij hier maakt, beet Lamarche de meiden vinnig toe.</p>
<p>- Och, lieve mijnheer! - wij waren zoo blij dat de inrichting zoo bloeit, zei de vermetelste, Sophie, terwijl elk nog een kind uit den kring opraapte en haastig op een der bedjes leide.</p>
<p>- Zie eens, mevrouw! hoe kostelijk de kleine engelen daar nu
<pb n="255"/>
liggen; maar zij vervelen zich daar, en wij weten letterlijk niet wat wij moeten doen om ze zoet te houden.</p>
<p>- Vroolijkheid is toch het beste, viel Nini in, dat heeft die brave heer Travers ons zoo even nog gezegd - en die is hier toch de voornaamste, dat is onze President.</p>
<p>- De schapen kunnen niet altijd op hun rugje liggen, mevrouw! - sprak Juliette - zij kruipen zoo graag in het rondje, daar zijn ze veilig.</p>
<p>Lamarche vraagde naar de directrice, doch op hetzelfde oogenblik was hij bij de deur om haar zelf te gaan opzoeken.</p>
<p>Terwijl mevrouw Bressant bleef staan om te zien, wat die vier ruwe wezens met die ongelukkige kleinen zouden uitrichten, trad Lamarche beneden de kamer der weduwe Dentu binnen eer de helpsters haar konden waarschuwen. Hij trof de directrice en onder-directrice hier met een paar buurvrouwen zeer gezellig aan. Onder het genot van een likeurtje, zaten zij met roode hoofden en glimmende oogen om eene tafel, waarop een kaartspel uitgespreid lag, waaruit de weduwe Dentu, als eene tweede Lenormand, het noodlot harer geburinnen tegen eene kleine vergoeding wist te voorspellen. Haar eigen toekomst moet haar niet helder geweest zijn, want zij stoof niet weinig verschrikt op, en drong de buurvrouwen op zijde en Lamarche bijna de kamerdeur weer uit - van louter ijver om naar hare kleine lievelingen te gaan zien.</p>
<p>De bescheiden Lamarche was zoo ontroerd en verlegen, alsof die ondeugende vrouwen hemzelf op eene of andere verkeerdheid betrapt hadden.</p>
<p>- Wat is dat voor manier van doen om uwe pleegkinderen aan die wilde jonge meiden over te laten en hier uw tijd met buurvrouwen te slijten, sprak hij gramstorig.</p>
<p>- O, mijn lieve mijnheer! geen minuut was ik nog beneden. Jufvrouw Jeanne, die trouwe ziel, had hier echter een paar moeders te woord gestaan, die onzen raad behoefden;
<pb n="256"/>
zij was doodaf en had eenige hartsterking noodig, of ze was flauw gevallen, mijnheerlief - die klein-kinderlucht maakt een mensch soms zoo wee om het hart.</p>
<p>- Dat wil ik wel gelooven, als gij die ongelukkige schepseltjes maar in hun vuil laat liggen.</p>
<p>- Wij krijgen ieder oogenblik bezoek. Zoo op het oogenblik hebben wij dien grooten menschenvriend, dokter Beaujeu, hier nog gehad. Wat is dat een wijs man! Wat is er veel van hem te leeren! En dien edelen beer Travers met zijne prachtige vrouw... en wat waren die menschen tevreden over alles.</p>
<p>Lamarche had geen ooren voor haar, en de luie babbelaarster met verontwaardiging aanziende, zeide hij zoo gestreng hij maar kon:</p>
<p>- Gij zult uw gedrag voor de commissie hebben te verantwoorden; want, wat ik heden zie, bevestigt al wat ik reeds vroeger heb waargenomen en gaat alle perken te buiten. - De maat is nu vol, dat verzeker ik u.</p>
<p>- Zeer wel, mijnheer, zeer wel, hernam de directrice bevend van angst en nijd, wij doen onzen plicht - meer dan onzen plicht. Daar is de geheele commissie van overtuigd en dat weten al de edele patronessen - Maar bij u is geen goed te doen - gij hebt een vooroordeel tegen mij - ik heb het van den beginne gemerkt en ik zal liever onmiddellijk mijn ontslag indienen; - ik laat mij zoo niet beleedigen!</p>
<p>- Ik geloof dat gij daar wijs aan zoudt doen, hervatte Lamarche verbitterd over baar onbeschaamden toon.</p>
<p>- Gij verlangt het ondoenlijke van eene zwakke vrouw, ging zij al heftiger voort. - Ik ben zoo jong niet meer om altijd op de been te zijn - daarom hebben wij ook de jonge meisjes. Gij gunt een mensch geen rust.</p>
<p>Mevrouw Bressant ging intusschen zwijgend rond en ontdekte stap voor stap de sporen van de schandelijkste verwaarloozing, de verregaandste achteloosheid. - Hare verontwaar-<pb n="257"/>diging en haar medelijden met de kleinen gaven haar den moed om baar onderzoek voort te zetten met eene vastberadenheid, alsof zij reeds tot inspectrice benoemd was.</p>
<p>- Zie de zindelijke bedjes toch eens aan, waar de kleinen als koningskinderen in rusten - fleemde Jeanne zoo teeder.</p>
<p>- Die bedjes zijn niet gebruikt, evenmin als uwe blinkende kroesjes en bekkens, antwoordde de practische huisvrouw met eene zekerheid, die allen beschaamde. De meiden gaven elkander een stomp met de ellebogen en trokken scheeve gezichten achter de directrice, die betuigde:</p>
<p>- Ik verzeker u, dat wij ze al zes maanden hebben.</p>
<p>- En ik verzeker u, dat ze nog geen zesmaal gebruikt zijn - de meiden stopten den tip van hare boezelaars in den mond, om niet in lachen uit te barsten.</p>
<p>- Dat is er me eentje - sluisterden zij - die komt redderen!</p>
<p>Met de handigheid van eene ervaren kinderverpleegster had mevrouw Bressant reeds vele kinderen opgenomen. Och, hoe velen lagen in hunne onreinheid - anderen gansch versmachtende van dorst en honger, terwijl velen een zeer verdachten reuk van spiritualiën bij zich hadden, en met dosse oogjes half bedwetmd terstond weer indommelden als zij gewekt waren.</p>
<p>- Wat hebt gij die kinderen ingegeven? vraagde zij.</p>
<p>- Ach ja! die drie hadden het zoo hevig in het buikje - die hebben daarvoor wat gehad - antwoordde Jeanne; - wij hebben een fleschje van dr. Beaujeu.</p>
<p>Lamarche zette het fleschje aan zijn mond. Het is louter rum! riep hij, de flesch stuk smijtend. - Ik bid u, mevrouw! zet uw onderzoek voort, smeekte Lamarche; spaar deze ellendigen niet, wij moeten alles openbaar maken.</p>
<p>Zij deden onderzoek naar de middelen tot reiniging - waschbekkens, emmers, sponsen, linnen doeken, enz. alles moest voor den dag komen. Alle kasten en laden werden geopend. De kinderen werden nu ook gereinigd en gevoed - maar
<pb n="258"/>
hardhandig en liefdeloos, - zooals het van schijnheilige oogen-dienaressen altijd te wachten zal zijn, als er niet van den ochtend tot den avond een bevoegd persoon is om over de verpleging der kinderen te waken.</p>
<p>Lamarche had juist zes exemplaren van zijne brochure: ‘Le règne de Dieu’ bij zich gestoken, om op de Crèche uit te deelen - maar ach! het behoefde niet - de Crèche scheen aan een geheel ander rijk te zijn vervallen - en moedeloos verliet hij met zijne vriendin het gebouw, zeggende:</p>
<p>- Ja, gij hadt wel gelijk - alles is lichter te vinden dan een vertrouwd personeel. Wij moeten terstond naar Travers rijden en hem verslag geven van het voorgevallene.</p>
<p>- Maar misschien is het beter Beaujeu eerst te spreken, merkte mevrouw Bressant aan.</p>
<p>- Als wij hem vinden kunnen - laat ons in elk geval naar zijn huis gaan en alles aan zijne vrouw mededeelen.</p>
<p>Zij stapten in de fiacre, die om den hoek van de straat had staan wachten en konden nauwelijks tot zichzelven komen van smart en ergernis. Zij waren nog maar eenige straten doorgereden, toen een ander rijtuig, dat hard achter hen aankwam, hen pijtsnel voorbijschoot - met de directrice der misvormde Crèche er in, die regelrecht op het hotel van Travers toereed.</p>
<p>Beaujeu was nog niet thuis, maar toen Cécile het droevig relaas vernam, riep zij uit: - Ja, ja, die mannen ondernemen wat fraais! Met zulke ruwe meiden is niets te beginnen. - Anna, ontferm u over die kleinen, anders komt er niets van die zaak terecht. - Het is of uw lot daar ligt - heb ik het niet dadelijk gezegd?</p>
<p>- Het is te veel op mijne jaren en onder mijne omstandigheden. - Als ik het met mijne kinderen kon doen, was het iets anders - maar altijd met die onbeschaafde meiden te moeten ageeren, daar moet men eene halve heks voor zijn- of eene knoeister als zij, en ik heb de rust te noodig.</p>
<pb n="259"/>
<p>De directrice der Crèche is intusschen aangekomen en laat zich niet afschrikken door het bericht, dat mijnheer en mevrouw niet thuis zijn. Zij wil gaarne wachten tot zij komen, al zou het zijn voor de poort - maar in de portierswoning zit zij recht goed op den uitkijk - en zij begint dadelijk met daar die argelooze lieden voor zich in te nemen door allerliefst met ze te keuvelen. Bij de nadering van elk rijtuig springt zij op. De portier verzekert haar, dat zij het niet moet wagen om mijnheer lastig te vallen of zich in te heelden, dat hij zich maar zoo laaf abordeeren - hij is een hooghartig man en zeer op alle vormen in zijn dienst gesteld. Zij laat hem maar praten en vliegt altijd op als er wielen rollen. Eindelijk komt de prachtige equipage de poort in, en nauwelijk staan de paarden stil onder de met glas overdekte galerij of zij dringt vooruit en maakt dat Travers haar zien moet - zij neigt en neigt weder en veegt hare oogen aanhoudend af. Hij herkent haar - Wat is dat! roept hij minzaam uit. - Zie ik wèl? De wakkere directrice der Crèche hier? En gij weent - is er een ongeluk gebeurd?</p>
<p>- Ja, mijnheer - sta mij een enkel oogenblik gehoor toe! het is dringend....</p>
<p>Rosalie vraagt verschrikt: Of er van het oude gebouw iets is ingestort? Of er armpjes of beentjes gebroken zijn?</p>
<p>Travers geeft order de jufvrouw in zijne bibliotheek te laten, want hij wil haar, zijne onderhoorige, met grootheid verblinden, opdat zij zijne nederbuigende goedheid te meer waardeere.</p>
<p>- Dat weeuwtje ziet er nog machtig aardig uit, mompelt hij zoo bij zich zelven; dat is een recht coquet figuurtje. Wat zon ze willen?</p>
<p>Na eenige minuten verschijnt hij en zet zich in zijn groofen satijnen Stoel als in een rechtszetel neder, en zegt met die genadige minzaamheid, die hij voor zulke gelegenheden bezigt:</p>
<p>- En mag ik nu kortelijk de reden van uw onverwacht bezoek vernemen?</p>
<pb n="260"/>
<p>De directrice antwoordt niet, maar zwaait met gevoel haar zakdoekje langs hare oogen, alsof zij met hare tranen worstelt en geen woord kan uitbrengen.</p>
<p>- Spreek - wees openhartig, onbevreesd.</p>
<p>- Och, mijnheer, de miskenning is zoo wreed, zoo bitter, snikt zij, en als men toch weet dat men zijn plicht met nauwgezetheid volbrengt.... en zij beeft en schokt onder hare heftige aandoeningen.</p>
<p>- Maar ik begrijp u niet? Wie zou het wagen u te bemoeilijken?</p>
<p>- Wie? O, de wereld is zoo wreed voor eene arme weduwe en altijd zijn er lage zielen, die niets te heilig is - die gaarne eene fatsoenlijke vrouw schandvlekken en het brood uit den mond stooten.</p>
<p>- Maar ik bid u, verklaar u dan toch, riep Travers met, ongeveinsd ongeduld.</p>
<p>- Weet dan, edele weldoener, dat onmiddellijk na uw lief bezoek, dat ons zoo vereerde, zoo aanmoedigde - ja, ik mag zeggen bij onzen zuren arbeid ons een zoo gelukkigen dag verschafte....</p>
<p>- Ter zake dan! - riep Travers zich nauwelijks kunnende bedwingen.</p>
<p>- Onmiddellijk na u zijn andere bezoekers gekomen - geheel andere, die... die...</p>
<p>- Nu ja, maar stoor u niet aan bedillers, als uwe commissie maar tevreden is - en dat is zij. - Uw president was voldaan - laat u dat genoeg zijn.</p>
<p>- Maar een ander lid der commissie wil mij zoo op eens mijn ontslag geven.... Is dat manier van doen? Waaraan heb ik dat verdiend? Is dat billijk?</p>
<p>- Wat zegt gij - wie vermeet zich zoo iets? riep hij opspringende. Geen lid der commissie heeft daartoe de bevoegdheid - wees daarop gerust!</p>
<pb n="261"/>
<p>- Dit calmeert mij een weinig, mijnheer; ik dacht ook wel, dat als ik u maar sprak, die zulk een beminnelijk menschen-vriend zijt, alles nog terecht zou komen. Maar die oude grimmige heer is nooit te voldoen.</p>
<p>- Wien bedoelt gij? - Dokter Beaujeu?</p>
<p>- Neen, ik meen den heer Lamarche.</p>
<p>- O, is bij het weder - ik dacht het wel... - Hij is ook al zoo versuft en doot, en hij verstaal geen rede.</p>
<p>- Aan u wit ik alles ophelderen. - Mag ik vrij uitspreken, al is het over nederige dingen, en al zijt ge een hooggeplaatst man?</p>
<p>- Spreek, vrijmoedig! -doch haast u wat, want mijne bemoeiingen zijn velen.</p>
<p>- Heb geduld met eene ongelukkige vrouw, die pas uitkomst uit haar nood door uwe reddende hand heeft gekregen, die men nu eensklaps.... verstooten wil....</p>
<p>- Vrees daar niet voor - ik zal uwe rechten handhaven.</p>
<p>- Het is de hand van God! dat gij juist heden bij mij zijt geweest - en vondt ge niet alles in orde?</p>
<p>- Perfect in orde! - wij droegen de liefelijkste herinnering van die aandoenlijke inrichting en van uw allerliefst personeel mede - Dat aardige groepje frissche jonge meisjes, zoo vroolijk en gezond - twee zulke fatsoenlijke ervaren vrouwen tot hare voorlichting - ik verzeker u - wij zijn voldaan.</p>
<p>- Ik durf bijna niet in de bijzonderheden treden - maar ik moet mij op het oordeel van mevrouw verlaten, als ik vraag of het kiesch zou zijn geweest, die kinderen te reinigen in tegenwoordigheid van zulke hooge bezoekers? Het moest voor ditmaal natuurlijk een oogenblikje uitgesteld worden, tot wij weder alleen waren. Niet waar, mijnheer?</p>
<p>- Wel zeker! knikt Travers.</p>
<p>- Gij begrijpt, de lieve kindertjes, gewoon dat de meisjes zich geheel en alleen aan hen wijden, waren lastig geworden -
<pb n="262"/>
De meisjes wisten niet wat ze met al die dertig schreeuwertjes zouden aanvangen. ‘Vroolijkheid is 's levens balsem’,-hadt gij het zoo niet gezegd, mijnheer? - Ja, uwe wijze woorden zijn niet vergeten! - Nu, de meisjes brachten dat dadelijk in toepassing, en zongen en sprongen zoo wat rond. Daar komt mijnheer Lamarche met eene vreemde stuursche burgervrouw en maakt zich zoo dol driftig en vliegt als een wilde naar mij toe, alsof alles in de war was. -De kinderen zijn onrein! snauwl hij mij toe - de lucht is verpest - de meisjes maken een onzinnigen pret boven - en gij zit hier! - Ja, ik beken, mijnheer, ik zat daar eventjes om de andere jufvrouw Jeanne wat moed in te spreken, die niet meer voort kon van het sloven; want men brengt de kinderen al in den vroegen morgen. - Nog iets - ik moet nu maar alles zeggen - mijnheer Lamarche viel ons hard, omdat hij spiritualiën rook. - Maar wat weet zoo'n oud ongehuwd man van jonge kinderen, die altijd het zuur hebben -altijd pijn in het buikje of in het mondje - zoodat men weleens een droppeltje anijs of zoo iets op een klontje suiker geeft; anders schreeuwen zij zich een ongeluk.- Die doove man verstond alles verkeerd, en dacht dat wij allemaal aan de anisette waren! - Ja, mijnheer, die blaam zou hij op eene fatsoenlijke vrouw werpen in zijne drift, en ik durf zeggen dat ik van goede afkomst ben; mijnheer kan overal naar mijne familie informeeren; mijn vader was artiste, zooals gij weet, mijn oom was machinist - mijn grootvader...</p>
<p>- Ja ja, lieve jufvrouw - wij herinneren ons uwe geschiedenis. Wees kort - bid ik u?</p>
<p>- Gij weet, ging zij onverdroten voort, dat mijn man een verdienstelijk acteur was en door welk ongeluk hij in de gevangenis kwam - en mijn zoon is tegenwoordig een van de oppassendste jongelingen, die ooit het verbeterhuis tot eer verstrekte. Ik had hem in lang niet gezien - hij had mij
<pb n="263"/>
iets mede te deelen - hij is barbier; maar hij doet er van alles bij en is nu ook begonnen brieven en rekesten te schrijven. Hij loopt naar boven, natuurlijk, omdat hij wel weet dat zijne moeder op haar post is. Ongelukkig stuift hij den knorrigen heer tegen het lijf, die met minachting vraagt:</p>
<p>- Wat doet die kerel hier? Is dat een fatsoenlijkmans kind toespreken? Zoo iets grieft. Maar mijnheer Lamarche gaat te werk, alsof hij met de politie in huis valt om huiszoeking bij misdadigers te doen, en beleedigt en vernedert mij daar zoo diep. - O, o, mijnheer Travers! - barst zij handenwringend los - eene fatsoenlijke vrouw - en op mijne jaren - eene vrouw, die een post van eer en vertrouwen bekleedt! - Ik dacht, dat ik het zou besterven! Daar moest ik alle laden en kasten openmaken - daar laat hij mij door dat vreemde mensch alles nakijken. -</p>
<p>- Wat zegt gij, roept Travers, dat gaat te ver.</p>
<p>- Ja, edele heer, dat doet het, het schreit ten Hemel! en ik sta geheel verbijsterd en kan mij niet verantwoorden. De meisjes desgelijks doen alles averechts van angst en schrik. Zij beginnen dan toch maar met het reinigen der kinderen, al was die vreemdeling er bij om ons te bedillen, en het zou mij niet verwonderd hebben als zij de kinderen hadden laten vallen van verlegenheid. Gij staat verbaasd, mijnheer.</p>
<p>- Ja, waarlijk, ik sta verstomd – Lamarche is zijne bevoegdheid ten eenenmale te buiten gegaan, en volgens zijn eigen reglement heeft hij meer kans om te moeten aftreden, dan gij hebt van zoo onbeleefd uw ontslag te krijgen. Vrees niet.</p>
<p>- Ja, daar is een rechtvaardige hemel! roept zij uit.</p>
<p>- Goede ziel, ga gij gerust naar huis - hervat getroost uwe moeitevolle taak - gij zult in mij een beschermer en verdediger vinden.</p>
<p>De directrice greep Pauls hand en bracht die aan hare bevende lippen.</p>
<p>- Edele weldoener! - redder! stamelde zij, en terwijl
<pb n="264"/>
de deur van het Salon door den kamerdienaar achter haar werd gesloten, zag zij nog eens om en zeide met verrukking:</p>
<p>- Wat een engel van een man woont hier! - dat is nu eens een echte philanthroop, die de weduwen recht verschaft. En geheel gerust gesteld wandelde zij op haar gemak naar huis, zich zelf troostende met deze goede voornemens:</p>
<p>Wij zullen van avond zijne gezondheid drinken. Maar ik had het al lang in de kaarten gezien - altijd viel die zwarte vrouw in mijn huis met een heer en veel moeilijkheden en gehaspel. Doch een ander heer lag met de hoop boven mij, en dat is die edele mijnheer Travers! Als ik die maar te vriend heb, zal ik stand houden; want ten slotte lagen toch de vier azen om mij heen, en dat is vast en zeker het hoogste geluk uit het spel. - Valt mij dat geluk niet te beurt in de Crèche, welnu, dan weet ik wat mij te doen staat. - Fortuin maak ik in elk geval - dan treed ik op als eene tweede Lenormand.</p>
</div>
<div type="chapter">
<pb n="265"/>
<head rend="h3">XII. Worstelaars.</head>
<p>Gedurende verscheidene dagen wendde Lamarche vergeefsche pogingen aan om Travers te spreken en de vergadering, die aan de Crèche zelve zou plaats hebben, werd ‘door dringende omstandigheden’ telkens verdaagd. Tijd gewonnen, was voor hem thans veel gewonnen om zijn zin door te drijven en Lamarche te dwarsboomen.</p>
<p>De goede oude man, die tot stikkens toe vol was van verontwaardiging en grieven, en die zoo smachtend naar eene samenkomst bleef uitzien, stortte in een brief zijn hart uit. Hij kreeg echter een zeer koel en ontwijkend antwoord - alles zou onderzocht worden op de eerste vergadering, die echter nog veertien dagen moest uitblijven.</p>
<p>Eindelijk zou Lamarche dan spreken; hij zat al een half uur te vroeg in de bestuurskamer, en zoodra Travers binnen trad, begon hij zijn geprangden boezem lucht te geven. Maar als een ijskoud stortbad vielen hem de afwijzende woorden van Travers op het lijf.</p>
<p>- Alles met orde, mijnheer! - ik bid u, laat ons toch geregeld te werk gaan, en als de vergadering geopend zal zijn, en behandeld is wat heden aan de beurt is gesteld, zullen
<pb n="266"/>
wij u gaarne gelegenheid geven uwe grieven te uiten.</p>
<p>- Buitengewone omstandigheden eischen buitengewone schikkingen - hervatte Lamarche - aan u, mijnheer Travers, wil ik vóor de vergadering officieus verhalen, wat mij hier wedervaren is. Houdt gij dan nimmer meer op president te zijn?</p>
<p>- Heeft uwe mededeeling betrekking op de Crèche? vroeg Travers alsof hij niets vermoedde.</p>
<p>- Hebt gij mijn brief niet ontvangen?</p>
<p>- O ja - doch er zijn zóovele zaken, die meer spoed eischen, dat deze wellicht heden nog niet eens aan de orde zal komen.</p>
<p>- Dat zal ze, mijnheer! - dat eisch ik - schreeuwde Lamarche buiten zichzelven. De zaak is dringend en eischt spoed! Ik heb hier schandelijke dingen zien gebeuren! Ik heb hier alles in groote verwarring aangetroffen....</p>
<p>- Ik ben hier juist op denzelfden dag geweest en heb alles in de beste orde gevonden.</p>
<p>- Hoe laat zijt gij er geweest, mijnheer de president?</p>
<p>- Om half een hebben wij hier met het meeste genoegen getoefd, antwoordde Travers met klem.</p>
<p>- Te twee uren heb ik hier met de grootste ergernis verwijld, hernam Lamarche driftig.</p>
<p>- Gij schijnt niet geheel onbevooroordeeld tegen de weduwe Dentu - zeide Travers met een minzaam lachje; men moet zich niet door hartstocht laten verblinden! - Ik vrees dat gij door uw ijver uwe bevoegdheid weer verre te buiten zijt gegaan, en gij ons en uzelven in groote moeielijkheden hebt gewikkeld.</p>
<p>- Ik wil u schetsen wat ik gezien heb, en dan....</p>
<p>- Mijnheer, viel Travers hem in de rede, wij zullen onzen tijd verliezen met zoo in 't wilde te spreken. Daar komt het vierde en vijfde bestuurslid - wij kunnen de vergadering openen, de notulen lezen en onze werkzaamheden geregeld voortzetten.</p>
<p>Lamarche zette zich zuchtend neer, en Travers las al het
<pb n="267"/>
gebeuzel der voorgaande vergadering op zijn meesterachtigen toon, alsof het eene zitting van het hooge gerecht was geweest, terwijl Lamarche op zijn stoel draaide van ergernis, en Beaujeu allerlei gezichten trok van ongeduld en vrij luid op de leuning van zijn stoel trommelde.</p>
<p>Al de punten, die in behandeling gebracht werden, hadden de strekking om de directrice in haar positie te versterken - en bewezen hoe hoog Travers met haar was ingenomen. Waarop rustte die gunstige stemming? Eigenlijk alleen op zijne eigenliesde en zelfbehagen, op de zucht om de rol van beschermer te spelen. Travers was een van die ziekelijke philanthropen, die eene hooge voorliefde voor allerlei geboefte koesteren en elken gevonnisde als een medelijdenswaardig slachtoffer willen troetelen - elken veroordeelde als een martelaar verheerlijken en in ieder ter dood veroordeelden moordenaar een held beweenen, ja het verlies berekenen dat de menschheid lijden moet door zijn kostbaren levensvlam te dooven.</p>
<p>Hij had de familie Dentu leeren kennen door het vonnis dat de vader had ondergaan wegens herhaalde oplichterij, terwijl de zoon op zeer jeugdigen leeftijd verscheidene jaren in eene inrichting voor jonge misdadigers had doorgebracht en sedert zijn ontslag door hem geprotegeerd was. Wie niet gezeten had, kwam bij Travers niet in aanmerking. Gestolen te hebben, was bij hem eene soort van aanbeveling.</p>
<p>Hij hield van energieke lieden, daar wat inzat - en die dan ook wat uitvoerden; - en zoo waren de weduwe Dentu en haar interessante zoon voorwerpen, die met zijne bijzondere belangstelling vereerd werden. Hij had daarom alleen de weduwe Dentu aan de Crèche geholpen, omdat haar man in de gevangenis gestorven was, en hij had vast besloten zijn liefdewerk te voltooien en haar te handhaven in de positie, die hij haar verschaft had.</p>
<p>Zoo vaak Lamarche over de punten die hem op het hart
<pb n="268"/>
brandden, begon, greep Travers naar zijn ivoren hamertje om tot de orde te vermanen, en hij sneed behendig elke ontboezeming over de quaestie as, tot hij op het einde der vergadering met eene van die behendige wendingen - waarmede hij altijd oorzaak tot gevolg en gevolg tot oorzaak wist te verdraaien - er toe overging om te verklaren, dat de grieven der weduwe Dentu thans verdienden behandeld te worden.</p>
<p>- Zij moet worden gehoord, riepen de twee andere bestuursleden, die het altijd met Travers eens waren.</p>
<p>- Ik diende toch wel eerst gehoord te worden - viel Lamarche in - maar Travers belde, en de weduwe Dentu kwam met haar zakdoekje voor de oogen schoorvoetend binnen.</p>
<p>- Wees niet verlegen - bemoedigde Travers minzaam. - Geef haar een stoel - fluisterde hij den naast hem zittenden heer toe - zij mocht in zwijm vallen. - Droog uwe tranen - snik zoo niet - wij wenschen u te hooren - gij hadt groote grieven tegen den heer Lamarche; - wij wenschen die in deze vergadering te bespreken.</p>
<p>- O Hemel neen! ik grieven tegen dien goeden heer Lamarche! riep zij met geveinsden schrik.</p>
<p>- Heeft hij u nooit smadelijk of krenkend bejegend?</p>
<p>- Wat dat nu aangaat: Mijnheer is kortaf en zegt in zijne drift dingen, die een mensch door de ziel snijden - maar hij is anders een best mensch, dat heb ik altijd gezegd.</p>
<p>- Wat waren dan die woorden, die u door de ziel snijden? vroeg de president met een valschen blik op Lamarche.</p>
<p>- Och, mijne heeren! ik zwijg liever - ik ben al te vol - ik heb altijd mijn best gedaan - en dan valt het zoo bitter hard als men van plichtverzuim wordt beschuldigd.</p>
<p>- En het was de heer Lamarche, die u onrechtmatig van plichtverzuim beschuldigde....</p>
<p>– Ja, die aanklager ben ik, viel Lamarche in</p>
<p>– Mijnheer, als gij u niet naar den regel van eene wettige
<pb n="269"/>
vergadering kunt gedragen, zou ik u moeten verzoeken die te verlaten - sprak Travers gestreng. - Tot de orde - laat de vrouw spreken.</p>
<p>- Ik wil eerst spreken! ging Lamarche voort.</p>
<p>- Uwe verbittering getuigt reeds tegen uwe onpartijdigheid - ik wil dat de beleefdheid tegenover eene vrouw ons blijve leiden!</p>
<p>- Bravo! zeiden de twee vrienden; wij moeten de dame eerst het woord geven - honneur aux dames!</p>
<p>- Welke zijn dan uwe klachten over den heer Lamarche?</p>
<p>- Och, mijne heeren! ik herhaal't, ik klaag niet over dien edelen menschenvriend - hij meent het goed, maar dat hij daar met een vreemd mensch onverhoeds als inspecteur van politie verschijnt - was dat toch niet krenkend voor mijn gevoel?</p>
<p>- Ja, ja, dat was 't zeker - zij heeft gelijk! klonk het nu uit drie monden, want Travers was niet gewoon zijne beide medestanders ooit tot de orde te roepen; alleen legde hij aanhoudend, op de grofste wijze, het zwijgen op aan Lamarche, die schier buiten zichzelven was van ergernis en verontwaardiging, zijne verbijsterde oogen vragend van den een op den ander vestigde.</p>
<p>- Ik vraag u, mijne heeren! of het geen beleediging is der waarde patronessen aangedaan, die week op week mij met een bezoek vereeren. - Laat het klachtenboek gelezen worden, en de heeren zullen zien hoe de inspectie telkenmale afloopt.</p>
<p>- Dat is billijk - hervatte Travers - ik wil het klachtenhoek, waarin elke dame het bevind der zaken 's wekelijks noteert, voorlezen.</p>
<p>Travers neemt een prachtigen foliant op - op welks band met gouden letters stond: Klachtenboek der Crèche.</p>
<p>1 Mei. Alles gaat hier in de beste orde - alleen komt het mij voor dat de drinkschaaltjes wat groot zijn - dat geest een wijden mond.</p>
<p>&nbsp;</p>
<p>De Markiezin de B.</p>
<pb n="270"/>
<p>7 Mei. Ik ben van gevoelen dat het bovengenoemde bezwaar, hoe juist aangemerkt, van geen belang is voor deze soort van kinderen - maar ik zou meenen dat men liever blikken dan steenen napjes moest nemen - overigens alles in orde bevonden.</p>
<p>&nbsp;</p>
<p>De Douairière A.</p>
<p>14 Mei. De zindelijkheid laat niets te wenschen over - maar er zijn te weinig sponsen.</p>
<p>&nbsp;</p>
<p>Mevrouw G.</p>
<p>21 Mei. De sponsen zijn te groot en te grof.</p>
<p>&nbsp;</p>
<p>Mevrouw P.</p>
<p>28 Mei. Er zijn veel te veel sponsen, dat is roekeloos, en zij zijn ook veel te fijn. De dienst in het huis is voortreffelijk.</p>
<p>&nbsp;</p>
<p>De Gravin De P.</p>
<p>4 Juni. Zouden wij de groene verf van emmers en gereedschappen niet met licht blauw vervangen - het zou veel liever staan, en ik heb ergens gelezen dat groen schadelijk is voor de gezondheid.</p>
<p>&nbsp;</p>
<p>De Vicomtesse Z.</p>
<p>15 Juni. Verzoekt om een nieuw model kamerbezems te laten probeeren dat te Londen bekroond is.</p>
<p>&nbsp;</p>
<p>De Markiezin de O.</p>
<p>- Allemaal gebeuzel, gromt Beaujeu. - Vrouwen deugen niet voor zaken!....</p>
<p>Treffende bewijzen dal er geen enkele klacht tegen de directie is in te brengen, roepen de twee echo's van Travers - ja, dat zij in ieder opzicht aan alle patronessen heeft voldaan.</p>
<p>- Ik wil spreken, mijnheer; ik zal spreken! - riep La-marche buiten zich zelven van drift, terwijl Beaujeu menige ‘mille tonnères’ tusschen de tanden liet rommelen.</p>
<p>- Val den President niet zoo onbeleefd in de rede, schreeuwden de twee leden, en Travers ging voort.</p>
<p>- Ik wil echter niet ontkennen dat het oogenblik, waarop de heer Lamarche met eene vreemde dame de Crèche bezocht buiten de gewone bezoekuren, al zeer ongepast was, en dat zij beiden toen een ongunstig oordcel velden is te vergeven,
<pb n="271"/>
hoewel het voorbarig en wel een weinig onedelmoedig mag heeten, ja zelfs....</p>
<p>- Genoeg! genoeg! - viel Beaujeu in. De vaste officiëele bezoeken blijken onvoldoende, en elk lid des bestuurs heeft recht te ieder uur de Crèche te bezoeken, die altijd eene strenge beoordeeling moet kunnen doorstaan, anders deugt ze niet. Ik zou echter wel eens willen weten, welke heeren er, behalve het bestuur, nog in de Crèche komen? - De vier heeren keken niet minder verbaasd dan de directrice zelve.</p>
<p>- Hemel! - stamelde zij onthutst.</p>
<p>- Ja, ik heb hier een patient in de buurt, dien ik zeer vroeg en zeer laat bezoek, en telkens heb ik dan manspersonen in en uit uw huis zien gaan.</p>
<p>- Als ik dan alles bekennen moet, dan moeten de bestuurderen weten, dat het allen zeer fatsoenlijke heeren zijn - en dat zij kwamen gedeeltelijk om ons te beschermen, gedeeltelijk om eene zeer geheimzinnige zaak te onderzoeken - ik weet niet of ik het durf zeggen, maar de heeren moeten het mij vergeven - het spookt geweldig in de Crèche.</p>
<p>Beaujeu barstte in een uitbundig gelach uit, maar Lamarche zeide diep geërgerd: Laffe uitvluchten! Oudwijvenpraat!</p>
<p>- Ik bid de heeren om die zaak persoonlijk te komen onderzoeken. Ik sta er bepaald op - het geldt mijne eer en goeden naam....</p>
<p>- Het spijt mij, bij eene zoo beschaafde vrouw nog dat oude bijgeloof aan te treffen - ik verzeker u dat ik echter op uwe veiligheid bedacht zal zijn, antwoordde Travers.</p>
<p>- En dat wij die spokerij door de politie zullen doen onderzoeken - voltooide Beaujeu.</p>
<p>- Doe mij die kwelling niet aan; wij hebben reeds een bekwaam spiritist gevonden, die het geweld zal doen ophouden - dus bid ik u, geen politie....</p>
<p>De ernst des onderzoeks was verdwenen. De heeren lachten
<pb n="272"/>
en spotten over de arme weduwe, die verlof kreeg om heen te gaan, daar het meer dan tijd was om de langgerekte vergadering, waarin weer niets degelijks was afgedaan, te sluiten, terwijl Lamarche de vermaning mee naar huis kreeg, om voortaan wat beter zijn standpunt te begrijpen - geen vreemde bezoeksters eenige bevoegdheid toe te kennen om eenig oordeel uit te brengen ten nadeele der beminnenswaardige directrice.</p>
<p>Er zijn weinig dingen zoo moeielijk te dragen als de last eener verongelijking zooals die, welke thans op de rechtvaardige ziel van den eerlijken Lamarche werd geworpen door de sluwe wendingen van een valsch en onrechtvaardig mensch.</p>
<p>Nu eerst zag Lamarche het in, welk een strik Travers met zijne arglistige reglementeering hem om den hals had geworpen, en wat hij met dat presidentje en vergaderingetje spelen bedoelde - hem den stichter van de inrichting schaakmat te zetten - en alles zelf te bedrillen naar geheel andere principes, dan waarvoor hij de zaak gegrondvest had. Hij voelde wel, dat hij zijn troetelkind op leven en dood zou hebben te verdedigen, en hij besloot voet bij stuk te houden.</p>
<p>Elken morgen en elken namiddag ging hij zelf de inrichting bezoeken op verschillende uren - en mocht de weduwe Dentu al posten uitzetten, om te waarschuwen als deze beschermengel der kleinen naderde, en veel verkeerds nog heimelijk doen plegen, door geen mannenoog op te merken en uit te vorschen - veel verkeerds werd voorkomen en de kleinen werden ongetwijfeld beter verpleegd. - Maar toch, hij zag al te goed dat hij met geheel andere vrouwen moest werken - dat deze meisjes niet eens tot eene goede trouwe lichaamsverzorging betrouwbaar waren, veel min geschikt om de ontwakende zielsvermogens te vormen - de zintuigen te oefenen - de aandoeningen te regelen. - Juist dal alles, wat hij bedoeld en gezocht had, ontbrak geheel - de geest der liefde - de geest
<pb n="273"/>
der wijsheid - kinderkennis - kindertact. Eene bergplaats te meer had hij geschapen, zooals er reeds een twintigtal bestonden en nog wel twintig noodzakelijk waren - maar zijne christelijke Crèche - zijne ideale kweekplaats van de jonge ziel - helaas! waar was die? - Zou hij het dan maar opgeven? - Travers laten knoeien en drijven? - Neen, daartoe had hij de zaak nu eenmaal te lief.</p>
<p>- Ik had eerst de menschen moeten zoeken om mijn ideeën te begrijpen, lief te hebben en er voor te leven, peinsde hij. - Om mijn plan te realiseeren, had ik meisjes tot opvoedsters moeten laten opleiden. - Maar waar? - En door wie? - Ja, als ik de weduwe Bressant maar kon winnen en dan eenige fatsoenlijke burgerdochters - geen wilde, ruwe meiden uit de heffe des volks. - O, wij protestanten moesten ook eindelijk eens onze orde van liefdezusters hebben. De jonge vrouwen loopen ledig rond - zij bidden om werk - hier is werk - en zij deugen er niet voor, omdat er geen devouement is. - Zij willen gemakkelijk werk - vermakelijk werk. - Zij deinzen terug voor elke zelfverloochening. Voor de christelijke Crèche moet ik echte christinnen hebben. - Het werk is zwaar - er is groote liefde, groot geloof toe noodig - veel trouw - veel geduld - veel oplettendheid. Moederharten moesten zij hebben, die jonge verpleegsters die ik zoek. En dan - wat zou de Crèche - wat zou de salle d'asyle een onberekenbaren zegen over een volk kunnen brengen, als wij een gansch corps beschaafde en begaafde jonge vrouwen daarvoor konden vinden - geheel doordrongen van het gewicht der beteekenisvolle taak om de eerste indrukken te regelen en te bewaken, de eerste werkzaamheden des geestes te leiden, de edelste eischen des levens te bevredigen en de lagere te temperen....</p>
<p>&nbsp;</p>
<p>De weduwe Dentu voelde intusschen wel dat haar uur spoedig zou slaan bij zulk nauwgezet toezicht, als Lamarche had in-<pb n="274"/>gesteld, en zij was voorzichtig genoeg om in tijds haar ‘eervol’ ontslag te vragen.</p>
<p>- Zij zag aan alles - zeide zij met groote tranen - dat zij toch niet voldoen kon, en dat men het er op toelegde om haar den voet te lichten.</p>
<p>Binnen een jaar tijds was de Crèche zoo gezocht geworden, dat men tot de verbetering van het gebouw moest besluiten. Vermoeid van het worstelen, besloot Lamarche zich geheel niet met den bouw in te laten en Travers in alles zijn zin te gunnen.</p>
<p>Er werd afgebroken en weer opgebouwd, en spoedig was het gesticht voltooid. Groote verbeteringen waren inderdaad aangebracht; de lokalen voor de verpleging der kinderen waren ruim en frisch; maar de woning der directrice was zoo armzalig, dat wel geen fatsoenlijke vrouw lust zou gevoelen om eene zoo zware taak op zich te nemen zonder eenige gemakkelijke vertrekken ter bewoning te vinden. In de ongeschiktste hoeken van het huis, wijd uit elkander, waren een paar smalle donkere bokjes, die Travers altijd ‘allerliefste appartementen’ noemde - ‘precies geschikt voor zoo'n eenige jufvrouw’, als hij daar plaatsen wilde - maar die echter niet te vinden was. Elk die de woning zag kreeg er een afschrik van en bedankte.</p>
<p>Hoe berouwde het Lamarche nu dat hij den bouw, om vrede te houden en de anderen ook wat wils te gunnen, geheel in handen van zoo onpractische menschen had overgelaten, die zich geheel niet in den toestand van die lieden verplaatsten, welke de ziel en de kracht der inrichting moesten zijn. - Maar er was nu toch eene Crèche met een fraaien gevel, met mooie trappen, veel te groote zalen en eene prachtige bestuurskamer - terwijl de vrouwen, die zich hier afsloven zouden, nauwelijks een geschikt verblijf was gegund.</p>
<p>Geheel ten einde raad stapte Lamarche naar mevrouw Bressant en vond haar, nu zij zag dat de nood drong, meer toegenegen dan voorheen om hem te helpen. Zij kwam althans het
<pb n="275"/>
nieuwe gebouw eens zien. - Maar nauwelijks betrad zij de bekrompen vertrekjes, die haar beschoren zouden zijn - en las zij het zeer drukkende reglement, waarin alles was opgesomd wat de menschenvrienden van haar eischten, of zij zeide onbewimpeld:</p>
<p>- De bezoldiging voor deze taak staat in geen de minste verhouding tot de dure plichten, die ik zou moeten aanvaarden. De condities zijn zoo gesteld, dat elke beschaafde vrouw er van zal moeten afzien, tenzij zij besluiten kon om met alle aisance van haar dagelijksch leven te breken.</p>
<p>Lamarche was te billijk en te menschlievend om dit bezwaar niet te erkennen, maar Travers beweerde, dat hij het haar toch wel smakelijk zou maken en dat zij, ondanks hare positieve afwijzing, wel zou toebijten, als hij het haar maar voordroeg. Hij wilde zelf die trotsche vrouw gaan bezoeken, en dit blijk van waardeering zou niet zonder uitwerking blijven op de vrouwelijke ijdelheid. Hij kende de vrouwen beter dan Lamarche, die er niet mede wist om te gaan.</p>
<p>Met dit gevoel van eigenwaarde vervuld, trad Travers bij mevrouw Bressant binnen, die in haar gezellig vertrek rustig aan haar stillen arbeid zat. Met het oog van een taxateur nam hij alles op, terwijl hij minzaam zeide:</p>
<p>- Om een bewijs te geven, hoe hoog wij er prijs op stellen u aan onze edele zaak te verbinden, ben ik zelf gekomen om u een meer aannemelijk voorstel te doen. Wij willen u boven al de voorrechten van eigen woning, een aardig tractement, vrij vuur en licht, nog honderd francs 's jaars toeleggen.</p>
<p>- Er is aan uwe inrichting eene groote schaduwzijde, die niet door honderd francs te vergoeden is, antwoordde zij. - Er is geen behoorlijke woning en geen berging.</p>
<p>- Maar, mevrouw! dat prachtige huis, is het niet het sieraad van de buurt? - En gij spreekt van ‘geen woning’... Welke allerliefste appartementjes zijn er niet voor de directrice!</p>
<pb n="276"/>
<p>- Als slaapkamertjes zijn die vertrekjes zeer goed; - maar moet ik geen huisvertrek hebben, om nog niet eens van eene kamer te spreken om iemand te ontvangen? - Ik ben niet alleen - mijne dochters.....</p>
<p>- Nu ja, volwassen dochters; maar moeten die u dan belemmeren zulk eene schoone taak op u te nemen?</p>
<p>- Zij moeten bij mij, zoolang ik leef, eene toevlucht, een thuiskomen vinden.</p>
<p>- Zij moesten liever zelfstandig voor zich zelven leeren zorgen en eene betrekking zoeken.</p>
<p>- Zij hebben reeds veel te zwaar gewerkt, mijnheer! - Hierdoor is de eene verzwakt en de andere bepaald ziekelijk.</p>
<p>- Ik merk het al weer.... in plaats dat volwassen meisjes voor haar oude moeder zorgen, blijven zij haar nog tot last - altijd dat ellendige vertroetelen!</p>
<p>- Ik vraag u verschooning - zij zijn mij een steun en een troost, mijnheer! - en ik kan mij niet van haar scheiden.</p>
<p>- Welnu, er is nog een aardig kamertje boven, daar kunnen uwe dochters toch wel slapen.</p>
<p>- Mogelijk zou die vliering groot genoeg zijn om een paar menschen te bergen, die er een armelijk nachtkwartier konden vinden; maar wij bewonen thans vier gemakkelijke vertrekken, en ik zie geen kans om mijne kleine bezitting, ook maar voor de helft, in deze woning te plaatsen.</p>
<p>- Och, er is zooveel plaats in het pakhuis! Gij zijt een te verstandige vrouw om aan eenig oud huisraad te hechten! - Ik weet waarlijk niet, hoe burgermenschen zich met al dat embarras van meubelen kunnen bezwaren! - 't Bezwaart het leven maar - verkoop dien rommel.</p>
<p>- Ik geloof dat gij een groot wijsgeer zijt, mijnheer, maar ik ben niet genoeg philanthroop om in uw voorstel te kunnen treden.</p>
<p>- Ik begrijp niet hoe iemand aan eenige oude vermolmde
<pb n="277"/>
stoelen en wormstekige kasten kan gehecht zijn! Gij zijt er de vrouw niet naar, om aan zulke kleingeestigheid toe te geven. Als gij een paar stoelen en eene tafel hebt, zijt gij immers geriefd? - Wat behoeven burgerlieden, die moeten werken, zich met gevulde leuningstoelen en canapé's te verwennen! - dat maakt uwe dochters lui en ziekelijk.</p>
<p>- Maar de arbeid en de beslommeringen matten af, mijnheer! - En wie eenmaal in het bezit van een makkelijken stoel of van eene oude rustbank is, die doet wijs er zich niet van te ontdoen; - want als ik nu de oude meubelen verkoop, waarop gij zoo minachtend neerziet, krijg ik er bijna niets voor - en nooit zal ik denkelijk zooveel geld oververdienen om mij weer nieuwe meubelen aan te schaffen, indien ik bijvoorbeeld eens niet voor de werkzaamheden geschikt bleek.</p>
<p>- 't Is verwonderlijk! die eigenzinnigheid van die vrouwen uit het volk, mompelde Travers. - Omdat zij eene vermolmde rustbank niet kan plaatsen, zijn onze lieve vertrekken te klein! Gij zult het u beklagen, mevrouw! - de taak is voor u en gij zijt voor de taak als geschapen. Zoo iets komt niet alle dagen voor....</p>
<p>- Gij bedriegt u in mijn aard. Ik geloof niet dat ik in geslichten pas, die naar de letter van koude reglementen werktuigelijk moeten bestierd worden. Veel aantrekkelijker zou dan nog voor mij het voorstel zijn, mij gisteren door den heer Reveil gedaan, om....</p>
<p>- Door dien man! - riep Travers eensklaps bloedrood wordende, terwijl zijne uitpuilende oogen vreeslijk rolden.</p>
<p>Mevrouw Bressant verschrikte over zijn antipathetischen uitval, en vervolgde wat bedremmeld:</p>
<p>- Om zijne vrouw in hare liefdewerken, voor de armen in haar buurt, zusterlijk ter zijde te staan....</p>
<p>- Ik beschouw het als een geluk voor u, waarde mevrouw! dat gij dien naam aan mij noemt - want het is waarlijk veel
<pb n="278"/>
beter voor u hem niet voor een ander uit te spreken. Gij weet zeker niet dat hij een zeer suspect individu aanwijst, welke onze rechtbanken gedurig wat te doen geeft.</p>
<p>- Hoe kan dat zijn! - hij schijnt zulk een nobel mensch?</p>
<p>- Hij schijnt!.... riep Travers met een grijzenden glimlach. - Hij schijnt! maar -vervolgde hij met de uitdrukking van onverholen haat op de trillende lippen - maar hij is een doorslepen Amerikaansche gelukzoeker, die zich hier nestelt met zijne handlangers, om al zijn verloopen landslieden met het woekergeld, dat hij den armen afperst, voort te helpen.</p>
<p>- Ik meende dat die heer een onafhankelijk vermogend man was....</p>
<p>- Ja, vrouwen meenen zooveel! - en laten zich zoo licht bedriegen!.... Reveil is onafhankelijk genoeg, dat verzeker ik u, want hij is de brutaalste schoft, die ooit onder de Yankees geboren is, en wat zijn vermogen betreft - de quaestie is maar, hoe hij er aan komt!... Wacht u voor dien man. Hij is een geniaal chevalier d'industrie, de gevaarlijkste raddraaier in de oproerigste wijk der stad en daarom de afgod van een zeker deel der Bellevillisten.</p>
<p>- Er heeft ongetwijfeld eene vergissing plaats - gij spreekt van een anderen persoon dan ik.</p>
<p>- Neen, neen - ik ben te goed op de hoogte van al zijne gangen.</p>
<p>- Ik bedoel den philanthroop - die scholen en bedehuizen voor de armen sticht.</p>
<p>- Bedehuizen? - grijnsde Travers -ja, het zijn fraaie dingen - verdachte lokalen, waar te ieder uur, elk die van zijne club is, kan binnen loopen, waar mannen en vrouwen elkander ontmoeten - enfin! als gij eenigen prijs op uwe religie en op uw naam stelt, laat u dan niet met hem in, want hij brengt den besten catholiek van de kerk tot zijne wonderbare secte.</p>
<pb n="279"/>
<p>Mevrouw Bressant zat met gevouwen handen en onafgewende blikken Travers aan te staren, in klimmende verbazing over al wat zij hoorde, en niet het minst over de vinnige en boosaardige manier, waarop Travers zijne gewone zoetsappigheid geheel vergetende, zijne gal uitstortte.</p>
<p>- Heet hij niet Gabriel?.... Juist dezelfde, ging hij verbitterd voort. - Is hij niet bijzonder zwart van haar en baard? - Zoo, dezelfde aldus. - Slank van gestalte, altijd net gekleed? - Ja, ja, dat is bij - wij kennen dat signalement; elke politieagent kent het ook, want hij wordt met duizende oogen bewaakt. - Gij staat verbaasd, mevrouw? - Geen wonder! - Deze kwakzalver drijft ook magie, biologie en speelt in zijn kring voor apostel en profeet en wonderdokter, zoo goed als zijn confrater Brigham Young, het opperhoofd der Mormonen....</p>
<p>- Gij schijnt hem door en door te kennen.</p>
<p>- Ik heb zijne stem nog nooit gehoord en zijn gelaat ook nooit gezien - maar ik weet genoeg om hem u in al zijne kleuren te schetsen. Doe er uw voordeel mede. Ik wil u nog slechts een enkel staaltje van dat sujet mededeelen. Ik ken een zeer bekwaam en respectabel onderwijzer, Valeur genaamd, die eene voortreffelijke vrouw heeft en zeer gelukkig leefde. Reveil komt met die menschen in aanraking - weg is hun huwelijksgeluk - weg is hunne welvaart.! Reveil sticht tweedracht in huis - trekt den man af van zijn werk, zoodat zijne school verloopt - belemmert de vrouw, die dichterlijke gaven heeft, in de ontwikkeling van hare talenten - en geheel berooid moet Valeur zich wel in zijne armen werpen en uit zijne hand een stuk genadebrood eten, dat hem echter als hemelsch manna wordt aangerekend.</p>
<p>Daar de weduwe Bressant oprecht aan hare kerk verkleefd en zeer op het onbevlekt bewaren van haar goeden naam gesteld was, dankte zij Travers in vollen ernst voor zijne waarschuwing; zij zou van die inlichting gebruik maken, en hoe lief mijnheer en
<pb n="280"/>
mevrouw Reveil haar ook toeschenen - er moest toch wel iets aan die lieden haperen, die door een hooggeplaatst persoon zoo sterk gebrandmerkt werden. De goede vrouw had veel op den weg van haar leven ontmoet, maar voor de eerste maal trad de gepersonifieerde leugen, de moedwillige laster haar tegemoet, en zij mocht verbaasd zijn over de heftige gramschap en felle gebetenheid des sprekers: het kwam niet in haar eerlijk hart op, dat er menschen zijn, zoo hatelijk van inborst, dat zij aan geheel onbekende personen, die hun nooit iets in den weg gelegd hebben, een doodelijken haat toedragen, die alleen op eene scheeve opvatting en valsch gerucht gegrond is. -Zij haten gaarne, en zij grijpen met drift elk slachtoffer aan, dat onder hunne handen en tanden komt om het met welbehagen te verscheuren. Het zijn de wilde dieren in onze maatschappij - de slangen en het addergebroedsel, waarover Jezus zijn Wee! reeds uitsprak, en wier ras nog sterk vertegenwoordigd wordt in de beschaafde en onbeschaafde christenheid. Zij haten al wat rein, edel en verheven is - alleen omdat zij daartegenover zoo onrein, zoo armzalig en zoo laag zijn.</p>
<p>Travers hoorde veel van de werken van Reveil. - ‘Waarom zou die man zich zoo afsloven?’ vraagde hij zich af. Waarom? - wel om de meest vulgaire oogmerken te bereiken. Evenals hij zelf geregeerd werd door de verachtelijkste roerselen - evenals hij zelf huichelde, zoo zou Reveil immers ook zijn; maar hem wilde hij ontmaskeren, om zichzelf beter te bemantelen; hem wilde hij diep verlagen, om zichzelf maar een weinig te verhoogen. En in zooverre had hij zijn doel weder bereikt, want de weduwe Bressant achtte zich aan hem verplicht voor zijne waarschuwing, en stelde hem hoog boven Reveil, die nu meer en meer begon te dalen in baar schatting, en met een koel beleefd schrijven maakte zij zich geheel van hem af.</p>
<p>Hoe deelnemend en vriendelijk Travers ook afscheid had
<pb n="281"/>
genomen, in zijn hart had hij een wrok tegen mevrouw Bressant opgevat, die nooit weder was te stillen.</p>
<p>- Die vrouw heeft al te veel pretentie - voor haar tien anderen! dacht hij. Wacht, ik weet eene zeer geschikte dame. Het is eene mooie plaats voor Mathilde - die zal zooveel noten niet op haar zang hebben - Laat de weduwe Bressant maar op haar ouden leuningstoel gaan zitten. Dat is eene van die halsstarrige vrouwen, die niet te regeeren zijn - die eene eigene opinie hebben. - Neen, weg daarmede!</p>
<p>&nbsp;</p>
<p>Terwijl de aandacht van den liefderijken Lamarche, den man met het vaderlijke hart, geheel op het kinderleven en kinderlijden gevestigd was, verdiepte Beaujeu zich al meer en meer in den toestand van den werkenden stand, en werd hij de held van de clubs, waar de arbeiderskwestie de levensvraag uitmaakte.</p>
<p>Eene groote welwillendheid en wezenlijk erbarmen met het harde levenslot van duizenden dreef hem daarbij aan, en gedurig kwamen de beide vrienden langs verschillende wegen toch weder met elkander in aanraking.</p>
<p>In lang was Beaujeu echter niet bij Lamarche aan huis geweest. Zijne keurige nette woning was een uitgezocht museum van edele kunstproducten - sierlijke vazen, bevallige statuetten, fraaie beelden bekroonden de antieke meubelen. Het was er altijd volmaakt zindelijk en ordelijk; geen vlekje brak de volkomen harmonie. Lamarche's kamerdienaar was dan ook nog een overblijfsel van het weldra uitgestorven ras van aanhankelijke, nauwgezette dienstboden. Hij was dus natuurlijk oud - zeer oud. Hij waakte over het goed zijns meesters met eene tegenwoordig van de aarde verdwijnende trouw, en een trotsch gevoel van zijne hooge verantwoordelijkheid vervulde hem met de gepaste eerzucht om roem in zijn werk te stellen, hoe bescheiden dat zijn mocht.</p>
<p>Beaujeu stond dus niet weinig verbaasd als hij bij Lamarche
<pb n="282"/>
den ouden dienaar miste, en binnentredend de gezellige vertrekken geheel onttakeld en gedegarneerd vond.</p>
<p>- Waar is mijnheer? - vraagde hij aan het dienstmeisje.</p>
<p>- Mijnheer is op zolder.</p>
<p>- Op zolder? herhaalde hij.</p>
<p>- Ja, op zolder bij zijne schilderijen.</p>
<p>- Heeft hij ze dan daar tegenwoordig? - Wijs mij den weg naar boven - ik wil hem daar bezoeken.</p>
<p>Lamarche zat inderdaad op zijn zolder, op een koffer en met de armen over elkander, voor eene fraaie schilderij te genieten.</p>
<p>- Wat voert gij uit?</p>
<p>- Ik zie mijne schilderijen na.</p>
<p>- Gaat ge dan verhuizen, Lamarche?</p>
<p>- Neen - dat niet, maar er is veel van mijn goed hierheen verhuisd.</p>
<p>- Ik heb met schrik en verbazing de kale wanden en den ledigen schoorsteenmantel aangestaard. - Waar zijn uwe huisgoden? - Gaat gij uw boeltje verkoopen?</p>
<p>- Ja, terecht moogt gij naar mijne afgoden vragen - de tempelbewaarder is niet meer - mijn oude trouwe onschatbare dienaar is dood - nu weet ge alles.</p>
<p>- Heeft hij uw boeltje dan meegenomen?</p>
<p>- 't Schijnt dat alles hem in den dood heeft willen volgen. Ik heb sedert dit laatste jaar meer kennis gemaakt met de vergankelijkheid van alle aardsche heerlijkheid, dan in geheel mijn vorig leven. Ik was verwend door mijn trouwen, eerlijken verzorger. Mijn goed vertrouwen is mij duur te staan gekomen. Ik nam eerst weer een oppasser. Hij scheen een jongen van zessen klaar - maar alras ontdekte ik dat hij al mijne kasten en laden wist te openen ten zijnen gerieve; dat hij alle mijne brieven las, al mijne zaken nasnuffelde. - En was het bij die warme belangstelling nog maar gebleven! - Maar hij sloeg tot zoo groote deelneming over, dat het weldra was of ik werd uitgeplunderd door onzicht-<pb n="283"/>bare handen. - Alles raakte zoek - kwam even weer terug - raakte weer zoek - en dan om nooit weder te keeren.</p>
<p>Ik besloot nu eene dienstmaagd te nemen. Ik vond naar 't scheen ook een heel geschikt persoontje; maar weldra kwam er eene vale tint over al wat ik bezat - en ik ontdekte dat zij, als ik uitging, het gepast achtte alle werk te staken en ook uit te gaan.</p>
<p>Ik kon in dien stofboel niet leven en zond haar weg. Nu kreeg ik eene flinke meid, eene knappe werkster. Zij had een vrijer, die soms een handje kwam helpen. Daar had ik niets tegen, want mijne kleederen werden goed geborsteld en mijne schoenen blonken voortreffelijk. Eens kwam ik het minnend paar op een Zondag tegen en liep ik op hen toe om mijne dienstmaagd iets te zeggen. - Toevallig trok het mijne aandacht, dat de vriend precies zulk een hoed met breed lint droeg, als ik vermiste; want ge moet weten dat de meid mij, toen ik eens van eene vergadering kwam, met grooten schrik opmerkzaam had gemaakt, dat men mijn nieuwen hoed tegen een ouden vuilen had geruild. ‘Kijk, mijnheer, men heeft uw besten hoed voor zoo'n prul verwisseld! - wat zijn de menschen toch slecht tegenwoordig...’ zuchtte zij met ergernis.</p>
<p>Van den hoed keek ik naar jasje, vest en pantalon - was dat niet juist het stel kleederen, dat zoolang bij den kleermaker heette te zijn? Ik begon op dien heer te letten.</p>
<p>Op zekeren dag, toen hij heel gedienstig mijne laarzen gepoetst had - vermoedelijk had hij ze zelf eerst nog eens vuil gemaakt - viel een zakdoek uit zijn zak, die mij maar al te bekend voorkwam. - Ik liet nu ook den mijne, die precies zoo was, vallen, en keek hem scherp aan. - Zonder blikken of blozen raapte hij ze beiden op, gaf mij den mijne en zeide glimlachend:</p>
<p>- Die gelijken wel een beetje op elkander, maar de mijne heeft zeker niet zooveel geld gekost als die van mijnheer.</p>
<pb n="284"/>
<p>- Dat geloof ik wel, zeide ik vertoornd, gij hebt hem van mij gestolen.</p>
<p>- Gestolen! riep de kerel woedend, ik heb den doek verleden week op de kleermarkt gekocht. Ik zal met den koopman hier komen, en gij zult mij waar maken, dat ik een dief ben - ik laat me niet vertrappen. Ik ga u aanklagen!</p>
<p>De moeite en overlast, die deze booze menschen mij aandeden, zijn onbeschrijfelijk. Al mijn huisraad raakte intusschen beschadigd; in schilderijen werden barsten en scheuren gestoten en geslagen. Alles scheen voor den puinhoop bestemd.</p>
<p>Ik zocht alweer eene andere bediende. Men zond mij een landmeisje uit den Elzas. O hemel! wat had ik aangehaald. - Telkens als ik uit was geweest, scheen zij executie te hebben gehouden, en vond ik eene van de celebriteiten, die zoo gezellig mijne kamer bevolkten, onthoofd - Mijne statuetten verloren armen en beenen, en waren welhaast voor het Invalidenhuis geschikt. Het gekst was, dat ik dit onmensch geen denkbeeld wist te geven van mijn verdriet</p>
<p>- Hoe kunt ge nu zoo malen over zulk een klein schilfertje - wat maakt nu zoo'n poppetje uit - lachte zij dan, en vond mij zoo kinderachtig als een wicht dat een gebroken pop beweent en troostte mij ook op deze manier: - ‘Kom, kom, mijnheer! er zijn nog meer poppen in de winkels, en ze kunnen immers nog gelijmd worden!’ Ik had eene schoone groep, de zegening der kinderen door Jezus voorstellende. Op zekeren dag komt mijne dienstmaagd mij tegen op de trap. - Waar loopt zij mede te spelen op haar hand? - Zij had niet minder dan vier kindertjes onthoofd en liet de bolwangige kopjes mijner lievelingen als knikkers in haar hand rollen, met al de koelbloedigheid van een Herodes! - lederen keer als ik was uit geweest, had een geheimzinnig veemgericht een van mijne lievelingen getroffen. Nu lag Dante onthoofd, dan Petrarca zonder neus - straks verloor Bossuet zijne beide handen of werd Fénélon den schedel gekloofd. -
<pb n="285"/>
Die woede was erger dan de inquisitie - zij scheen vast besloten tot de uitdelging van alle beroemde mannen - ‘la guerre aux grands hommes’! De ergernis deed mij de gal overloopen; ik had geen rust of duur meer, en ik besloot al mijne afgoden in veiligheid te brengen.</p>
<p>Mijne schilderijen staan nu hier in kisten gepakt op zolder - mijne beeldjes liggen in vloeipapier in eene kast. Nu meende ik gerust te kunnen zijn; maar neen, dat schepsel, dat nauwelijks lezen of schrijven kan, voedde een onverzadelijken hartstocht voor prenten, en zij had ontdekt, dat ik vele plaatwerken bezat. - In de kostbaarste werken vond ik, helaas! de zwarte vingers, die het spoor van hare studiën aanwezen. Ik heb dus alles beter afgesloten; maar ik geloof, dat ik, om rustig en veilig te leven, zal moeten besluiten tusschen vier naakte wanden te gaan huizen. Want bezie mijn vertrekken - hier is eene lijst, daar een blad geschonden - hier deuken, daar krassen, ginds vlekken! - De ruwheid van het dienend personeel is ondenkbaar! Gij zult mij dus allengs een protestantschen monnik zien worden, wonende in eene gewitte cel met kale wanden, die zijn eigen matras omkeert, zijn eigen vloer veegt en zijn eigen waterkruik vult; enkel om dat ras van verwoesters niet langer onder mijn oog te hebben, die toch mijn heele boeltje tot afbraak reduceeren en mij geheel uitschudden. Wilt gij wel gelooven, dat ik mij onlangs van top tot teen in de kleeren heb moeten steken? - Al mijn ondergoed was verdwenen. Het raakte weg vóor de wasch, in de wasch - of uit de wasch - maar weg was het zeker! Al wat men voor mij koopt, betaal ik te duur - steelt men niet van de waar, dan steelt men van het geld, of men steekt het heelemaal op, zoodat ik tweemaal moet betalen; en krijg ik de maat, dan heb ik toch eene veel slechtere kwaliteit. Gij moogt hard aan het werk gaan, Beaujeu, om den werkenden stand te veredelen - het is meer dan tijd!</p>
<pb n="286"/>
<p>- En gij dan, geef gij ons eerst eenige schoone nieuwe Adams en Eva's uit uwe christelijke Crèche, en ik zal tegen dien tijd een paradijs met gezonde woningen voor hen gereed hebben.</p>
<p>Terwijl Lamarche zich bukte om nog een paar schilderstukjes om te keeren, overzag Beaujeu zijn groot hoofd aandachtig en deed plotseling den uitroep:</p>
<p>- Mijn vriend! gij hebt een kop, die alle phrenologen dol zou maken! - of gij zijt een allergevaarlijkste kerel!</p>
<p>- Wat ziet gij aan mijn bol? vraagde Lamarche, het zachte en groote gezicht met de trouwe goedige oogen nieuwsgierig tot hem opheffende.</p>
<p>- Wel, dat gij wreeder zijt dan een tijger - een moordenaar van professie! - Hoeveel doodslagen hebt gij op uw geweten?</p>
<p>- Ik heb zelfs niet op mijn geweten een mug gedood te hebben. Ik laat die, bij elk zoo gehate diertjes, altijd maar stil zuigen; zijn zij belust op mijn bloed, ik geef het hun ten beste en amuseer mij met den fraaien pluim, dien zij op hun hoofd dragen, en met het rood worden van het transparante lichaampje, als zij zoo smakelijk aan mij te gast gaan.</p>
<p>- Gij laat u maar stil bijten! gij zijt geduldiger dan Job!</p>
<p>- Iets win ik er nog bij; - terwijl de lieve diertjes een ander vaak pijnlijk steken - vliegen zij verzadigd van mij heen, zonder mij in het minste te kwetsen.</p>
<p>- Uwe barmhartigheid troost mij meer dan ik kan zeggen over mijn jongen, die ook zoo'n heel wonderlijken kop heeft.</p>
<p>- Als zijn hart maar goed is, hebt gij voor zijn schedel niet te vreezen; want niet uit het gebeente maar uit het harte, uit de ziel komt het kwaad. - Maar wie kan zeggen, wat iemand nog eenmaal doen zal. - Ik geloof dat de mensch van de beste dispositie tot de vreeselijkste daden kan vervallen, als de omstandigheden er maar toe leiden - maar ook, dat de mensch van de slechtste dispositie weder gebracht kan
<pb n="287"/>
worden tot de schoonste deugd, al bezat hij al de bulten der zeven hoofdzonden.</p>
<p>- Gij verontrust u dus volstrekt niet over uw fatalen schedel?</p>
<p>- In 't minst niet. Ik houd de phrenologie even als de homoeopathie en het spiritisme voor het bijgeloof van de beschaafde wereld - waar halfgeleerde aristocraten en ongeleerde burgers aan te gast gaan, terwijl de gemeene man er niets mee op heeft. Hij is niet geneigd om zich het hoofd te laten betasten waar zoo weinig in zit, evenmin als hij ingenomen is met medicijnfleschjes waar zoo weinig in gaat, of geloof kan hechten aan een middel, dat te krachtiger wordt naarmate het meer verdund is, en dat bovendien niet werkt dan bij een streng dieet. Maar de Cesars en Wallensteins gelooven nog aan hun gestarnte, en de tegenwoordige adel en het hof dwepen met de zielsverhuizing, al noemen zij die leer thans Reïncarnatie.</p>
<p>- Ja, zoo is het, voor het bijgeloof der priesters ruilt men tegenwoordig de fabelen van het spiritisme, en wat de phrenologie betreft, zoo lang zij niet op betere gronden wordt opgetrokken en geen onweersprekelijker bewijzen kan bijbrengen, moet zij voor elken rustigen aanval van eene gezonde logica reeds de vlag strijken, en heeft men niet eens het zwaar geschut van wetenschappelijke argumenten te hulp te roepen. Toch heb ik een tijd lang met belangstelling de nauwgezette onderzoekingen van mijn vriend Crane gevolgd, omdat zekere localiseering van de geesteswerkzaamheid in bijzondere hersenorganen niets ongerijmds heeft. Alleen heeft het mij altijd zeer bevreemd, dat enkel de voor de hand betastbare deelen des hoofds, de dragers zouden zijn van die sporen, welke ons de zielsgesteldheid moeten vertolken. Waarom is alleen het dak, en niet de bodem des hoofds, met die taal bedeeld?</p>
<p>- Ja, dat is vreemd - vooral daar die bodem veel dunner en dus meer geschikt is, om van den op haar drukkenden last te getuigen.</p>
<pb n="288"/>
<p>- Niet minder belangrijk is de bedenking, indertijd reeds door Napoleon I gemaakt - die vaak zoo scherp zag - dat de phrenologen organen aanwijzen voor werkzaamheden, die niet in de natuur der menschen gegrond - maar vruchten zijn van cultuur en van hedendaagsche maatschappelijke toestanden. - Als er grond bestaat om een bult voor de sterrekunde, voor de teekenkunst, enz aan te nemen, dan geloof ik dat wij ook nog eens de bult voor het rooken en de bosse voor Beiersch bier zullen zien ontstaan. - Als er een bult voor vaderlandsliefde bestaat, dan heb ik er zeker een voor de republiek, zooals gij voor de philanthropie. Maar, helaas! al hebt gij geen mug gedood, gij hebt toch la bosse du meurtre!....</p>
<p>- Gij denkt toch niet, dat ik de Crèche sticht om die onnoozele wormpjes als een wildeman op te eten?</p>
<p>- Wij zullen zien... als gij het niet doet - met dat hoofd! - dan is de schedelleer geen centime waard. Maar kom, ik was eigenlijk bier gekomen om u over te halen om lid van onze club te worden. Gij behoort bij ons; - gij werkt voor het kind - ik voor de ouders. Zij zullen u met vertrouwen hooren en volgen even als mij. Zij hangen aan mijne lippen - zij halen mij af met gejuich. - Als ik ze niet bedwong, droegen zij mij op eene of andere oude deur door de straten, zooals onze vaderen hunne lievelingen op het schild droegen. Het zijn goede menschen - groote kinderen - beweeglijk als een golvend graanveld. - Wee! zoo ze verkeerde leidslieden vonden! - Wij moeten ze verlichten en beschaven - zij wenschen het vurig. Hard is hun lot - zwaar hun leven. Dat moet beter worden, en dat kan en zal het ook - als alle welgezinden maar de handen in een slaan tot het groote werk.</p>
<p>De beide philanthropen begaven zich nu naar de club, in een tamelijk morsig lokaal vol ouden tabakswalm en versche dranklucht. Op eene verwelooze tafel stond een groote havelooze kerel met een woest, verdierlijkt uitzicht.</p>
<pb n="289"/>
<p>- Robbert, gij babbelt weer te lang! riep een ander, die er nog ongunstiger uitzag; want was het opgezwollen gelaat van Robbert verwilderd, de trekken van den man, die hem bij zijne broekspijpen trok, waren bepaald kwaadaardig. - Schei uit! daar komt beter redenaar dan een onzer! - Leve onze brave dokter! - Leve de vriend der werklieden! - LeveBeaujeu! - galmde het uit den donkersten hoek van de duistere zaal, zoodat eenige socialisten verschrikt wakker werden, die hier hadden zitten slapen, hetzij omdat zij bij het gezeur hunner vrienden ingedommeld waren, of dat ze gewoon waren hier hun dutje te doen.</p>
<p>In een oogwenk stond Beaujeu op de tafel, en verklaarde nu tot schrik van Lamarche, dat hij een nieuwen vriend des volks inleidde, die reeds lang voor de kleine kinderen der werklieden bezig was. - Vele bravo's braken zijne lofspraak al. - Lamarche werd omringd, en elk stak hem gemeenzaam de ruwe, vuile hand toe. - Het was goed gemeend, maar de zindelijke oude heer scheen er alles behalve op gesteld, en voelde zich zeer beklemd in het toenemend gedrang van deze onfrissche vergadering.</p>
<p>Na deze vereerende begroeting ging Beaujeu voort met eenige toestanden uit het volksleven te schetsen. Wat hij leekende, was de harde naakte realiteit - wat hij opsomde, waren geen hersenschimmen. De toestanden uit het huiselijk leven des gemeenen mans zijn vaak ijzingwekkend - hij had recht als hij ze met eene zwarte kool afschetste; maar hij vergiste zich omtrent de bronnen der ellende en hij tastte mis in de aanwijzing van de geneesmiddelen. Van waar kwam die dwaling? Zij ontstond uit de miskenning van den waren aard en hoogste behoefte der menschen. Hij idealiseerde de werklieden, en al hunne zonden en verkeerdheid schreef hij alleen op rekening van de gebrekkige maatschappelijke instellingen en het bijgeloof. - En terwijl de vreedzame Lamarche uitzag naar edele vrouwen en meisjes om de maal-<pb n="290"/>schappij van meet af aan weer op te bouwen, van de bakermat te beginnen, om ongemerkt op een nieuw fundament het oude gebouw over te schuiven, dat hij steentje voor steentje samenvoegen wilde - vormde Beaujeu strijdlustige mannen, die de maatschappij tot op den grond zouden omverhalen en natuurlijk, alles geslecht zijnde, naar zijne theorie weer opmelselen tot een tempel voor volksheil.</p>
<p>Beaujeu werd meer en meer beroemd door zijne voordrachten; zij wonnen hem duizende harten. Hij onderwees het volk op vermakelijke wijze en sprak altijd alleen over hunne rechten - had hij ze omtrent, hunne plichten met zooveel aandrang onderhouden, zij hadden hem stellig zoo graag niet gehoord. Maar zij waren het nu geheel met hem eens, dat zij recht hadden op een veel beter lot - dat het hun toekwam beter gehuisvest, gevoed en gekleed te zijn; - zelfs stemden zij even gretig toe, dat zij zoowel recht hadden op verbeterd onderwijs als op meer vermaak en hooger loon - recht om over de hoogste belangen mede te oordeelen en te beslissen door stemming - recht op alles, waarop een menschenkind maar aanspraak maakt op dit benedenrond - recht om vorsten te onttronen, godsdienst en regeeringsvormen te sloopen - de maatschappij uit hare grondvesten te wrikken en alles in puin te verkeeren tot algemeen welzijn.... en het hoovaardige stugge hart voegde daar zoo gaarne bij: Recht om niemand te ontzien, te eeren of te vreezen - recht om boven alles - ja, om als God te zijn, die doet al wat hem behaagt! - en dat alles, zonder dat zij het eerste A B C van ware gerechtigheid behoefden te verstaan.</p>
<p>Menigmaal werd Beaujeu onaangenaam verrast door het denkend gelaat van zijn vriend Crane onder zijne hoorders op te merken. Hij voelde zich dan belemmerd, en zoolang dat ernstig oog hem in bedwang hield, was hij nooit zoo radicaal als anders; maar zoodra verwijderde Crane zich niet of verdween hij slechts achter eenige van de kolossale figuren der breed geschouderde blouse-<pb n="291"/>mannen, of de volle stroom van 's mans hooggalmende welsprekendheid stroomde weer voort. Niet zelden wachtte Crane hem dan aan de deur op, en gaf ongevraagd eene duchtige critiek op de wilde redevoering; maar Beaujeu had geen ooren voor zijne waarschuwingen; hij holde als een losgebroken hond door heg en struik, en hoe meer er na zijne wilde phrasen geapplaudisseerd werd, zoo te heftiger werd zijne opgewondenheid.</p>
<p>Crane staat hem weder met bekommerd gelaat op te wachten en wandelt met hem huiswaarts. Beaujeu blaast en hijgt nog van het vuur zijner ontboezemingen. Hij heeft een somber tafereel van de verblijven der werklieden opgehangen, waaraan hij nog meer kracht poogt bij te zetten, door eene vergelijking met de pracht van kerken en paleizen, en hij betoogt hoe dringend noodig de oprichting eener groote maatschappij voor verbeterde en goedkoope woningen is.</p>
<p>- Gij hebt uwe tafereelen dan wel met eene zwarte kool geteekend, begint Crane.</p>
<p>- Niet te sterk - ga mede, ik zal u dadelijk brengen in die duistere holen, waarvan ik sprak - ik schets alles naar het leven!</p>
<p>- Dat doet ge niet geheel en al - gij maalt het landschap of het binnenhuis naar de natuur, maar gij vervangt de luie morsige bewoners door een paar verheven engelen. Indien er een zoo flinke aard in uwe moderne spelonkbewoners werd gevonden, zouden zij naar den bezem grijpen en hun verblijf reinigen en opknappen; maar al zendt gij Hercules in eigen persoon, en al laat gij hem door een reus met duizend armen helpen om deze vuile woningen te reinigen, dan verzeker ik u, dat over acht dagen uwe protégé's toch weer in het midden hunner walgelijkste onreinheden nederzitten. Hoe onbeschaafder eene bevolking is, des te onzindelijker is zij, en onze Parijzenaren moeten eerst maar eens beginnen met eene Maatschappij voor persoonlijke reiniging tol stand te brengen. Gij wijst op de slechte voeding; wie zijn het slechtst
<pb n="292"/>
gevoed? - De drinkebroers, de snoepsters, de roekeloozen.</p>
<p>- Neen, neen! gij kent het harde lot der armen niet.</p>
<p>- Ja, ik ken het - maar de zonde is hun grootste ellende. - Het woeste ruwe leven dat zij liefhebben, dat zij overbrengen overal waar gij ze aantreft - het onbeteugelde wilde drijven der Zigeuners heeft zich aan onze maatschappij vastgeklemd als de grauwe nasleep der legers - het is in onze steden inheemsch geworden, en woekert in ons midden voort als eene weelderige klimplant op den boom der beschaving, dien zij in haar omarming verstikken zal. Gij kweekt de woekerplant; gij vleit de onbeteugelde begeerlijkheid; gij spiegelt het. arme volk eene aardsche gelukzaligheid voor, die zij alleen door inwendigen strijd en zelfbeheersching nader zouden kunnen komen.</p>
<p>- Wat praat, gij van zelfbeheersching - lijden zij niet genoeg honger en dorst, hitle en koude? - Geboren in armoe en nood, gekweeld bij ontbering en kommer, sterven zij van gebrek en gij wilt ze nog penitentie laten doen en zelfbeheersching opleggen.... Neen, neen - giet balsem in de wonde en geef troost, geef hoop! - Betoon humaniteit, en gij wekt. humanileif. - Maar ik ken u als een edelmoedig en barmharlig mensch, hoe komt gij heden zoo hard en koud?</p>
<p>- Wel verre van daar! - neen, mijn hart bloedt veeleer over al deze nooddruftigen, maar ik zie geen kans om hun lot te verzachten dan door ze op te roepen, om mede te werken aan hunne bevrijding door arbeid en deugd - geschraagd door geloof en hoop en liefde.</p>
<p>- Dat zijn allemaal dingen, die wij niet eten kunnen en die de priesters ons duur genoeg willen verkoopen, - riep Robbert, die zich in het gesprek meende te moeten mengen - wij moeten meer geld hebben! - dat is de zaak - als de heeren ons daaraan willen helpen, zijn zij echte menschenvrienden, en zoo niet, dan plunderen wij kerken en paleizen!</p>
<pb n="293"/>
<p>- Wij werken voor ons brood - doe gij dat ook, vriend! en drink geen absint, dan zult gij u beter kunnen kleeden dan gij nu doet, en wijzer taal voor den dag brengen.</p>
<p>- Dat is een aristocraat, die ons geen borrel gunt! - riep Robbert zijne makkers toe, op Crane wijzende; en zingend eene dwarsstraat inslaande, verdween hij in eene kroeg, waar hij den lof van dr. Beaujeu uitgalmde, - van den man, die de werklieden een beter lot zou bereiden, zonder dat zij harder behoefden te werken of zich in iets te bekrimpen.</p>
<p>Crane had zich intusschen naar een ander lokaal begeven, waar Reveil geheel andere dingen verkondigde voor eene kleine stille schaar van getrouwe volgelingen, hen onderwijzende in al wal Jezus zijnen discipelen geboden heeft. Hij had insgelijks tot onderwerp de rechten van den mensch - zooals die door den Heer erkend werden en zooals wij zo te eerbiedigen hebben omtrent onzen naaste, wanneer wij ze voor onszelf wenschengehandhaafd tezien. Het Evangelie vorinde zijne hoorders niet tot een baatzuchtig strijden voor eigen belangen, maar leerde hun vooral ook hoeveel edeler het is van ons recht vrijwillig afstand te kunnen doen ter wille van den naaste.</p>
<p>Onwillekeurig maakte Crane eene vergelijking lusschen deze twee volksleiders, en terwijl hij terugbeefde voor al het kwaad, dat Beaujeu ging stichten in zijne blindheid, wenschte hij vurig Reveil's woord op breeder schaal verkondigd te zien. Hij trachtte daarom zijn vriend over te halen ook eens eene proeve te wagen, en volksvoordrachten voor het groot publiek aan te kondigen over de grondslagen van maatschappelijke en huiselijke welvaart.</p>
<p>Reveil had zich echter reeds zulk een heir van vijanden verworven, werd door vele partijen zoo hardnekkig tegengewerkt in al wat hij in het openbaar ondernam, dat hij zich al heel weinig van deze poging voorstelde. - De priesters en hunne volgelingen waren bepaald tegen hem verwoed - de vrijdenkers vinnig op hem gebeten - De orthodoxe pro-<pb n="294"/>estanten haalden de schouders geheimzinnig over hem op en bestookten hein uit verborgen hinderlagen - en de moderne voormannen lachten en spotten met de antieke figuur, die zij een Don Quichot noemden, tegen de zedelijke windmolens zijn blikken zwaard trekkend. Geen redacteurtje kon den fanatieken Amerikaan ooit met rust laten, en aan caricaturen en spotliederen was in zijne buurt geen gebrek.</p>
<p>Op den eersten avond was de opkomst dan ook uiterst gering - op den tweeden was het publiek echter meer dan verdubbeld - op den derden kon het huis de toehoorders niet bevatten, en voor de volgende voordrachten moest een grooter lokaal gezocht worden.</p>
<p>Crane was buiten zichzelven over zooveel succes. - Ja, zeide hij, ik dacht het wel - de menschen willen wel eens wat hooren, dat dieper gaat dan die allerbovenste oppervlakte des levens - grijp diep in de harten en gij boeit uwe hoorders.</p>
<p>- Och! zuchtte Reveil, wat beteekent dit schijnbare succes? - Immers niets! - Want wat mij 't meest verdriet is dit, dat ons arme volk zoo geheel door den theaterzin bedorven is, dat zij alles voor comediespel aanzien. - Zij roepen: Dat is schoon! - dat is prachtig! - dat is schitterend! - alsof ik vuurwerk afstak of kunsten vertoonde. Zij bewonderen de oratorische wending en genieten eene boetprediking, alsof zij een muziekstuk aanhoorden. Zij denken waarlijk dat het mij alleen te doen is om iets fraais te zeggen en hen te amuseeren. Hoe nader ik tot deze verbijsterde, verijdelde harten! Hoe dring ik door tot het kranke gemoed, zoodat zij mij vergeten en slechts het woord Gods gedenken, gevoelen en eerbiedigen. - ‘Welk een redenaar!’ galmen zij luid - gaan verrukt heen - en bekeeren zich niet. - Wel mag ik uitroepen als de profeet: ‘Zij hooren mijne woorden als een lied der minne.’ - Ik wenschte dat zij heen gingen op hunne borst slaande, met een: Wee mij! op de lippen. - Dan was
<pb n="295"/>
er hoop op verbeterde toestanden, op herschepping van menig deel der oude wormstekige maatschappij. Nu is het alles ijdel geklank en spel der fantasie, dat geen blijvende vrucht draagt.</p>
<p>- Uw oog volgt den zaadkorrel niet, die verborgen kiemt, mijn vriend! - Strooi uw zaad uit aan alle wateren en gij zult het wedervinden, na vele dagen. - Houd niet op! - word niet moede!</p>
<p>- Ik zal getuigen van gerechtigheid en waarheid, zoolang ik vermag - of ik enkelen behouden mocht!</p>
<p>Crane was intusschen de steun en trouwe hulp van Reveil geworden, dien hij reeds zoo lang gezocht, ja van God gebeden had, en deze had in Gabriel en Hulda meer dan broeder en zuster gevonden. Jufvrouw Benoit begreep hem echter minder dan ooit en tobde geweldig.</p>
<p>- Wat die goede man nu aanhaalt, vat ik niet - zeide zij bekommerd tot de portierster, die bij de herhaalde lange afwezigheid haars meesters nu haar eenige troost en toevlucht was geworden, als zij hem soms laat moest zitten wachten. - Is dat een heer om zich met zulk gemeen volk af te geven, allerlei vuile menschen bij zich toe te laten en maar op ieder uur te woord te staan, alsof ze zijns gelijken waren? Neen, dat is zichzelven weggooien!</p>
<p>- En zoo huiszittend als hij vroeger was, merkte de portierster aan, zoo uithuizig is hij nu geworden!</p>
<p>- Ik zag hem dan nog maar liever met zijne doodskoppen bezig; maar nu doolt hij, door alle weer en wind, altijd door de achterbuurten, en deelt er, geloof mij, vrij wal meer uit dan hem past.</p>
<p>- Hij is veranderd als een blad op een boom, dat van groen geel wordt, zuchtte de portierster.</p>
<p>- En dat alles sedert dien avond met al die rare dingen.</p>
<p>- Ja, ja! - knikte de portierster - ik weet het nog
<pb n="296"/>
heel goed, - toen is het begonnen en het schijnt er met hem niet beter op te worden.</p>
<p>- Toch moet ik zeggen, hij is er gezonder en opgeruimder bij, en voor mij altijd de besle meester.</p>
<p>- Er moet toch iets gebeurd zijn, prevelde de portierster, om jufvrouw Benoit uit te hooren.</p>
<p>- Ja, iets is er stellig aan de hand, knikte jufvrouw Benoit geheimzinnig gebaren makende.</p>
<p>- Daar kunt ge wel op aan - verzekerde de portierster slaperig opziende, en jufvrouw Benoit vertrouwelijk bij den arm vattende, fluisterde zij deze in het oor - als ik u een raad mocht geven, dan neemt gij intijds uwe maatregelen, want ik vrees dat het met hein alles nog onverwachts op een huwelijk zal uitdraaien....</p>
</div>
<div type="chapter">
<pb n="297"/>
<head rend="h3">XIII. Het nieuwjaarsgeschenk.</head>
<p>De weduwe Bressant woont nog op dezelfde appartementen. Er schijnt niets in haar zindelijke nette woning veranderd. Al de blinkende meubelen staan daar op hun oude plaals: maar wie, als Emile Voisin, al de kleine bijzonderheden van dit heiligdom des huiselijken levens kent, bespeurt de sporen van die ernstige verschijning, die geen drempel overschrijden kan zonder veel te rooven en veel uit te blusschen - de verschijning van de smart.</p>
<p>De vroolijke vogeltjes tippelen en fluiten niet meer - de kooi hangt er nog, maar is ledig. Het grappige eekhoorntje komt niet meer uit de hand eten; zijn aardig huisje is er zelfs niet meer. Enkele bloempotten staan er weleens in het venster; maar zij vormen niet langer een kleinen geurigen tuin langs de glazen. De arme planten worden vergeten en kwijnen spoedig heen. De gordijnen zijn te dikwijls dicht geschoven. De lustige zonnestralen worden afgeweerd van de zwakke Thérèse en van de mat geweende oogen der oude vrouw; want moeder Bressant is verbazend verouderd. Wat waren die glanzige zwarte haren snel vergrijsd - wat was
<pb n="298"/>
dat gladde gelaat thans met plooien en rimpels doorploegd. Het fiere hoofd wordt zoo hoog niet meer gedragen sedert de kroon er aan ontvallen is; de sterke vrouw gaat nu gebogen, zij die nooit voor den strijd en den arbeid had gebukt. Ja, de zonneschijn was van haar pad geweken door die zwarte wolk, die haar dierbaar kind voor haar verbergde.</p>
<p>Waar was Célestine? Die vraag hield haar dag en nacht bezig. Zou zij dan nooit terugkeeren tot het veilige dak? - Zou zij het geluk gevonden hebben in de weelde, welke zij zoo onstuimig was gaan zoeken? - Zou zij niet meer het gezellige thuis gedenken, noch de reine trouwe moeder- en zusterliefde? - Zou haar hart er nooit meer naar vragen? - <hi rend="spat">Terugkeeren</hi> hoe en wanneer dan ook, was het denkbeeld dat de hoop haar voorspiegelde en dat ze heimelijk vasthield. Deze gedachte deed haar opspringen als zij haastige voetstappen hoorde, en onwillekeurig kon zij uren lang naar de voorbijgangers staan kijken alsof zij iemand wachtte, om eindelijk, haar dwaasheid inziende, met oogen vol tranen de gordijnen dicht te schuiven.</p>
<p>Soms martelde zij zich met bittere verwijten: - Waarom beu ik niet zoo gestreng voor haar geweest als voor de anderen?... Waarom heb ik mij door haar gevlei laten omkoopen en haar niet vroegtijdig aan den arbeid gewend, evenals hare zusters?.... Heb ik zelve haar niet te veel bewonderd, en te hoog gewicht gehecht aan die uiterlijke bekoorlijkheden? - Hebben wij allen te zamen haar niet bedorven, door haar als onzen afgod op te tooien en met haar te pronken? Hebben wij niet te veel hare grillen voor scherts gehouden, en aan haar veeleischendheid voedsel gegeven?....- ‘Ach! wij arme, blinde menschen....’ barstte zij dan weenend uit - ‘wees ons genadig, o God! en doe ons niet naar onze zonden....’ - en dan zonk zij op hare knieën neder, en zocht troost in het gebed
<pb n="299"/>
voor zich en haar huis, voor haar afgedwaald kind het meest.</p>
<p>Nu eens kon zij den wensch niet, van zich drijven om haar op te sporen en terug te halen, van waar dan ook - en dan weder beefde zij terug voor de ontdekking van haar verblijf en haar toestand.</p>
<p>Eindelijk waagde zij het er met dokter Beaujeu over te spreken, hem op te dragen een inspecteur van politie te raadplegen en Célestine's signalement op te geven - Maar toen zij vernam, dat hij dit reeds lang gedaan had, berouwde het haar weder; zij was er boos om, ja zou het hebben willen herroepen - maar het was geschied.</p>
<p>Maanden verliepen; geen tijding, geen licht. Eene andere gedachte rees intusschen op in het vroom gemoed van Martha. Wat de rechterlijke macht niet vermocht, heeft de geestelijke invloed vaak uitgewerkt, dacht zij - en zij besloot haar biechtvader, voor wien de bron harer smart geen geheim was, te bidden baar te helpen in het zoeken naar de afgedwaalde. Maar wederom verliepen maanden en geen bericht bleek echt en voldoende te zijn - de personen, die aangegeven werden, bevond men steeds vreemden te zijn.</p>
<p>Geheel verschillend was de stemming der zusters ten opzichte van Célestine. Charlotte, de oudste, die veel met dat jongste zusje getobd en haar getroeteld had, beschouwde haar altijd nog als een heel ondeugend kind.</p>
<p>‘Die kwade meid!’ kon zij soms verbitterd uitroepen. Haar verontwaardiging was heftig en gaf haar vaak harde woorden in den mond. En toch, hoe zwart zij haar gedrag ook mocht teekenen, zij zou 't meest van allen bereid zijn geweest, de verdoolde met open armen te ontvangen. Charlotte was in alles het afdruksel van moeders karakter. Er was alleen dit verschil tusschen deze twee vrouwen, dat Charlotte nog jong en vurig was, en de moeder getemperd door lijden en strijden, geleerd en gerijpt door ervaring en
<pb n="300"/>
vermoeid van het leven. Charlotte bezat ecliter al haar onverpoosde werkdrift, haar schrander beleid, haar fier zelfstandig bestaan, dat het nooit opgeeft in arbeid en volharding.</p>
<p>Hoe moest zij dus geërgerd zijn door Célestine's eerloos gedrag!</p>
<p>- Hoe komt zij aan dat ontaarde bloed! - riep zij soms verbitterd uit - heeft dezelfde moeder haar niet gekweekt en gevoed, die ons beeft ingeprent eerder onze vingers op te eten dan ze uit te steken naar het brood der luiheid of het loon der schande? Heeft zij ons niet het voorbeeld gegeven om, met moed en geduld, ontbering en arbeid te aanvaarden? - Hebben er dan geene verzoekingen om ons rondgewaard of op haar pad geloerd?...</p>
<p>Bij Thérèse daarentegen namen de smart en de krenking den vorm van hooge, ijskoude onverschilligheid aan; nooit kwam zij tot heftige uitbarstingen, waarin Charlotte's leed zich dikwijls lucht moest geven, maar zij zeide streng:</p>
<p>- Heeft zij ons versmaad - wij zullen haar afsnijden; ik weet niet, waarom gij niet tracht haar te vergeten; zij is onze zuster niet meer; zij bestaat voor ons niet langer - als zij mij aansprak zou ik zeggen: ‘ik ken u niet!’</p>
<p>De arme moeder kon dus met Charlotte om haar heftigheid, met Thérèse om haar onverschilligheid niet over de verdwaalde spreken, en met Martha vermeed zij het even eens, omdat deze schier van droefheid bezweek.</p>
<p>O! indien Célestine al het leed had aanschouwd, waaronder vier edele trouwe harten waren neergebogen, tegenover de wufte vreugde, die zij gezocht had - indien zij de beteekenis en het gewicht van dat lijden had kunnen berekenen en vergelijken tegen het ingebeelde leed, dat zij van zich had willen werpen - het leed der onverzadelijke begeerlijkheid en der pijnlijke wangunst op degeen, die in weelde leefden - hoe zou dat dartele zorgelooze hart beschaamd hebben moeten zijn over eigen liefdelooze weekelijkheid.</p>
<pb n="301"/>
<p>Kon haar verschijning in den kring, waarin zij nu schitterde, zooveel ware vreugd aan hare medegenooten schenken als zij in staat was geweest op het stille pad van moeder en zuster uit te storten? - Want was zij al te vaak door hare ontevreden luimen en veeleischende grillen, de huisplaag geweest - liefderijk en geduldig werd dat verdragen, verschoonend voorbijgezien van het algemeene troetelkind en den speelpop des gezins. En wat had zij niet al aardigheden en scherts en lach iederen dag te verspreiden. Hare bon-mots kon men niet vergeten, al zeide men ze niet meer dan half voltooid en zacht. Zij, die meer uitging dan de andere meisjes, die zij de werkbijen en vlijtige mieren noemde, kwam altijd met een nieuwtje, met eene anecdote, met een gevalletje thuis, dat ze gezien had of gehoord en op hare koddige wijze geïllustreerd voordroeg en soms zeer plastisch uitwerkte. - Ach! het was uit met den onschuldigen spot; welde hij even op, dan werd hij plotseling pijnlijk afgebroken, alsof eensklaps een doorn in elks hart stak.</p>
<p>Zoo waren ruim twee jaren voorbijgegaan, zonder dat iemand iets kon zeggen van Célestine's leven of dood. Het was de tijd der étrennes - zoo rijk aan herinneringen! Men wisselde dan aardigheden en surprises. Wat was Célesline altijd onuitputtelijk in de geestigste vindingen! - Wat had zij van zulke gelegenheden steeds partij weten te trekken om al haar vernuft te spitsen! Nu dacht men er nauwelijks aan voor elkander iets te koopen. Het was de derde oudejaarsavond na haar vertrek. Emile alleen had enkele kleinigheden voor moeder en zusters, en bracht wal afleiding in de stille bedruktheid, waarmede het verwisselen der tijden werd afgewacht.</p>
<p>Het was een droevig jaar geweest - moeder en dochter hadden aanhoudend moeten medicineeren. De behoeften waren groot er geworden, want ziek zijn is duur - en er werd minder verdiend; bovendien waren zij door financieele teleurstellingen getroffen. Het niet terugbekomen van gelden aan anderen in
<pb n="302"/>
ruimer dagen welwillend voorgeschoten en het uitblijven van betalingen waarop alles berekend was, lieten zich thans pijnlijk gevoelen en veroorzaakten een tekort, dat niet licht ingehaald zou worden.</p>
<p>En wat zou het nieuwe jaar aanbrengen? - Martha wenschte altijd nog in het klooster te gaan. Emile werkte druk om naar Holland terug te kunnen keeren en Charlotte daarheen te voeren als zijne gade. Slaagde hij, dan was er zeker eene groote vreugde aan die twee trouwe harten beschoren - maar de achterblijvenden, wat zouden die niet missen! - Emile was de steun, de raadsman, de beschermer voor allen geworden - en toch, hij moest zijn pad volgen, waar het dan ook heen zou kronkelen.</p>
<p>In overleggingen voor de toekomst geheel verdiept, worden hunne gesprekken afgebroken door het binnenbrengen van een verzegeld pakje. Er was geen letter schrifts bij gevoegd, en het adres was, van eene onbekende hand, aan de dames Bressant. De moeder opent het met onrustige gejaagdheid, die niet weinig toeneemt als zij er eene eenvoudige lederen portefeuille in vindt, waarin de som van drie duizend francs in bankbiljetten was geborgen.</p>
<p>Nauwelijks heeft zij dit gezien, of zij slaakt een kreet van afgrijzen en werpt het geld van zich.</p>
<p>- Neem dat weg, Emile! - wat is dat! - van waar komt het!</p>
<p>Niemand waagde het te antwoorden.</p>
<p>- Emile, spreek dan! roept de ontroerde moeder; weet gij er iets van?</p>
<p>- Wel neen - hoe zou ik 't weten? roept hij uit.</p>
<p>- Vraag dan toch aan de portierster, wie dat gebracht heeft - hernam de moeder opgewonden.</p>
<p>Emile snelde naar beneden, de portiersier meende dat een kassiersknecht, die haar niet geheel onbekend was, de brenger
<pb n="303"/>
was geweest - hij had haar voor de ontvangst een klein briefje laten teekenen - zij wist niet wat dat beduiden moest.</p>
<p>- O, Emile! ik bid u, steek het geld bij u - laten onze vingers het niet behoeven aan te raken, barstte de moeder los. - Dat vervloekte geld zou mij branden! - 't Mag niet blijven onder mijn dak - spoor den kassier op, mijn jongen, mijn trouwe zoon! - Help die smaadheid van ons wegwerpen. Het geld moet terug naar.... waar het van daan komt.</p>
<p>Emile haastte zich het pakket weder te sluiten en bij zich te steken, of het wegruimen van die ergernis uit het oog der verontwaardigde moeder haar wat stillen mocht.</p>
<p>Niemand sprak het uit wat men dacht - allen begrepen van waar dat geld kwam. - Men staarde elkander met sombere vragende blikken aan en liet de handen machteloos, neerzinken, als ware eene vreeselijke tijding gebracht.</p>
<p>- Zij leeft dan toch, waagde Martha te fluisteren....</p>
<p>- Neen, dood, driemaal dood is zij voor ons! antwoordde Thérèse met bevende doodsbleeke lippen - waarom komt die schim hier bij ons spoken - bij ons, die haar wilden vergeten?</p>
<p>- Om ons te bespotten - antwoordde Charlotte - werpt zij ons dien aalmoes toe; de trotsche onbeschaamde wil nog pronken met het goud der schande, en verbeeldt zich nog dat wij er naar opspringen zullen, Ik stierf liever van gebrek dan van haar iets aan te nemen.</p>
<p>Vergeefs poogde Emile de mogelijkheid in het midden te brengen, dat het geld een anderen oorsprong kon hebben - dat was slechts olie in het vuur. Neen, men kende haar wel de alles braveerende vermetele! Charlotte en Thérèse kenden geen verschooning, geen verzachting bij haar eigen bitter harteleed, en merkten niet op, welke onheilspellende verschijnselen zich in dit oogenblik in het gestel harer arme moeder begonnen te openbaren.</p>
<pb n="304"/>
<p>- Ach! spreekt zoo onbarmhartig niet, bad Martha, gij zult moeder nog dooden, ziet toch eens....</p>
<p>- Niet wij zullen moeder den dood geven, maar zij - hernam Charlotte, opspringend om haar moeder bij te staan, die weder door zware zenuwschokken getroffen werd, welke op een vernieuwden aanval van beroerte wezen. Hoe meer het lijden der moeder steeg, zoo te toorniger werd Charlotte op de ongelukkige, die nog uit het verborgen dien gouden giftpijl had in huis geworpen.</p>
<p>Martha poogde vergeefs te betoogen, dat zoo Celestine de zendster was, zij het toch ia eene opwelling van onberadene goedhartigheid had gedaan, en dat de bedoeling ver van alle boosaardigheid moest zijn. Maar er hielp geen bemantelen aan - de daad bewees, naar haar meening, in elk geval het geheel vergeten van de door de familie tot hiertoe zoo trouw gehandhaafde beginselen van eer - het was het toppunt van onbeschaamdheid! Ja, voor Charlotte en Thérèse werd het geschenk steeds duivelachtiger misdaad en dieper grief.</p>
<p>Martha bleef altijd plooien en pleisteren.</p>
<p>- Zij heeft ons eenig levensteeken willen geven, om ons over haar lot gerust te stellen; zij heeft willen loonen, dat ze ons niet vergat.</p>
<p>Maar ieder woord ter verzachting of opheldering werd met hefliger verontwaardiging afgeslagen - en daar door deze roekelooze daad de arme moeder weder gevaarlijk krank werd, klom de afkeer en ergernis tot het uiterste.</p>
<p>In den eersten toorn ontwierp men allerlei dolle projecten; de een wilde dit, de ander wilde dat met het verfoeilijke geld doen. Het verbranden - het op slraat werpen - het aan de armen geven - als het niet lerug gezonden kon worden, en zoo zich daartoe de kans opdeed, zou Charlotte er een verpletterenden brief bijvoegen. - Thérèse wilde er alleen een hatelijk adres opzetten....</p>
<pb n="305"/>
<p>Emile gaf echter den raad om er geen enkele letter bij te voegen, en het even stom terug te zenden als het gekomen was. - Die sprakelooze terugzending was immers wel het waardigste en toch ook vernederendste antwoord der beleedigde familie.</p>
<p>Men vervolgde Emile dag aan dag om het kanaal op te sporen, waardoor het geld gekomen was, wat hem hij zijne drukke bezigheden en uit den aard der zaak zeer moeielijk viel.</p>
<p>Maar hij slaagde toch eindelijk, en deponeerde het geld weder bij den bankier, met verzoek de aan de weduwe Bressant verstrekte gelden aan de afzenders te retourneeren.</p>
<p>Ook Thérèse's gezondheid leed weder merkbaar door dien schok. Naar haar atelier terugkeeren kon zij niet meer - en daar de moeder, die reeds uit den eersten aanval der beroerte een lastige stijfheid in den arm behield, nu bepaald een verlamden arm had gekregen, waardoor zij het hloemenmaken bijna geheel moest laten varen, zette Thérèse dezen arbeid nog voort. Maar, ach! die tafel met lachende frissche rozenknoppen scheen nu geheel misplaatst in deze woning, waar de droefheid haar intrek had genomen, en waar het woord van den wijzen man boven de deur had mogen slaan: ‘Eene wijze dochter is de kroon harer moeder, inaar eene zotte dochter is de beschaamdheid haars aangezichts.’</p>
<p>&nbsp;</p>
<p>Het rijke geschenk door de familie Bressant afgewezen, deed ongetwijfeld denken aan iemand, die zich in weelde baadde, en die dit van haar overvloed met kwistige hand wegschonk. Onwillekeurig had men zich de vermoedelijke geefster voorgesteld, zooals men haar had zien verdwijnen, gezond en sterk, in vollen bloei en kracht - doch ofschoon men zich niet vergiste in de hand, die het geld aanbood, was men er zeer verre af zich den toestand der geefster naar waarheid voor te stellen.</p>
<p>Léontine had op een gelukkigen avond die som aan de speel-<pb n="306"/>tafel te Homburg gewonnen, en het was met eene bijzondere voorliefde voor dal geld, alsof het beter was dan al wat zij overigens bad verworven, dat zij die som bewaard had voor het Nieuwjaarscadeau, waarmede zij eenig levensblijk wilde geven, en waarvan zij zich heimelijk eene gunstige, eene verzachtende uitwerking beloofde - vervreemd als zij meer en meer was geworden van de denkwijze en gezindheden harer fiere moeder en zusters. Aan de mogelijkheid van afgewezen te worden had het dartele luchthartige wezentje niet eens gedacht. Zij vleide zich met eenige toenadering, en het was dus alsof een donderslag haar trof, toen de tijding haar bereikte dat haar geschenk van de hand was gewezen.</p>
<p>Met van spijt bevende vingers scheurde zij het blad vaneen, dat haar dit bericht overbracht, en slingerde het de kamer door.</p>
<p>- Die trotsche zottinnen - riep zij stampvoetend - ik heb voor haar gedaan wat ik kon. - Heb ik het niet uit louter goedhartigheid gedaan? - En zij versmaden mij! - zij werpen het mij naar het aangezicht. - O! als zij wisten hoe blij ik het afzond! hoe gelukkig ik zou geweest zijn, iets voor haar te doen. - Kleingeestige stijfhoofden! ik zal ze niet mei mijne gaven naloopen. - Nooit - nooit zullen zij meer van mij hooren! willen zij mij dan voor dood houden - welnu, het zij zoo. - Ik moest ook nimmer meer aan het verleden denken. - Waarom rijst dal huis daar ginds altijd weer voor mijn geest op? - En ach! - als zij wisten, hoe ik ze mis! - Moeder - moeder - kan ik nooit, nooit meer tot u wederkeeren?.... En Martha.... en Charlotte.... en Thérèse - ik zoek ze te vérgeefs om mij heen in de wijde, wilde wereld....</p>
<p>Zij barstte in luid snikken en weeklagen uit - maar na eenige minuten sprong zij op, wischte hare tranen af en zeide met een onnatuurlijken lach:</p>
<p>- Kom, wat nare denkbeelden vervolgen mij - het is
<pb n="307"/>
goed dal ik mij voor het bal moet lalen kleeden - en het is ook lijd.</p>
<p>Zij belde de kamenier. Maar onder het kappen en kleeden voelde zij eene diepe zwaarmoedigheid, eene malaise, die haar ontzettend neerdrukten. Op het punt van te vertrekken, wierp zij zich op de sofa neer om op nieuw in tranen uit te barsten. De bloemen rukte zij uit haar kapsel, wierp de versierselen van haar hals, en op den grond neerstortend keerde en wendde zij zich als eene waanzinnige. Vergeefs bezwoer zij hare toeschietende bedienden zich te verwijderen, haar alleen te laten - men durfde haar niet verlaten, en de een ijlde naar de vertrekken van den Vicomte, terwijl de ander om den dokter liep.</p>
<p>- Het is niets! - riep zij, toen de Vicomte ontsteld boven kwam - ik heb eene ontzettende hoofdpijn - voel hoe het brandt - eene stekende pijn doordringt mijn hoofd - maar ik wil geen dokter hebben. - Ik wil alleen zijn.</p>
<p>Toen hij echter bleef aandringen op geneeskundige hulp, vloog Léontine op als eene razende - dreef iedereen weg - deed haar deur op slot en gaf zich aan haar wilde droefheid met onbetoomde hartstochtelijkheid over.</p>
<p>- Moeder, moeder! - riep zij handenwringend - hebt gij mij verworpen - hebt gij uw arm kind dan vervloekt!</p>
<p>In doodelijke ongerustheid over den onbeschrijflijken toestand van zijne minnares, liet de Vicomte de deur door den chef van het hotel, die een algemeenen sleutel voor alle deuren bezat, openen; maar Léontine stond daar als eene brieschende leeuwin en dreef ieder weer uit, die het waagde haar te naderen of tot bedaren te brengen.</p>
<p>- Zal ik dan niet alleen kunnen zijn, als ik het wil! - schreeuwde zij, als men te hulp snelde op het geweld dat zij maakte; - want zij jammerde, stampvoette, weeklaagde, vloekte en bad en wierp alles dooreen, tot ze eindelijk stuiptrekkend neerzeeg en alle hewustheid verloor.</p>
<pb n="308"/>
<p>Toen trad de Vicomte met den geneesheer uit de nevenkamer té voorschijn, waar zij een oogenblik beraadslaagd hadden, en werden de vrouwen geroepen, die in haar dienst waren, om haar te ontkleeden en te bed te brengen. De nacht ging onder aanhoudend ijlen en wilde uitboezemingen voorbij tot aan den morgen, toen de stem al heescher en zwakker werd en eene hevige keelziekte zich openbaarde. De kamenier herinnerde zich nu dat haar meesteres reeds gedurende een paar dagen over onpasselijkheid geklaagd had. De hevige emotie had wellicht de uitbarsting der langzaam aangroeiende kwaal verhaast. De patient verkeerde in zorgelijken toestand, die van uur tot uur een dreigender karakter aannam. De dokter moest het openlijk verklaren - de hotelhouder moest het weten - de ziekte was uitermate besmettelijk en gevaarlijk.</p>
<p>Op dit bericht verbleekte het schoone en forsche gelaat van den Vicomte nog meer dan dat van den bolwangigen hotelhouder. De krijgsman, die tegen het vijandelijk heir der Russen moedig optrok en zich beroemde dood noch duivel te vreezen, deinsde terug voor de gevaren eener ziekte....</p>
<p>- Ik kan er toch niets aan doen - zeide hij tot den geneesheer - ik zal mijne bevelen geven; er moeten geen kosten gespaard worden. Laat de beste pleegzusters komen; ik verlaat mij op u, dat de uiterste zorgen voor haar genomen zullen worden, want ik ben in de noodzakelijkheid ijlings te vertrekken; mijne betrekking' bij het leger eischt mijne tegenwoordigheid.</p>
<p>En hij gaf haastig order aan zijne bedienden en vertrok in allerijl - zijne bagage kon met hen volgen.</p>
<p>Léontine wist niet wat er met haar of in haar omgeving omging, doch leed zwaar door de onvergelijkelijke benauwheid aan deze vreeselijke kwaal eigen. Toch kwamen na een paar duistere dagen haar gedachten allengs weder tot klaarheid en zij begon iets van haar positie te begrijpen. Met eene diepe ontzetting nam zij al de afgrijselijke bijzonderheden harer
<pb n="309"/>
ziekte waar. Dat had zij niet in hare berekeningen voor de toekomst opgenomen, dat zij op de bloemrijke paden, die zij was ingeslagen om niet dan weelde, genot en vermaak na te jagen, zoo spoedig de sombere gestalte der ziekte zou ontmoeten - en daarachter de dood! - Zou hij haar naderen? - Nu reeds?.... Zij durfde het niet indenken.</p>
<p>- Dokter, red mij - bad zij angstig fluisterend - ik ben nog zoo jong - laat mij leven - leven. - Ik zal u rijk beloonen - maar genees mij - ik kan nog niet heengaan.</p>
<p>Maar van uur tot uur werd de spraak meer belemmerd, en alleen hare wanhopige blikken, hare groote tranen, smeekten den geneesheer en hare verpleegsters om erbarmen. En zij had wel ontferming noodig - de arme verlatene vreemdelinge! want ieder ontvlood het deel van het hotel waar zij was, alsof er de pest woedde - en haar eigene bedienden ontvluchtten het eerst eene meesteres, die zij niet achtten of liefhadden.- Ware het niet op het aanhoudend dringen en drijven des braven dokters geweest, wiens zorg een paar vaste verpleegsters voor haar beschikte, die elkander aflosten - men had haar aan haar ellende overgelaten.</p>
<p>Zij voelt duidelijk hoe hare krachten sterk zijn afgenomen; zij begijpt wel dat het met haar ten einde spoedt; maar spreken kan zij niet, want haar tong is ontzettend gezwollen, de keel schier dicht. O! waar is nu de teedere moederliefde, die geen dood of besmetting vreest? - Waar is nu die onschatbare zustertrouw, die geen vermoeienis schroomt, en alle verzachting uitdenkt? -Waar is nu de liefderijke slem, die tot de verstomde stervende het woord der vertroosting spreekt? - Waar is hij, voor wien zij alles heeft verlaten - die zwoer haar eeuwig te zullen liefhebben! - Waarom verschijnt hij nooit aan haar sponde? - Eensklaps ontdekt zij een donker crucifix aan het voeteneinde van haar leger en een paar waskaarsen daarnevens.</p>
<pb n="310"/>
<p>- Zoover is het dan met mij gekomen, denkt zij, niets blijft mij meer over dan dat sombere beeld alleen! - en een ‘Ontferm u mijner!’ klinkt in haar beangste ziel, terwijl zij de handen uitstrekt naar het teeken der verzoening en der genade.</p>
<p>- Ik zal dan zoo moeten sterven.... o, mijn God! verlaten en eenzaam moeten sterven in den vreemde!...</p>
<p>Maar daar is iemand - bij haar bed ligt eene oude vrouw geknield, wier lippen zich tot het gebed bewegen, terwiji zij den rozenkrans door hare magere vingers laat glijden. Léontine doet eene poging om zich op te richten, en spert de benevelde oogen wijd open om in het schemerlicht te zien of zij het wél heeft. - Wie is dat? - Kan het mogelijk zijn!</p>
<p>- Moeder, moeder! gilt zij - en verschrikt springt de oude waakster op en deinst terug voor haar wilde beweging.</p>
<p>- O, dwaze onderstelling - onzinnig spel der verbeelding! - zucht zij diep teleurgesteld, en barst in een vloed van tranen uit. Ja, zoo had eens haar moeder in haar kindsheid bij haar ziekbed geknield gelegen en haar leven van God afgesmeekt. - ‘O, was ik toen maar gestorven!’ jammerde zij - ‘zoojong en onschuldig.’ - En lang vergeten gebeden wellen, weer op in haar herinnering. - Zij bidt - en slaapt voor 't eerst eens rustig in.</p>
<p>Waar is zij verplaatst in den droom'? Op die kleine slaapkamer, die zij eens met Martha deelde - en zij liggen daar samen geknield in het gebed als weleer. - En de moeder komt nu ook binnen, en streelt haar met zachte handen over het gelaat en drukt een kus op het blanke voorhoofd.</p>
<p>Met een smartelijken kreet ontwaakt Léontine - onverstaanbare klanken en akelige geluiden stoot zij uit, die de oude verpleegster een kruis doen slaan en veel lust geven om te vluchten. Maar alles wordt weer stil, en met hare smachtende blikken op het beeld des Verlossers gevestigd, zweert zij met saarngevouwen handen eene gelofte....</p>
<p>Hem haar leven te wijden? - Neen. - Haar moeder te
<pb n="311"/>
voet vallen? - Neen. - Met haar zondig leven te breken? - Neen. - De drie duizend francs voor het klooster van Menilmontant te beschikken, als zij er het leven zou afbrengen....</p>
<p>Maar hare ure was nog niet gekomen. - De volle levenskracht der jeugd zegepraalde weldra over de vreeselijke ziekte. Welke bittere ervaringen had zij opgedaan in deze leerschool des lijdens! Wat was die liefde des bloohartigen minnaars, die haar eenzaam zou hebben laten sterven uit vrees voor de besmetting! De laatste illusie over zijn karakter was haar vergaan. - Zij zou dat feit nooit vergeten of hem vergeven - zij wist nu wat zij hem waard was... en zij zou het hem betaald zetten.</p>
<p>Alleen sterven in den vreemde! - zonder liefde, die haar de oogen sloot - zonder vriendschap, die haar beweende - zonder trouw, die over haar en het hare waakte....</p>
<p>Daarvoor had zij dan alles verlaten....</p>
<p>Haar eerste handeling bij haar herstel was zoovele van hare trouwelooze bedienden weg te zenden als zij maar missen kon, en een brief aan den Vicomte te schrijven, waarin zij hem de bitterste verwijten deed, ja, verklaarde hem niet meer te willen zien.</p>
<p>Zijn antwoord bewees echter, dat hij niets minder verlangde dan met haar te breken en Léontine begreep ook wel dat het in haar belang was, voor het oogenblik niet al te streng te zijn. Uit koele berekening nam zij de houding aan alsof zij alles vergaf, maar om bij de eerste goede gelegerheid hem zijne lafhartigheid duur te laten boeten.</p>
<p>Met de sombere doodsgestalte, die zijn sikkel zoo dicht over haar jeugdig hoofd had gezwaaid, verdwenen ook alle betere opwellingen. Ja, het was of zij zich schaamde die gehad te hebben - vast besloot ze alle oude herinneringen aan de haren nu met wortel en tak uit te roeien.</p>
<pb n="312"/>
<p>- Zij hebben mij afgesneden; zij achten mij dood - ik zal om harentwil mijn geliefd Parijs niet langer ontberen, zeide zij; en zoodra het mij goeddunkt, keer ik derwaarts terug.</p>
<p>Zij had te Baden-Baden zoovele relaties met Parijsche kunstenaars en publicisten aangeknoopt, dat zij zich vleide een schitterenden kring van aanbidders om zich heen te zullen verzamelen - en het gebeuzel der badplaatsen moede, wenschte zij de Aspasia van het Fransch Athene te worden, overtuigd dat zij er wel een of anderen Pericles zou aantreffen, die aan hare voeten zou willen nederzitten.</p>
<p>Maar thans zat ze nog tamelijk lusteloos, en ontzettend verzwakt, alleen in een afgelegen vleugel van het hotel. Alle vroolijkheid scheen van haar geweken. Het was haar dus eene alleraangenaamste verrassing, toen zij op zekeren morgen een klein briefje ontving van eene Fransche dame, die haar gedurende haar ziekte menig blijk van deelneming had gegeven, en die thans dringend vroeg om de convalescente een bezoek te mogen brengen voor zij het hotel verliet. Het billet was geteekend:</p>
<p>&nbsp;</p>
<p><hi rend="sc">Estrella Livorno</hi>.</p>
<p>Léontine antwoordde terstond in de meest vleiende bewoordingen, dat zij niets liever wenschte dan de dame te zien en de hand te mogen drukken, die den moed had gedurende haar zoo besmettelijke ziekte in het hotel te blijven, en haar thans zelfs in hare vertrekken te komen begroeten.</p>
<p>&nbsp;</p>
<p>Estrella heeft haar woord gestand gedaan - zij heeft Clara's geluk weggedanst, en huppelteven lustig voort als voorheen. Het is of zij de blijde levenslust en opgewektheid, die Léontine geheel verloren had, een weinig in haar weet aan te blazen.</p>
<p>Met elk bezoek wekt de luchthartige danseres met haar luidruchtig gesnap de schier uitgedoofde levensvonken weer op, en er ontstaat eene soort van vertrouwelijken omgang tusschen deze beide vrouwen, die Célestine zeer welkom was in het eentoonig
<pb n="313"/>
leven van eene herstellende, die zich nog veel moest ontzeggen en nog te zwak was om haar kamer te verlaten. Zij zag dus elken morgen met meer verlangen naar de komst van Estrella uit.</p>
<p>Vroeger dan gewoonlijk tikt deze thans bij haar aan; zij schijnt hevig ontsteld, en fluistert Léontine angstig toe:</p>
<p>- Het is hier niet pluis - ik ben... ik ben bestolen - Wij moeten niet langer hier blijven. - Ik mis een kostbaren armband - gij mocht al uw goed wel eens nazien, want ik mis kanten en kleeding bovendien.</p>
<p>Célestine schrikte niet weinig; zoo iets was haar nog nimmer overkomen. Zij ontsloot nu haastig kisten en koffers, en vermoeide zich bij dat ongewone werk zoodanig, dat zij weldra uitgeput moest gaan zitten en Estrella bidden het aangevangen onderzoek voort te zetten. Er werd zeer veel van haar kostbaar goed gemist. - Wat zou zij beginnen? - Zij was niet eens in staat om iets op te bergen en moest het inpakken geheel aan Estrella's dienstvaardigheid overlaten, daar zij een sterk vermoeden tegen haar kamenier begon te voeden.</p>
<p>Welk een akelig gevoel van onveiligheid, van beklemmenden angst en verlatenheid overviel Célestine nu eensklaps. - Wie waren de dieven? - Waren het hare bedienden? - Was het haar verpleegster? - Waren het de kelners en kamermeisjes uit het hotel? - De aanklacht bracht het huis in rep en roer. De hotelmeester was zeer ontstemd - de bedienden waren van nu aan allen even kwaadaardig, ondienstvaardig en brutaal. - En waar was de Vicomte om haar in zijne bescherming te nemen? - Zijne militaire carrière riep hem tot het leger terug, en onder zijne bezigheden en bij zijne krijgsmakkers bekommerde hij zich weinig om een diefstal aan eene minnares gepleegd; zij moest zich maar recht zien te verschaffen.</p>
<p>Was Léontine in het eerst voor de Vicomtesse de Hauteville aangezien en als zoodanig vereerd geworden - nu het bleek,
<pb n="314"/>
dat zij een anderen naam droeg en slechts tot hem in eene teedere betrekking stond - sloeg de hotelhouder een geheel anderen toon tegen haar aan, voerde de rekening tot het fabelachtige op, en behandelde haar op de grofste manier.</p>
<p>- Gij hebt gelijk, Estrella! wij moeten van hier gaan! zuchtte Léontine, na een paar dagen van onafgebroken onaangenaamheden; maar ik vrees, dat ik nog te zwak ben.</p>
<p>- Wij moeten zachter lucht en vroolijker omgeving zoeken - het is hier laag volk, antwoordde Estrella. - Grijp moed, gij kunt wel reizen. - Wij nemen het op ons gemak open komen toch elken dag ons doel nader. Ik zal wel voor alles zorgen. Laat u door mij leiden, wij gaan naar het Zuiden.</p>
<p>Hoe weinig het in Léontines aard lag anderen de leiding van hare zaken of plannen in handen te geven, zij had de kracht nog niet om iets zelf te regelen en vond het aangenaam dat Estrella zoo welwillend voor haar zorgde. Deze kreeg allengs meer invloed, op haar en maakte zich van al het hare meester. - Wat kon het Léontine ook schelen, of zij wat baas over hare koffers speelde, haar kamenier beter dresseerde dan zij het gedaan had, op haar knecht strenger toezicht hield dan zij gewoon was te doen. Zij had maar eene gedachte - beter worden - zoo spoedig mogelijk - en dan, ja dan zou zij die kleine zwarte wel weer op haar plaats zetten of haar toonen dat zij geen kind was; want zij vermoedde niet dat haar nieuwe vriendin de spin was, die den schitterenden vlinder in de fijne mazen van haar net wilde vastleggen, en dan uitzuigen en wegwerpen.</p>
<p>Estrella was zoo gierig en inhalig als Léontine mild en kwistig, voordeeliger vriendin kon zij dus niet aantreffen; zij besloot dan zich recht verdienstelijk te maken en haar steeds meer aan zich te verbinden. Niet dat zij Léontine ook maar een weinig liefhad - neen, zij haatte haar, omdat zij zoo schoon
<pb n="315"/>
was en verheugde zich in haar verwelking met al de vreugd van eene duivelachtige wangunst.</p>
<p>Vóor zij te zamen afreisden naar Italië verzuimde Léontine niet haar gelofte te betalen, en de eerwaarde supérieure van Menilmontant werd onverwacht verblijd met een gift van 3000 francs voor hare kleinen. Van nu aan baden de kinderkens elken avond van ganscher harte eenige avé's meer voor een edelmoedige onbekende geefster.....</p>
</div>
<div type="chapter">
<pb n="316"/>
<head rend="h3">XIV. De Mexikaansche methode.</head>
<p>Traag kropen de uren, de dagen, de jaren voor den lijder onder de hanebalken op zijne martelende sponde voorbij; en toch scheen de tijd hem veel sneller voort te spoeden, sinds zijn geest de vleugelen had uitgespreid om zich in wijder kring te vermeien, dan alleen in het bepeinzen van de dingen van het, voor hem vooral, zoo eng bestek des aardschen levens. De eindelooze eentonigheid van zijn bestaan was gebroken, nu hij eene bepaalde studie beoefende en zijne geestkracht nam toe, al scheen zijne kwaal hem steeds meer te overweldigen. Het spiritisme werd zijn een en al; iedere aflevering van de verschillende Revues was hem in zijne cel als de olijftak voor de bewoners van de ark: bladen uit de nieuwe wereld, die hij tegemoet ging, en eens betasten en aanschouwen zou in al haar heerlijkheid.</p>
<p>Tot hiertoe was het hem genoeg geweest te lezen, te gelooven, te genieten; in stilte te luisteren naar die verwijderde geestenstemmen, zacht fluisterend uit de verte - maar allengs kiemt het verlangen in zijne borst zelf ook zulk een gezegend werktuig der hemelsche openbaring te mogen
<pb n="317"/>
worden. Maar hoe zal hij daartoe geraken? - Hij gevoelt wel dat hij voorlichting noodig heeft en besluit aan den heer Pierard, redacteur der Revue, te schrijven, en hem te vragen hem met een bezoek te vereeren, om te onderzoeken of hij hem niet tot somnambule of tot medium maken en alzoo tot een nuttig doel gebruiken kan.</p>
<p>Den volgenden dag reeds klopt een groot breedgeschouderd en net gekleed man aan Arthur's deur en wordt door de portierster, die hem vergezelt, binnengeleid. De bezoeker vormt met Arthur wel het sterkste contrast dat zich denken laat. Zijn vol blozend gelaat, zijn stout en schitterend oog, zijn korte dikke baard, dichte wenkbrauwen en korte breede neus - alles teekent groote kracht, levensvolheid, terwijl zijn open blik, zijne welluidende stem, vertrouwen inboezemen. Als een beeld der gezondheid staat hij daar naast het beeld des lijdens - en de uitgeputte bleeke jonge man ziet met verbazing en bewondering tot zijne heldhaftige gestalte op. Was dat een man, die met geesten omging? - Hij zag er eer uit als een veldmaarschalk! - Was dat de man, die zich alleen met de onweegbare krachten bezighield? - Hij scheen bestemd om den zwaarsten lichaamsarbeid te kunnen volbrengen.</p>
<p>Met vaderlijke goedheid zet hij zich vertrouwelijk aan het leger des jongen lijders neer, laat hem een en ander verhalen en zegt daarop met innige deelneming:</p>
<p>- Ik zie wel dat gij veel geleden hebt - ik versta u, mijn vriend, - want ik heb ook zwaar geleden. - Zooals gij hier geketend ligt, uzelven verterende, zoo heb ik mij ook een tijdlang verteerd, hoewel met een gezond lichaam. - Maar wat baatte mij dat in de gevangenis? - En toen ik er uit verlost werd, was het om in ballingschap te gaan. Alle levensvreugde en hoop was mij ontnomen; mijne uitzichten waren verduisterd, mijne carrière scheen gebroken. O! ik was diep rampzalig! En toch ben ik gered uit mijne ellende. Ik hield mij lang in Engeland op -
<pb n="318"/>
maar het heimwee bekroop mij - ik wilde het kanaal weer over om ten minste in een land te zijn, waar ik mijne taal hoorde. Ik zwierf te Brussel rond en liep uit verveling naar het Museum, want schilderijen boeien mij niet veel. - Men zeide mij dat het op dat uur of dien dag niet te zien was, en daar ik de dwaasheid had om te blijven aandringen, verwees men mij naar den directeur, den heer Jobard. Werktuigelijk liet ik mij naar zijn bureel leiden en dacht aan geheel andere dingen. Maar nauwelijks gaat de deur open, of ik kom tot mijzelven door het wonderlijk tafereel, dat zich voor mij vertoonde. - Waar was ik? - Kon ik mijne oogen gelooven! In het midden van een zeer hoog en ruim vertrek met gordijnen en boekenplanken bekleed, zat een oud man met langen witten baard in een roode zijden kamerjapon met bont omzet - Zijne groote ronde tafel bezweek schier onder de hoog opgetaste stapels boeken, terwijl ik op andere tafels telescoop en microscoop opmerkte. Op den grond stonden globes van aard en hemel, tusschen kolven, kroezen en vijzels, die aan den alchimist der middeneeuwen deden denken. - De oude man glimlachte op het zien van mijne onverholen verbazing.</p>
<p>- Bij een toovenaar zijt gij aangeland, mijnheer, niet waar? Dat ziet gij aan alles.</p>
<p>- Inderdaad, riep ik uit, het heeft er veel van of gij magie drijft.</p>
<p>- Wat voert u hierheen, mijnheer?</p>
<p>- Wat drijft de banneling, die ronddoolt als een vogel zonder nest? antwoordde ik. - Mij dunkt, ik heb den voet gezet in een heiligdom der wetenschappen, dat er mij zeer aanlokkelijk uitziet.</p>
<p>- Gij zijt althans in de werkplaats van een man, die waarheid zoekt en wijsheid liefheeft, en haar langs vele paden najaagt. Ik ondervraag den hemel met den telescoop, ik ondervraag de aarde met den microscoop - ik drijf chemie, astro-<pb n="319"/>logie, magie, magnetisme en spiritisme - wat wilt gij meer?</p>
<p>- Zijt gij een tweede dokter Faust- of een Cagliostro? De oude heer scheen zeer gevleid met deze betiteling, en hernam glimlachend:</p>
<p>- Ik ben wellicht hunne reïncarnatie - zooveel is zeker, dat ik in vroegere eeuwen reeds zevenmaal den brandstapel verdiend zou hebben met mijne onverzadelijke nieuwsgierigheid. Nu mag men mij voor een gek uitkrijten - ik ben dit wellicht ook - maar dat is dan al het ergste, waarmede men mijne navorschingen vervolgt.</p>
<p>Zoo spraken wij voort over het streven en jagen der menschen, en konden het over zeer veel zaken samen eens worden, zoodat ik gaarne zijne noodiging aannam om zijne werkzaamheid als hoofd van een spiritistisch gezelschap te leeren kennen. Op dien gedenkwaardigen avond zag en hoorde ik veel treffende manifestaties uit het geestenrijk, en werd ik mij bewust in hooge mate eene kracht te bezitten, die men gewoon is magnetisme te noemen, en waardoor ik niet alleen een zeer sterk medium worden, maar ook menig lijder van ziekte en pijn genezen kon. Daar daagde een licht voor mij op - ik, zwerver, zou toch weer nuttig kunnen zijn - zou iets goeds kunnen stichten. - Ik besloot mij geheel en al aan deze studie te wijden, en van dat oogenblik af aan was ik magnetiseur. Ik bleef eenigen tijd te Brussel tot ik geheel op de hoogte van het magnetisme en spiritisme was, en poogde nu overal séances te organiseeren en kringen van beoefenaars saam te trekken, die de zaak tot ontwikkeling brengen wilden door veelzijdig en eenparig onderzoek. - Ik bracht deze verschillende, elk zelfstandig werkende groepen in verband met elkander door een blad, dat ik begon te redigeeren, en ziedaar mij eene nieuwe carrière geopend - mijn gebroken schip gekalfaterd - den drenkeling gered.</p>
<p>- Gelukkige! - gij die een sterk lichaam hebt om u te dienen,
<pb n="320"/>
zuchtte Arthur; maan ik ellendige - ik kan voor niets – voor deze zaak niet eens dienen! - Ik ben als een oester aan de plek gebonden, waar de golven mij hebben neergeworpen. - Vroeger was ik nog als een slak - ik kroop langzaam op mijne krukken - maar nu... enfin! - gij ziel het - ik ben maar een fragment van een mensch....</p>
<p>- Neen, gij hebt slechts een defect hulsel - maar de geestkrachten zijn compleet, ja overvloedig - dat zie ik in uwe schitterende blikken. Vat moed - gij zult wellicht onze zaak nog groote diensten kunnen bewijzen als gij mijn somnambule wilt worden.</p>
<p>- Hangt dit van mijn wil alleen af? - riep Arthur uit met een van vreugde stralend gelaat, bij de gedachte tot iets nuttig te kunnen zijn - ook nog eenmaal iets te worden.</p>
<p>- Neen, het hangt grootendeels van uw physiek af. Ik wil beproeven of uwe dispositie in de richting van het somnambulisme of wel van het spiritisme valt - ik bedoel of gij clairvoyant kunt worden, of wel enkel medium - dat is: iemand die met geesten van ontslapenen in eenig rapport kan treden, en wel zoodanig dat hij hun tolk wordt. Gij zijt zwak - indien gij mijn adept wilt worden, zal ik u dagelijks komen bewerken om u te sterken en te vormen, want het levenselixer is gevonden in het magnetische fluïde, of watde Duitschers zenuwgeest noemen. De sterke kan van zijne overvloedige levenskracht de zwakkere mededeelen, en daardoor bijna alle storingen in het organisme overwinnen.</p>
<p>Arthur stak den magicien beide handen met vertrouwen toe.</p>
<p>- Doe met mij wat gij wilt - er is aan mij niet veel te bederven. - Mijn God! indien ik nog eens voor iets goeds kon gebezigd worden - ik zou mijn lijden getroost dragen - ik zou er veel voor willen lijden zelfs - als het maar niet vergeefs was - als het maar iemand ten goede kon komen.</p>
<p>- Gij zijt nu geschokt, mijn vriend! - leun een weinig
<pb n="321"/>
in uw kussen en zie mij aan - ik zal u wat kalmeeren.</p>
<p>Pierard streek nu met de vingertoppen over het midden van Arthurs voorhoofd, langs zijne slapen over de borst naar den hartskuil, beademde eenige malen zijn hoofd en 's jongelings verflauwende oogen vielen dicht; zijne gespannen trekken ontplooiden zich tot de stille liefelijke uitdrukking van rust en ontspanning, die zoo menigen doode na een bitter lijden op verrassende wijze eene ongekende schoonheid bijzet, en zoo lag hij daar roerloos in den zoetsten slaap verzonken - zonder droomen en zonder eenige aandoening, als in een weldadig bad van vergetelheid aan alle lijden ontheven.</p>
<p>Na een half uur van volkomen rust, streek Pierard weder op eenigen afstand zacht over zijn hoofd en borst, maar ditmaal in eene andere richting, en blies toen met kracht op zijn hoofd, alsof hij een damp van hem verdrijven wilde. Arthur sloeg glimlachend de oogen op en zag met een innig genoegen om zich heen.</p>
<p>- Wat is uwe gewaarwording geweest? vroeg Pierard.</p>
<p>- Geene - dunkt mij... ja toch, ik zou het moeten noemen eene onuitsprekelijke kalmte, een stil welbehagen, eene volkomen harmonie: indien dit gevoel nog van kracht en opgewektheid vergezeld ging, zou het, dunkt mij, volkomen gezondheid, ja gelukzaligheid moeten heeten.</p>
<p>- Het is eenvoudig de magnetische slaap tot versterking, - de tempelslaap der ouden. Doch wij spelen tegenwoordig geen priestertje en toovenaartje meer met de voor velen nog wel verborgene, maar toch meer en meer openbaar wordende krachten, waarover de mensch te beschikken heeft.</p>
<p>Pierard herhaalde nu dagelijks zijne bewerking, die Arthur aanmerkelijk versterkte; maar, daar zich na zes weken nog geen spoor van clairvoyance bij hem openbaarde, scheen het, dat zijn geest zich zelfs niet in de regionen der visioenen waagde en alleen maar in eene droomlooze rust gesust wilde worden. Had hij dien wenk. der natuur maar opgevangen en vastgehouden! -
<pb n="322"/>
Maar neen, versterkt en verkwikt als hij zich voelde, groeide ook met zijn verhoogden levensgloed zijn ijver aan om iets te doen.</p>
<p>- Als ik geen somnambule kan zijn, wil ik alles beproeven om medium te worden - zeide hij tot Pierard. Deze maakte daartegen nog al eenige bedenkingen.</p>
<p>- Gij zijt zwak en prikkelbaar; dit maakt vrees- en schrikachtig, en gij zijt vaak alleen. Er komen op dit gebied zulke vreemdsoortige verschijnselen voor, dat de moedigste soms zijne stoutmoedigheid voelt wankelen. Gij geeft een deel van uwe individualiteit prijs, en stelt dat in handen van wie weet welken geest - bedenk dat ernstig! - Gij wilt met de dooden spreken, maar weet! dat de verschrikkingen des grafs u zullen omgeven. - Gij wilt de geesten oproepen, het is wel - maar gij zult ze niet altijd kunnen bezweren en verdrijven. Daar zijn goede, maar er zijn ook booze geesten.... Van uw gemoedsbestaan zal het afhangen, welken gij sympathetisch tot u trekt. - Hoed u voor alle begeerlijkheden en houd uw hart, uw denken en wenschen rein - dan komt het reine tot u en drijft gij het onreine verre heen. Maar, wee u! als uwe ziel, tot onedele lusten geprikkeld, dwaze gezindheden en grove begeerten begint te koesteren. - Wee u! als ijdelheid of hoovaardij in u opwellen! - Waak en bid! want de onreine geesten zullen u aanporren tot allerlei materiëele en aardsche verlangens - en krijgen zij vat op u, dan is hun macht soms ontzettend, en brengen zij een onnoemelijk lijden over hunne slachtoffers.</p>
<p>Hoe meer Pierard hem poogde terug te houden, zooveel te sterker vuurde het hem aan om dit geheimzinnig gebied te betreden, het eenige dat voor hem bereikbaar scheen, en hij antwoordde:</p>
<p>- Maar als ik oprecht het goede begeer - mijn meester trouw poog te dienen - dan zal mijn onschuld mij immers bewaren tegen alle macht der duisternis. Ik zal niet langer doelloos ademhalen, - ik zal niet langer werkeloos leven - ik
<pb n="323"/>
zal niet meer geheel ledig en onnut zijn! - bleef hij juichen.</p>
<p>- Welnu! - zeide de magnetiseur, verbaasd over zooveel moed - dan wil ik de Mexicaansche methode op u toepassen; dat is eene soort van gymnastiek van hoofd en armen; die weg is moeilijk, ja zoo zwaar, dat weinigen er bij volharden...</p>
<p>- Ik wil mijn plan volvoeren op leven en dood, viel Arthur in. Bezwijk ik in deze poging dan sterf ik een edelen dood - den heldhaftigsten, die een armen tohber op zijne sponde beschoren kan zijn - en verover ik dezen betooverden berg, waarvan ik, zij het ook in een verwijderd verschiet, het land onzer toekomst bespieden kan, - welnu! - welk lijden is daarvoor te groot? -</p>
<p>Arthur onderwierp zich onverschrokken aan de methode der Amerikaansche spiritisten, die het zenuwgestel ontzettend aangrijpt en hem te zwaarder viel, omdat hij bij de oefeningen niet staan kon, maar zittende al de draaiingen van de armen en het hoofd moest ondergaan. Hevige hoofdpijnen overvielen hem reeds bij de eerste proeven, met duizelingen die tot bewusteloosheid stegen, vergezeld van brakingen, stuiptrekkingen en krampen in alle leden. - Het zwakke lichaam werd op eene geweldige manier aangetast. - Zijne moeder en zuster baden hem op hare knieën, terug te keeren van zijn roekeloos bestaan - maar hij antwoordde verontwaardigd:</p>
<p>- Gij kent mij niet - ik ben een man! - Denkt gij dat ik minder ben dan de hedendaagsche boksers of de gladiatoren der ouden? - Wat stonden die niet uit om zich te oefenen? - Zal ik mij door de jockey's laten overtreffen, die, half dood door de folteringen van het entrainement, den prijs behalen, als zij zich maar licht genoeg hebben kunnen maken? - En ik zou mij niet alles getroosten om met de zalige geesten te verkeeren, om onderwijs te kunnen ontvangen van hoogere wezens, die aan duisternis en dwaling zijn ontvloden?</p>
<p>Niets kon hem terughouden en met eene onvergelijkelijke wilskracht en volharding ging hij voort; ja, met vreugd be-<pb n="324"/>groette hij elk verschijnsel, hoe lastig of smartelijk ook, dat hem bewees dat hij naderde aan het voorgestelde doel.</p>
<p>Weldra kwam hij zoover, dat hij dagelijks op gezette tijden onwillekeurig door eene ontzettende huivering overvallen werd, gevolgd door eene langdurige trilling - geen spier, die er niet door werd aangegrepen. Na deze afmattende beweging van alle deelen tegelijk, ontstond er eene gedeeltelijke schokking en trilling van elk paar spieren; zijne armen werden bijvoorbeeld gelijkmatig heen en weer bewogen, of zijne schouderbladen op en neer getrokken; alle spieren van hals, van borst en hoosd maakten beurtelings zulke snelle en aanhoudende bewegingen, dat geen gymnastiekmeester hem dat zou hebben kunnen nadoen.</p>
<p>Arthur leed dit alles niet alleen geduldig, maar met groote voldoening; hij geloofde zich nu reeds in de macht van geesten, die zijn lichaam prepareerden om hun tolk te kunnen worden. Bovenal was hij verrukt als tegelijkertijd ook tafel en stoel begonnen te knappen, of hier of daar in de kamer eenig getik werd bespeurd.</p>
<p>- Zij zijn hier, mijne onzichtbare vrienden! - dacht, hij dan; - weldra zullen wij te zamen kunnen spreken, en ik zal aan de wereld de mysteriën des aardschen levens en der eeuwige woningen onthullen.</p>
<p>Onuitsprekelijk was Arthur's verrukking, toen bij op zekeren dag eene eigenaardige beweging, als die welke men bij het schrijven maakt, in zijn duim en wijsvinger ontwaarde.</p>
<p>Reeds lang had hij vellen papier en potlooden bij de hand, opdat geen oogenblik van inspiratie verloren mocht gaan. Hij legde dus eene groote teekenportefeuille zijner zuster voor zich en nam het potlood ter hand. En ja - daar zou het komen.... Lang slingerde zijne hand wild over het papier, en maakte de dolste krassen, zoodat het blad geheel en al bekrabbeld werd, zonder dat er eene enkele letter leesbaar was. Hij wierp het blad weg en begon een ander, terwijl hij plechtig vraagde:</p>
<pb n="325"/>
<p>- Is hier een geest, die met mij poogt te spreken?</p>
<p>Met groote halen, van een palm lang, schreef zijne lijkkleurige hand: Ja!</p>
<p>- Zal ik een goed medium worden? - Ja!</p>
<p>- Een buitengewoon sterk? - Ja!</p>
<p>- Zal ik langs dien weg wat goeds uitrichten?</p>
<p>- Gij zult veel goed doen voor de zaak van het spiritisme, dat bestemd is de algemeene wereldgodsdienst te worden, waarin alle geloofsverdeeldheid en bekrompen sektegeest zal ondergaan!</p>
<p>- En aan zulk eene heerlijke toekomst zal ik medewerken?</p>
<p>- Ja, gij zult de tolk worden van vele hooge geesten.</p>
<p>- Ik dank u, o mijn God! riep Arthur uit en het potlood viel uit zijne hand; - hij was meer dan voldaan over zijne eerste proeve.</p>
<p>Als een heilig blad uit den hemel werd het papier door Nanine zorgvuldig bewaard. Hoe bewonderde zij nu zijn moed en volharding. - Ook de ontroerde moeder kuste en zegende hem met dankbare tranen. Ja, meer en meer begon zij Arthur voor een hooger wezen aan te zien. Elken dag sprak het orakel op hetzelfde uur en onder nagenoeg dezelfde verschijnselen. Als het schrijven ophield, verzonk Arthur gewoonlijk in een zoo diepen slaap, dat men hem niet wekken kon – doch na een kwartier ontwaakte hij geheel verkwikt.</p>
<p>De dictées werden nu wat grooter; zij ademden allen een godsdienstigen verheven zin en hoogen ernst, maar verliepen doorgaans in zeer gezwollen taal en holle groote woorden. Dit belette niet, dat de familie Belfort er zeer door gesticht werd en zich niet zonder een stil zelfbehagen voor eene groep door den hemel begunstigde uitverkorenen begon aan te merken.</p>
<p>Uit het geheimzinnig handschrift bleek, dat Arthur dagelijks een bezoek van den geest zijns vaders ontving, die zeide als zijn esprit habituel hem gedurig te omzweven en het een on-<pb n="326"/>uitsprekelijk geluk vond zich met zijn zoon te kunnen onderhouden. Arthur wenschte echter zijn onzichtbaren vriendenkring uit te breiden, te meer daar de geest hem verzekerde, dat hij nooit alleen kwam, dat legioenen hem vergezelden, die getuigen van hun onderhoud waren en wenschten door het medium met de aarde in aanraking te komen. Menigmaal werd hij dan ook verrast door eene handteekening van een bezoeker, die zijne stoutste verwachting overtrof. Het was niet meer of minder dan de heilige Lodewijk of Augustinus, die, wel wat vreemd, zeer gelieerd schenen met Rousseau en Lamenais, terwijl een andermaal Jeanne d'Arc en Vincentius de Paula hun raad ten beste gaven.</p>
<p>De vreugd over zooveel eer, als hem op zijn arm vergeten zolderkamertje door zulk hoog bezoek te beurt viel, maakte Arthur rijker dan een vorst; ja, zijne verrukking sloeg soms tot eene soort van dronkenschap over. Eenparig spraken de geesten hem troost toe, en gaven zij hem moed en hoop op een beteren toestand.</p>
<p>- Ik weet niet, merkte Nanine eens bij het overschrijven van deze Sibyllische handschriften aan - die reeds tot een lijvig boekdeel aangegroeid waren - het blijven toch altijd maar vrij gelijkluidende en weinig gevarieerde vrome gemeenplaatsen en algemeene zedelessen, zooals elk onzer, als hij goed gestemd is, wel eens aan een vriend geeft; maar wat is ons nu nog ooit door de geesten gezegd, dat wij niet zelf zouden hebben kunnen bedenken?</p>
<p>- Wel, Nanine! wat ondankbare pedante aanmerking is dat, antwoordde Arthur gekrenkt.</p>
<p>- Noem het zooals gij wilt; - maar ik zie in al dat geschrijf nu dien hoogeren stempel toch zoo niet meer, als ik in het allereerst er in meende te vinden.</p>
<p>Arthur werd blijkbaar geërgerd door deze profanatie. - Wat wilt gij dan?</p>
<pb n="327"/>
<p>- Veel meer specialiteiten over onszelven. - Als de geesten ons lot en leven kennen, zullen zij weten dat wij onder bittere zorgen gebukt gaan; - ik zou b.v. willen vernemen, of dat harde lot onveranderlijk op ons pad zal blijven wegen tot aan onzen dood.</p>
<p>Op hetzelfde oogenblik knapten en kraakten de hanebalken van het zoldertje geweldig. Arthur vroeg haastig om papier - hij voelde zich sterk aangegrepen en werd tot schrijven gedreven, zeide hij.</p>
<p>Het schrift was ongemeen snel en duidelijk, en luidde:</p>
<p>- Wij kennen uwe zorgen en uw kommer. Het is Gods wil om u in deze incarnatie door lijden te beproeven tot uwe loutering, maar welhaast heeft uw nood een einde.</p>
<p>- Zou er eindelijk uitkomst komen! - zuchtte de oude moeder - en het orakel antwoordde;</p>
<p>- Gij zult in het bezit van een groot kapitaal gesteld worden - uw oom heeft een aanzienlijk vermogen nagelaten in Amerika - doe onderzoek en gij zult van alle zorg en nood ontheven zijn.</p>
<p>Tot aller verheuging was het schrift geteekend met den naam van Arthurs vader; als die tot hem sprak, zou hij hem niet met eene ijdele hoop vleien. Verstomd zagen zij elkander aan.</p>
<p>- Dat kan ik niet gelooven, zeide de oude vrouw, wij rijk worden! - Ik ben er niet voor in de wieg gelegd en gij mijne arme kinderen ook niet. Neen - neen - gekheid!</p>
<p>- Maar ik geloof het toch vast! riep Arthur; wie in den ernst der eeuwigheid leeft, zal niet liegen of bedriegen – ik geloof het geheel en al - en gij gelooft het ook.</p>
<p>Ja, zij geloofden het ook wel - maar in hunne harten was iedere gedachte aan geluk, voorspoed, weelde zoo geheel vreemd geworden, dat zij aan die voorstelling moesten wennen. Dit bleef niet uit - en spraken zij eerst schertsend over hun gelukstaat, hun fortuin - allengs won deze gedachte veld en groeide de hoop aan tot een sterk verlangen.</p>
<pb n="328"/>
<p>Immers zoo geheel ongegrond was het bericht toch niet. Arthur Belfort, de peetoom van den kranke, was naar Californië gegaan; hij had nimmer van zich laten hooren; men onderstelde sinds lang dat hij dood was - en zoo hij een schat verdiend en nagelaten had, was het billijk dat die aan zijne verwanten kwam.</p>
<p>Nooit was er door het eenvoudig drietal zooveel over geld gedacht en gepraat als sedert de profetie van rijkdom hun oor had gestreeld. Altijd waren zij vergenoegd geweest met hun pover deel - maar toch, als het dan over hen beschoren was, wat zou de weelde zoet zijn! - Wat zouden zij al niet kunnen genieten! - Wat zou dat leven geheel anders worden! - En van nu aan togen allerlei bonte visioenen van gemak en genot en rijkdom voor hun geest voorbij, en droomden zij veel meer van goud en goed, dan van de hemelsche geesten en hunne gelukzaligheid.</p>
<p>- Wij moeten nu zeer nauwkeurig weten, hoe dit geld in ons bezit zal raken, was Arthurs vraag - en het orakel antwoordde:</p>
<p>- Schrijf naar Boston, naar den president van de rechtbank - mijn broeder is daar gestorven en men zal uwe zaak behartigen.</p>
<p>Arthur stelde 't niet uit en kreeg na een paar maanden van spanning een zeer onbepaald antwoord. Men was niet ongenegen die zaak te onderzoeken; maar een paar honderd dollars moesten vooraf verzekerd worden voor men aan het werk toog.</p>
<p>- O, die Yankees! riep Arthur bitter uit, daar zitten wij nu! - Al verkoopen wij onze gansche plunje - ze brengt geen twee honderd francs op.</p>
<p>Intusschen had zich de hoop op en het verlangen naar geld zoo vast in hunne ziel genesteld, dat moeder en dochter antwoordden:</p>
<p>- Vrees níet! - laat ons terstond onzen esprit familier om raad vragen.</p>
<p>Dit geschiedde zoodra zij rustig en met zekere plechtigheid
<pb n="329"/>
samen konden zijn - en tot verbazing van het drietal zeid het orakel:</p>
<p>- Speel in de Duitsche loterij en gij zult geld genoeg trekken om het proces te voeren, dat onvermijdelijk is om het geld uit de hand der onrechtmatige bezitters te krijgen.</p>
<p>- Ik heb al mijn leven een diepen afkeer gehad van spel, antwoordde de moeder verstoord; neen, nu vertrouw ik het niet meer - dat is geen goede raad - dat doe ik niet!</p>
<p>Arthur bepleitte de zaak met al het vuur van zijn verlangen om alles te doen, wat zijn esprit familier hem aanried; - maar de moeder was geheel ontstemd, ja verbitterd tegen de geesten.</p>
<p>Het gesprek kwijnde en elk verzonk in eigen gepeins.</p>
<p>Eensklaps zegt Arthur:</p>
<p>- 't Is vreemd - ik zie gedurig een getal voor mij – 42 850 - zou dat de som zijn, die wij krijgen?</p>
<p>- Nu, dat was wel aardig om mee te beginnen - antwoordde Nanine; - als ik dat trok, procedeerde ik niet eens met dien Amerikaan.</p>
<p>- Ik wel, hernam Arthur; ik zou er eerst wat van ter zijde leggen, bijvoorbeeld een derde - en twee derden voor de goede zaak der erfenis.</p>
<p>- Wij zullen echte geldwolven worden, zeide Nanine; wij spreken en denken tegenwoordig altijd over geld - ik vind het recht akelig.</p>
<p>- Wat is daar akeligs in, lieve zuster? - Zie, mijne vingers maken gedurig onwillekeurig eene beweging, alsof ik maar aanhoudend geld telde - dat is toch stellig een zinnebeeld of voorteeken, dat het komen zal. - Ik reken er vast op - koop gij maar een geheel lot in de eerste loterij de beste. Zie, daar is het weder: 42 850!</p>
<p>- Ik heb geen verstand van die dingen, hernam de moeder.</p>
<p>- Er werkt een Duitscher op het Museum, zei Nanine, die agent is van de Hamburger Staatsloterij, en die heeft mij al lang
<pb n="330"/>
te vergeefs aangezocht om loten te nemen; maar ik wilde geen honderd francs wegwerpen voor eene zoo onzekere kans.</p>
<p>- Spreek zoo niet, hernam Arthur ernstig, God is machtig ons uit onze armoede te verlossen; weersta de goede geesten niet, die zoo vriendelijk en troostend ons omringen.</p>
<p>En zoo bleef Arthur aanhouden en pleiten, totdat Nanine eindelijk besloot zich voor deze onderneming van hare luttele kleinoodiën te ontdoen. Maar, ach! zij kon op verre na de som voor een geheel lot niet bijbrengen.</p>
<p>Arthur keek naar zijn horloge, dat naast hem aan den muur hing, de trouwe medgezel zijner smartelijke uren.</p>
<p>- Neen, kind! sprak de moeder, het is het eenige wat wij van uw vader hebben; hij gaf het u bij zijn dood en gij zult het zoo ongezellig hebben als het weg is van dat oude plaatsje.</p>
<p>– Neem mij niet kwalijk, moederlief! – als ik niet zeker wist, dat ik spoedig een veel beter zal kunnen koopen, zou ik het ook nooit wegdoen; maar om nu door de denkbeeldige waarde, die het als souvenir heeft, de materiëele waarde niet te durven gebruiken, dat is overdreven teergevoelig. Mijn vaders geest omzweeft mij; dat is vrij wat meer dan het tikken van zijn horloge. - Het kost mij veel er van te scheiden, maar het moet om tot het doel te komen, dat de geest ons tot redding aanwijst. Hij weet dat ik het niet afsta uit onverschilligheid, maar uit gehoorzaamheid om zijn raad te kunnen opvolgen. Zie, daar is het - laat mij geen tijd om het uit zwakheid terug te houden - verkoop het en neem een lot.</p>
<p>Mevrouw Belfort kwam altijd eerst in oppositie tegen de plannen harer kinderen - zij meende, dat kwam haar toe als moeder, maar altijd eindigde zij met zich te laten overhalen en zoo ging het ook nu.</p>
<p>Met eene soort van vromen ernst kocht de oude mevrouw Belfort een geheel lot van 120 francs. Het was eene ont-<pb n="331"/>zettend groote som voor eene arme weduwe, en wel een bewijs van haar oprecht en vast geloof.</p>
<p>- Speel niet op éen lot, zeide de Duitscher, splits het - laat ik twee halven van verschillende cijfers voor u ontbieden.</p>
<p>- Is dat beter?</p>
<p>- Volg mijn raad - uw kans is verdubbeld.</p>
<p>Na eenige dagen kwamen de loten uit Hamburg en, o wonder! het nummer dat Arthur overal vervolgde, dat hij in goud boven zijn bed had gezien, was het eerste dat hem in het oog viel.</p>
<p>- Wat hebt gij gedaan, moeder! - barstte Arthur toornig los - om u door dien gek te laten overreden twee halven te nemen om tweeërlei nummers te hebben - dit cijfer, dat ik gezien heb, is het gelukslot - dat zal ons heil aanbrengen.</p>
<p>Arthur was zoo vast van zijne aanstaande schatten verzekerd, dat hij zich reeds meer uitgaven veroorloofde en de gewone zuinigheid met ongeduld afkeurde, ja bestraste - alsof het geld reeds in de kist lag.</p>
<p>Vele dagen moesten nog verloopen, eer de trekking zou beginnen en een hooge prijs hen gelukkig maken zou; zij hadden dus al den tijd om hun esprit familier van tijd tot tijd te ondervragen over hun kans. Het orakel antwoordde nu als een echte loterij-jood, alleen met de verblindende groote cijfers – 100 000 – 200 000, en schreef zoo telkens een geheel vel vol.</p>
<p>- Gelooft gij nu nog niet aan ons geluk? vroeg Arthur, het blad triomfantelijk opheffend.</p>
<p>- Hemel! - riep Nanine verrukt, - zulk een groote prijs - wij zouden met een klein prijsje al geholpen zijn geweest. Ik heb er nooit van gedroomd nog eens rijk te zullen worden. Maar laat eens zien - wij komen er dan stellig niet met de eerste trekking uit - want in de 1e klasse is de hoogste prijs slechts 10 000; in de 2e klasse 11 000; in de 3e klasse 12 000; in de 4e klasse 15 000; in de 5e klasse 20 000;
<pb n="332"/>
in de 6e 25 000. De groote prijzen komen allen in de 7e klasse en die trekt eerst over een half jaar.</p>
<p>- Geduld dan maar; als wij tegen den zomer de 100 000 trekken, gaan wij buiten wonen, zeide de moeder lachend.</p>
<p>- En ik schilder alleen voor mijn pleizier - voegde Nanine er bij. - Wij koopen een wagentje voor Arthur en rijden alle dagen met hem door bosch en veld! - en in verrukking omhelsde zij broeder en moeder, als zouden zij zoo straks het geld al deelen.</p>
<p>Hoe meer de tijd der eerste trekking naderde, hoe onrustiger en zenuwachtiger Arthur werd - zijn goed humeur begon aanmerkelijk onder die hartstochtelijke spanning te lijden. Hij wilde nu het een dan het ander koopen - het was immers uit met de armoede; hij had nu genoeg ontbeerd. En weerstond men hem in zijne overspannen verwachtingen, dan werd hij driftig en bejegende zijne lieve verpleegsters hard en ondankbaar. Zij zouden niet langen last van hem behoeven te hebben, zeide hij vaak, hij zou wel een knecht huren om hem voortaan te helpen.</p>
<p>De dag der eerste trekking is aangebroken. Arthur telt de uren, die er nog moeten verloopen, tweemaal, driemaal vierentwintig uren vóor hij die groote tijding erlangen zal, en hij kon niet ualaten inmiddels met zijn esprit familier te raadplegen.</p>
<p>- Zijn onze nummers uitgetrokken? vraagt hij angstig.</p>
<p>- Een - is het antwoord.</p>
<p>- En wat is er op gevallen?</p>
<p>- Een zeer hooge prijs.</p>
<p>- Op welk nummer?</p>
<p>- Op het uwe - het andere is er ingebleven om u nog grooter gewin te bezorgen.</p>
<p>Toen de eerste vreugd van de winst wat bekoeld was, begon hij te murmureeren nu reeds bij de eerste trekking er uit te zijn gekomen - ook speet het hem zeer, dat hij
<pb n="333"/>
juist dat nummer zich speciaal toegeëigend had - hij kreeg er bepaald berouw over, zoodat Nanine hem troosten moest met de verzekering, dat men hem niet aan dat woord zou houden en dat hij gelijk zon deelen als er op het andere lot een veel grooter prijs viel; want de arme lieden waren nu reeds zoo aan de groote clijfers gewoon, dat zij slechts bij tienduizendtallen rekenden.</p>
<p>Nu ging hij aan het uitrekenen en gissen, hoe hoog het vermoedelijk bedrag wel zijn zou en wiegde zich in droomen van goud, want die idee had hem zoo overweldigd, dat hij soms aan de allerzonderlingste hallucinaties begon te lijden. Nu eens zeide hij eensklaps:</p>
<p>- Moeder! ik zie de tafel vol geldzakken, of ik zie den vloer blinkend van goudstukken - ik hoor van alle zijden geld klinken - mijne handen doen niet anders dan tellen.</p>
<p>Voorwaar, de geldduivel had hem aangegrepen!</p>
<p>Werkelijk brengt de post een aangeteekendenen wel verzegelden brief. - Met bevende vingers rukt hij hem zijne moeder uit de handen, roepende:</p>
<p>- ‘Daar is het! daar is het!... De grondslag tot ons geluk is gelegd - ik heb het in mijne handen!’ - en hij scheurt den brief open. - Maar wat is dat? - Er uitgekomen met vijf mark of twee thaler - den allerlaagsten prijs! - Welke duivels hebben ons aldus bedrogen! riep hij woedend uit, den brief ineenfrommelend en in een hoek der kamer smijtend.</p>
<p>Met strakke, bleeke aangezichten zagen moeder en dochter nu elkander dan Arthur aan, en hoe ook teleurgesteld, nog het meest bekommerd over de heftige gemoedsbeweging van Arthur, die in een ontzettend zenuwtoeval ineenkromp, de akeligste geluiden uifstootend met de afgrijselijkste verwenschingen doormengd, terwijl het schuim hem hoog op de klapperende lippen bruiste.</p>
<p>Deze verschrikkelijke toestand duurde zeker langer dan een
<pb n="334"/>
uur en deed de bezorgde moeder elke gedachte aan geld en goed en rijkdom en weelde verre van zich stooten, bij den angst over haar kind. Welke bittere verwijten deed zij zich nu over hare dwaasheid - maar het was te laat!</p>
<p>Nanine had echter het weggesmeten papier weer opgeraapt en ontdekte, dat er bij een zeer aanmoedigenden brief ook nog een vrijlot was geschonken, als toevoegsel op den winst van twee thaler! en een bericht, dat er voor het niet uitgetrokken lot voor de volgende trekking weer 15 francs moest bijgepast worden, en dat, wijl de fortuin hun ditmaal niet gunstiger was geweest, de kans op beter resultaat te grooter was geworden en zij dus verplicht waren die verdubbelde kans niet af te wijzen, maar ten spoedigste voor de tweede klasse bij te passen.</p>
<p>De oude vrouw sprak echter met afkeerigheid en angst:</p>
<p>- Neen - neen - laat die jood zoo mooi praten als hij wil, 't is nu geld genoeg weggegooid - wij zijn gefopt!</p>
<p>Des anderen daags las Nanine de vriendelijke aanmoediging nog eens over en bekeek het vrijlot met welgevallen.</p>
<p>- De man heeft toch gelijk, zeide zij, wij moeten er dat weinigje nog aan wagen; om nu door eene eerste teleurstelling zoo geheel uit het veld geslagen te zijn, dat is toch ook flauw. Wij hebben slechts van cijfers gewisseld en altijd nog twee kansen. Ik hecht veel aan dat vrijlot.</p>
<p>- Ja, zei Arthur, ons geluk ligt stellig in dat nummer, dit cijfer heb ikzelf niet kunnen bedenken - dat te zien is eene ingeving geweest - dit getal kon de koopman in Hamburg toch niet ruiken! Ik ben er sterk voor om door te gaan. Ik schrijf heden niet anders dan: ‘Houd moed, al wordt ge beproefd.’ Ik heb er mijn gouden potlood nog voor over.</p>
<p>En zij waagden op nieuw 15 francs, maar kwamen er bij de tweede trekking niet uit.</p>
<p>Het nieuwe nummer was er ook ingebleven, dat moest mede
<pb n="335"/>
gefourneerd worden. Ook dit offer werd gebracht. Huisraad en kleedingstukken werden verkocht, om de gelukskans niet te verliezen.</p>
<p>- Ik heb een voorgevoel dat wij er het allerlaatst uitkomen en met de premie gaan strijken, zei Arthur glimlachend en voldaan - maar als Nanine van de sublime winst van 5 mark hegon, werd hij altijd boos. - Hoe zullen wij die beleggen? - Welk landgoed zullen wij er voor koopen? - schertste zij. Maar Arthur bleef in heiligen ernst een hoogen prijs verwachten. De grootste ontberingen moesten de arme lieden zich getroosten, om deze betrekkelijk groote geldverspilling te kunnen volhouden; maar het eind zou alles goed maken! - een schoone winst zouden zij toch wel krijgen, al werden zij ook op eene harde proef gesteld.</p>
<p>Gedurende het vrij lange tijdsverloop van de zes trekkingen, die over een half jaar gingen, zweefden zij in dezelfde onrust. Iedere nieuwe trekking gaf nieuwe slingering en verhoogde spanning, terwijl altijd het oog en de ziel op geld gericht bleven, en het is niet te zeggen hoe hunne tevredenheid met het aardsche, zoowel als hun zin en smaak voor het hemelsche onder dezen fatalen gelddorst begonnen te lijden.</p>
<p>Eindelijk bereikte de spanning haar hoogsten top. - De laatste trekking zal alles goedmaken! Met koortsachtige beving zagen zij het beslissende tijdstip naderen. - Met een kreet van wilde vreugd begroetten zij wederom dien veelbelovenden geheimnisvollen brief met groote lakken. - En ja, er is een prijs gevallen - maar het is de allergeringste - welk bedrag hen het lot terugbetaalde.</p>
<p>- God zij dank! dat wij ons geld dan toch terug hebben - riep de moeder, toen zij een weinig van den schok der teleurstelling was bekomen - praat mij nu nooit meer van loterij! - Nu ben ik genezen!</p>
<p>- Maar, moeder! wees nu niet zoo bekrompen; ons geluk
<pb n="336"/>
ligt hierin. Het moet en het zal komen, verzekerde Arthur. Laat ons volhouden, waag het nu nog eens voor de laatste maal - beschouw dit geld als verloren en waag nog eens eene kans voor de nieuwe trekking. Nu zal onze beproeving ten einde zijn en ons geloof beloond worden!</p>
<p>En de zwakke vrouw laat zich nog eenmaal inpakken - hoewel er nauwelijks brood in de kast is en de termijn der huur dicht op handen. Maar de groote gouden cijfers wenken zoo verleidelijk - de brief is zoo gemoedelijk en verlokkend.</p>
<p>- Kom! nog eens beproefd - roept Arthur; en het kostelijke geld gaat opnieuw in het groote rad van de grillige fortuin, om er bij de volgende trekking uit te komen met - een niet....</p>
<p>Als een donderslag trof dat bericht den armen Arthur. Nu was er geen troosten, geen opbeuren meer aan; hij gaf zich aan wilde smart, ja aan woede over. Hij vloekte de leugengeesten en schold ze voor onzalige bedriegers, nog na hun dood onheilstichtend. Dagen lang bleef hij in somber zwijgen op zijn hed liggen.</p>
<p>Al zijne hoop en vreugd, al zijne verwachtingen en uitzichten waren niet alleen als rook verdwenen, maar zijn vertrouwen was gevallen. Wat waren dat voor geesten, die zulk een ellendig spel met een armen lijder dreven, die zich vermaakten en verlustigden in zijne foltering!... Men noemde het woord spiritisme niet meer – alle boeken en brochures werden opgeborgen - het was met dat alles afgedaan. Het was alsof dit geestenheir voor altijd in den afgrond gebannen en verzegeld was.</p>
<p>Elk schaamde zich; elk was geweldig verlegen met zijn figuur bij zulk eene wreede nederlaag. Spijt - ergernis - droefheid woelden in hunne borst.</p>
<p>Niemand voelde het leed nijpender dan Nanine; zij, die zoo rusteloos had gewerkt om een klein sommetje bijeen te bren-<pb n="337"/>gen - zij, die de waarde van het geld zoo goed kende - zij had zich zoo laten verleiden! In hare verlegenheid drong zij zich nu op, dat zij allijd getwijfeld had, en begon de oude vrouw verwijten te doen: - zij had wijzer behooren te zijn...</p>
<p>- Ik kan mij toch ook niet begrijpen, - zeide zij verbitterd dat gij Arthur niet hebt tegengehouden in zijn dolzinnig drijven.</p>
<p>- Lieve kind! gij drongt zelf hard mede, - hernam de moeder, wederkeerig gekrenkt en beschaamd over haar zwakheid - maar de jonge menschen geven tegenwoordig niets meer om een oud mensch - ik heb het u altijd wel gezegd dat het op verlies en teleurstelling neer zou komen, maar gij drijft altijd halstarrig uw ideeën door.</p>
<p>- Gij gaaft toch toe aan dat halstarrig doordrijven.</p>
<p>- En zeide ik dan niet gedurig: Gij stelt er u te veel van voor! - Bouw er niet zoo vast op!</p>
<p>- Waarom niet bij de eerste mislukking een punt gezet?</p>
<p>- Wist ik dat het ons zoo veel kosten zou? Had ik, die nooit speelde, een denkbeeld van zoo langen nasleep van al dat fourneeren en nog eens weer fourneeren?</p>
<p>- 't Zijn leelijke verleiders die Joden in Hamburg; wie denkt ook dat er zoo weinig kans is, als men die veelbeloovende brieven en dringende beden, om toch eenmaal de fortuin de hand te reiken, leest....</p>
<p>- Die groote cijfers zijn zoo verlokkelijk; men denkt zoo licht dat men het aan zichzelf verplicht is een kans te wagen. Maar geen mensch op aarde zou er mij ooit toe gebracht hebben.</p>
<p>- Ja, als die booze geesten ons maar niet hadden bedrogen en ons geen beloften van hooge prijzen hadden voorgespiegeld, hernam Arthur; 't zijn kwade kwelduivels.</p>
<p>Nanine liet soms niet onduidelijk doorschemeren, dat zij
<pb n="338"/>
niet vreemd was aan de idee, dat Arthur's speellust alleen de booze geest was geweest, die hem misleid had, en werd daardoor bitter tegen hem.</p>
<p>Door iederen zweem van zoodanige onderstelling voelde hij zich op zijne beurt diep gekrenkt.</p>
<p>- Zijn wij bedrogen, dan ben ik het in de eerste plaats en allermeest! - riep hij bewogen uit. - En nu nog per slot van rekening voor een bedrieger gehouden te worden, dat doet mij al dat geestengespuis nog meer verwenschen! En men zag groote tranen onder zijn zwarte wimpers beven.</p>
<p>Maar, ach! de lieve huiselijke vrede was heen. - Men bleef elkander de schuld verwijten, die op allen te zamen rustte - en de eene grief wekte de andere - het eene kwetsende gezegde lokte het andere uit. Er waarde een legioen van zwarte duiveltjes om het zolderkamertje, die twist en tweedracht zaaiden en kweekten, die de liefdevolle harten verkoelden en bezwaarden, de deelnemende blikken in schampere oogwenken verwisselden, en de zoete woorden van sympathie en deelneming in zelfzuchtige ontboezemingen der gekrenkte eigenliefde veranderden.</p>
<p>De moeder was misnoegd over de koele bejegening door de kinderen - de kinderen klaagden over de luimen der moeder. De broeder murmureerde tegen de hardheid der zuster - de zuster mokte over de ondankbaarheid en veel-vergendheid des broeders. Elk sloot zich op in zijn naargeestigheid en eenzelvigheid, en eischte dat de andere zou toegeven en oneindig beminnelijk zijn. Waar waren die genoeglijke vreedzame uren van gezellig samenzijn en wederzijdsche uitstorting des harten over het dagelijksch lief en leed? Voorbij...</p>
<p>Arthur greep weer naar avontuurlijke romans; - Nanine verteerde van ergernis over het geluk der voorspoedigen en
<pb n="339"/>
benijdde de rijken en weelderigen met een vroeger nooit gekende ontevredenheid en wangunst; - en de zwakke moeder, nu armer en eenzamer dan ooit, hernam baar ouden rozenkrans, en als zij haar ‘Onze Vader!’ halfluid herhaalde, legde zij een diepen nadruk op de bede: ‘Leid ons niet in verzoeking, maar verlos ons van den booze!’</p>
</div>
<div type="chapter">
<pb n="340"/>
<head rend="h3">XV. Hartszaken.</head>
<p>Het hotel der familie de Toulouse in den Faubourg St. Germain draagt tegen het naderen van den winter de kenmerken dat het weder bewoond zal worden. Na langdurige reizen is Edward, met zijne moeder en oom Victor, naar Parijs teruggekeerd. Geen bijzondere verandering heeft bij een van drieën plaats gegrepen. Oom sukkelt van de eene manie naar de andere; mama poogt met hand en tand de wereld vast, te houden, die haar toch laat glippen, en Edward leeft nog altijd zeer geregeld, verdeelt zijn tijd stelselmatig in arbeid te huis en op de bibliotheek en in zorg voor zijne gezondheid; met dat al ziet hij er niet levenslustig uit; integendeel, hij schijnt nog veel stroever en stugger te zijn geworden. Niemand zou het den ongezelligen jongen man aanzien, dat hij toch overal een liefelijk ideaal in zich had omgedragen - het ideaal der vrouw! - zooals de Duitsche dichters het hem voorgezongen hadden. - Maar de Parijsche vrouwenwereld had dat bekoorlijke droombeeld uit zijn geest verjaagd, en met de smartelijkste teleurslelling op het gelaat en met de kwelling en de ergernis over het onophoudelijk verscheuren zijner illusiën in de ziel, verzonk hij in eene
<pb n="341"/>
gemelijke, prikkelbare zwartgalligheid, die hem vervolgt waar hij gaat en hem van elk afstoot.</p>
<p>Hij is vermoeid thuis gekomen en installeert zich geheel op zijn gemak in zijne kamer, om zich eens eenige uitspanning te gunnen en wel de zeer onschuldige, van een langen brief te schrijven aan zijn trouwen vriend von Kern.</p>
<p>&nbsp;</p>
<p>Beste Wilhelm!</p>
<p>&nbsp;</p>
<p>Zoo ben ik dan na lange omzwerving in mijn geliefd Parijs teruggekeerd. Ik heb niets noemenswaards aan mijne stille strenge leefwijze veranderd, en wijd mij aan mijne studiën en aan mijne moeder. Hoe ledig is het groote huis - hoe koud, hoe doodsch sinds onze vroolijke Rosalie is heengegaan. Wat hebben wij menig aangenaam uur met haar gesleten, als zij zoo leergraag bij ons kwam zitten keuvelen en zij naar alles vroeg wat wij onderzochten. - Al wist zij weinig, zij stelde belang in veel. - En wat luisterde zij nadenkend! Neen, dat vond ik nergens onder de jonge dames van haar leeftijd. Er was in dat naïeve kind eene hooge poëzy, die ik sedert overal te vergeefs zocht. - Daar lag een betooverend waas van levensfrischheid en onbewuste onschuld over dat wezentje, dat haar zoo aanminnig maakte en mij toch soms met eerbied vervulde. - Dit heilig, jonkvrouwelijk - dat ongerepte schoon, dat zou ik moeten vinden in de vrouw, die mij gelukkig maken zou. - Maar waar is dat onder die ijdele, onbeduidende modepoppen? Nooit, nooit wil ik eene Parijsche vrouw kiezen. Ik schijn onvatbaar voor de macht der liefde - ik geloof dat ik het ideaal der vrouw te hoog vereer, om door deze dartele tegenbeelden van dat eeuwig vrouwelijke aangetrokken te worden. Hare met alle wetten der aesthetiek strijdige opschik, walgt mij; zij mismaken zich door de uitzinnige kapsels en smakelooze kleederdrachten. Neen, die Parijs mij heeft vertoond, laten mijn hart koud; ik moet het uur nog afwachten, waarop
<pb n="342"/>
ik een vrouwelijk wezen zien zal, dat aan mijn droombeeld beantwoordt, of dat voor 't minst mijn ideaal nabij komt...</p>
<p>&nbsp;</p>
<p>Acht dagen later.</p>
<p>&nbsp;</p>
<p>Wilhelm mijn uur heeft geslagen - veel spoediger dan ik dacht! - Ik heb eene vrouw gezien - eene vrouw - zooals ik ze mij gedroomd heb - zooals geen dichter kan malen in het lied - geen schilder kan schilderen op het doek. Nog ben ik gansch ontroerd van die heerlijke verschijning, eene hemelsche openbaring gelijk. Zoo iets bestaat dan werkelijk, zulke vrouwen wonen tusschen de kinderen der menschen - maar laat ik trachten u ordelijk te verhalen.</p>
<p>Volgens ouden sleur verzelde ik mama naar de opera en verveelde mij als gewoonlijk; ik ergerde mij over veel en keek telkens op mijn horologie; oom was voor zijn doen rustig; wel vroeg hij mij bekommerd of ik dacht, dat de groote gaskroon vast genoeg zou zitten en zag ik hem soms benauwd naar het plafond staren - dan weer voorspelde hij, dat eene actrice stellig in den brand zou vliegen door het voetlicht - of keek hij met een bitteren angst naar de gasvlammen naast het scherm, als wachtte hij niet anders of ieder oogenblik moest het doek in vlam vliegen; - maar wij zijn dat gewoon en gelukkig is hij nu toch weer zoo ver, dat wij hem het huis uit kunnen krijgen - dank zij de hulp van onzen braven Esculaap Beaujeu.</p>
<p>Eerst met de derde akte werd eene loge bezet, die dicht bij de onze ledig was gebleven. Zij verscheen, de wondervolle onbekende! Als eene vorstin zoo majestueus en als een kind zoo eenvoadig! - Ik kon mijne oogen niet meer van die heerlijke gestalte afwenden. Zou ze dan nooit die groote schoone oogen naar onze zijde richten? - Eindelijk ziet zij op met die zonderlinge onbeschrijflijke uitdrukking, die ik nooit in een ander oog gezien heb. Welk een wereld van gedachten en machtige aan-<pb n="343"/>doeningen lag in dien zielvollen blik! - Zij was prachtig gekleed, maar wat was die kostbare kleedij met hoogen aesthetischen zin gekozen. Toilet en persoon waren een - dat is de ware goede smaak! Die zachte groene tint van dat zijden kleed paste volmaakt bij die lichtblonde lokken - gekapt, niet naar de laatste modeplaat, maar mij dacht, veeleer naar eigen fantasie of naar het model van een klassiek beeld. - Zulk verheven voorhoofd mocht terecht met een diadeem van schitterend juweel gekroond zijn geweest, maar zij scheen den stillen glans der paarlen verkozen te hebben; want om dien sierlijken hals lag een enkel paarlsnoer en in het blonde haar was een strik van paarlen bevallig vastgehecht.</p>
<p>O, heerlijk wezen! fluisterde ik bij mij zelven - u te zien, verzoent mij met het gansche vrouwelijke geslacht, waaraan ik reeds begon te wanhopen. Ik zag of hoorde niets meer van het stuk, want ik bleef in bewondering van deze harmonische schoonheid verloren, zooals men vol eerbied geboeid blijft voor een kunstwerk van Canova of Thorwaldsen. Maar hier was levend marmer, al schenen die volmaakte buste, die schoone arm en fijne hand er met den meesterbijtel des idealiserenden kunstenaars uitgehouwen.</p>
<p>Wat zou ik niet gegeven hebben om de stem van die schoone lippen op te vangen, om dien blik een oogwenk naar mij heengeslagen te zien! - Maar zij keek niet rond; zij bedelde niet om gezien te worden; geen jagend ongeduld om de opmerkzaamheid tot zich te trekken naar 't scheen, en 't kwam mij voor, dat zij òf in eigen gedachten òf in de muziek zoo geheel verdiept was, dat zij geen acht sloeg op het publiek.</p>
<p>Mijn broeder kwam tegen de laatste akte nog even bij ons. Hij sprak mij aan; ik gaf een verward antwoord; ik weet niet wat hij zeide, maar ik zag mama spotachtig tegen hem glimlachen. - Wat maakte mij dat? - Zij zegt mij nu ook iets; maar ik wend mij onstuimig van haar af, want zij belette mij om op te
<pb n="344"/>
merken wat er naast mij voorvalt. - Een groote zware man is in de loge gekomen en spreekt met de onbekende - ik hoor die muziekale stem dan toch eenmaal! - Welk eene uitdrukking verheerlijkt dat gelaat als zij spreekt. - O, het moet alles geest en leven zijn! Alles petilleert van vernuft en gevoel wat van die lippen vloeit, dat weet ik zeker. Kwaadaardig moet ik dien Goliath hebben aangezien, die zijn ruigen kop zoo dicht naar haar heen durfde bukken om haar iets toe te fluisteren. - Misschien begon hij al doof te worden, - die hatelijke oude snorbaard. Maar mijne grimmigheid stijgt tot razernij, toen hij haar aanraakte om haar in een fluweelen mantel te wikkelen en met haar heen te gaan.</p>
<p>Werktuigelijk ruk ik de deur onzer loge open en ijl haar na; ik vergeet mijn hoed - wat doet het er toe? Nog zie ik haar eenmaal mei een zwenk; zij verd wijnt in eene prachtige equipage.</p>
<p>Daar sta ik als een uitzinnige blootshoofds voor de deur. Een rijtuig roep ik. Er staat er een - ik werp er mij in.</p>
<p>- Ren! - vlieg dat rijtuig achterna! schreeuw ik den koetsier toe. Vijfentwintig francs drinkgeld als gij het bijhoudt, tot ik zie waar het stil houdt!</p>
<p>De arme droomerige paarden voelen de knallende zweepslagen, en wij siormen de lichtende vonken van de schitterende lantarens der equipage na. - Mijn brave koetsier behaalde den prijs, en ik ben in het zalig bezit, van het N<hi rend="sup">o</hi>. van de Villa in de Avenue de l'Impératrice.</p>
<p>Spot met mij! - Neen, Wilhelm, gij zult 't niet. Ik voel dat een bliksemstraal in mijn hart is gevallen, die de harde schelp verbroken heeft. Ik heb eene vrouw op de aarde gezien. Wellicht is deze verschijning onbereikbaar voor mij - wellicht is zij eene vorstin - misschien is de ruige beer haar vader of - wat God verhoede - haar gemaal! - Ik heb mijn ideaal gezien - het is niet boven de wolken - zoo iets bestaat dan werkelijk! - Het troost mij over de menschheid - over mij zelven. Zulke
<pb n="345"/>
wezens moeten ons behouden als priesteressen der verzoening - moeten ons opheffen als profetessen van eene hoogere wereld. Nu ik haar heb gezien, geloof ik weder aan al de heerlijkheid des vrouwelijken geslachts - aan de hoogheid der menschelijke natuur!</p>
<p>&nbsp;</p>
<p>Acht dagen later.</p>
<p>&nbsp;</p>
<p>Ik heb mijne verrukking niet genoegzaam kunnen verbergen. - Oom verveelde mij met allerlei ellendige banaliteiten - mama begon weder het oude lied van trouwen - en trouwen. Ja, zij had het nu gezien - ik was toch niet geheel van ijzer - de kwetsbare plaats zou vroeg of laat den pijl niet weerstaan. Ik weerde iedere toespeling als heiligschennis af, maar liet mij toch tegen oom ontvallen, dat ik niet rusten zou, vóor ik wist, wie de onbekende vreemdelinge was.</p>
<p>Acht dagen zijn in zoete droomerijen voorbijgesneld als een enkel uur - acht dagen reeds heb ik mij gekoesterd in het lieflijk afschijnsel dier heerlijke, reine, verbevene verschijning - een verschijning, die mij tot een geheel nieuw wezen zou kunnen herscheppen, als ze niet zoo oneindig ver van mijn pad verwijderd bleef - als ik tot haar kon naderen, tot haar opzien. - Welk een gedachte, hoe trilt mijn hart op het denkbeeld van de mogelijkheid - maar neen, dat is te veel - onbereikbaar zal dat wondervolle wezen voor mij blijven en toch wil ik dat beeld met alle kracht vasthouden en steeds in mijne ziel omdragen.</p>
<p>Er wordt aan mijne kamerdeur getikt. Oom komt met een ondeungenden glimlach op het gelaat naar mij toe, en haalt zijn zakboekje uit: - Wilt gij nu precies weten, wie uwe godin is?</p>
<p>Ik staarde hem verbijsterd aan en hield den adem in.</p>
<p>- Geen prinses, hoor! - geen markiezin ook! - geen aristocratisch bloed - geen titel of wapen.. roept hij uitschaterend en in
<pb n="346"/>
de handen wrijvend van pret - een meisje uit het volk! Zij heet: de schoone Léontine.</p>
<p>- Wat maakt dat uit, viel ik ongeduldig in; is zij gehuwd?</p>
<p>- Ongehuwd! - hij hield op en lachte moedwillig - alsof hij nog wat achter zijn spottende lippen terughield.</p>
<p>- En wat weet gij meer?</p>
<p>- En gansch niet onbereikbaar tegenwoordig - zij is of was laatstelijk de belle van Armand vicomte de Hauteville.</p>
<p>- Oom! - riep ik stampvoetend uit - gij weet niet hoe ongepast - hoe onedelmoedig deze spotternij is!</p>
<p>- Het is de nuchtere waarheid - wat vermag men tegen de realiteit? Zij moet zich door Armand hebben laten schaken.</p>
<p>- Onmogelijk - onmogelijk! - Ik wil - ik zal het niet gelooven.</p>
<p>- Gekke jongen! - hadt gij dan liever gehoord, dat zij de gemalin van den Vicomte was?</p>
<p>- Ik bid u, oom, ga op deze wijze niet voort. - Al ben ik jong - eerbiedig mijne gevoelens en spreek niet op eene kwetsende wijze over eene onbekende, wier reine eenvoud en onschuld in haar heerlijke verschijning uwe bewering logenstraffen. Zulk eene vrouw zou tot de walgelijke demi-monde behooren - zulk een paarl zou in dat slijk der losbandigheid gevallen zijn.... Neen!...</p>
<p>- Zeer waarschijnlijk.... grijnsde de oude wereldling, zich verlustigend in de wanhoop van mijn diep teleurgesteld hart.</p>
<p>- Eerst hebben zij zich lang Ie Konstantinopel en nu een geruimen tijd in St. Petersburg opgehouden, waar zijne schoone Léontine furore heeft gemaakt. Men zegt dat de Vicomte naar Rusland zal terugkeeren, en dat zij verkiest hier te blijven - en dus, neeflief! - beproef uw geluk! - En daarmede verliet hij mij.</p>
<p>- Mijn geluk - mijn geluk! riep ik smartvol uit. - O,
<pb n="347"/>
oude wereldling! - wat verstaat gij weinig mijn jong gemoed.- Zijt ge ooit jong geweest - jong als ik? Léontine zou het mogelijk zijn - moet ik uw verheven schoonheid zoo snel ontluisterd zien! - Zijt gij de Venus Urania dan niet - zijt ook gij een Venus Pandemos? - Gij, die ik voor eene tweede Beatrice had begroet - rein en verheven genoeg om een anderen Alighieri te redden, te bezielen en tot roemrijke daden te bekrachtigen!</p>
<p>De slaap week verre van mij - ik at niet - ik ging des morgens uit en dwaalde rond zonder te weten waar ik was geweest of waar ik komen zou, tot ik van vermoeidheid en peinzen schier bezweek, vast besloten om dit raadsel te doorgronden en mij een weg tot deze onbekende te banen, wie of wat zij dan ook zijn mocht.</p>
<p>Weder waren wij op onze oude plaatsen in de opera, als zoo menigmaal - zij was er niet; maar de loge, waarin ik haar gezien had, bleef onbezet.</p>
<p>Bij ieder geluid in den couloir sprong ik op - bij het kraken van elke deur zag ik om - bij het vallen van ieder tekstboekje in mijne nabijheid, was het mij alsof ik galvanische schokken door alle mijne leden voelde gaan. Hoe kwam ik zoo begoocheld - en wie was zij, die slechts even voorbij mij had behoeven heen te glijden om mij aldus te betooveren? En daar staat zij weder voor mij - ik voelde geen grond meer. - Ik had voor dat wezen kunnen nedervallen, zoo rein, zoo gracieus, zoo heerlijk scheen zij mij nu toe. - Oom had gelogen - die vrouw moest hoog boven de lage, walgelijke, onzinnige wereld staan! - En was zij de minnares van den Vicomte - wat bewees dat nog tegen haar? - Was hij harer onwaardig? - gelukkig, dat zij dan nog niet aan hem verbonden was door den echt - zij kon dan verlost worden van een lastigen cavalier - zij kon gered worden uit het gevaar van een ongelukkig huwelijk te sluiten -
<pb n="348"/>
en indien ik dan eens die edele riddevrol op mij nam.... Mijn hart bonsde hoorbaar - ik moest mij verwijderen om lucht te scheppen, en toen ik naar buiten wilde gaan, ruischte iets als een zijden kleed achter mij aan. - Ik zie om - zij is daar! - Haar rijtuig wacht - haar wit satijnen mantel glijdt weg van de blanke schouders en ligt voor mijn voeten.... sidderend van geluk raap ik hem sneller op dan de bediende, ik hang hem om die heerlijke leest en help haar inslijgen. Hare oogen rusten ernstig en onderzoekend op mij, terwijl zij mij dankt met eene zwijgende buiging. - Zij heeft mij willen zien - hare vingers hebben de mijnen aangeraakt - zij zal om mij denken! - Dwaas, uitzinnig ben ik, dat is zeker - en toch zoo gelukkig....</p>
<p>&nbsp;</p>
<p>Tweede brief.</p>
<p>&nbsp;</p>
<p>- Neen, beste Wilhelm! - ditmaal is uw oordeel hard en koud. – Ik heb verkeerd gedaan onder mijne eerste geweldige émoties aan u te schrijven, zonder te bedenken hoe die gloeijende taal in uw kalm studeervertrek als een sissenden zevenklapper zou neerploffen en u den schrik op het lijf jagen. Ik was al te opgewonden, dat beken ik - ik ben nog niet, normaal - ik voel mij onder eene ongekende betoovering. - Ik bid u verbreek haar niet zoo wreed - althans nu nog niet. - Laat ik dezen droom voortdroumen, die zoo schoon, zoo zalig is. Neen, gij bedriegt u, ik ben niet onder de macht eener arglistige Sirene, eener volleerde huichelares gekomen - zij heeft geen schuld aan de begoocheling. - Zij heeft niets, niets gedaan om mijn oog of aandacht door coquette kunst tot zich te trekken, geen enkele poging om met mij in eenig contact te komen van hare zijde. Dat is juist wat haar onderscheidt. Het is hare verschijning, hare wonderbare persoonlijkheid alleen. - Wist zij, toen zij daar met zooveel bevalligheid en waardigheid de
<pb n="349"/>
loge binnen trad, dat ik daar stond? - Zij heeft mij denkelijk dien eersten avond niet eens gezien. Geen zweem van al de allures en fijne kneepjes der afgerichte coquettes - geen schaduw van eenige der oudmodische of nieuwmodische kunstgrepen dier schaamtelooze wulpsche wezens, die mij steeds ergeren en verbitteren. Neen, Wilhelm! niets van het vulgaire - niets, dat aan iets laags, iets onedels kan grenzen. Gij moest baar zien met de edele fierheid der zielenadel op het blanke voorhoofd; niets van die grove zinnelijke trekken, waarop luiheid, gulzigheid, gierigheid, ja, wat niet al, haar brandmerk hebben achtergelaten. Mijne Beatrice kan niet van de gehalte zijn der dartele vrouwen uit dien diep verbasterden kring, dien wij nu eenmaal de demi-monde heeten. - Zij behoort niet tot de hebzuchtige verleidsters, die zoo menig jonkman uitschudden, en hem ontzenuwd en bedorven voor de maatschappij en het huiselijk leven terugstooten, die zoo menig huisgezin verarmen en te gronde richten, om in vadsigheid en weelde de schatten te verteren, die zij aan de eerlijke vrouwen ontrooven door de bedrogen mannen. Neen, Wilhelm! haar te zien en dan aan die laagheden te denken, dat is onmogelijk - de natuur heeft haar de star der vrouwenwaarde boven het reine voorhoofd geplaatst. Zij is een engel!</p>
<p>Gij wijst mij op hare betrekking tot den Vicomte en wilt mij daarmede afschrikken Wat weten wij van hare intieme geschiedenis, van hare wezenlijke verhouding tot dien man? Het gerucht gaat, dat hij met eene zending naar Rusland moest vertrekken en zij hier wilde blijven. - Toont dit niet aan, dat die betrekking niet groot is, of dat zij hem harer niet waardig acht om haar leven verder aan hem toe te wijden, al is hij onmetelijk rijk en van zoo hoogen rang? - Bewijst het niet haar vasten wil en de waardigheid van haar inborst?</p>
<p>Ja, gesteld dat uwe opvatting van dien band waarheid bevat - dan is zij in mijn oog weduwe, en waarom zou ik haar niet
<pb n="350"/>
kunnen, niet mogen beminnen? Wat er uit hare oogen sprak toen zij den Vicomte aanzag, weet ik niet - maar geene liefde was het, dat is zeker. - Zij was hoog en fier en eer afgemeten en kortaf, dan lieftallig jegens hem. Doch wees gerust, zoover is het nog niet. Ik ben pas aan het bewonderen uit de verte - ik beloof u dat ik voorzichtig zal zijn - ik zal trachten haar geheel te leeren kennen, en heb daartoe eene gelegenheid gevonden.</p>
<p>&nbsp;</p>
<p>Derde brief.</p>
<p>&nbsp;</p>
<p>Wilhelm! - Ik heb uwe bede niet opgevolgd hoe dringend ook uitgesproken - uw eisch was al te zwaar.</p>
<p>‘Betreed nimmer den betooverden grond, waar het huis van die gevaarlijke vrouw op verrijst - als gij den drempel hebt overschreden, zult gij er uw verstand en uw hart achter laten!’ roept gij mij toe. Gij meent het goed, maar gij bedriegt u zeer.</p>
<p>Nooit heb ik de weelde met meer bevalligheid ontplooid en met meer praktischen zin toegepast gezien op eenig menschelijk verblijf - nooit heb ik harmonischer ensemble met kunstiger kunsteloosheidin eene woning aangetroffen. - Ja, dat huis is een tooverpaleis - en de bewoonster is grootmeesteres der tooverkunst. - En toch, hoe ver is zij verheven boven dat beeld der verlokkende Sirene, die gij mij geschilderd hebt! Neen, denk u vrij terug in de dagen van Aspasia - jammer dat ik geen Pericles kan zijn! Het was een heerlijke gezellige avond, zooals ik er nog nimmer eene heb bijgewoond in onze aristocratische kringen. Daar waren eenige begaafde letterkundigen en voorname artisten bijeen - een gezelschap van niet meer dan vijf of zes personen. Hoe wist de schoone vrouw het gezellig verkeer te kruiden, te verheffen, te veredelen! - Zulke verschijningen moeten onzen zielloozen maatschappelijken omgang herscheppen in geestvol samenzijn. Welk een levendig
<pb n="351"/>
onderhoud! - welke ongedwongen gedachtenwisseling! - waarin welsprekendheid, vernuft en smaak, wetenschap en kunst haar liefelijksten wierook offerden. - O, waarom is het wereldsche leven zoo laf, zoo smakeloos, zoo onbeduidend en geesteloos, dat ik liever kluizenaar zou willen zijn dan gedoemd om alle avonden in de kringen van onzen stand op soirées te slijten. Maar bij haar is alles vrije, natuurlijke opgewektheid; elk spreekt rond uit wat zijne opinie is, zonder wantrouwen of berekening. - Wij zijn daar mensch - wij zijn daar onszelf. - Geloof mij, het is eene leerschool der welsprekendheid - mijne trage tong is onlboeid - ik spreek voor de vuist met eene voorheen ongekende losheid en gemakkelijkheid. - Wij disputeeren, wij philosopheeren, politiseeren - breken de wereld af - nemen de maatschappij uit elkaar - en bouwen alles even net weer op. - In éen woord: wij spelen met ideeën, zooals de geestelooze wereld met de stomme kaarten. - Maar in alles menyl zij, de priesteres van ons klein heiligdom, het Attisch zout van haar schitterend vernuft op de meest verrassende, vaak bewonderenswaardige wijze, die aantoont, dat zij spranken van genie in haar hoofdje draagt, die zich wel handhaven en eerlang tot volle ontwikkeling komen zullen en die ik mij gelukkig zal achten te mogen kweeken. Vrees dus niet, dat een te wufte zin mij zal vervoeren of dat ik mijn tijd onnut verbeuzelen zal in onwaardig gezelschap. Vergeet voortaan dat ik uw discipel ben geweest, wees mijn vriend en broeder, en geloof dat ik mij nooit zal verlagen, dat het mij nimmer aan mannelijke waardigheid zal ontbreken.</p>
<p>&nbsp;</p>
<p>Wilhelm aan Edward.</p>
<p>&nbsp;</p>
<p>Gij schijnt mij dan voor een kouden strengen Mentor aan te zien, die niet vergeten kan, dat gij eens uwe lessen bij mij naamt. Neen, beste Edward! het verschil in leeftijd krimpt met ieder
<pb n="352"/>
jaar voor ons tot kleiner bedrag. - Wij waren immer vrienden en ik stel den hoogsten prijs op den titel van oudsten broeder, dien gij en uwe lieve zuster mij eens gegeven hebt. - Vrees dan niet al de plooien van uw hart voor mij te ontvouwen, mij deelgenoot van al uwe verwachtingen te maken - ik wil u bewijzen dat de afstand mij niet van u verwijderd heeft, en dat ik mij nader dan ooit aan u voel verbonden in de oprechtste belangstelling voor al uwe gevoelens en ontmoetingen.</p>
<p>Het denkbeeld is mij ondraaglijk, dat gij mij langer voor een strengen, droogen zedemeester en harden rechter aanziet. Het wordt tijd u ook een blik in mijne borst te laten slaan, waar het ook niet altijd even rustig is gebleven, al hebt gij het wellicht nimmer vermoed.</p>
<p>Herinnert gij u nog mijne dwaze houding op den trouwdag uwer zuster? - Hebt gij nooit nagedacht over mijne zonderlinge hoofdpijnen in die schitterende bruidsdagen, waardoor ik mij aan alle feesten onttrok? - Weet gij nog welke dringende behoefte ik daarna had om mij door de lucht des wouds en der bergen te doen restaureeren? - Nu zult gij mijne krankheid beter verstaan. - Edward - ik had iemand lief - iemand.... die ik niet kon bereiken, die ik aan een ander moest laten. - Ik moest de rijkste, schoonste gevoelens van mijn hart smoren - ik moest strijden op leven en dood met mijn zielsgevoel en - overwinnen. - En daarom roep ik u toe: - Wees kloek, houd u mannelijk! - strijd en overwin! - Gij kent mij - ik eisch niets bovenmenschelijks, ik spreek uit eigen ervaring. De verschijning van Rosalie, bij hare thuiskomst op Vogemont, maakte op mijn hart eene onbeschrijflijke impressie - juist omdat ze zulk een waar kind was, omdat zij mij zoo vertrouwelijk tegentrad, zoo naïef al het bekoorlijke van haar leeftijd vertegenwoordigde. - Wat heb ik die leermeesters altijd streng gecondamneerd - die dwazen, die onwaardigen! die op hunne leerlingen verliefden!... - Wat vond ik dat flauw en zwak
<pb n="353"/>
en armzalig! - Hoe sterk meende ik van het hoofd tot de voeten tegen zulke zotheid gewapend te zijn, toen ik het kinderlijk verzoek inwilligde om Rosalie onze literarische uren te laten deelen. - Maar als dat lieftallige, heerlijke, onschuldige kind daar zóo aandachtig aan mijne lippen hing, zóo eerbiedig daar nederzat - als die schoone oogen zóo bezield en schitterend van verrukking tot mij werden opgeslagen, onder het indrinken van het schoon der poëzy - wat zacht gevoel sloop daar tevens onmerkbaar in mijne borst voor dat kind, dat geen kind meer was - voor die jonge vrouw, wier geest zich zoo bevallig uit de kindsche speelplaats der eerste jeugd begon op te heffen tot de sfeer van denken en gevoelen.</p>
<p>Rein en heerlijk was de band, die mijne ziel aan die ziel verbond, en ik vreesde geen gevaar. Ik wist niet waar ik heen zweefde - zoo licht, zoo gemakkelijk, zoo vertrouwelijk haar aan mijne hand voortleidende en mij verlustigend in haar ontwikkeling. - Neen, zeide ik tot mijzelven, er is geen gevaar - ik weet dat zij onbereikbaar voor mij zijn zou, al kon ik mijn hart niet langer aan banden leggen - maar het is immers kalm en stil als een voor anker liggend schip op de reede...</p>
<p>Zacht wiegelde zich mijn scheepje aan het ankertouw der gerustheid op de spelende golfjes - tot een rukvlaag opstak, die het eensklaps van de ankers sloeg, en de volle wilde stortzee tegen-voerde. - Paul verscheen! - Gij hebt hem niet lief, - Edward ik kan vrijuit spreken - maar ik - zal ik het aan het papier toevertrouwen? - ja, het zal mij goed doen het geweldig dik neer te krassen - ik haat hem - met een doodelijken haat! - En menigmaal heb ik aan dien draak denkende uitgeroepen: O! gulden riddertijd, keerdet gij toch weder! - Ik zou met het zwaard deze stille maar felle veete beslissen - ik zou die loodzware keten aan stukken hakken, die het arme schoone leven neerdrukt. Ik verfoei die wetgeving, die eene vrouw doemt aan de zijde van zulk een wezen hare dagen voort te slepen. -
<pb n="354"/>
Dit is de emancipatie, die de vrouw verkrijgen moet, dat zij niet uitgehuwlijkt zal worden door intrigeerende voogden - dat geen man haar opgedrongen mag worden, als zij nog te jong is om te beoordeelen, wat lot haar verbeidt. - Die emancipatie moet eenmaal komen, dat geen huwelijk levenslang op de zwakkere behoeft te wegen bij antipathetische gezindheid en onvereenigbaarheid van karakter - in éen woord bij ontdekking, dat men zich in elkander bedrogen heeft of dat men bedrogen is.</p>
<p>Ik heb het leven tusschen die twee ongelukkigen gezien - ik heb geblikt in dien afgrond van jammer, waarin een wezen is neergestooten, dat bestemd was zoowel gelukkig te zijn als gelukkig te maken. - Zij is als tusschen de klove van een gletscher gestort, met dat warme hart, met dat rijke gemoed, met dat heerlijke hoofd, dat allerlei eigenaardige gedachten begou uit te spinnen en zoo groote mate van originaliteit bezat. Haar ontwakende geest was als een bloembed vol geurige knopjes, die schalks door het omhulsel braken om spelend in den zonnegloed zich te ontplooien. In dat bloemperk heeft zich een stugge, grillige bok neergeworpen. Hij schopt en stoot er alles in om en om, onbewust van al het liefelijke en schoone, dat hij tot den laatsten bloesem vertrapt.</p>
<p>Sedert ik hen samen zag, voel ik haar ongeluk altijd bij mij - het laat nooit weer van mij af, waar ik ga.</p>
<p>Wat was dat schrikkelijk voor mijn gevoel, haar dien man te zien volgen! - haar uit onzen lieven kring te zien heen-trekken met dat norsche wezen!... Gij hadt toen nog geen oog op zijn wreeden aard, en gij waart lang dupe van zijne huichelarij. - Maar ik doorzag dat ellendige karakter, en ik vermoedde al het lijden, dat zij tegenging. De gedachte is mij zoet, dat ik toch nog iets tot leniging van haar hopeloos leed heb gedaan, door den raad haar gegeven. - Zij schreef mij zoo bescheiden bij de toezending harer eerste gedichten: ‘Gij ziet dat ik geen
<pb n="355"/>
ondankbare leerling ben en dat gij toch niet geheel vergeefs aan mij gearbeid hebt - ik heb, eene heerlijke ontdekking gedaan - ik kan schrijven - ik kan dichten! - Nu zal ik ten minste niet meer verstikken door het gemis van ontboezeming. Ik voel mij zoo verruimd - ik adem lichter en vrijer sedert het papier mijn vertrouwde en lieveling is geworden. Een nieuw hoofdstuk, ja een nieuw boekdeel in mijn leven is daarmede aangevangen. Ik tracht mij uwe lessen en opmerkingen te binnen te brengen en oefen op mijne wijze eene strenge kritiek over mijne gedichtjes; indien zij niet geschikt zijn om eenig ander wezen te behagen, zij hebben mij lucht gegeven, en dat is wat men noodig heeft om te blijven adem halen.’</p>
<p>Arme Rosalie! is dan uw bestaan tot zulk een zwaren last gemaakt, dat de hoogste wensch van uw leven is: lucht te vinden - adem te scheppen! - Ja, adem diep, adem hoog! - opdat uwe ziel leve, en de moord niet op dat armzalig hoofd gewroken worde van dat schoone rijke leven, dat zoo liefelijk als bekoorlijk daarheen moest vloeien.</p>
<p>Ziedaar dan mijne biecht, die u overtuigen zal, dat ik geen stoïcijn ben, ongenaakbaar voor teedere aandoeningen, en dat ik weet wat ik zeg, als ik u toeroep: Strijd! - houd u ferm! - gij komt het te boven!</p>
<p>Gij spreekt over de soirées bij Léontine, alsof gij u in de dagen van Catharine de Vivonne verplaatst gelooft, en dat het u daar is alsof gij te gast zijt bij de Markiezin de Rambouillet - bij de edele vrouw, die het gezellig salon schiep op het einde der XVII de eeuw en die het maatschappelijk verkeer hervormde door een geestig onderhoud tusschen mannen en vrouwen in haar kring te kweeken, de mannelijke ruwheid in den omgang beschavend door de gave der conversatie. Evenals de hotels en paleizen in die dagen meer naar gevangenissen geleken met dikke muren, kleine ramen, donkere smalle gangen en enge
<pb n="356"/>
trappen - dan naar eene smaakvolle huizing, zoo was ook de omgang der beide seksen verre van edel en kiesch. En zooals de Markiezin de Rambouillet de moderne woning en de moderne conversatie stichtte - zooals zij poëzy en letteren, die in de middeleeuwen gebedeld hadden en nog altijd een sober deel kregen, in hare salons eene eervolle wijkplaats opende, om tevens den onwetendenadel te veredelen en te beschaven - evenzoo verwacht gij dat deze dame de hervorming der samenleving zal bewerkstelligen als zij genoeg hijval en navolging vindt....</p>
<p>Wat gij mij echter van de bekoorlijke Léontine zegt, doet mij veeleer aan Ninon de Lenclos denken, de revolutionaire vrouw, die, opgevoed door een filosoof tot zekere epicuristische levensopvatting en de drukkende dienstbaarheid der vrouw in het huwelijksleven ziende, hare partij kiest om aan dat juk te ontsnappen en, in plaats van te dienen, gediend wil worden; zij keert eenvoudig de rollen om; in plaats van onderdanig te zijn, zal zij heerschen over den man, maar op eene zoo lieftallige en betooverende wijze, dat hij zich door zijne slavernij eer verheerlijkt dan vernederd zal gelooven, en de hand zal kussen, die hem kluistert.</p>
<p>Ik vrees dat uw invloed te zwak zal zijn om te verhinderen dat ook haar boudoir, even als dat van Ninon, het midden-punt van libertynen en vrijdenkers zal worden, waaruit de luide spotlach met al wat rein en heilig is opgaat, om wijd en zijd in duizenden echo's te weergalmen.</p>
<p>Lang heb ik zitten peinzen over uwe plechtige verzekering, dat gij met Léontine in het huwelijk wilt treden.</p>
<p>- Ik geloof dat uw voornemen oprecht is - maar bedenk wel: uwe moeder zal het nooit toestaan, of ik ken haar in het geheel niet. Zij heeft Léontine met u in een open rijtuig voorbij zien rijden en zij is verrukt geweest over hare schoonheid en gratie. - O ja - zij zal deze schitterende
<pb n="357"/>
verschijning zelfs aan hare vrienden aanwijzen en met welbehagen roemen op de bekoorlijke maitresse haars zoons - maar zal zij haar daarom voor haar schoondochter aannemen? - Neen, Edward! vlei er u niet mede. Uwe moeder kan dat niet toegeven.</p>
<p>En dan nog - zal Léontine het willen? - Zal die onafhankelijke, fiere vrouw haar vrijheidsideaal aan uwe liefde ten offer brengen? - Heeft zij u wel waarlijk lief? - Kan zulk eene vrouw liefhebben, die zich niet toewijden, niet overgeven wil; die haar hart en haar leven voor zichzelf wil houden?</p>
<p>Ik vrees - ik vrees nog altijd, dat Léontine niet dan smart over u zal brengen - hoe wegslepend gij mij ook haar omgang en invloed weet te malen.</p>
<p>Inderdaad de kring, dien gij zoo verlokkend schetst, schijnt benijdenswaard, want ons zoogenaamd gezellig verkeer is tot een peil van zieldoodende stijfheid en geslotenheid ter eene zijde en tot eene mate van geesteloosheid en flauwheid ter andere zijde geraakt, die beide even pijnlijk aandoen.</p>
<p>Gij weet, hoe hoog ik van de Duitsche vrouwelijke vorming placht op te geven. Och, ik moet wel met zeer benevelde oogen gezien of alleen aan mijne edele, fijnbeschaafde moeder gedacht hebben; want nu ik met mannelijke kloekheid scherp en onbevangen in de verschillende kringen der beschaafde maatschappij rondzie, en ik mij niet meer op de bals op mijne plaats voel, valt mij die hooggeprezen vrouwelijke ontwikkeling bitter tegen, en ik weet niet wat die arme schapen toch willen met dat vervelend geblaat van emancipatie hier en emancipatie daar. Dezer dagen kwamen mij onder anderen een paar der meest geliefkoosde handboeken voor vrouwen en meisjes onder de oogen; daar ik tienden en twaalfden druk op den titel zag staan, achtte ik het der moeite waard, eens met het geestelijke voedsel der vrouwenwereld kennis te maken. Maar
<pb n="358"/>
nooit was ik meer verstoord of smartelijker teleurgesteld over het Duitsche vaderland! - Met zekere schaamte en verlegenheid ging ik steeds voort te lezen, soms mijne oogen niet vertrouwende over hetgeen ik vond. Moet ik volgens die lectuur de gemoedsgesteldheid en geestontwikkeling der hedendaagsche Duitsche vrouw schatten, wat is dan toch de vrucht van het onderwijs, en waar is tegenwoordig de huiselijke <hi rend="spat">opvoeding, de moederlijke leiding</hi>, waarop Duitschland eenmaal roem droeg? - Ik lees daar met gedrukte letters lessen en raadgevingen voor volwassen meisjes, die ik mij verbeeld mijne moeder aan mijne zes- of achtjarige zusjes wel eens te hebben hooren influisteren aan haar schoot. Wat moet ik denken van huwbare dochters, voor welke het noodig is artikelen te schrijven over het gebruik van - lach niet! - het tandenborsteltje - de haarschuier, enz. - Is het soms lectuur voor havelooze meisjes? - Raadgevingen over het gebruik van den theedoek bij het kopjes wasschen, met de vermaning geen oortjes of randjes te vergeten. - Voor welke idioten is dat alles gedrukt? riep ik uit. - Zijn dan de dochteren mijns volks tot dien graad stompzinnig? - En dat eischt toegang tot alle vakken en wil stemgerechtigd zijn! - Het bloed vloog mij naar het hoofd bij de gedachte, dat zulke handboeken voor mijne zusters zouden geschreven zijn!...</p>
<p>Hebben de Duitsche meisjes dan tegenwoordig geen moeders meer, geen tantes, nichten of vriendinnen, die haar leeren zich te kleeden en te gedragen, en haar in het allergeringste huishoudelijke bedrijt terechtwijzen? Is dat dan nu la femme poupée! - Als zij getrouwd is, moet zij dan hare opvoeding eerst van voren af aan beginnen?</p>
<p>En toch schijnt het, dat die brave Davidis haar tijdgenooten volmaakt begrepen en met hare handleidingen in hare dringendste levensbehoefte voorzien heeft.</p>
<p>Zoolang de vrouwen nog zulke terechtwijzingen behoeven, zal
<pb n="359"/>
hare emancipatie niet dan een caricatuur van de ware vrijheid en zelfstandigheid kunnen worden. Wij moeten tienduizend Catharine's de Vivonne hebben om het gezellig verkeer te herscheppen; maar dan ook moet haar huis, als het kasteel Rambouillet: <hi rend="spat">Tempel der eer</hi> mogen heeten, en elk die heiligschennis plegen wil, beschamen of uitdrijven. - Maar gij zegt dat gij uwe Catharine reeds hebt gevonden - dat zij wonderen doen zal in breeden kring.... - Ik moet de mijne nog ver gaan zoeken.</p>
</div>
<div type="chapter">
<pb n="360"/>
<head rend="h3">XVI. Het klaverblad.</head>
<p>De schoene Septembermaand brengt weer frissche koeltjes na de drukkende Augustusdagen, wier verzengende warmte het groen ontijdig deed verwelken, zoodat al te vroeg een bronzen herfsttint begint te spelen door het rijk geboomte, dat de onafzienbare lanen van den Parijschen plantentuin siert.</p>
<p>Vreemdelingen uit alle landen stroomen met geheele drommen van de stations de Seine-stad binnen, die hare schoonheden weder zoo coquet mogelijk ontplooit voor hare bewonderaars, waartusschen zich thans een zeer eigenaardig publiek mengt, dat waarlijk eene eenige categorie vormt onder de kinderen dezer eeuw - namelijk de congresgangers, en wel de congresgangers van professie, die er hun fort, hun plicht, om niet te zeggen hun beroep van maken, om alle mogelijke congressen af te reizen.</p>
<p>De behoefte aan gedachtewisseling door het levend woord tusschen lieden die hetzelfde vak beoefenen, begunstigd door de bespoediging van het reizen, is voorzeker eene van de eerste oorzaken van het vermenigvuldigen der congressen. Doch hoe hoog gewaardeerd de gemeenzame bespreking van belangrijke onderwerpen ook zijn moge, en hoeveel sneller en goedkooper het reizen ook wordt - groot is het aantal van verdienstelijke
<pb n="361"/>
personen, die thuis moeten blijven, niet uit gebrek aan ijver of belangstelling, maar ter wille van de banden des levens, die bij elk niet even rekbaar zijn. De ongehuwde lieden zijn dan ook de congresgangers bij uitnemendheid. Oude vrijers en vrijsters geven zich daar Platonische rendez-vous. - Geemancipeerde dames vervroolijken er het droevig aanzijn van eenzelvige kamergeleerden, terwijl letterkundigen, die in hun eigen land niet veel beteekenen, maar over de grenzen het hoogste woord voeren, er zich opwerken tot zekere congres-celebriteiten.</p>
<p>Dr. Beaujeu is, als congresman van den l<hi rend="sup">en</hi> rang, reeds lang in allerlei voorbereidende commissies en vergaderingen met zijne vrienden werkzaam geweest om een groot internationaal congres tot stand te brengen, waar de sociale vraagstukken, die in de lucht zijn, besproken zullen worden en het is of door die uitspraken het lot der wereld voor goed geregeld zal worden. Hoe meer het groote oogenblik van de opening van het congres nadert, zoo te overstelpender wordt de drukte, die hem afmat en doet duizelen. Voor zijne huisgenooten heeft hij in dien tijd oor noch oog. Zij moeten echter meer dan ooit op zijne wenken vliegen, al zijne wenschen raden, in al zijne behoeften voorzien. Cécile en Hygiène ziet men weder alleen dwalen, want Beaujeu vindt zooveel vreemdelingen te begeleiden, dat zijne vrouw en dochter haar eigen weg maar moeten zoeken.</p>
<p>Cécile heeft intusschen ook hare ongemeene beslommeringen gehad en is pas even tot verademing gekomen van die crisis in het huiselijk leven, welke wij <hi rend="spat">verhuizen</hi> heeten. Zij woonde vroeger op de derde verdieping zoo geheel naar haar genoegen. - Waarom zooveel kosten en moeite zich getroost aan het opbreken verbonden? - Beaujeu was zelden thuis, Hygie afwezig, en voor haar en hare dochter hadden die vertrekken, waar zooveel verborgen leed was doorstaan, zeer veel aantrekkelijks.</p>
<p>Wat deed dat alles af; Beaujeu wilde volstrekt ruimer wonen tegen dat het internationaal congres zou gehouden
<pb n="362"/>
worden. Hij was er op gesteld gastvrijheid aan beroemde personen te kunnen bewijzen. Gelukkig vond hij, een verdieping lager van hetzelfde gebouw, eene fraaie woning, die geheel nieuw en smaakvol gemeubeld werd, en waar hij menige soirée hoopte te geven aan de congresleden met hunne dames.</p>
<p>Cécile voelde zich onder dat alles vreeselijk beklemd - het was haar als zag zij de donkere wolken, die pas even voorbij gedreven waren, opnieuw samenpakken boven haar hoofd. Nauwelijks was zij uit den stroom der zorgen op zuivere baan geraakt en ademde zij vrijer in een onbekommerd leven, waarin zij al de eischen van haar stand weer mocht smaken met een gerust geweten, of Beaujeu ontwierp weer grootsche plannen voor feestelijkheden, die tot hooge uitgaven zouden nopen; plannen die haar niet in overweging gegeven, maar bepaald voorgeschreven werden, want, hoewel Beaujeu redacteur was van het blad getiteld: ‘<hi rend="spat">De Bevrijding der vrouw</hi>’, zoo hield hij zich voor zijn bijzonder gebruik nog maar liever aan het oude wetboek, dat de vrouw <hi rend="spat">gehoorzaamheid</hi> oplegt aan haar gemaal.</p>
<p>Met vreezen en beven wachtte Cécile dus elken dag eene invasie van vreemdelingen in haar kalme nieuwe woning, en heimelijk was zij zeer benieuwd, welke natie zij het eerst onder haar dak zou mogen huisvesten.</p>
<p>Beaujeu sprak met veelbeteekenende geheimzinnigheid van ‘buitengewone vrouwen’, die hem met hare onderscheiding vereerden - en snelde gedurig vergeefs naar den spoortrein. - Nu eens sprak hij van eene Amerikaansche sterrekundige, dan van eene Russische studente in de medicijnen, of van eene Zwitsersche beeldhouwster, die in aantocht zou zijn.</p>
<p>Welke fantastische voorstellingen maakte Hygiène zich niet van deze verheven wezens! die zij met nieuwsgierigheid en eerbiedig opzien tegemoet zag. De celebriteiten lieten zich echter zeer lang wachten, en stelden Beaujeu al dadelijk bitter te
<pb n="363"/>
leur door hem het schoone oogenblik te doen missen, om bij de feestelijke ontvangst der congresleden aan het station, door zijne heldinnen omringd te zijn, die hij zich in zijne gedachte tot lijfstoet had uitverkoren.</p>
<p>Heimelijk begon Cécile al te hopen van hare verheven gasten verschoond te zullen blijven, en dit denkbeeld deed haar met meer kalmte en welbehagen de laatste ordenende hand leggen aan het decoreeren der nieuwe vertrekken. Moeder en dochter lieten met ongeveinsd welgevallen de rustige blikken over de verschillende afdeelingen van haar sierlijken huiselijken tempel weiden, terwijl een genoeglijk glimlachje Hygiène's bleek gezichtje vervroolijkte, en zij somwijlen eene schertsende toespeling maakte op het groot verschil tusschen de vroegere eenvoudige woning en deze onverwachte weelde.</p>
<p>Maar geen Sabbath zou op deze liefelijke schepping volgen. Terwijl zij nog bezig zijn met veel zorg en smaak hier eene bevallige vaas te verschuiven, daar eene fijne buste te plaatsen, ginds een gordijn wat losser te drapeeren, stuift Beaujeu het vertrek binnen met een open brief in de hand.</p>
<p>- Zij komen! - zij komen hier! - jubelt hij. - Hoe goed dat gij klaar zijt.</p>
<p>- Maar, lieve man, waarom kunnen die menschen toch niet in een hotel gaan?</p>
<p>- Wel, Cécile, het is overal zoo vol - en dan nog - neen - zulke buitengewone vrouwen sta ik niet aan een hotel af! - Aan ons de eer haar te ontvangen - of acht gij het gering onder ons dak eene jeugdige Amerikaansche sterrekundige te hebben, die eene asteroïde heeft ontdekt?</p>
<p>- Maar, Beaujeu! - zuchtte Cécile verslagen over dit bericht - denk toch eens: - Gij zijt altijd uit - wat moet ik met dat mensch beginnen?</p>
<p>- Zij zal ook wel meest uit zijn, mama! - fluisterde Hygiène haar bevredigend toe.</p>
<pb n="364"/>
<p>- Och! gij moet er niet tegen opzien, riep de dokter; Miss Fanny Belton schrijft allervleiendst; zij is verrukt over onze gastvrijheid en zij zegt zeer gracieus, dat zij van den redacteur van <hi rend="spat">De Bevrijding der vrouw</hi> durft verwachten, dat hij haar niet van hare vriendin en resgenoote zal willen scheiden, maar haar wel zal toestaan eene Russische dame mede te brengen, die student in de medicijnen te Zürich is.</p>
<p>- Goede hemel! - riep Cécile, - dat gaat toch al te ver - zulk eene vrouw wil ik niet in huis nemen! - Breng mij zes andere dames, die ware vrouwen zijn; maar zulke ondingen - vrouwelijke studenten! - Neen, neen! - denk toch aan onze dochter.....</p>
<p>- Gij zult wel van gedachte veranderen, beste Cécile! Hoogst interessant zulk een bezoek! - Ja, een congres is toch eene schoone zaak! - het brengt uit alle hoeken der aarde geestverwanten samen, die naar éen doelwit streven! - Deze jonge kloekmoedige meisjes - 't is hartverheffend! Wij zijn gelukkig dat wij leven in dezen tijd... vol buitengewone verschijningen!</p>
<p>- Ik weet het niet... zuchtte Cécile; - ik geloof, dat ik in vroegere dagen veel gelukkiger zou geweest zijn.</p>
<p>- Foei, spreck niet van achteruitgang - achter ons is de wildernis - voor ons naakt het Paradijs....</p>
<p>- Ik vrees een averechtsche wereld!...</p>
<p>Des anderen daags besteedde Beaujeu wat meer zorg aan zijn toilet en aan zijn baard, aan zijne nagels, aan zijne tanden zelfs. - En zoo, tien jaar verjeugdigd, stapte hij keurig net gekleed in het rijtuig, waarmede hij de <hi rend="spat">buitengewone verschijningen</hi> ging afhalen, die door zijne huisgenooten met waren angst werden verbeid.</p>
<p>Heldhaftig drong de kleine man aan het station door de dichte menigte heen, om op een geschikt punt post te vatten en de dames op te vangen. Terwijl hij onder het gedrang zich op de teenen rekte om door de spleten van den hoogen
<pb n="365"/>
menschenmuur heen te gluren, hoorde hij een hevigen twist over koffers en reiszakken tusschen den beambte van de gare en twee vreemde dames, die boven al het geraas den boventoon hielden. De eene was groot en sterk gebouwd, en scheen nog grooter door het hemeltergende kapsel en den hoogen vederbos, die op het kleinste van alle hoedjes was aangebracht.</p>
<p>Hel was Miss Fanny Belton, die met hare koude lichtblauwe oogen, elk die haar naderde doordringend aanzag. Haar strakke blik rustte spottend op den kleinen persoon des dokters, die door de menschenzee zwom en dobberde om haar zijn kaartje te toonen. Miss Belton neemt het over een hoop menschenhoofden met hare lange armen aan, maar schiet in het eigen moment als een slang door de dichte schaar, trekt haar Russische vriendin bij den arm, stoot ieder rechts en links met ellebogen en schouders ter zijde, en staat nu met Odilia Petzinka aan de hand voor den dokter, die zijne aanstaande collega met geestdrift de hand drukt. De medische studente was van middelbare grootte en bevallig van gestalte - zij droeg kort haar en hare donkere krullen waren met een fantastisch hoofddeksel gekroond, dat eene elegante variatie scheen op de studentenpetten - maar met eenige fraaie patrijsvederen gesierd was. Zij droeg twee riemen over de schouders, die kruiselings over de borst gingen, en waaraan eene tasch en eene veldflesch hingen. Vrijmoedig en vroolijk sprong zij op den dokter toe, alsof hij een oud huisvriend, ja een makker van haar geweest ware, dien zij hier wedervond.</p>
<p>Vergeefs bood de dokter aan voor hare zaken te zorgen.</p>
<p>- Och neen! verzekert Odilia kort en goed, wij zorgen liever voor onszelven, en zij onderhandelde onverschrokken met een brutalen vrachtrijder om hare bagage op te laden.</p>
<p>- Mijn rijtuig wacht u, zeide Beaujeu.</p>
<p>- Hemel, wij zijn stijf van het zitten! - plaag ons niet met rijtuigen - wij loopen veel liever, was het antwoord.</p>
<p>- Maar het is ver, bracht de dokter in, die al heel weinig
<pb n="366"/>
lust had op een warmen dag zoover te loopen, maar toch te beleefd was om zijne gasten te weerstreven.</p>
<p>- O, wij loopen als herten! en wordt ge vermoeid - hernam de dame, spottend naar zijne korte beentjes ziende, - wij bieden u onze armen.</p>
<p>Het verbaasde gelaat van Beaujeu deed de dames in zulk een dolzinnig gelach uitbarsten, dat elk staan bleef om naar die twee luidruchtigen te kijken, en de dokter, geheel in verwarring gebracht, het raadzaam oordeelde zich maar met spoed weg te maken, hoewel eenigszins verlegen met zijne houding tegenover deze overstelpende vrijmoedigheid.</p>
<p>- Dat is mij toch al te kras! mompelde hij, terwijl hij moeite had om de twee harddraafsters bij te houden, die met lange beenen waren begiftigd en met groote stappen voortmarcheerden, terwijl zij er blijkbaar een ondeugend vermaak in schepten, den kleimen dokter, ademloos en bloedrood, al heel koddig naast zich te zien voorttrippelen. - Maar de eer van eene vrouwelijke sterrekundige en eene aanstaande medicus te ontmoeten, gaf hem kracht om haar in het zweet zijns aanschijns te begeleiden of liever bij te houden, terwijl de twee kwelzieke schepsels zich over haar blazenden en hijgenden cavalier bijzonder vroolijk maakten.</p>
<p>Cécile en Hygiène werden plotseling opgeschrikt door een uitbundig gelach op het portaal. De Amerikaansche geleerde achter haar Russische gezellin binnentredende, streek met de vlakke hand over haar gelaat om hare lachspieren met geweld tot rust te brengen, en nu bogen zij zoo statig en diep voor de onthutste Cécile, alsof zij haar op een tooneel voor het publiek begroetten.</p>
<p>Met de stoutmoedigheid alleen aan wereldburgeressen eigen, staarden zij de bescheiden gastvrouw en hare zedige dochter aan, en maten ze met hare trotsche, koude oogen van het hoofd tot de voeten, sloegen vervolgens scherp onderzoekende blikken in het rond - blikken, die op verkenning uitgingen en
<pb n="367"/>
geen zweem van hartelijkheid of welwillendheid verrieden, en na dit blijkbaar geruststellend onderzoek vlijden zij zich ongegeneerd elk in een wijden stoel neer, en begonnen nu zoo snel en onafgebroken met den dokter door te praten, dat Cécile al den tijd had om zich te herstellen en de beide ‘<hi rend="spat">ongewone verschij u ingen</hi>’ op haar gemak gade te slaan, terwijl deze na den eersten vorschenden blik geen de minste notitie meer van haar of hare dochter namen, ofschoon hare oogen toch van tijd tot tijd ter sluips naar haar afdwaalden, maar dan ook weer snel afgewend werden, tot mijnheer en mevrouw Beaujeu de kamer een oogenblik verlieten.</p>
<p>Nauwelijks waren zij over den drempel, of de beide geleerden vlogen op en stortten elkander in de armen, in zulk een stuipachtig lachen uitbarstend, dat zij elkander wederkeerig ondersteunen moesten om niet neer te vallen.</p>
<p>Hygiène ergerde zich geweldig, en met strengen ernst op haar anders zoo zacht gelaat vraagde zij:</p>
<p>- Dames, zou ik ook mogen weten, wie dit lachen gelden moet?</p>
<p>- O, bekoorlijk kind! - laat ons uitgillen, of wij krijgen stuipen! Uw naam is zoo miraculeus! - riepen zij, de hand naar Hygiène zwaaiend - uw naam is alleen tien lachbuien waard!- En verbeeld u dan toch, dat wij ons die Fransche vrienden zoo geheel anders hadden voorgesteld! - Wij dachten de vrouw en dochter van den kampioen voor de <hi rend="spat">bevrijding der vrouw</hi> voor 't minst in Bloomers kostuum te zullen aantreffen! en weer gilden en kraaiden zij het uit.</p>
<p>- Is het anders niet! - zeide Hygiène zich gemelijk afwendend.</p>
<p>- Dat is heel veel, onschuldige engel! Niets werkt sterker op de lachspieren dan het contrast. - Wij hadden, door de interessante correspondentie ons van dokter Beaujeu en zijn gezin al zeer fantastische figuren geschapen. De man, die zoo subliem
<pb n="368"/>
schreef, moest een soort van heraut zijn en wij vonden een burgerlijk, oudachtig, gladgeschoren heertje met een zwarten rok, zwarten cilinderhoed - zonder knevels zelfs! Wij treffen zijne gade aan als de wandelende zedigheid, eene eerzame huiszorg, slovend als zoovele andere slavinnen van het vooroordeel en het misbruik! - Wij aanschouwen zijne beminnelijke dochter, die het blazoen van den vooruitgang moest zijn, en die toch er uitziet als een antiek portret van eene of andere heilige, die uit de lijst is geloopen om naar het klooster te gaan! - Ik bid u, is dat om bedaard te blijven? - Is dat niet om te stikken - mijn engel? - Gij zijt de onnoozelheid gepersonnifieerd en wij dwepen met u - à la folie - riep Odilia haar arm om Hygiène slaande, hoewel wij vreezen, dat gij ons voor wilde kraaien zult houden.</p>
<p>Hygiène ontworstelde zich met niet minder weerzin aan de omhelzingen van de dartele Russin, alsof zij aan een straatjongen ontvluchtte, en stoof haar kamertje binnen, niet om te lachen maar om te weenen van onbestemd leed, ergernis en veront waardiging.</p>
<p>Toen zij een weinig tot zichzelve gekomen was van hare gramschap, snelde zij naar hare moeder.</p>
<p>- Verbeeld u mama, zulke zotte boeken zendt papa in de wereld, dat deze dwaze schepsels het er voor hielden, dat zij ons in mansgewaad zouden vinden!....</p>
<p>- Wat zegt gij daar? - Wij in pantalons loopen! - Wij? - Brengt uw vader zoo iets op het papier? - Durft hij dat?</p>
<p>- Ja, zoover gaan die wilden - zij lachen ons in onze eigen woning onbeschaamd uit.</p>
<p>Beaujeu kwam thuis, en kreeg de volle laag van moeder en dochter.</p>
<p>- Neen, Alphonse! liever zes congresheeren dan twee zulke zoogenaamde dames. - Ik voed een sterk vermoeden, dat die kortharige krullebol niet eens een meisje is.</p>
<pb n="369"/>
<p>- Dat heb ik ook al gedacht, zei Hygiène; zij heeft al de manieren en zegswijzen van mannen. En welk een grof gezicht! - en welk een vermetelen, uitdagenden blik!</p>
<p>- Ik vrees dat het verkeerde lieden zijn.</p>
<p>- Och kom! dat is alleen de overmoed - de roes der vrijheid - dat schuimt er wel af! - pleit de dokter.</p>
<p>- Laat er dat roesje dan maar bij anderen afschuimen, en zorg, bid ik u, dat wij gauw van haar bevrijd worden, want men is geen baas in zijn huis. Roep ik de bedienden - zij zijn bezig of uit voor de dames. - Dat is ieder oogenblik boodschappen, briefjes, pakjes brengen, antwoord halen. Wat zijn dat voor loshoofden? Zijn zij uit geweest - stellig heeft de eene haar regenmantel, de andere haar parapluie vergeten. - Als gij die geniale menschen niet naar een hotel brengt, maakt gij mij radeloos! Zij hebben geen begrip van het familieleven.</p>
<p>- Daar is geen denken aan! - Zij willen hier blijven tot haar vriendin zal zijn aangekomen, eene uitstekende kunstenares.</p>
<p>- Neen, neen! die neem ik er niet bij! - riep Cécile vast besloten uit. - Dat nooit!</p>
<p>- Och, lieve! gij zult niet onheusch zijn - ik heb het haar reeds toegezegd en de dame zal van avond hier zijn.</p>
<p>- En gaan zij dan samen heen? vroeg Hygiène vol hoop.</p>
<p>- Foei, meisje! schaam u zoo stijf te zijn; gij wordt geheel menschenschuw. Het is goed voor u met zulke talenten in aanraking te komen; - zijn zij wat ál te vrij - gij zijt al te schroomvallig en te kloosterachtig.</p>
<p>- God zegene haar! - Beaujeu - och, laat ze zoo blijven! - bad Cécile. - Maar ik heb u nu uw zin gegeven om twee zulke pronkjuweelen te ontvangen - voor het derde bedank ik. - Zij moet maar een goed heenkomen zoeken.</p>
<p>- Cécile - Cécile - niet zoo bekrompen! vermaande de dokter den vinger tegen zijne vrouw opheffend.</p>
<pb n="370"/>
<p>- Welnu, ga toch eens in onze nieuwe vertrekken kijken! - Gij weet niet wat die slordige schepsels uitvoeren! - Zij ontzien niets. - Zij halen alles van zijne plaats en bergen nooit iets weg.</p>
<p>- 't Zal zoo erg niet wezen, zei de dokter het hoofd schuddend. Gij moet iets door de vingers zien bij het genie.</p>
<p>- Nu, ga dan mede en oordeel of ik gelijk heb.</p>
<p>Beaujeu was zeer weerstrevig en liet zich letterlijk door Cécile voortduwen, maar reeds sloeg hem een zware tabakswalm uit het salon tegen, waar de vrouwelijke talenten zich gelegerd hadden.</p>
<p>- Wat is dat? - Zijn er heeren? vraagde hij den rook met weerzin opsnuivend, want Beaujeu was zeer tegen het rooken.</p>
<p>- Dat zijn uwe geleerde vriendinnen, die hier als lorettes zitten te rooken met de beenen in de vensterbanken of over twee stoelen, riep Cécile zegepralend.</p>
<p>Beaujeu trad eenigszins verlegen binnen.</p>
<p>- Hoera! de bevrijder der vrouwen! riepen de twee studenten en vlogen hem tegemoet, grepen elk eene hand en schudden die krachtdadig. - Kom hier tusschen ons in zitten, vadertje! en proef eens wat Odilia heeft klaar gemaakt, dat is Russische studenten-likeur - van die eeuwige limonade wordt men wee - maar dit is een krachtig kostje!</p>
<p>- Eene sigaar, mijnheer? zeide Fanny Belton, haar eleganten koker hem toestekend.</p>
<p>- Neen, dank u; ik heb het rooken mij ontwend - het doet mij kwaad, en 't hinderde mijne vrouw en dochter....</p>
<p>- Jammer, jammer! - riep Fanny - een levensgenot verloren! - Een machtig gezellig ding, de sigaar! - vooral als men werkt met het hoofd. - Ik kan niet meer studeeren zonder te rooken.</p>
<p>- Toch is dat zeer te bejammeren! - merkte de dokter
<pb n="371"/>
aan - daarbij, het bederft de tanden en vermindert de schoonheid der lippen - en uwe vriendin zal weldra weten, hoezeer het de ademhalingswerktuigen benadeelt - de spijsvertering...</p>
<p>- Tot zoolang wil ik rooken, dokter! - riep de aanstaande arts, groote wolken hem tegenblazende. Ik kan er tegen!</p>
<p>- Tot de nicotine uwe sappen vergiftigd zal hebben - ook voor het werk met de hersenen is het niet gunstig, ging de dokter voort.</p>
<p>- Van de eene verbazing in de andere! - gilde Fanny, weer door stuipen van lachen in haar fauteuil schuddend. - De bevrijder der vrouwen wil ons de sigaren wangunstig uit den mond slaan - omdat hij niet tegen rooken kan! - Geef een vlammetje, Odilia! en omhullen wij ons hoofd met dezen hemelschen wierook.</p>
<p>De dokter, die sedert hij een tabaksbestrijder was geworden zelfs den reuk niet verdragen kon van het Nicotiaansche kruid, werd letterlijk door de twee geëmancipeerden weggerookt. Zoodra de studenten de kamer verlieten, was het eerste werk van Hygiène alle vensters open te zetten - maar het hielp niet veel, alle meubels en gordijnen waren als doortrokken van den damp; - daar de dames zeer laat opstonden, rookten zij ook nog op bed, terwijl zij hare brieven en dagbladen lazen.</p>
<p>- En bij die twee moeten wij nog zoo'n derde afwachten! - dacht Hygiène. - Wat zal er van ons huis worden!</p>
<p>Hoe galant Beaujeu anders ook wezen mocht, hij had geen lust voor de tweede maal zulk eene wandeling met den gezwinden pas der geleerde dames te doen en liet de onbekende wereld-burgeres maar stilletjes arriveeren.</p>
<p>In een stortregen kwam zij des avonds laat aan. Het was een klein tenger persoontje met flikkerende oogen, maar zij zag er vermoeid en verhavend uit. - Een wagen vol doornatte bagage stond voor de deur.</p>
<pb n="372"/>
<p>- Waar moet dat alles heen? vraagde Beaujeu, op een paar enorme kisten wijzend.</p>
<p>- Wel, naar mijne kamer! antwoordde zij beslissend.</p>
<p>Cécile vroeg of deze zware blokken niet beneden konden blijven - maar de vreemdelinge verklaarde dat dit onmogelijk was - de inhoud was al te precieus - de kisten moesten bij haar zijn.</p>
<p>- Maar die kisten zijn niet door twee man te torschen, verklaarde de vrachtrijder.</p>
<p>- Dan zal ik vier man nemen als de Franschen zoo zwak zijn, riep zij met den kleinen voet stampend; maar ik wil niet dat zij beneden blijven - zij zijn al nat genoeg!</p>
<p>- Ik bid u, Beaujeu! smeekte Cécile, stel dan toch orde op die dingen, zijn dat kisten om de trap opgesleept en in onze vertrekken geplaatst en daar opengeslagen te worden? Het zijn pakgoederen, geloot ik. - Hemel! wat kermistroep brengt gij mij toch in huis!</p>
<p>- O, lieve vrouw! gij zult verrukt zijn als gij den inhoud van die kisten zult kennen, en zult weten welk talent gij herbergzaamheid verleent. Dat is gansch buitengewoon!</p>
<p>- Och, al was het Raphaël in eigen persoon, die met zulke ruwe kisten mijne nieuwe vloeren kwam bederven - ik zou hem naar het eerste het beste hotel zenden, murmureerde Cécile.</p>
<p>- Raphael zou respect voor ons fraai mozaïek hebben - maar welk gevoel hebben deze wilden! - pruttelde Hygiène - zij bederven alles! - Kijk! deze bemodderde mantel zal op den zijden fauteuil worden geworpen - wacht, mama! wees gerust, ik zal al dat natte goed wegnemen! - en Hygiène hielp de dienstmaagd om nog eenige schade te voorkomen. De verrukte vriendinnen verloren zich in omarming en begroeting, en keken naar niets om. Rosa zag Hygiène en hare moeder voor een paar bedienden aan, omdat zij haar boel zoo vlug mee opruimden en vroeg eindelijk kortweg:</p>
<pb n="373"/>
<p>- Hoe heet je, meisje?</p>
<p>- Ik heet Hygiène.</p>
<p>- Hemel! wat malle naam! en zij - die lange daar?</p>
<p>- Dat is mevrouw Beaujeu, mijne mama, stamelde Hygiène bloedrood wordend; de dame, die u straks ontvangen heeft....</p>
<p>Rosa bloosde nu toch ook en mompelde iets tot verschooning.</p>
<p>- Ze is toch niet geheel verstokt, dacht Hygiène; die verlegenheid staat haar beter dan al die bluf.</p>
<p>- Ik heet Rosa; wij zullen elkander voortaan hij den naam noemen, niet waar?</p>
<p>Hygiène had er niets tegen, maar stond niet weinig verbaasd als de drie dames haar mama van nu aan ook maar eenvoudig als Cécile aanspraken.</p>
<p>Hoewel het niet ver van middernacht was, begon Rosa haar bagage te ontpakken. Hygiène, hoe vermoeid en geneigd om ter rust te gaan, zag wel dat zij als beschermster van het huisraad diende te waken; want Rosa legde zonder eenigen schroom het met spijkers voorziene deksel van haar kist op eene prachtige marmeren tafel - of zij die bekrassen en of een zijden stoelzitting openscheuren zou, scheen haar niet te bekommeren - zoo iets beuzelachtigs trok zij zich niet aan, zoomin als hare vriendinnen er acht op gaven, dat er overal gaatjes in de sofa's en gordijnen brandden of een fraai ornement geschonden werd - dat merkten zij niet eens op. De fijne tapijtjes, die hier en daar het gladde parket sierlijk afwisselden, lagen ineengeschrompeld onder de meubelen - zoodat Hygiène, die altijd maar bleef opredderen, tot haar moeder zeide:</p>
<p>- Ik zou wel lust gevoelen om zoowel de nieuwe geborduurde als zijden overgordijnen weg te nemen en de oude weer op te hangen, zoolang die studenten hier bivouakeeren</p>
<pb n="374"/>
<p>Cécile vond den maatregel al te radicaal, maar bracht toch telkens een of ander mooi stuk in veiligheid.</p>
<p>De nieuw aangekomene scheen de vorigen in roekeloosheid en baldadigheid nog te overtreffen. Zoodra zij binnen was getreden versierde zij eene fijne marmeren buste met haar natten hoed, en haar druipende reistasch zette zij zorgeloos op een geborduurden stoel.</p>
<p>In een omzien ontdeed zij zich van hare bovenste kleederen en stond als met een tooverslag in een geheel ander toilet, dat zij onder haar reispakje had aangedaan, voor den spiegel, stak beide handen in hare wilde haren, zette haar kuif hoog op, sloeg de krullen om haar vinger, maakte een pirouette en boog voor het gezelschap.</p>
<p>Hare vriendinnen klapten in de handen, hieven een krachtig hoera! aan en daarmede was de plechtigheid afgeloopen.</p>
<p>Rosa La Folle zag er niet onaardig uit, maar zij had toch een grof gelaat. - Zij scheen het er op toegelegd te hebben om op de portretten van Rosa Bonheur te gelijken, want zij droeg het lange vest onder een jaquetje met breede zijden belegsels omboord, precies als Rosa Bonheur, en droomde misschien wel dat zij ook de hand, het oog en de hersens van de groote artiste daarmede kon verkrijgen; zeker is het, dat zij in ondernemingsgeest niet voor dat genie onderdeed, al was het niet met gelijken uitslag - ja, zij ging zelfs nog verder! De groote Rosa schildert bij voorkeur dieren - zij staat voor niets - mensch of beest is haar eenerlei - met waterverf of olieverf - al naar het haar in den zin komt - en dan, gelijk de groote geesten uit vroeger eeuwen, vereenigde zij ook nog de beeldhouwkunst met de schilderkunst.</p>
<p>- Daar ben ik nu, dokter! om uwe buste te maken, riep Rosa, met de eene hand op de heup en de andere halfweg in haar vestje, op den dokter toetredend. - Gij hebt maar de grootte te bepalen - en ik trek morgen aan het
<pb n="375"/>
werk. - Ik heb alles medegebracht, en gij behoeft slechts even te poseeren.</p>
<p>Beaujeu keek zijne vrouw met blinkende oogen aan, die zeggen wilden: Heb ik u te veel beloofd? - Is het niet een wereldwonder, dat ik u laat kijken?</p>
<p>- Wat moet er gebeuren? vroeg Hygiène, zich met kennelijk wantrouwen bij haar moeder aansluitend.</p>
<p>- Ik weet het niet - ik vat er niets van! antwoordde Cécile, met zekere wanhoop het hoofd schuddend.</p>
<p>- Mevrouw! de ‘Bevrijder der vrouw’ verdient door de hand eener vrouw een standbeeld te erlangen.</p>
<p>- Standbeeld! stamelde Cécile, als geloofde zij hare ooren niet.</p>
<p>- Een borstbeeld om te beginnen. - Of zoo mijnheer liever een medaillon met zijn portret wil hebben - dat is mij hetzelfde.</p>
<p>Het duurde lang eer Cécile en Hygiène op de hoogte waren van het zeldzame voorrecht, dat Beaujeu te beurt zou vallen, om zoo eensklaps zijn beeld voor het nageslacht geconserveerd en verheerlijkt te zullen zien. Dit denkbeeld overstelpte zijn gevoelig hart met eene ongekende zaligheid. Hij had die kleine, wilde Rosa aan zijn hart kunnen drukken of te voet vallen, doch deed gelukkig geen van beide, maar zijn gemoed was toch zóó vol, dat hij uitriep:</p>
<p>- Cécile, ik bid u - verhinder haar in niets! - Laat haar genie onbelemmerd de vleugelen uitslaan - zoo iets te belemmeren is eene misdaad! Zij gaat een meesterstuk ondernemen.</p>
<p>- Maar voor zoo iets moet gij toch een atelier hebben!</p>
<p>- Overal maak ik in een ommezien een atelier, sprak Rosa luchtig rondziend.</p>
<p>- Maar hier toch niet, riep Cécile, bevreesd voor haar nieuwe kamer.</p>
<pb n="376"/>
<p>- Ja, ja, zeker - hier! - Dat zal best gaan!</p>
<p>- Maar ik kan deze vertrekken onmogelijk ontruimen! hernam Cécile met klimmenden angst.</p>
<p>- Dat behoeft ook niet; gij zult zien hoe beknopt dit alles in zijn werk gaat - ik kan mij hier best behelpen...</p>
<p>- Ik zie daar toch veel bezwaar in....</p>
<p>- Bezwaren! lachte Rosa - bezwaren draait men den hals om. - Bezwaren! - wie let in onze dagen op bezwaren? - Dan kwam er niets tot stand. - Men wil en men volbrengt.</p>
<p>- Dat is grootsch! - knikte Beaujeu haar bewonderend toe.</p>
<p>Rosa verschilde daarin veel van hare beide vriendinnen, dat zij rusteloos werkzaam was, terwijl de anderen bij uitnemenheid lui en vadsig waren. Toen zij des anderen daags nog met uitgestrekte beenen lagen te rooken, brak zij driftig hare kisten verder open met verbazende kracht en behendigheid, pakte hare gereedschappen uit en maakte haar atelier gereed. Portretten maken van beroemde personen was haar hartstocht, en zij was overtuigd dat dit haar eens onsterfelijk zou maken, wijl elkeen natuurlijk zou vragen: Wie heeft deze of die celebriteit zoo meesterlijk geboetseerd? - En het antwoord zou luiden: De fameuse Rosa! - In dien zoeten droom sloofde zij zich met voorbeeldeloozen ijver af om jong en oud tegen wil en dank te portretteeren - en niemand van degeen, die haar zoo kinderlijk gelukkig met haar eigen werk zagen, durfde wreed genoeg zijn, om haar illusie te verscheuren door te zeggen: Welke belachelijke caricaturen zijn dat, die gij met zooveel zelfvoldoening produceert?</p>
<p>Onder wezenlijke kunstenaars kwam zij niet, en hare vriendinnen vonden het waarlijk admirabel haar zoo origineel bezig te zien.</p>
<p>Onder de ornementen die de familie Beaujeu het hoogst waardeerde, behoorde een stel van de allerkeurigste afgiet-<pb n="377"/>sels van de vier jaargetijden van Thorwaldsen, die de dokter van een patiënt had gekregen. Cécile hechtte groote waarde aan deze zoo bekoorlijke medaillons, zoowel om de schoone vrouwenkopjes als om de geefster, die ze hem vereerd bad. Zij trokken al dadelijk de aandacht der kunstenares, en met begeerige blikken er op lostrekkend, riep zij uit:</p>
<p>- Parbleu! - van die dingen moet ik gauw kopie nemen - ik ga morgen aan den gang.</p>
<p>Cécile dacht dat zij er eene schels naar wilde teekenen, en voorzag niet wat haar boven het hoofd hing.</p>
<p>Den volgenden morgen komt Hygiène met een bedrukt gezicht aanloopen.</p>
<p>- Verbeeld u, mama! - nu wordt het toch al te dol. Rosa heeft alle vier de medaillons van den muur genomen, en ze zijn in groot gevaar van beschadigd te worden.</p>
<p>- Onmogelijk! - Hoe kan zij dat doen en waartoe?</p>
<p>- Zij heeft maar eenvoudig een stoel op de nieuwe tafel gezet en zoo de medaillons van den wand afgenomen. Nu staan de kunststukken, die wij nauwelijks durfden aanraken, daar op den grond, en zij is al bezig er een van te kopieeren met was op een stuk glas.</p>
<p>- Die heks! riep Cécile verbitterd uit.</p>
<p>- Ja, dat is ze - meer dan vermetel! Zoo iets mag in een museum niet eens gebeuren. - Cécile snelde naar het salon.</p>
<p>- Welk eene verwoesting! - de gordijnen zijn afgenomen en liggen in elkander gefrommeld onder de vensterbank. Twee medaillons stonden met de krammen tegen het kostbare behangsel op de sofa - het derde ligt op een stoel en is op het punt er van af te vallen; het vierde staat tegen de rugleuning van een fauteuil, waarvoor Rosa geknield is. Zij heeft een rond stuk glas voor zich, dat er vrij vuil en kleverig uitziet, ondersteund door een paar prachtwerken, die op eene salontafel pronkten, en zit geheel in haar genot verdiept met hare ivoren
<pb n="378"/>
en stalen pennetjes, een vreemd caricatuurtje naar Thorwaldsen's meesterstuk te ontwerpen.</p>
<p>Cécile staat achter het lokkig hoofd der onbescheidene artiste en bijt zich van ergernis op de lippen.</p>
<p>- Dat hadt gij zeker niet gedacht, Cécile! riep Rosa triomfantelijk naar haar opziend. - Wist gij wel, dat uw salon zoo gemakkelijk tot een atelier kon gemaakt worden? - Dit hooge raam geeft een volmaakt licht, nu die groote lappen er af zijn; vooral voor de buste van Alphonse is een breed hoog licht noodig. Ik moet eens gaan zien of de klei al gekomen is.</p>
<p>- De klei? - Wat moet er met klei gebeuren?</p>
<p>- Ja, mijne waarde! - de kunst bezielt het verachtelijke slijk - de klei zal onder mijne stift geest en leven krijgen.</p>
<p>- Mevrouw! - zegt het dienstmeisje binnentredend - daar is een man met een kruiwagen vol vuile modder; hij zegt, dat mijnheer die besteld heeft. Wat moeten wij daarmede beginnen?</p>
<p>Cécile sluit hare oogen en slaat de handen tegen het hoofd.</p>
<p>- Wat zal ik nu nog meer moeten beleven!</p>
<p>- Ja, ja, het is zoo! - Mijnheer Beaujeu heeft van de academie eene portie klei voor mij laten halen.</p>
<p>- Wat moet daarmee gedaan worden?</p>
<p>- Geef maar een grooten emmer en breng mij de klei hier! roept Rosa en klapt in hare handen van pret. - Laat mij nu maar thuis, zegt zij tot hare vriendinnen. Ik heb van dat congres-gebabbel al genoeg en gun u de rest; het mag een verfrisschend bad zijn, om dommelende lettereters voor geheele uitdrooging te bewaren, - de kunst - de vrije - de goddelijke kunst versmaadt de ijdele klanken. - De daad - de handelingen - de schepping, dat is alles! - Ik zet de buste vast op - tegen dat mijn model thuis komt, heb ik den ruwen vorm gereed.</p>
<pb n="379"/>
<p>De emmers met klei zijn in het keurige salon gearriveerd.</p>
<p>- Och, Cécile, wees gerust, sprak Rosa, het is eene kleinigheid. Ik weet mij overal te behelpen! - Als ik maar licht en ruimte heb, ben ik tevreden - alle gereedschappen heb ik bij mij, geef mij slechts een paar planken; - ik heb een klein stoeltje en een werkbankje in mijne kist - en ziedaar! - ik ben al gereed...</p>
<p>Het was er echter ver van af, dat zij niets meer zou behoeven.</p>
<p>Nu belde Rosa om een doek, dan om een stok, dan om eene ronde plank, dan om eene vierkante; vervolgens moesten er spijkers hier in geslagen en daar weer uitgehaald worden, dan was zij verlegen om een touw, dan om een mes, en terwijl zij goed-hartig verzekerde, dat de zaak dood eenvoudig was en geen de minste bezwaren inhad, stelde zij ieder in het werk en liet zij alle mogelijke voorwerpen en stoffen aanrukken.</p>
<p>- Och, ik doe alles zoo gemakkelijk - verzekerdezij - ik heb maar een enkel druppeltje olie noodig - of een weinigje terpentijn - en zoo kon elk altijd maar door aan het aandragen blijven.</p>
<p>Cécile, Hygiène, de twee vriendinnen, de twee dienstmeisjes - alles moest loopen en draven, halen en brengen om de artiste haar geïmproviseerd atelier te helpen klaarmaken. De vroolijke opgewektheid, de naïeve veelvergendheid, de zorge-looze ondernemingsgeest, de rustelooze volharding gaven toch iets zoo geheel eigenaardigs aan de kleine artiste, dat zij ongemerkt veroveringen maakte en de opinie zich gunstig begon te wijzigen.</p>
<p>- Jammer, dat mijn broer niet thuis is! zei Hygiène, langzamerhand door Rosa's ijver overwonnen, en toch ook eenigszins gestreeld door het denkbeeld, dat er uit al dat gemors en getob eene buste voor haar vader zou geboren worden.</p>
<p>Rosa smaakte alle voldoening van haar ijzeren volharding, toen zij Beaujeu's onbeschrijflijke verrukking zag bij de aanschouwing van den ruwen kop, dien zij uit bonken klei had opgebouwd, en die bestemd was om met zijne gelijkenis verheerlijkt te worden. Zoodra de plompe massa maar een men-<pb n="380"/>schelijken vorm aannam, stond Beaujeu, die geen het minste idee van beeldende kunsten had, verstomd over het genie, dat zich verwaardigde zijne beeltenis te boetseeren, en hij riep Cécile om het werk te bewonderen. - Zij kwam.... helaas! zij durfde niet zeggen, hoe monsterachtig haar dat grauwe plompe gezicht van klei toescheen - en hoe 't haar krenkte dat dit gedrocht haar Alphonse moest verbeelden. - Daarenboven ergerde het haar, dat men overal klei of was zag en voelde op de vloeren - aan de meubels - op de kleeden - aan de borden en glazen zelfs kleefde iets van de kunst...</p>
<p>- Heb maar geduld, mama! aan die rage zal toch weldra een eind komen, troostte Hygiène als Cécile soms, al te vol van ergernis, dreigde los te barsten in toorn over de uitgelatenheid en veelvergendheid van het klaverblad.</p>
<p>Na drie dagen van veel gemors was er een beeld tot aanzijn gekomen, dat wel degelijk op Beaujeu geleek, maar dat door overdrijving en slordige uitvoering een volslagen caricatuur werd. De artiste was echter zóo voldaan over haar meesterstuk, dat zij glimlachend verzekerde:</p>
<p>- Uw portret is volkomen geslaagd, en door dit succes voel ik mij aangemoedigd om nog menig lid van het congres onder handen te nemen; vooral daar deze kamer er zich zoo bijzonder goed voor preteert, hoop ik hier nog een paar vrienden, die Alphonse genoodigd heeft, te kunnen boetseeren.</p>
<p>- Neem mij niet kwalijk - liet Cécile er snel op volgen - ik moet van huis en zou gaarne mijne vertrekken, vóor ik van hier ga, nog weer in orde laten brengen.</p>
<p>- Geneer u voor mij niet, Cécile! ga gerust uit - gij merkt wel, ik weet mij zelf nog al te helpen - en gij zult zien, dat ik mijn tijd goed zal besteden.</p>
<p>Toen Cécile zag dat het wapen der leugen hier niet baatte, greep zij snel naar een ander en hervatte:</p>
<p>- Om u de waarheid te zeggen, ik kan de kamers niet
<pb n="381"/>
langer missen. Ik wacht mijn zoon met mijn broeder en zuster.</p>
<p>- Maar ik wensch juist kennis met uw genialen zoon te maken. - Het is altijd goed dat kunstenaars elkander kennen, en al moest ik deze groote kamer ontruimen - geef mij dan maar die volgende.</p>
<p>Cécile geraakte geducht in het nauw en stamelde zoo wat van de perken der bescheidenheid en de grenzen der gastvrijheid...</p>
<p>De ondeugende Rosa schepte zooveel vermaak in de verlegenheid der ‘goede huissloof,’ zooals het klaverblad haar hospita noemde, dat zij deemoedig hervatte:</p>
<p>- Ik hoop van uwe gastvrijheid niet te veel te vergen - maar bedenk toch, hoe kan ik nu verirekken vóor de buste geheel voltooid is en in gips afgegoten? Ik wil trachten appartementen in een hotel hier in de nabijheid voor ons drieën te krijgen, dat nu wellicht gaan zal, daar de toevloed der vreemdelingen weer mindert - maar de buste, Cécile - moet die dan opgeofferd worden na zooveel arbeid?...</p>
<p>Rosa sprak ditmaal in ernst - haar stem beefde - en waarlijk zij zou in tranen zijn uitgebarsten op de gedachte dit werk harer handen niet te mogen voltooien. - Op dat oogenblik sloeg Hygiène den arm om haar hals en zeide geheel verteederd:</p>
<p>- Nu zie ik dat gij eene vrouw zijt. - Ik zal uwe voorspraak zijn. - Mama moet de kamers vrij hebben, maar gij kunt mijne kamer met mij deelen om het portret te voltooien.</p>
<p>Cécile had niet geheel verdicht - er bestond een plan. Hygie zou met zijn oom en tante te Parijs komen - en wat moest er van die twee onnoozele provencialen worden, zoo zij in handen van deze drie geëmancipeerde congresleden zouden vallen? Gelukkig was het inderdaad dat, toen de twee oudjes aan het optrekken zouden gaan, zij zoo geweldig tegen zulk eene verre reis opzagen, alsof zij eene expeditie naar de Noordpool moesten maken. Hygie zou dan maar liever met zijn meester, prof. Sérieux, vooruit gaan - en zij - zij bleven thuis.</p>
<pb n="382"/>
<p>Beaujeu dankte den hemel, dat zijn broeder Henri nu niet opdaagde en hij zich onverdeeld aan de celebriteiten van den dag kon wijden, hoewel zij het hem soms warm genoeg maakten. Hij moest juist poseeren, toen Hygie thuis kwam. De jongman kon zijne oogen nauwelijks gelooven bij al wat hij aanschouwde - zijn rustelooze vader, die nooit een oogenblikje voor hem had willen stilzitten om eene schets van zich te laten maken - die hem verbood in huis te rooken, omdat hij den walm niet velen kon - zijn rustelooze vader zit daar roerloos vóor een meisje, dat met eene sigaar in den mond eene grove, geestelooze caricatuur van zijn geestig en fijn gelaat maakte. De nieuwe kamer, die hem door zijne zuster als een pronksalonnetje was geschetst, ziet er slordig en vuil uit. De kunstenares had de handen vol klei, maar dat belette niet, dat zij er telkens hare woeste haren, die in het vuur der kunst over haar gezicht vielen, weer mede opstreek, zoodat er de kruimels aarde rijkelijk in gezaaid werden.</p>
<p>Hygie keek met vragende blikken nu zijne moeder dan Hygiène aan.</p>
<p>- Wij beleven hier al zoo wat van het congres! – zucht zijne moeder - en zij neemt hem bij de hand, om in haar kamer het volle hart eens lucht te geven over het artikel: ‘Buitengewone vrouwen!’ - den hemel dankend dat haar dochter zoo heel ordinair was.</p>
</div>
<div type="chapter">
<pb n="383"/>
<head rend="h3">XVII. Eenige groepjes in den plantentuin.</head>
<p>- Het illustre klaverblad gaat botaniseeren! - riep Odilia, het hoofd in 's dokters kamer stekende. - Wij wachten u bij den koepel!</p>
<p>En de drie gezellinnen, veel te luidruchtig en wild om aan de drie gratiën te doen denken, vlogen den trap af, de straat op, om elk dien zij tegen kwamen te critiseeren, en dat beteekende bij haar stemming: te bespotten - vergetende dat zij zelven het mikpunt van even ongenadige spotternij waren - ja, door menig eerzaam wandelaar voor zeer verdachte dames werden aangezien.</p>
<p>- Ik ben de langste - zei Fanny, eensklaps met opgeheven parapluie in het midden springend - zie het begint te regenen - ik wil mijn schild boven uwe onnoozele hoofdjes verheffen.</p>
<p>- Laat de parapluie liever neer! antwoordde Odilia, want ze belemmert ons uitzicht en er vallen maar enkele groote droppels hier en daar - de wind is te sterk en de zon breekt reeds weer door.</p>
<p>Maar Fanny merkte op dat haar licht blauwe regenscherm nog al bekijks kreeg door de vreemde tint en de zonderlinge
<pb n="384"/>
manier van er mede te zwaaien, en nu was het haar onmogelijk deze kans om opzien te baren op te geven, hoewel het haar zeer veel moeite kostte bij de sterke rukvlagen haar parapluie meester te blijven Nauwelijks zijn zij echter in de lanen van den plantentuin gekomen, of de wind schiet eensklaps onder de parapluie en keert haar om.</p>
<p>- Lacht niet, beveelt Fanny en stapt met strak gelaat en vasten tred voort, terwijl zij met gemaakte deftigheid uitroept:</p>
<p>- Ziedaar, mijne kinderen! zoo is dan toch eindelijk de blauwe tulp gevonden. Wij gaan daar de botanisten op vergasten, en haar plechtstatig ter tentoonstelling dragen.</p>
<p>- Wij gaan de keizerlijke medaille halen! riepen de anderen.</p>
<p>Het drietal wandelde zoo ernstig voort met de slingerende blauwe tulp, alsof zij eene gewijde kaars bij de processie torschten, ten aanschouwe van de vele wandelaars, die nieuwsgierig bleven staan om te zien wat er ging gebeuren, en of de dames het dan niet merken zouden dat haar parapluie was omgekeerd. Tot groote voldoening van het spotziek drietal groeide de optocht dergenen die haar volgden gedurig aan, vooral toen er van alle lanen toeloop kwam, om te zien waar de andere menschen naar keken.</p>
<p>Intusschen was Beaujeu met zijn zoon en diens leermeester, prof. Sérieux, langs korter weg reeds in den tuin op de aangeduide plaats aangekomen. Zij beklommen juist den heuvel, die naar den koepel voert, toen hun oog op de saamgeschoolde menigte viel. Niet zonder schrik ontdekte de dokter, dat zijne drie vriendinnen met de omgekeerde parapluie zich in een grooten oploop bevonden. Vergeefs poogde hij haar door wenken te doen verstaan, dat zij toch die parapluie zouden omkeeren. Maar dat was nu onmogelijk door het gedrang; zij konden zich niet genoeg bewegen voor die operatie en werden, schaterend van lachen, steeds met de aangroeiende menigte voortgedreven.</p>
<pb n="385"/>
<p>Beaujeu was vol onrust en wilde er met geweld op indringen - maar Hygie weerhield hem:</p>
<p>- Laat de zottinnen toch begaan, papa! - Zij amuseeren zich perfect! - Wij behoeven haar vreugde niet te verhoogen.</p>
<p>- Ik heb een afkeer van zulke excentrieke fratsen in vrouwen, die dwaasheden uitrichten om de aandacht te trekken - zeide professor Sérieux zich geërgerd afwendend, ofschoon hij zelf er al heel zonderling uitzag, met zijne wilde lange haren, gedekt door een aan alle zijden ingedrukten bruinen vilten hoed, en nog altijd even slordig en onzindelijk gekleed - maar hij was een man! hij mocht zóo excentriek zich aanstellen als hij wilde, niemand zou hem daarom voor een zedeloos mensch aanzien - alleen de vrouwen konden het niet doen zonder zich te compromitteeren.</p>
<p>- Ze zijn ook veel te oud voor zulke kwasterij, bromde Hygie. Dat gaat voor ons jongens op zestien jaren - maar dames van vijfentwintig en dertig moesten zulke flauwe uien niet opdisschen.</p>
<p>- Gij hebt gelijk Hygie, knikte Sérieux. - Ik geloof dat het een lichtvaardig troepje is en dat wij best doen om er ons niet mede in te laten; toon maar niet dat gij ze kent!</p>
<p>- Ach neen, mijn vriend! - antwoordde de dokter eenigszins gekrenkt - die meisjes zijn veel beter dan ze willen schijnen, en al hangen zij de emancipatie soms wat sterk uit, ze zijn in den grond braaf en zeer verdienstelijk - maar... ik erken, ze zijn te luidruchtig en te onbezonnen.</p>
<p>- Ik houd ze voor oneindig pedant, na alles wat ik van haar hoorde. - Die zucht om opzien te baren is een vlek op het vrouwelijk karakter.</p>
<p>- Ze zijn waarlijk niet erger dan anderen, - ging de dokter verdedigend voort; - onbeduidende vrouwen hebben ook haar inbeelding, en het domste meisje heeft nog haar eigenliefde en aanmatiging. - Als andere vrouwen
<pb n="386"/>
ijdel zijn op een strik of kant, waarom mogen zij dan niet een beetje bluffen op hare met moeite en ijver verkregen talenten?</p>
<p>- Gij zijt wel toegevend! - maar meerdere ontwikkeling moest haar boven die vrouwelijke zwakheden verheffen; dát zou ik voor ware emancipatie houden, verlost te worden van dat eeuwige plaire, plaire, plaire!</p>
<p>Ondertusschen waren de drie gezellinnen genaderd, en aan het gedrang ontsnapt, stoven zij met uitgestrekte armen op den dokter toe, roepende:</p>
<p>- Wat zegt gij nu van de blauwe tulp?</p>
<p>- Men had haar ons bijna afhandig gemaakt in den toeloop der bewonderaars, zei Fanny half buiten adem.</p>
<p>- O, lieve vriend! - riep Odilia - wat zijn uwe Parijzenaars toch gauw te amuseeren! Gisteren had Fanny de grap ons tweeën, Rosa en mijn persoontje tegen een versch geverwden rooden deurpost van een nieuw gebouw te duwen, zoodat wij ieder een breeden vermiljoenstreep op den arm hadden. - Wat pret ons die twee roode galons bezorgd hebben, is niet te beschrijven! - Wij kwamen met een escorte van honderd man t'huis. - Maar van daag heeft onze oude verschoten parapluie ons duizende bewonderaars verzekerd. - Zij verdient als een moderne tooverstaf in het Museum geplaatst te worden.</p>
<p>- Ja, ja, onze reputatie is gemaakt! – juichte Rosa - en wij hebben twee honderd pond gewonnen! - Want gij moet weten, dat wij tegen een Engelschman gewed hebben over het Parijsche karakter. Lord Watson, die jaren in Parijs heeft doorgebracht, reisde met ons uit Genève, en hij beweerde dat men hier letterlijk kon doen en dragen wat men wilde, zonder dat iemand er zich mede bemoeide - dat het onmogelijk was een Parijzenaar te verbazen....</p>
<p>- Wij hadden op ons genomen door ongezochte omstandigheden en zonder eenig vreemd kostuum, de Parijzenaars
<pb n="387"/>
te hoop te doen loopen. - En ziedaar, wat is eenvoudiger dan langs een gebouw gaande eene lange streep verw aan een kleed te krijgen? - Wat is natuurlijker dan dat de wind zijn grandioos spel drijft met onze beschermende hulpmiddelen?</p>
<p>- Twee honderd pond! - lachte Rosa in hare magere handjes wrijvend - wij gaan er alle avonden voor naar de opera.</p>
<p>Beaujeu wandelde nu met de dames naar den aangrenzenden Zoölogischen Tuin. Hij had beloofd haar daar, omringd van zooveel exemplaren van dieren uit alle landen, het systeem van Darwin nader toe te lichten, hoewel onze medische studente reeds ten volle overtuigd was, dat zij regelrecht van den orang-outang afstamde. Zij had het zelfs haar roeping geacht als apostel voor deze grootsche openbaring op te treden, en het heilzame geloof aan een langstaartigen overgangsmensch alom te verbreiden tot groote ergernis harer Zwitsersche zusteren, die zij daarenboven zeer verbitterd had door eene voorlezing, waarin zij had bewezen dat er nooit of te nimmer een Willem Tell had bestaan.</p>
<p>Fanny had op den ruigharigen voorvader in zooverre tegen, dat zij dien stamboom alleen naar den vleesche wilde laten gelden. - Naar den geest beweerde zij van eene andere planeet gekomen en reeds menigmaal op aarde te zijn geweest, en wèl als man.... Rosa en Odilia daarentegen wilden, evenmin als dokter Beaujeu, van een geest, zelfs niet van een verhuizenden geest, weten; zij vergenoegden zich bescheidenlijk met den rang van zoogdieren.</p>
<p>Met voldoening zag Professor Sérieux zich van de nabijheid van het klaverblad ontslagen, en als zij gehoord hadden welke kritiek hij, als rechtschapen en degelijk man van rijpen leeftijd, en Hygie, als zestienjarige knaap, van haar gaven, zij zouden stellig een weinig beschaamd zijn geweest over hare onzinnige ontboezemingen.</p>
<p>Reeds begon Hygie een weinig aan het zwak van
<pb n="388"/>
zijn leeftijd te sukkelen - dit namelijk, van min of meer te verlieven op meisjes, die veel ouder waren dan hij - doch dit drietal boezemde hem een onbegrensden weerzin in. Zij krenkten zijn ontwakenden mannelijken trots, door hem als een aardig schoothondje te behandelen, dat men kon roepen en wegjagen, streelen en buiten de kamer zetten naar goedvinden. Zij wilden hem voor boodschaplooper gebruiken, en streelden hem tot belooning over de wang alsof hij vijf jaar oud was geweest. Zij durfden sigaren rooken in alle vertrekken, terwijl het hem in huis verboden was. Dat was te veel. - Om zijn gemoed te koelen, teekende hij eene reeks van ondeugende caricaturen van geëmancipeerde vrouwen, waarmede het blad van Pierre bepaald furore maakte onder de jongelui.</p>
<p>Wat Hygie echter nog al meer tegen het klaverblad in opstand bracht, was de omstandigheid, dat zij zijn vader altijd alles voor haar lieten betalen. Waren er plaatsen te nemen, waren er rijtuigen noodig, werden er verteringen gemaakt of moest er drinkgeld gegeven worden, altijd trok Beaujeu de beurs, en de dames lieten het zich met Amerikaansche naïveteit welgevallen zonder hem zelfs te danken. Ter eere der illustre gasten was de woning luxueus gestoffeerd; om harentwille werden kostbare diners, schitterende soirées aangelegd - en hij - de zoon des huizes! - kon geen geld van zijn vader krijgen om een paard te koopen! Deze gedachte wekte wrok. - Vergeefs had hij ruimer zakgeld gevraagd; - hij werd naar zijn gevoelen veel te kort gehouden, en moest als een kleine jongen elken franc aan zijne moeder verantwoorden. Hij besloot dit niet langer te verduren en zijn vader, die nu eenmaal zijn makker had willen zijn, eens te beduiden, dat hem die soort van kameraadschap niet bevredigde. Zich al meer opwindend in zijne overmoedige eischen, scheen zijne bittere stemming van oogenblik tot oogenblik nog
<pb n="389"/>
verhoogd te worden door de onvergenoegdheid zijns leermeesters, die de heele wereld met een zuur gezicht bekeek, omdat de wereld zoo onbeleefd was hem geheel en al te vergeten en zijne verdiensten niet te waardeeren. De oppervlakkige, snorkende Parijzenaars kregen er wat langs, dat zij zich op ieder gebied karakterloos door kwakzalvers lieten regeeren en bedotten! - die Parijsche grootsprekers, die van alle dingen verstand dachten te hebben en over alle zaken het laatste woord meenden uit te brengen, en die minder wisten dan de kleinste scholier in het geringste landstadje....</p>
<p>Op korten afstand van deze twee pruttelaars wandelen in dezelfde laan, in de gelukkigste voldaanheid, Emile en Charlotte. Zij hebben een half dagje vrij af, en verlustigen zich in die vrijheid en in elkanders bijzijn. Wat is alles schoon en liefelijk om hen heen! De gansche wereld schijnt verheerlijkt door den glans van het geluk, dat hunne vergenoegde harten doorstroomt. Toch zijn hunne vooruitzichten nog donker; hun toekomst blijft onzeker, en hun beurs is schraal, al zijn zij net gekleed. Men ziet het hun ook wel aan, dat zij burgerlieden zijn. Daarom waagt het een voornaam man als de heer Travers, die met zijne prachtig uitgedoste gade uit den eleganten panier stapt, een zoo eigenaardigen blik op de bevallige Charlotte te werpen, als hij nooit op eene dame van zijn stand zou hebben durven slaan, terwijl hij Emile verachtelijk ter zijde dringt. Deze merkte dit echter nauwelijks op, daar zijne aandacht geboeid werd door twee wandelaars, die zich in de Hollandsche taal onderhielden.</p>
<p>- Luister eens, Charlotte! die twee spreken mijne moedertaal - hoelang hoorde ik die klanken niet!</p>
<p>- En wat zeggen zij?</p>
<p>- Zij spreken over gindschen heer en dame, die het nog zeer oneens schijnen te zijn, welke laan zij zullen hebben te bewandelen. Hoor dien brompot eens tegen zijne schoone
<pb n="390"/>
vrouw staan snauwen. Dat ergert de Hollandsche heeren, die hen op hun reisje reeds meer schijnen ontmoet te hebben - altijd in twist - die ongelukkigen!</p>
<p>De beide Hollanders waren jong en krachtig en met een gelukkig uiterlijk bedeeld - zij kwamen Emile bekend voor.</p>
<p>- Ik houd dien blonden heer met zijn zwierigen krulkop voor een predikant - zegt hij, hem goed opnemend.</p>
<p>- Hoe komt u dat in het hoofd?</p>
<p>- Ik hoor het aan het timbre van zijne stem, en al draagt hij op reis een witten hoed, omdat hij wel weet dat die hem flatteert - en al heeft hij zijn knevel laten staan voor deze gelegenheid - ik herken den Hollandschen predikant - ik zie den dominé uit de punten van zijn boord, uit de hoeken van het vest, uit de slippen van zijn frak steken. - Maar hij staat nog op een dorp, want hij is tamelijk verbrand door de zon, bij het ploeteren in zijn nieuwen moestuin.</p>
<p>- En hoe is de horoscoop van den andere?</p>
<p>- Die tengere stijve jongeling is een Haagsch ambtenaar, zijn rechteroor staat buitenwaarts door de pen. Hij is op reis gegaan met zijn neef den predikant, om zijne zinnen te verzetten over eene hopelooze liefde in deze dure tijden.</p>
<p>- Ik begin aan uwvertelselfje te gelooven - zei Charlotte - wat slaat hij wangunstige blikken naar ons heen.</p>
<p>Emile had inderdaad goed gezien, want het was Walter van Dam, die om het congres te bezoeken naar Parijs was gekomen, na een tochtje langs den Rijn te hebben gemaakt, waarop hij zijn neef André had ontmoet, den melankolieken ambtenaar, die vergeefs op een buitenkansje wachtte om Walters zuster Coniélie van het vermoeiend teekenles geven te ontheffen door haar hand te vragen.</p>
<p>De twee jonge Hollanders hebben intusschen op hun beurt het oog op een paar stevige bejaarde heeren, die kuchend en lachend vöor hen uitgaan.</p>
<pb n="391"/>
<p>- Wat zegt gij van deze vette ganskens! - vraagt André.</p>
<p>- Duitsche kooplieden of Engelsche fabrikanten - antwoordt Walter onverschillig.</p>
<p>- Neen - dierbare landgenooten. Zulk een rozenrood gelaat met oranjen baard omlijst, als die kleine vierkante man vertoont, ziet men alleen in Holland, en zijn bleeke vriend, de makelaar met het onbewegelijk effen gezicht, is een exemplaar, dat ook elders niet voorkomt. Hoor maar eens:</p>
<p>- Ik vind al dat gebladerte onmenschelijk vervelend - zegt de man met het oranje kinneloof.</p>
<p>- Ik merk wel, dat gij niet verder in de botanie zijt dan ik - herneemt de makelaar, bijna zonder beweging van gelaatstrekken.</p>
<p>- Ik voel mij meer verwant aan het dierenrijk - want ik krijg mooi honger.</p>
<p>- Laat ons dan maar tot de zoölogie overgaan, en ons onder de vleeschetende dieren scharen door coteletten te bestellen. - Zoo schertsende traden zij het hek der diergaarde in.</p>
<p>- Zie! de knechts vliegen al om eetwaren te halen, zoodra zij ze zien naderen - merkt Walter aan. - Dat moet altijd eten en overal gevoederd worden. - Ons waterachtig bloed eischt gestadig versterkende middelen - ‘je reconnais mon sang.’</p>
<p>- Laat ons dan hun voorbeeld volgen - sprak André, - en ook eenige lafenis nemen. Ik wil intusschen mijne sigaar opsteken en een praatje aanknoopen.</p>
<p>- Neen, ik bid u! - riep Walter - breng dien ramp niet over ons. Spreek Polen aan en Russen, Turken en Amerikanen, maar geen zwaarlijvige Hollanders; wij hebben er thuis genoeg van!</p>
<p>- Maar wat is dat! - wat hoor ik?</p>
<p>- Begint het op eens te donderen?</p>
<pb n="392"/>
<p>- Dat is de Koning der dieren.</p>
<p>- Dien wil ik zien.</p>
<p>Elk stond op en ging op het ontzagwekkend geluid af. De toestroomende schaar was zóo groot, dat zij zich slechts zeer langzaam door de menschenmassa konden heenwringen om de leeuwen te naderen.</p>
<p>De volle diepe tonen van de geduchte stem der leeuwen gingen nu in minder zware geluiden over, eenigszins te vergelijken bij het huilen van een grooten hond, als hij zijn verlangen wil te kennen geven, en na vergeefs hard geblaft te hebben, in zachte klagende tonen blijft aanhouden. Voor de tralies, die den vorst des wouds gevangen hielden, had zich een dichte kring van menschen aaneengesloten, in welks midden de slanke gestalte van eene jonge vrouw, in een eenvoudig donkerblauw lakensch rijkleed, aller aandacht trok. - Zij gaf geen acht op de omgeving; zij hield zich zoo geheel met de dieren bezig, alsof zij er zich alleen mede bevond. Haar blik was onafgewend op de oogen der leeuwin gevestigd, die haar oog even zeker volgden. Zij lieten elkander niet los. Het groote schoone dier kroop op den buik over den grond en kwam al meer naar voren, altijd de oogen op de oogen der dame gericht houdend, en zich krommend als eene kat, die om liefkoozing vraagt. De leeuw scheen moeielijker onder de betoovering dier zachte en toch zoo machtige vrouwenoogen te komen; hij worstelde langer - liep onrustig heen en weer – kwispelde driftig met zijn langen staart, maar kwam dichter naar voren, tot hij eindelijk, alsof ook hij zich overwonnen verklaarde, zich neerwierp en kromde en dicht bij de leeuwin over den grond kroop, zich al omwentelend en spelend onder het slaken van zachte geluiden. De dame strekte gebiedend haar hand naar de dieren uit, beval ze stilte wanneer ze te veel leven naar haar zin maakten, en ze lagen daar gedwee voor haar, alsof het twee jachthonden geweest
<pb n="393"/>
waren, gewoon haar te gehoorzamen. De leeuwin stak den poot spelend door de tralies, als wilde zij haar, die haar te machtig was, aanraken en uitlokken haar te liefkoozen - de dame strekte rustig de fijne blanke hand naar den ruigen klauw uit, om dien te streelen - maar de oppasser schoot verschrikt toe en weerhield haar.</p>
<p>- Voorzichtig, dame, bid ik u! - riep hij ontsteld - vertrouw ze niet te zeer - uwe stoutmoedigheid zou u duur te staan kunnen komen.</p>
<p>- Laat mij begaan, ik ken de dieren - hernam de dame, fier en kalm nogmaals de hand naar het dier uitstrekkend.</p>
<p>- Het is tegen mijne orders, antwoordde de opzichter, zich voor haar plaatsend om haar roekeloosheid te verhinderen. De dame keerde zich misnoegd maar toch met waardigheid om, trad rustig op den dichtgesloten menschendrom toe, alsof het eene geopende poort geweest ware - en inderdaad scheen het niet anders, want de schaar splitste zich in twee gelederen als door denzelfden indruk beheerscht en zij ging zonder op iemand acht te slaan, eer statig dan haastig, door de haar verbaasd aanstarende menigte heen, en menigeen groette de onbekende onwillekeurig met eerbied, terwijl de dieren een klagend geluid aanhieven, toen hun vriendin zoo eensklaps verdween.</p>
<p>- Wie is dat? vroeg Walter den onderdirecteur.</p>
<p>- Het is eene aanzienlijke Hollandsche dame - antwoordde hij - zij heet Augusta Wildenheim. Dagelijks komt zij hier met een bediende of met haar broeder. - Soms ook zijn er vele heeren en dames bij haar om haar verbazenden invloed op de dieren te bewonderen, maar het merkwaardigste is haar hier alleen te zien. Zij heeft eene voorbeeldelooze macht in haar oog - want deze leeuw en leeuwin zijn van de grootste en sterkste soort, en nog maar kort hier zijnde, waren zij zeer onrustig; maar zij heeft ze met
<pb n="394"/>
hare oogen in korten tijd zóo tam en handelbaar gemaakt als wij er ooit gehad hebben. Als zij wil, trekt zij zelfs den kwaadaardigen panter tot zich. Alleen op den zwarten beer zijn hare pogingen vruchteloos geweest - maar wolf, hyena, tijger zouden zich aan hare voeten krommen bij de muziek van haar stem. Zij spreekt zacht, soms half fluisterend; zij geeft ze allerlei zoete namen en caresseert ze met teedere geluiden in alle talen. - De taal is onverschillig zegt ze - 't is de toon, de uitdrukking van teederheid en liefde, die de dieren als bedwelmd en betooverd aan hare voeten brengt. Zij bidt ons de dieren toch zacht te bejegenen, vriendelijk toe te spreken, nooit te slaan of te tergen, en zij beweert, dat de dieren alleen met zedelijke en zachte middelen door den mensch beheerscht zullen kunnen worden.</p>
<p>En 't is of de dieren haar antwoord geven met hun zachtste geluiden, als zij zoo half zingend allerlei zoete toonen laat hooren - zij houdt wonderbaarlijke samenspraken, duo's van sympathetische klanken met leeuwen en tijgers. Wij kunnen het aan de dieren merken als zij in de nabijheid komt; al sluipt zij nog zoo heimelijk binnen, want zij maakt nimmer gerucht. Zij is altijd streng, en sober in woorden, veel afgetrokken en peinzend. Als gij haar daar ziet komen droomerig, onverschillig en achteloos, met dien doffen dwalenden blik - want hare oogen zijn van een merkwaardig lichtgroen grijs - dan zou niemand kunnen denken, welke kracht uit die fonkelende oogen kan stroomen - want het schijnen waarlijk flikkerende stralen, waarmede zij eerst de dieren als aanvalt, uitdaagt en overweldigt, en van haar macht doordringt. Dan schijnen die flauwe oogen donkerblauw bijna zwart, en oefenen eene ontzettende aantrekkende schier bedwelmende kracht - en als zij ze verzacht tot de weemoedigste, smachtendste uitdrukking, dan zijn ze van het fraaiste blauw als kobalt. Nooit, nooit heb ik
<pb n="395"/>
zulk een hemelsch blauw in menschenoogen gezien. Maar allengs neemt dat blauw weer af en gaat door groen en grijs over tot het matte doffe lichtgrauw der onbeduidendheid, zou ik willen zeggen, want flauwer oogen kan men niet zien dan de hare, als zij in rust is. Zij komt menigmaal des morgens vroeg met vergunning van den directeur, wanneer hier geen publiek is - en als zij haar zin volgde, ging ze stellig bij de dieren in het hok, en ik ben verzekerd dat zij het er goed zou afbrengen, want ongehoord zijn de moed en de macht van die jonge vrouw!...</p>
<p>- Nu, André, wat zegt ge? Dat is eerst een vrouwtje! riep Walter.</p>
<p>- O foei! - zei André den lip optrekkend - ik zou haar niet willen hebben.</p>
<p>De onderdirecteur zag hem minachtend over den schouder aan, alsof hij dacht:</p>
<p>- Gij, mijnheer! met uwe hazen-physionomie, zoudt ook al een heel slecht portuur voor haar zijn.</p>
<p>- Eene vrouw moet vrouw zijn, ging André beslissend voort.</p>
<p>- Dat beteekent zooveel, hernam Walter, als met een schaartje geknipt om voor een ambtenaar als gij of in eene dorpspastorie de huishouding zuinig en netjes waar te nemen. - Ik zeg u dat ik blij ben, dat ik die vrouw gezien heb. Nooit, nooit zal ik dat vergeten - die aanblik opent voor mij eene gansche wereld van gedachten over de natuur en de vermogens der vrouw - want deze heroïne heeft niets ruws of onedels - er is iets vorstelijks in dat bloed - ik moet meer van haar weten.</p>
<p>- Dat is er dan al weer een die ge na wilt reizen, om de vrouw te bestudeeren.</p>
<p>- Ja, als het mogelijk was, zou ik de schreden van die vrouw willen volgen, om ten minste eens die wonderbare oogen in volle werking te zien.</p>
<pb n="396"/>
<p>- Welnu, dan gaan we hier morgen weer heen - wie weet, hoe uw gesternte u leidt. - Ik zie u nog eens met luipaard en wolf aan hare voeten kruipen. - Zij behoort wellicht tot een nieuw menschenras. - Maar ik gun het u, en zoek mij liever eene wederhelft onder mijns gelijken. Zulke verschijningen zijn interessant, maar onnatuurlijk.</p>
<p>- Och, wat is onnatuurlijk? Had de goede God dan het gansche vrouwelijke geslacht naar dat eene, door uwe bekrompenheid uitgedachte type van huissloof moeten ontwerpen? Neen, zelfzuchtig monster! - gij verdient zoo min eene wederhelft als ik...</p>
<p>- Nu, vergeef me, ik wist niet dat uw ideaal tegenwoordig juist een beestentemster zou zijn - sprak André gepikeerd.</p>
<p>- Mijn ideaal!... zuchtte Walter somber; – laat dat buiten kwestie.</p>
<p>De smartelijke uitdrukking, die eensklaps over zijn schoon, mannelijk gelaat kwam, deed André alle scherts staken, en met vriendelijke deelneming zeide hij:</p>
<p>- Gij zijt mij nog een lang verhaal schuldig - dat altijd uitblijft.</p>
<p>- Om dat te beginnen moeten wij een stil plekje zoeken, André! antwoordde Walter ernstig, hem ter zijde leidend naar een tafeltje onder eene fraaie groep boomen.</p>
<p>- Gij hebt nooit begrepen wat ik geleden heb, sprak hij, zich hier nederzettend. Nu is dat alles voorbij, en zie ik met de kalmte van een bejaard man op mijne verbroken jeugdige illusiën terug, ofschoon ik nog jong ben....</p>
<p>- Dat gij onnoemelijk lijden zoudt, heb ik wel gevoeld, want gij zijt de man niet om een ijdel spel met een vrouwenhart te drijven of met een ernstig beroep te spelen, dat eens uw lust en uwe keus was.</p>
<p>- Caroline Westerduin heeft over mijn lot beslist, ging Walter voort, terwijl hij werktuiglijk met zijn rotting figu-<pb n="397"/>ren in het zand teekende. - Zij is een edel en verstandig meisje, maar gansch ontoegankelijk voor moderne ideeën.</p>
<p>- Ik weet, dat gij om verschil van gevoelens gescheiden zijt - maar ik begrijp niet, waarom gij uw ambt hebt opgeofferd.</p>
<p>- En wat zegt men er al zoo van?</p>
<p>- Velen onderstellen, dat gij uw predikambt hebt laten varen om een voordeeliger beroep te zoeken, nu gij een meisje met geld hebt verloren - maar ik meende, dat Caroline eene arme wees was - anderen beweren, dat gij het preeken er aangaaft, omdat gij dan nog hooptet dat zij uwe hand zou aannemen.</p>
<p>- Neen, André! - dat is bezijden de waarheid. De wereld vertolkt al heel slecht wat er in het gemoed omgaat, als het een strijd betreft, die boven haar sfeer gaat. Ik heb mijn ambt vaarwel gezegd, niet om de liefde eener vrouw - niet om geld of betere vooruitzichten - maar alleen, omdat ik dag en nacht de vraag van Caroline in mijn hart hoorde weerklinken, waarmede wij zijn gescheiden, namelijk deze: ‘Is het eerlijk van u, dienaar van eene kerk te blijven, wier grondbeginselen gij, met al de kracht die in u is, wilt bestrijden?’ - Lang meende ik, dat ik in mijn goed recht was om die kerk te verbeteren naar mijne overtuiging - ten laatste heb ik ingezien, dat al kon niemand mij volgens de letter der kerkelijke reglementen weren, ik toch tegen den aard en den geest dier kerk handelde. - Ik veroordeel niemand van mijne geestverwanten, die anders oordeelt - maar ik moest die kerk verlaten...</p>
<p>André luisterde met gespannen aandacht en bevreemding, en kon niet nalaten te zeggen:</p>
<p>- Ik meende dat het formulier door u als proponent onderteekend, toch vrij wat ruimte liet voor verschil van gevoelens.</p>
<p>- In kerkrechtelijken zin neem ik aan uit de letter der
<pb n="398"/>
Reglementen te bewijzen, dat ik in de kerk had kunnen blijven even als zoovelen van mijne geestverwanten, maar in mijn gemoed geldt eene diepere opvatting der zaak, en dáar getuigt eene stem, dat de kerk haar belijdenis niet put uit de Reglementen, die haar allengs zijn opgelegd en die mettertijd zullen blijken niet in harmonie met de ware beginselen der kerk te zijn gebleven; en wat het formulier aangaat door mij als proponent onderteekend - het is niet te loochenen, dat het eene gansch andere opvatting van het christendom bedoelt als ik wilde prediken, wanneer het van mij de gelofte vergt om ‘den ganschen raad Gods, inzonderheid zijne genade in Christus te verkondigen als eenigen grond onzer zaligheid.’ - Het valt niet te ontkennen, dat hier een andere Christus wordt gedacht als de brave timmermanszoon uit Nazareth. Wij kunnen, willen wij oprecht zijn, ons modern christendom zonder eenig mirakel, niet inenten op den alouden stam des antieken wonderbooms - wij kunnen onzen natuurlijken godsdienst niet optrekken op de fundamenten van het met bovennatuurlijk karakter gestempelde christendom. - Neen, wij moeten eene nieuwe kerk stichten. - Lang heb ik er over gedacht daartoe het sein te geven - maar ik vind geen weerklank. Er is geen enthousiasme genoeg onder de jonge mannen - wij moeten een aanvoerder hebben, een eminent hoofd, een Schleiermacher bijv., maar met hedendaagsche begrippen.</p>
<p>- De moderne begrippen mogen helder zijn als glas, zij schijnen geen genoegzame warmte of geestdrift bij te zetten tot reformatorische daden of kerkelijke heldenfeiten.</p>
<p>- Och, het ijvervuur verflauwt zoo ras! Wat is er van onze corypheeën geworden... zuchtte Walter mismoedig.</p>
<p>- Ik moet erkennen, dat mijne verwachting over zekere beroemde mannen duchtig is teleurgesteld. - Wat hebben wij ongeletterden niet voor de verlevendiging der kerk gehoopt van begaafde mannen als Pierson, Huet, Zaalberg en anderen!...
<pb n="399"/>
Zoo ik het wel zie, heeft de eerste het modernisme tot een fijn schoteltje voor de aristocraten van den geest klaar gemaakt. De tweede kookte er een burgerpot van voor den middelstand; en de derde beproefde er eene volksgaarkeuken van te maken voor den gemeenen man - en toch zijn wij allen even hongerig gebleven als de magere koeien van Farao - en snakken naar beter voedsel en andere herders. - En nu ons al het bovennatuurlijke te kwaad is gemaakt en de kerken ledig beginnen te staan, storten wij ons in het spiritisme, omdat er een onleschbare dorst in ons blijft naar gemeenschap met eene hoogere wereld - en ik geloof, dat wij nog eerder nieuwe tempels voor het spiritisme dan voor het modernisme zullen zien verrijzen.</p>
<p>- Ik vrees het - en ik wil wel bekennen, dat ik het geheel niet noodig acht mij martelaar voor mijne gevoelens te maken. Ik zou het Paulus niet nazeggen: - ‘Ik wenschte, dat gij waart als ik.’ - Neen, het voorrecht van te denken en te weten is niet benijdenswaard.</p>
<p>- Uwe tegenwoordige gevoelens maken u dus niet zóo gelukkig, dat gij ze op de daken zoudt willen prediken en de menschen bewegen tot uw geloof?</p>
<p>Walter antwoordde niet, maar teekende onrustiger in het zand, terwijl eene duistere wolk om zijn peinzend hoofd scheen te legeren - inwendig was het hem eensklaps alsof hij Carolines zachte stem hoorde smeeken en zij hem de woorden toefluisterde: ‘Wij bidden u van Christus wege alsof God door ons bade.’ - Plotseling was hij verplaatst in het kamertje zijner moeder, en hij zag haar daar met haar veelgelezen bijbel op schoot – zooals hij haar kort voor haar dood gezien had, hem voorlezende en tot hem sprekende over de vaste verzekerdheid des geloofs - van de onwankelbare hoop - van eene uitnemendheid der kennis, die alle verstand te boven gaat. - Bliksemsnel voer dit alles als voor zijn geest voorbij; en terwijl
<pb n="400"/>
hij haastig opsprong, zeide hij in zijn hart: - Ja, ik zou wenschen nog eens kind te zijn om zoo te kunnen gelooven als zij - maar nu is dat voorbij - wij keeren niet terug op onze schreden.</p>
<p>- Hebt gij reeds een bepaald plan voor de toekomst? vroeg André.</p>
<p>- Ik wil eene plaats aan eene Hoogere Burgerschool zoeken, en dan wensch ik mijne zuster bij mij te nemen. - Trouwen zal ik wel niet, en ik voel dat ik aan haar eene oude schuld heb af te doen. Zij heeft een hard leven, en ik zie dat zij er niet tegen kan. De emancipateurs mogen zoo mooi praten als zij willen over het recht der vrouw om haar eigen brood te verdienen - de bedendaagsche meisjes zijn daar niet behoorlijk toe uitgerust. Mijne lieve zuster is nog eene van de vele mislukte slachtoffers van oude taaie vooroordeelen. Ik wil het wel bekennen, baar ontwikkeling is aan de mijne geheel ten offer gebracht, en zij bezit wellicht veel rijker aanleg dan ik. Te laat begon zij haar vak te beoefenen en dan nog met veel te beperkte hulpmiddelen. Verder dan tot den rang van eene alledaagsche lesgeefster kan zij het met al hare liefde voor de kunst niet brengen. - Als ik haar tegenkom door het slijk der straten gaande in het ruwe weder van onze lange winters of in de drukkende zomerhitte van het eene einde der stad naar het andere slovende - als ik verneem, hoe weinig hart de rijken hebben - hoe zelden men er aan denkt eene lesgevende jufvrouw een kop koffie of iets tot verwarming aan te bieden, terwijl ze soms nog in een koud vertrek moet werken - dan doe ik mij zelf harde verwijten - want met haar aanleg zou zij onder gunstiger omstandigheden eene uitstekende kunstenares zijn geworden.</p>
<p>De oogen van André schoten stralen van vreugd, terwijl hij Walter aandachtig aanhoorde.</p>
<p>- Mag ik slagen, dan neem ik haar bij mij - niet meer met het bekrompen doel om haar mijn waschgoed te laten
<pb n="401"/>
beredderen, maar om haar in de gelegenheid te stellen zich op een anderen voet te ontwikkelen - wellicht is het nog niet te laat om hare talenten recht te doen.</p>
<p>Met welk eene wonderlijke mengeling van aandoeningen had André geluisterd. - Zou er nog eens een lichtstraal op zijn pad vallen? Zou Cornélie door het nieuwe levensplan hem nader komen of nog verder van hem verwijderd worden? - Indien zij eens in eigen huis een kunstvak beoefende, dat haar zooveel voordeel aanbracht, dat zij te zamen een toereikend onderhoud konden vinden - en dan.... misschien kwam hij ook nog wat vooruit - en veel hadden zij niet noodig. - Walter begreep niet hoeveel hoop hij met zijne bekentenis in André's gemoed had aangeblazen, en hoeveel troost deze putte uit het denkbeeld, dat de lieve, teedere Cornélie niet langer door kou en hitte langs de straten zou hebben te dwalen – langs de straten, waar zoo menige kwetsende ontmoeting de jonge vrouw grieft en ontrust, sedert de beschaafde jongelingschap de ridderlijke aandrift tot bescherming der vrouw verloren schijnt te hebben.</p>
<p>André stond op, greep Walters hand en zeide bewogen:</p>
<p>- Mijn beste neef! ik heb u zwaar miskend - al deed ik het gelukkig alleen in mijne gedachten. Ik geloofde ook, dat uw drijfveer meer alledaagsch was, en dat gij het leeraarsambt verliet, omdat gij met uwe talenten u een meer winstgevenden werkkring kunt openen, bij voorbeeld in de journalistiek.</p>
<p>- Neen, André! dat zoek ik niet; ik wil mij aan de wetenschap wijden en door onderwijs mijn brood verdienen. Verder strekken voor beden mijne plannen niet. Maar ik zal altijd trachten nuttig te zijn en anderen te dienen met mijne krachten.</p>
<p>Intusschen hadden de twee meer bejaarde Hollanders bij de bewondering van de amazone hun ontbijt niet vergeten, en liepen zij, in hun ongeduld om te gaan zien of de coteletten klaar stonden, den kleinen dokter Beaujeu met zijn lang opgescho-
<pb n="402"/>
ten zoon, omringd van zijne drie vrouwelijke studenten, bijna het onderste boven, terwijl deze in vervoering uitriep:</p>
<p>- Hygie, vergeet nooit wat gij gezien hebt! - zóo goddelijk is de natuur der zwakke vrouw, dat zij wilde dieren beteugelt met haar oog en met haar stem, zooals geen man ter wereld ze temmen kan met het geweld van zijne vuist en de kracht van zijn wil. Haar natuur heeft iets mystieks, iets magieks - en is onberekenbaar groot en machtig.</p>
<p>- Jal - antwoordde Hygie, met wilde thans wijd geopende oogen de amazone nastarend – 't is eene sublieme verschijning! en hij maakte van het gedraug gebruik om aan zijn Mentor te ontsnappen en te gaan zien waar Augusta bleef. Zij besteeg een prachtig Arabisch paard en was in een oogwenk verdwenen. Aan haar zijde reed een kloek jong heer van eene krachtige gestalte, maar met een onbeduidend gelaat, die veel moeite scheen te hebben haar snelle vaart bij te houden.</p>
<p>- Welk een visioen! fluisterde Hygie, en hij bleef nog lang in het ledig turen met den vurigen wensch: O, had ik nu maar een paard! - ik stormde haar achterna! - En verdrietig streek hij zijne hand over zijne gladde kin, waarom hij een geweldigen baard had willen tooveren, ten einde er mannelijk genoeg uit te zien om deze amazone zijn hof te gaan maken. Althans aan deze phantastische verschijning verbond zijne wilde jongens imaginatie de onstuimige begeerte om een eigen, een zeer fraai paard te bezitten - eene begeerte, die met ieder oogenblik sterker werd en tot een bepaald besluit rijpte, om zijn vader te vragen, neen, te dwingen hem een zeker bruin rijpaard te geven, waarop hij het. oog had.</p>
<p>- Wel drommel, dat is me een wijfje! - riep de Hollandsche heer met den oranjebaard, zijn coteletten oppeuzelend.</p>
<p>- Nu, 'k ben blij dat mijne dochters niet van dat slag zijn, - zegt de andere - die zijn bang voor alle gedierte, al is het nog zoo klein!</p>
<pb n="403"/>
<p>Op hetzelfde oogenblik valt een zware handslag op 's mans schouder, die hem verschrikt doet opzien naar het gul gelaat van een rijzig welgekleed heer, die hem aldus vriendschappelijk is aangevallen onder den kreet:</p>
<p>- Wat weerga, Bakker! - wat doet gij hier?</p>
<p>- Dat mogt ik u wel toeroepen, Cramer! - zegt hij opspringend.- In twintig jaar heb ik uwe stem niet gehoord!</p>
<p>- In dit middenpunt der beschaving ontmoeten zich telkens alle einden der aarde! - herneemt Beaujeu, die zich na het vertrek van zijn zoon en de dames welwillend bij de Hollandsche heeren heeft aangesloten om hen eenige inlichtingen te geven.</p>
<p>- Ja, mijnheer! - antwoordde Cramer opgetogen - maar denk eens, deze heer Bakker is mijn schoolmakker, de beste vriend mijner jeugd - en nooit heb ik meer van hem gehoord - ons land is toch zoo groot niet!</p>
<p>- Ik herinner mij althans nog zeer goed dat ge mij voor een twintig jaren geschreven hebt, dat ge de gelukkige vader van een dochtertje waart - en toen ik u daarmede wilde gaan feliciteeren, kon ik u niet uitvinden, want ge hadt in uwe eerste vadervreugd uw adres vergeten op te geven.</p>
<p>- Wij vertrokken kort daarop uit Amsterdam naar buiten, en sedert zijn mij nog zes dochters en een zoon geboren.</p>
<p>- O, gij gelukkige! - riep Bakker met een gebaar, dat te kennen gaf: - O, gij rampzalige! - ik heb er dan toch maar drie van het zwakke geslacht en dat is rijkelijk genoeg, gelukkig heb ik drie jongens.</p>
<p>- En wat doet ge tegenwoordig?</p>
<p>- Ik heb het kantoor mijns vaders met succes voortgezet. Maar zes kinderen! dat is eene zware zorg, die de wilde haren wel van mijn hoofd houden. Met de jongens weet men nog raad; sinds wij hoogere burgerscholen hebben is hun weg gebaand - maar dan blijft nog die groote vraag: Wat zullen wij van onze dochters maken?</p>
<pb n="404"/>
<p>- Trouwen, mijne heeren! - zegt de heer met den oranje baard - dat is de eerste, algemeenste en natuurlijkste bestemming der vrouw; mijne dochter is gelukkig al gehuwd.</p>
<p>- Ja, mijn vriend! gij hebt goed praten - hernam Bakker - gij hebt maar eene dochter en wellicht veel fortuin.</p>
<p>- Maar ik heb weinig fortuin en veel meisjes, zeide Cramer en daarbij zijn er die niet mooi, niet schrander of met bijzondere talenten bedeeld zijn - en hoewel mijne zaken goed gaan, kan ik ze niet veel meer mede ten huwelijk geven dan haar educatie.</p>
<p>- Daar moet het bij mij ook op neerkomen - herneemt Bakker - maar vader en moeder denken niet altijd eenerlei op dat punt. Ik heb eene lieve, brave vrouw, vol zorg en goedheid; werkzaam, zuinig, ordelijk, in éen woord: een engel - maar ze begrijpt, onzen tijd te weinig en verzet zich tegen zijne eischen. Ik wil de kinderen uitrusten voor het hedendaagsche leven - zij wil ze niet anders opbrengen als in de dagen harer grootmoeder het gebruik was. Met de jongens laat ze mij begaan; maar die meisjes hebben al wat strijd gekost!... Want ik sta er op, dat ze alle drie voor haar examen leeren. - Mijne dochters hebben er ook veel tegen, want ze leeren niet gemakkelijk - maar ik zet het door.</p>
<p>- Neen, dien strijd ken ik gelukkig niet! - herneemt Cramer, - mijne vrouw is geen geleerde, maar bezit eene hooge mate van levenswijsheid en praktisch gezond verstand, en hoewel wij op een afgelegen landgoed wonen, durf ik mijne dochters gerust overal presenteeren als voor haar leeftijd voldoende gevormd en ontwikkeld.</p>
<p>- Hoe hebt gij het dan met het onderwijs gemaakt?</p>
<p>- Mijne vrouw had eene degelijke opleiding genoten - zij was geen gedresseerd examenpaardje, maar eene echte kindervriendin, eene ware opvoedster. Zij bestuurde de ontwikkeling der kinderen, vooral in de eerste acht levensjaren,
<pb n="405"/>
met de grootste zorg en eene vaste hand, en legde door hare wijze voorzorgen een degelijk fundament voor haar karaktervorming, waarop het gemakkelijk was voort te bouwen; en toen onze schaar te groot werd en wij meer hulp noodig hadden, vooral met het oog op de vreemde talen, namen wij eene Zwitsersche gouvernante, die als eene vriendin met ons de zorgen voor de kleinen deelde. Wij oefenden ons nu van zelve in de Fransche taal - en toen mijne oudste veertien jaren was, trachtte ik eene Engelsche gouvernante te krijgen en wij doorleefden een Engelsch tijdvak van twee jaren, om daarna tot eene Duitsche periode over te gaan. Mijne vrouw en ik zongen beiden, en zoo werden, onze kinderen van de wieg af recht muzikaal. Ik heb altijd veel liefhebberij in het teekenen gehad en heb het met de kinderen onderhouden en ontwikkeld, en nu mag ik het geluk smaken, dat mijne oudste dochter reeds examen heeft gedaan als hulponderwijzeres in twee talen, in de handwerken en het teekenen. Zij geeft thans de jongere zusters les. De tweede is de genius der huishouding, eene kleine voorzienigheid vol overleg en handigheid, die een bijzonderen geest van beheer openbaart, welke haar geschikt zal maken eenmaal over uitgebreide zaken toezicht te houden. Reeds is zij onze secretares en boekhoudster. Ik heb dus eene kostschool aan huis - eene huiselijke académie des beaux arts et des sciénces - vol gezondheid en levenslust. Wij geven onze kunstbeschouwingen en huisconcerten. Twee mijner meisjes spelen piano en de derde speelt viool; ik behandel de violoneel, en wij maken onze trio's dat het een lust is.</p>
<p>- Wel, man! ge schetst me daar een ideaal familieleven, riep Bakker; dat moest mijne vrouw eens hooren!</p>
<p>- 't Is alles realiteit. Waarlijk, ik ben geen fantast of dweeper, maar wij trachten wakker te zijn met het oog op de toekomst onzer kinderen. Gij weet, ik bezat eenig fortuin, maar ik heb tegenspoed gehad in mijne zaken.</p>
<pb n="406"/>
<p>- Maar wal zijt ge dan eigenlijk?</p>
<p>- Ik ben boer - neen, schrik maarniet - bepaald boer! - mijne meisjes kunnen even goed melken en boter maken als pianospelen.</p>
<p>- Dat is wonderbaarlijk knap. Ik kom u stellig opzoeken; ik moet die boter keuren.</p>
<p>- Wij hebben soms zeer slechte jaren gehad van mislukten oogst, van veeziekte, van hagelslag, ja, wat niet al; maar wij verloren den moed niet. Wij leefden zuinig, werkten vlijtig en wakkerden elkander aan om vroolijk te blijven en op God te vertrouwen, en niets heeft ons ooit ontbroken.</p>
<p>- Mijne vrouw moet met de uwe kennis maken - zij is als voor den dood zoo bang voor alles, wat niet bepaald huishouding is.</p>
<p>- De eischen van het gezin worden bij ons niet voorbij gezien. Wij brengen onze dochters zoodanig groot, dat zij zoo min mogelijk de hulp van bedienden behoeven. Wij houden daardoor veel slecht volk van den vloer, dat veel kost en weinig uitvoert, - ik hen wellicht een van de eersten in ons land geweest, die eene wasch - en naaimachine heeft bezeten; - mijne meisjes moesten die werktuigen leeren behandelen - en zij zijn, bij hoeveel verscheidenheid van aard en aanleg ook, allen zoodanig gezind, dat zij met dezelfde ambitie een receptenboek voor de keuken aanleggen, als een album voor de plantenkunde. Zij begrijpen heel goed dat - wij geen gedroogde bloemen kunnen eten, en dat alleen door de kennis der werktuigkunde de wasch niet wordt gereinigd. De winter is lang op het land, en des avonds houd ik mij ook gaarne bezig; - ik rook niet, omdat het me te duur is en niet aangenaam en gezond voor mijne meisjes om alle avonden in den walm haars vaders te zitten; ik koop voor dat rookgeld instrumenten, waarmede ik me bezig houd met de kinderen - den eenen winter cartoneeren en plakken wij - in een anderen is de microscopie aan de orde - dan leg ik mij toe op physica en we doen allerlei aardige proeven - Zoo ben ik nu
<pb n="407"/>
al twintig jaren door het leven gegaan als een zeer gelukkig sterveling. - Éen jongen hebben wij gehad; die is vroeg gestorven. - Maar wie zulke meisjes heeft als wij, die behoeft niet angstig te vragen: wat zal er van onze dochters worden? Och, waren het maar jongens! - Ik ben gelukkig met mijne meisjes - maar het komt alles door haar voortreffelijke moeder. Ik ben overtuigd dat zij alle zeven haar weg door het leven wel zullen vinden, en dat geen harer verlegen zal zijn met zichzelve, als ik mijn hoofd neerleg. Zij zijn niet vertroeteld of verwend, maar kloek en goed gezond, vlug van hand, helder van verstand en vervuld met zooveel vrouwelijk eergevoel, dat zij het zich eene schande zouden achten als zij ooit iemand tot last moesten zijn. Zij bezitten een degelijken grondslag van algemeene kundigheden, waarop zij in elke richting solide voort kunnen bouwen, bereid en geschikt als ze zijn om iedere taak met trouw en nauwgezetheid te aanvaarden, al zijn ze niet bepaald professioneel opgeleid.</p>
<p>- Daar zou ik het toch niet op durven laten aankomen - ik sta op het doen van het examen tot eene geruststelling.</p>
<p>- Maar is dat diploma voor onderwijs wel zulk een afdoend veiligheidsmiddel om de toekomst van meisjes te verzekeren, als menigeen wel denkt? - Eene acte met weerzin verkregen - aangeleerde kundigheden zonder aanleg of oefening om ze aangenaam en gemakkelijk weder te geven, wat is dat voor de toekomst? Onderwijzeres kan men niet zijn met tegenzin, of zonder bepaalde gaven die dat vak opluisteren en aanbevelen.</p>
<p>- Daar heb ik nimmer aan gedacht; ik had maar het oog op die acte, en beschouwde die als een effect, waarvan men in den dag des kwaads de vruchten kan genieten.</p>
<p>- Ik vrees dat menigeen van dat effect niet veel zal knippen dan snippers zonder waarde - en dat menig meisje het al te duur bekoopt met eene geknakte gezondheid, wanneer zij, gelijk gij van de uwe zegt, niet gemakkelijk leert.</p>
<pb n="408"/>
<p>- Maar er is toch nog wel meer voor eene vrouw te verrichten dan onderwijs te geven, sprak Beaujeu, juist dit vak eischt eene vereeniging van gaven, die slechts zeer weinige menschen bezitten.</p>
<p>- Ja, maar het is nog het eenige vak, waarvoor mijne vrouw hare dochters vergunning geeft. De eene heeft veel aanleg voor de gymnastiek - de tweede zegt altijd: - Neem mij bij u op het kantoor, ik heb lust in den handel - de derde slaagt in alles wat zij met haar hand maken kan; zij is de modiste van de familie, maar ze is stomp voor het onderwijs.</p>
<p>- Plaag haar dan ook niet met taalregels en chronologie, maar volg de wenken der natuur. - Eene mijner dochters wil bloemkweekster worden en legt zich met ernst op dat vak toe; ik laat haar stil begaan, even als een andere, die apothekeres en eene derde, die geneeskundige wil worden.</p>
<p>Dokter Beaujeu kon onder deze schets nauwelijks stil zitten van genot en lust om te applaudisseeren, en zich niet langer bedwingend barstte hij los.</p>
<p>- Ik bid u, mijnheer! herhaal deze gezonde denkbeelden in tegenwoordigheid van mijne vrienden, en maak kennis met de belangwekkende dames, die het congres opluisteren. Wij hebben morgenavond eene soort van meeting over sociale vraagstukken. - De opvoeding der vrouw is aan de orde - gun mij het voorrecht u te mogen introduceeren.</p>
<p>Cramer nam hoffelijk dit voorstel aan en Beaujeu begaf zich in de aangenaamste stemming huiswaarts.</p>
<p>&nbsp;</p>
<p>Hygie was hem reeds lang voor geweest. Hij had zich gehaast om zijne moeder zijn hartewensch toe te vertrouwen, hopende dat zij zijne voorspraak bij zijn vader zou zijn en bitter stelde het hem teleur, dat zij er niet van wilde hooren. Hij had zich zoodanig in zijne begeerte om een eigen paard te bezitten opgewonden, dat hij met veel heftigheid te keer ging en zijne
<pb n="409"/>
zuster hem nauwelijks tot bedaren kon brengen. Beaujeu had juist met Cécile eenige financiëele zaken te regelen en ingekomen gelden na te zien, en was daarmede nog niet. geheel ten einde, toen Hygie binnen kwam en al weder over den koop van een rijpaard begon.</p>
<p>- Maar, mijn jongen! gij hebt, dunkt me, nu reeds geld genoeg verreden, zei Beaujeu vriendelijk. - Ik heb u positief mijn gevoelen gezegd - paarden koopen convenieert mij niet.</p>
<p>- Iedereen weet dat gij geld genoeg verdient, merkte Hygie vermetel aan.</p>
<p>- Maar iedereen weet niet hoeveel ik heb te betalen.</p>
<p>- Ik schaam mij voor mijne makkers zoo kort gehouden te worden - gromde Hygie.</p>
<p>- Gaf ik u de vorige week niet eene ruime som?...</p>
<p>- Maar wat moest ik daarvan ook koopen? - Kom, wees niet zoo gierig op uw goud. Zulk een klein rolletje is juist genoeg voor het paard. En terwijl hij dit zeide, scheen hij het geld, dat op tafel lag om geteld te worden, met zijne blikken te verslinden.</p>
<p>Beaujeu schrikte van dien woesten blik, streek het geld haastig op en sloot de secretaire.</p>
<p>Met vlammende blikken trad Hygie nu dicht op zijn vader toe en sprak kwaadaardig:</p>
<p>- Zult gij mij waarlijk afwijzen? Zult gij mij nog langer als een schoolkind blijven behandelen? Waarom moet ik minder zijn dan Pierre, wiens vader ook niet rijk is en hem toch een rijpaard heeft toegestaan?</p>
<p>- Pierre verdient geld, en zoodra gij uwe eerste schilderij verkoopt, zal ik er bijleggen wat er aan ontbreekt om een paard te koopen.</p>
<p>- Dat zijn fraaie beloften om van mij af te komen - mij voor den gek te houden - ik zie wel dat gij geld genoeg hebt om mij het paard zonder bezwaar te geven.</p>
<p>- Dwaze jongen, dat geldheeft eene geheelandere bestemming.</p>
<pb n="410"/>
<p>- Gij liegt! brulde Hygie. - Gij wilt er die vreemde congresgangers mede feteeren en mij komt het toe. - Ik zeg u, dat ik het paard wil hebben en dat ik het zal koopen.</p>
<p>- Gij zult het wel laten! - antwoordde Beaujeu streng. Met eene daemonische uitdrukking van dierlijke begeerte in de ontstelde trekken wierp de vermetele zoon zich op zijn vader, om hem den sleutel der secretaire uit de hand te wringen. De dokter verijdelde deze poging en pareerde den slag flink af.</p>
<p>Deze nederlaag scheen zijne dolzinnigheid ten top te voeren, en terwijl hij zijn vader met de eene hand in de borst greep, slrekte hij de andere uit om hem den sleutel te ontrukken. Maar naast hem verscheen de tengere gestalte van Hygiène en zij wierp zich tusschen de worstelenden.</p>
<p>- Houd op - ongelukkige! - gilde zij haar broeder toe - en als verlamd zonk zijn misdadige arm neer. Hygie stortte onder een vloed van tranen op den grond, en ontwaakte met schrik en schaamte uit zijne verbijstering.</p>
<p>- Wat heb ik gedaan! - riep hij ontzet uit - ik weet niet wat ik eigenlijk wilde!</p>
<p>- Ga uit mijne oogen, - antwoordde Beaujeu, hem naar de deur wijzend. Maar Cécile was toegeschoten en bad handenwringend:</p>
<p>- Laat hem nu niet heengaan, zend hem zoo niet weg - vergeef hem zijne onzinnige drift.</p>
<p>Hygie wierp zich aan haar borst en snikte luid.</p>
<p>Hij strekte de handen naar zijn vertoornden vader uit, maar durfde niet naderen, terwijl hij stamelde:</p>
<p>- Wilt gij mij wegzenden? - ik heb het verdiend.</p>
<p>- Blijf bij uwe moeder. - Ik zal trachten te vergeten, riep Beaujeu, wat gij jegens mij misdeedt; maar zie toe! dat ge nooit iets onderstaat, waar mijne eer in gemoeid is - want dat zou ik nimmer vergeven! - en door eigen aandoening overmand, verwijderde hij zich.</p>
<pb n="411"/>
<p>- Dat paard - dat paard! - zuchtte Hygiëne - 't zou u dol gemaakt hebben van begeerte.</p>
<p>Hygie zag verwilderd rond, als moest hij zich bezinnen waar hij was en antwoordde toen:</p>
<p>- Gij hebt mij gered, Hygiène! ik geloof dat ik anders een vreeselijk ongeluk zou begaan hebben.</p>
<p>Hoewel Hygie op dat oogenblik zijne zuster in oprechtheid dankbaar was, dat zij hem belet had eene zwarte daad te volvoeren, die al heel weinig berekend was om tot het gewenschte doel te geraken, was hij er echter ver van af om de diepte van zijn misdadig bestaan te peilen.</p>
<p>- Ik heb het toch niet gedaan - dacht, hij, als het zelfverwijt hem begon te kwellen - en ik handelde in eene vlaag van drift.</p>
<p>Waagde zijne zuster het later hem nog eens ernstig toe te spreken over de noodzakelijkheid om zijne drift te beteugelen, dan antwoordde hij trots:</p>
<p>- Ik wil geen verwijten hooren over eene daad, die ik in een toestand van krankzinnigheid zou hebben gepleegd; maar ik heb het toch lang zoo erg niet gemaakt als velen mijner vrienden. Ik zou u van een kunnen verhalen, die zijn vader dezer dagen met het pistool op de borst dwong om zijne schulden te betalen...</p>
<p>- En dat zijn uwe vrienden! - riep Hygiène verschrikt, en zeer bekommerd liet zij er op volgen: - Is Pierre ook zulk een geweldenaar?</p>
<p>- Neen, hij is bedaarder - het was zijn broeder. Hygiène ademde iets ruimer - maar toch was het een makker haars broeders, die zulk een aanslag durfde wagen...</p>
<p>- Het is goed dat hij Parijs eerstdaags verlaat - bij oom zal hij veiliger zijn, dacht Hygiène, want ook zij verstond niet dat hij zijn ergslen vijand in eigen borst omdroeg, zoolang zijn zelfzuchtig streven niet door eene hoogere wet beheerscht zou worden.</p>
</div>
<div type="chapter">
<pb n="412"/>
<head rend="h3">XVIII. In het Grand Hotel du Louvre.</head>
<p>De onafzienbare, eentonige Rue Rivoli is als ontvolkt; deze anders zoo veel bewogen hartader van het nieuwe Parijs is tot kalmte gekomen. Hier en daar rolt nog slechts een fiacre - een enkele voetganger vertoont zich in de verte - want heel Parijs eet - alles is in de restaurants saamgepakt. Zoodra de magen voorzien zijn, komt er weer beweging op de straten. Men is overeengekomen hoe en waar men den avond wil slijten; de fiacres hernemen hunne standplaatsen op de pleinen, en weldra circuleert alles weder en snelt elk naar de boulevards en vervolgens naar de theaters.</p>
<p>Schuin tegenover het oude Louvre ligt een blok prachtige gebouwen, bestemd om het op alle hotels der wereld te winnen, maar daarom toch niet onovertroffen. Het is het schoone en groote Hotel du Louvre, waar niet alleen huisvesting is voor een duizendtal reizigers, maar waar men ook alles kan koopen en laten maken wat een reiziger op aarde maar ooit kan begeeren of behoeven.</p>
<p>De paarden trappelen reeds onder de bogen van den voorhof, waar de rijtuigen zich scharen om ook hier de gasten te wachten, die na den maaltijd willen rijden.</p>
<p>De overvloedige gaslampen zijn ontstoken en verspreiden
<pb n="413"/>
een vroolijk licht over de breede trappen en wijde portalen met groene tapijten belegd, maar het is overal stil en verlaten, want alle bewoners zijn in de eetzalen om den disch geschaard. De groote zaal is elken dag feestelijk gelooid als voor eene eeuwigdurende bruileft. Op de onafzienbare tafel blinkt het prachtigste zilverwerk en kristal u tegen, en lachen de geurige bloemen, vruchten en kunstrijke suikerwerken u aan. De twee honderd elegante heeren en dames schijnen bij een vorst te gast genoodigd.</p>
<p>Naast deze groote zaal zijn ter weerszijden nog vele kleine vertrekken, waar men zeer gezellig spijst, met minder ceremonie en meer gemak; waar de dames niet gekleed, de heeren niet fijn geganteerd behoeven te zijn, en men en famille en à la carte kan eten.</p>
<p>In eene dezer zalen zitten vier dames bijeen - zij hebben recht fideel samen gedineerd en zich hersteld van de vermoeienissen van den morgen. Zij toeven niet langer dan noodig is om naar de leeszaal te gaan, vóor die zich al te zeer zal vullen. De hooge smaakvolle zaal is met spiegels omgeven en met gemakkelijke sofa's en stoelen bezet om de lange tafels, die bedekt zijn met plaatwerken, landkaarten, reisgidsen, tijdschriften, dagbladen en lichte lectuur van den dag.</p>
<p>De dames profiteeren van de gelegenheid om elk haar gading onder de dagbladen te zoeken, en een waakzame oppasser verzuimt niet haar intusschen zijne photographiën op te dringen. Hij tracht, zich verdienstelijk te maken door te helpen zoeken wat elk begeert, en de stoelen om een klein tafeltje voor haar te schikken, waar ze ongehinderd kunnen zitten, al wordt het straks ook nog zoo vol; want in de groote zaal zijn de gasten nog aan tafel. Zij komen echter maar voor een deel herwaarts, want velen begeven zich naar bijzondere vertrekken, deze naar de muziek-, die naar de billardzaal - of stappen terstond in de wachtende open rijtuigen om nog een luchtje te scheppen.</p>
<p>Toch is er altijd nog een honderdtal reizigers, dat zich in
<pb n="414"/>
de leeszaal verzamelt om te zien en gezien te worden - en ook een weinig te lezen - of te bladeren.</p>
<p>- Hier is het Amerikaansche blad, dat gij zoekt. Mrs.! en de huissier reikt eene der vier dames een New-Yorksch monsterblad. - En hier is de Times, Miss! -Ja, de Indépendance Belge is er ook! - Heeft eene der dames niet de Berliner Zeitung gevraagd? - De Noordsche Tidende zal ik u oogenblikkelijk brengen, zegt hij tot de oudste der dames.</p>
<p>Zoo trok elk hart naar het vaderland, al boeide de bekoorlijke wereldstad een paar dezer vreemdelingen reeds weken lang, en al konden zij zich niet verzadigen aan al het schoone, dat haar dag aan dag verrukte. Maar juist omdat zij veel langer in het hotel vertoefden dan gewone touristen, was er voor haar niets aantrekkelijks meer in het toch zoo eigenaardig tafereel van het binnenkomen van al die aardige groepjes of keurige paartjes; jonge echtelingen op hun huwelijkstochtje, mama's en papa's hunne zonen en dochteren op de eerste reis vergezellende; jonge mannen in de volle opgewondenheid van het jeugdig gevoel, zooals het eenige Parijs dat alleen ontvonken kan; clubjes van intrigeerende en coquetteerende avonturenjagers, van nieuwsgierige en bemoeizieke, van pedante en geblaseerde, van kwaadsprekende en critiseerende reizigers zwierden rond of nestelden zich in fauteuils en causeuses - telkens afgeleid door verschijningen van deze of gene gevierde beauté, die des anderen daags weer voor eene andere eerste schoonheid moet zwichten, die morgen de tweede is en overmorgen de derde zal zijn, om welhaast met al de andere n<hi rend="sup">o</hi>. twee's en n<hi rend="sup">o</hi>. drie's vergaderd te worden tot de vergetene en verwelkende....</p>
<p>Maar hoeveel jeugd en bevalligheid er ook in de zaal verschijnt en verdwijnt, ons stemmig viertal trekt toch ook de aandacht van velen. - Al is geen dezer vrouwen meer jong of schoon, elk menschenkenner zal haar niet onopge-<pb n="415"/>merkt voorbijgaan. Menigeen komt haar dan ook eerbiedig begroeten en schijnt met verlangen haar onderhoud te zoeken.</p>
<p>Dit trekt de aandacht van een paar jeugdige snaakjes - jongelieden van goeden huize, die de hoop des vaderlands hadden kunnen en moeten zijn, maar wier Neerlandsch bloed geheel niet van vreemde smetten was vrij gebleven. Van hun vroegste kindsheid af opgevoed door vreemdelingen, koesterden zij een diepen afkeer voor al wat Hollandsch was; bij eene geheele vervreemding van eigen volk, bij onkunde in eigen historie, taal en letterkunde, waren zij koud voor al de geheiligde traditiën van den zoo duur gekochten bodem - onverschillig voor de groote namen onzer belden, vorsten, staatsmannen, geleerden en kunstenaars. - Hoewel Maurits van Wildenheim zeer trotsch op zijn jonk-heerstitel was, deed Alex Westerduin in hoogmoed op den ouden en geachten naam zijns vaders niet onder; en al zag Maurits op hem neer als een geldaristocraat, waarmede hij op den duur niet wel kon omgaan, hij voelde zich patricier en lachte met het jonkheerschap. - Geen van beiden deed echter iets om door verdienste en bekwaamheid nieuwen luister aan hun ouden naam bij te zetten. - Zij kenden, in hunne bekrompen zelfzucht, de edele aandrift niet om het vaderland te dienen, en verloren zij ooit door eenige ramp hun fortuin, dan zou er aan geen van tweeën met goed recht eene eervolle positie in de maatschappij zijn aan te wijzen. Van Maurits zou men als zoon van een generaal en bij zijn kloek gestel verwacht hebben, dat hij de militaire loopbaan zou hebben gekozen, maar de weg daartoe scheen voor zijne eigenzinnigheid te zwaar! - Toch had hij éene enkele liefhebberij, waaraan hij zijne jeugdige krachten toewijdde. Hij bezat een talent van honden en paarden dresseeren. Voor Alex scheen dit echter nog eene te moeilijke taak; deze vergenoegde zich met allerlei vogeltjes te verzamelen en aan te fokken. - Het scheen dus dat de
<pb n="416"/>
natuur - neen, zijne onverstandige opvoeding, Maurits voor niets hoogers dan tot paardenfokker of misschien voor pikeur en Alex voor vogelkooper bestemd had - ofschoon deze heertjes op de lage wezens, die deze takken van bedrijf met vlijt beoefenden, met de diepste verachting zouden hebben neergezien. - Dat was nu het resultaat van deeducatie door vreemdelingen! De beide jongelingen waren geheel niet zonder aanleg en zouden ongetwijfeld geschikt zijn geweest om eens als invloedrijke mannen hun stand eer aan te doen, en het vaderland belangrijke diensten te bewijzen, maar al hunne gaven waren weggebeuzeld, en vernietigd door de weelde.</p>
<p>Alex Westerduin bukt met het fijn besneden, bloemzoet gezicht verstrooid over een dagblad, en Maurits haalt uit zijn zak een sneeuwwit krulhondje, niet grooter dan eene vuist, dat er met zijne gitzwarte oogjes en purper halsbandje uitziet als of hij het uit een poppenwinkel gehaald heeft; - als het stil zit, kan men nauwelijks gelooven, dat het kleine ding loopen kan, en als het aardig bekje opengaat om te blaffen, begint men onwillekeurig te lachen over het koddige stemmetje. Maurits speelt er mede alsof hij zes jaar oud is, en vertelt aan alle bedienden, dat het hem zes honderd francs gekost heeft. Alex die nooit iets op heeft met dingen, die een ander bezit, kijkt er niet eens naar, maar wil al de namen weten van de lieden die hij ziet - en heeft de aardigheid die in zijn zakboekje op te teckenen, alsof zijn geest eene zwakke poging beproefde, om het tech met eenigen arbeid te wagen, want luiheid was de ziekte die hem ontzenuwde. Hij schuwde alle inspanning, haatte alle vermoeienis, en nooit had men hem zich met iets zien afsloven dan alleen op het inzamelen van postzegels en een enkelen dag ook met het rijden met de velocipède - hoewel hij het een groot gebrek in dat ding vond, dat hij het zijn knecht niet in beweging kon laten brengen.</p>
<p>- Maurits, zouden die gindsche dames kwakers zijn?</p>
<p>- Pardon, Alex! zij hebben het kostuum dier sekte niet,
<pb n="417"/>
en ze zijn te oud om door ons bekeken te worden. Ik zit op den uitkijk, of mijne honden niet opdagen. Ik wacht Castor en Pollux. Die lieve dieren hebben niet met ons in den trein mogen reizen.</p>
<p>Alex was veel te nieuwsgierig om zich van zijn stuk te laten brengen, en ging voort de vreemdelingen te bespieden.</p>
<p>- Zij hebben toch iets particuliers, en ik verbeeld me, dat ik die gezichten of de portretten meer gezien heb.</p>
<p>- Och, ik geloof niet dat het veel bijzonders is - hernam Maurits. - Kijk die oudste maar eens, met die ongerijmde muts - niets gedistingeerd.</p>
<p>- Een gemeen gezicht zelfs - ging Alex voort - wat groote neus - wat dikke bovenlip en overhangende wenkbrauwen - een raar wezen!</p>
<p>- Het moet eene fameus knappe vrouw zijn, eene Zweedsche schrijfster, zegt de huissier zacht, die op wacht staat om de heeren te dienen.</p>
<p>- Kijk – kijk! die mijnheer daar eens komen aanstormen. Hij zoekt iemand.</p>
<p>De huissier helpt hem terecht en brengt hem tot de dames.</p>
<p>- Die heer is...?</p>
<p>- Dat is die sterrekijker, die hier in het hotel woont. Mr. Beron, de vervaardiger van den prachtatlas, die hier ten toon gesteld wordt.</p>
<p>- Atlas cosmonographique!!! sprak de huissier pedant.</p>
<p>- Och, nu begrijp ik alles, riep Maurits. - Bas-bleu's - bas-bleu's! - Ja, ja, het zijn geleerde vrouwen.</p>
<p>- Dat ga ik eens aan mijne zuster vertellen, herneemt Alex, dan komt ze stellig een kijkje nemen.</p>
<p>- Zit zij alweer aan de piano heimwee-liederen te spelen?</p>
<p>- Ja, maar voor zulke rariteiten komt ze wel hier, dat geeft nog eens afleiding - en meteen snelde hij heen.</p>
<p>Maurits wil er nu ook het zijne van hebben en gaat in de
<pb n="418"/>
voorzaal den rooster der namen eens na - en pas heeft hij al de beroemde namen gezien, hoe verminkt ook genoteerd, of hij ijlt Alex en zijne zuster te gemoet, met de levendigste gebaren te kennen gevende, dat hij er achter is.</p>
<p>- Als gij nu eens wist, wat ik van die dames weet, fluistert hij Clara toe, dan vloogt gij haar te gemoet! Het zijn niet enkel rariteiten, maar ook celebriteiten!</p>
<p>Hij telt op zijne vingers: - Weet dan ten eerste: dat die Zweedsche is, Frederika Bremer, de beroemde romancière - de tweede, de Amerikaansche Beecher Stowe, de fameuse vrouw van de neger-emancipatie - de derde, Florence Nightingale, de apostelin der ziekenverpleging - en de vierde, de barones von Marenholz, de profetes eener nieuwe opvoedingsleer.</p>
<p>- Potztausend! roept Alex - wat eene ontdekking voor onze Clara! Wat zegt ge, kindlief?</p>
<p>- Hemel! daar komt alweer een geleerde heer op ze af, merkt Maurits op, en nog een - nog twee. Dat gaat goed - eerst een astroloog, nu een physioloog - psycholoog - philoloog, en ten laatste nog eenige theologen, hoop ik.</p>
<p>Intusschen waren zij vlak bij de dames genaderd, en Clara bad trillend van nieuwsgierigheid:</p>
<p>- Kom, Maurits! wijs mij dan toch - wie is Frederika Bremer? - Och, laat ze mij niet ontsnappen - ik moet, ik wil haar zien - zij heeft mij zooveel goeds geleerd door hare boeken. - Zeg, wie is het van de vier - de voorste? de kleinste?</p>
<p>- Neen, de oudste.</p>
<p>- Weet gij zeker, dat zij het is?</p>
<p>- Ja, ja!</p>
<p>- Ach, is ze al zoo oud! riep Clara teleurgesteld. - Maar hoe ernstig en goedig ziet zij er uit! - Zeg me: hoe weet gij dat alles?</p>
<p>- Van hem! - op een heer wijzende - van een der wakkerste redacteurs der Débats, die dagelijks met de dames is en ze dikwijls in de stad vergezelt.</p>
<pb n="419"/>
<p>Zoo keuvelend draaiden op een afstand de drie jongelieden bespiedend om de groep, die, in een levendig onderhoud gewikkeld, zich weinig bekreunde om de armzalige kritiek, die om haar heen flaneerde.</p>
<p>- Och toe, Alex! - bad Clara - zoek Caroline toch eens op - zeg haar dat hier iets merkwaardigs te zien is, dat de moeite waard is - want ik kan haar niet gaan roepen. Ik moet naar die interessante dames kijken.</p>
<p>- Gij moet onthouden hoe ze staan of zitten - hoe ze praten - hoe ze kijken - hoe ze lachen - hoe ze gapen - hoe ze niezen! plaagde Alex.</p>
<p>- Ja, spot maar - en gun mij mijn genot.</p>
<p>- Kom, dwaze dweepster! wij gaan wat beters zien; straks zult gij in de Comédie Française Molière's Savantes leeren kennen.</p>
<p>- Neen, ik blijf van avond thuis. Nu ik Frederika Bremer en Beecher Stowe, Florence Nichtingale en de barones, hoe heet zij ook weer, gezien heb, wil ik geen actrices voor mijne oogen dulden. Nu wil ik dat edele streven dier groote vrouwen gedenken, en ik walg van het tooneel. - Laat ons thuis blijven van avond en wat muziek maken.</p>
<p>- O, fantastisch kind! - wat is het goed, dat gij niet doen kunt wat gij wilt! - gij werdt stellig een bas-bleu of een philanthroop.</p>
<p>- Och, Alex! - zoo voortgejaagd te worden om mij par force te amuseeren, zoo van het eene vermaak in het andere te snellen, 't benauwt me - 't walgt me - 't zal mijn dood zijn! - Zoo wil ik niet langer afgetobd worden voor niets en weer niets, om mijn aanzijn te verbeuzelen.</p>
<p>- Hoe besmettelijk is toch de atmosfeer der geleerde dames, dat mijne lieve zuster er al eensklaps door aangeblazen en beneveld is - antwoordde Alex, die haar ongemerkt poogde weg te voeren; maar Clara wilde blijven staan.</p>
<pb n="420"/>
<p>Zij liet zijn arm los en drong dichter toe op de groep, die geschaard stond om den atlas, welke door den schrijver zelf werd toegelicht.</p>
<p>Maar zij keek niet naar die sterren op het papier; zij zocht het zachte weldadige licht van Frederika's zachtblauwe oogen.</p>
<p>De beroemde vrouw zag op, en ontdekte het fijne bleeke gelaat met de van geestdrift en dankbaarheid schitterende oogen van de jonge onbekende; zij las er die zuivere edele vereering in, dien eerbied en die erkentelijkheid, welke aan het eenvoudig jeugdig gelaat de hoogste schoonheid bijzet. Zij verstonden elkander bij het ontmoeten van hare blikken, en Clara verstoutte zich Frederika's hand te grijpen en er haastig een kus op te drukken, zeggende:</p>
<p>- U dank ik veel - God zegene die goede hand - ook zij verlost van slavenbanden.</p>
<p>Eer iemand haar had opgemerkt, was Clara reeds weder bij haar geleider. Frederika's oog volgde haar echter tot aan het eind der zaal. Clara liet zich werktuiglijk voortleiden en dacht:</p>
<p>- Ik heb haar gezien, wier rijke geest, zooveel tot mijn arm hart heeft gesproken. Maar dat alles ligt daar nog als een begraven schat. - Wie weet - als ik haar spreken, haar raadplegen kon - of zij nog niet iets van mijn bestaan kon terechtbrengen.... Laat men mij vrij dwingen om in dezen dolzinnigen maalstroom de bespotting van vrouwelijke geestbeschaving te gaan zien in Molière's carricatuur - ik heb haar ook gezien, die mij meer geleerd heeft dan alle meesters te zamen. - Die verschijning heeft alles in mij opgeroepen, wat verdoofd was. Ik wil - ik zal haar spreken - zoo niet schrijven. Ik wil nog eens al hare schriften doorlezen, of ik niet ontdekken mag, wat ik met mij zelve beginnen kan.</p>
<pb n="421"/>
<p>Het publiek der toeristen in de leeszaal verminderde met ieder oogenblik, behalve bij de groep der vier vrouwen - daar groeide de kring steeds aan door heeren en dames, die zich hier verzamelden op uitnoodiging van de barones von Marenholz. Er zou dien avond een meeting gehouden worden, en toen het uur tot de samenkomst sloeg, was het gezelschap tot een klein honderdtal aangegroeid en trad men de zaal voor de bijeenkomst bestemd binnen.</p>
<p>Men stelde zich voor van gedachten te wisselen over de sociale vraagstukken van den tijd en zijne zedelijke eischen aan volken, die eene hoogere bestemming in den mensch erkennen en eene betere toekomst wenschen voor te bereiden.</p>
<p>Wij herkennen de heeren Beaujeu, Cramer, Travers, Sérieux en Lamarche - wij vinden er Legouvé en Pelletan, Jules Simon met zijne begaafde gade en zoo menig strijder voor schoone en goede ideeën - ijveraars voor groote of kleine belangen - dweepers met nieuwe methodes - oprichters van nieuwe genootschappen - redacteurs van nieuwe en oude dagbladen, allen worstelaars voor eenige overtuiging, jagende naar eenige maatschappelijke hervorming - naar menschenheil en volksbeschaving.</p>
<p>Een nog krachtig oud man, met een blijmoedig geestvol gelaat, treedt met zekere vroolijke drukte binnen. - Elk maakt eerbiedig ruim baan, als erkende ieder dat de man met dat eenvoudig, eerlijk, verstandig gelaat, stralende van de reinste humaniteit, wel geschikt was om deze vergadering te openen.</p>
<p>Het is Emile Chevé, de vriend van het volksgezang, die des avonds de witte blouses uit Mont-Martre en Belleville bij zich verzamelt om in de Salle de médecine volgens zijne methode te leeren zingen.</p>
<p>De vroolijke, ongekunstelde wijze van zijn van dezen grijsaard, heeft iets naïefs, dat alle harten voor hem wint. Hij
<pb n="422"/>
staat daar als een vriendelijke vader in het midden zijner kinderen; zijn lang grijs haar valt in krullende lokken op zijne breede schouders; zijn gespierde hals met neergeslagen boorden herinnert aan zijne voormalige betrekking bij de Marine als chirurgijn-majoor. Elk was verrukt dien eerwaardigen, bescheíden grijsaard te zien optreden.</p>
<p>De belangrijkste mannen en vrouwen worden aan hem voorgesteld, en zoo geheel sans façon en altijd op zijn gemak gaat hij nu tot zijne speech over:</p>
<p>- Ik heet u welkom, oude en nieuwe vrienden! - ik heet u dubbel welkom, als waardige leden van ons college. - Vormen wij dan zulk een lichaam? - vraagt ge. - Maakt deze bonte groep van verscheidenheden éen categorie uit? - Wel zeker! wel zeker! Er is eenheid onder ons bij de onvergelijkelijke afwisseling van onze wijd uiteenloopende richtingen en van ieders streven. Wie - wat zijn wij toch? Wij zijn, bekennen wij het maar, ‘<hi rend="spat">le collège des fous</hi>’; en indien gij gemeend hebt den lof der wijsheid van een man met grijze haren te zullen hooren - gij zult het toch voor heden met zijn lof der zotheid voor lief moeten nemen.</p>
<p>Dwazen zijn wij allen! Dat niemand onzer het ontkenne. Het is niet anders - wij zijn uitzinnig!</p>
<p>Of is het geen dolheid - ik vraag het u in gemoede - dat zulke zwakke, kleine atomen als wij zijn, den monster-achtigen Goliath des vooroordeels met de veelkleurige kiezelsteentjes uit onze taschjes naar het harde reuzenhoofd willen werpen? Is het geen dwaasheid voor zulke teedere Lilliputters, om zich maar zoo met huid en haar voor de wildsten van alle beesten, de Hydra's en de Gorilla's der domheid en onwetendheid, te laten werpen? Enkel omdat wij de oogen, die de goede God ons gegeven heeft, wat wijder open willen doen dan sommige menschen gedoogen. Is het geen razernij, om liever zorg en kommer te aanvaarden, dan een lekker,
<pb n="423"/>
zoet leventje te leiden bij het offeren aan den droomerigen en koppigen afgod van den ouden sleurgang.</p>
<p>Waarom verlaat mevrouw A. haar comfortable huis en liefelijk gezellig verkeer, om in de sombere gevangenissen bij misdadigers neer te zitten? - Wat had mevrouw B. met de bevrijding van de stompneuzige negers te maken? - Waarom moest mevrouw C. zich voor de Noordsche vrouwen in de bres stellen - zij was immers vrij een ander vaderland te zoeken, als zij het met het oude wetboek niet stellen kon? - Is het fatsoenlijk, dat mejufvrouw D. zich met allerlei verwaarloosde en berooide schepsels inlaat - schipbreukelingen op de wilde baren der zinnelijke driften, die de beschaafde wereld overboord heeft geworpen? - Waarom verlaat de gravin E. de weelde van het hof en ruilt zij de geparfumeerde salons voor een vermoeiend werken aan de verbetering van musfe kleinkinderscholen? - Is het niet belachelijk, dat de fijnbeschaafde barones F. zich tusschen de ruwe werklieden begeeft? - Is het geen onbescheiden bemoeizucht, om te willen weten waar het ambachtsvolk, dat wij betalen, des nachts blijft - waarmede zij zich voeden? - Wat gaat het mejufvrouw G. aan, of de kranken goed verpleegd worden? - Wat dwaasheid om haar bloei en jeugd in de ziekenlucht van vreemde menschen te laten wegkwijnen? - Ik ben wellicht de gekste van alle gekken, ik, die nu vijfentwintig jaren op leven en dood met alle duivels worstel, omdat ik de kinderen mijns volks wil laten zingen - omdat ik geloof, dat alles wat een menschentong heeft, ook kan en moet leeren zingen! En als wij dan nog geloofden, dat onze goede werken ons zeer verdienstelijk bij God zouden makenn - dat wij ridderorden en bisschopsmijters in deze of in eene andere wereld zouden ontvangen. - Neen - onverbeterlijke ketters als wij zijn, houden wij het daarvoor, dat wij, met al de waarde van ons rusteloos ploeteren, nog maar beneden nul staan.</p>
<pb n="424"/>
<p>Is het geen groote zotternij zich af te sloven om dingen te prediken, waarvoor het geëerd publiek de ooren stopt? - Profeet te willen zijn in eene wereld, die nog altijd de profeten in het aangezicht slaat? - En geeselt zij ze niet meer met riemen, dan toch met de schorpioenen der dagbladen - en doodt zij ze niet met het zwaard, zij doodt ze met haar vergiftigen inkt.</p>
<p>Dwaasheid, te roepen in een woestijn zonder echo's - dwaasheid, te ploegen op de steenrots, die, als zij splijt, u dreigt te verslinden! - Dwaasheid, die hooge zee van menschelijke dwaling en ellende te willen uitscheppen met het notendopje onzer welwillendheid! - Verdienen wij, philanthropen, niet dat men ons met den vinger nawijst? - dat men ons met, onze hemelspijs laat verhongeren, en ons geen andere glorie gunt dan de madeliefjes op onze vergeten grafzode! - Wij zijn dwazen! - Laat ons toestemmen en berusten. - Wij werken, en zijn gelukkig in ons werk. - Wij zaaien - o! vaak met tranen - maar ons hart slaat hoog, omdat wij nu eenmaal lust in het zaaien hebben. Wij werpen de onaanzienlijke korreltjes uit in donkere voren - wij zien ze verdwijnen en sterven. Maar wij gelooven, dat ieder werk eene toekomst heeft en ieder zaadje eene geschiedenis, omdat er leven in het kleinste korreltje is - omdat alle leven God werk is.</p>
<p>Ik vraag het u nogmaals: - Is dat wereldwijsheid? - Neen, o neen, wij zijn zotten - dat is uitgemaakt! Wenschen wij er elkander geluk mede - heeten wij elkander dus welkom!</p>
<p>Eene levendige toejuiching brak zijne rede af.</p>
<p>En het was nu aan de edele baronnes von Marenbolz om haar schoone theorie te ontwikkelen. Voor de tweede maal trad zij te Parijs op als de begaafde volijverige apostelin van Fröbel, tot vestiging van eene opvoedingsleer, die ongetwijfeld der Fransche jeugd bij uitnemendheid te stade zou
<pb n="425"/>
zijn gekomen. Hare eerste pogingen waren echter totaal afgestuit op de Parijsche pedanterie en wuftheid.</p>
<p>Enkele verstandige mannen beloofden ondersteuning. De crèche van Lamarche was mede eene vrucht van de in hem opgewekte belangstelling voor het jonge kind en de allereerste opvoeding; maar het ontbrak aan vrouwen met moederlijke harten - aan onderwijzeressen met verstand en toewijding. Wèl hadden enkele onderwijzeressen een handvol uit de rijke methode gegrepen, om daarmede eigene ideeën en geschriften te verrijken en in hare scholen iets nieuws te introduceeren; maar zij pleegden een roof aan Fröbel, daar zij zijn naam verzwegen en zijne middelen verminkten. Wederom was de volhardende vrouw gekomen en reeds had zij zeer vele redevoeringen gehouden, maar thans wenschte zij zelve eenige meisjes practisch op te leiden, om zoo mogelijk eene kleine kern te vormen, waaruit de werkzaamheden voortgezet en aangekweekt konden worden. Onder hare ijverigste hoorderessen waren mevrouw Valeur en haar secondante. Zij zouden zich geheel aan de Fröbelsche methode wijden, dit was het paedgogisch principe waarop zij wachtten, dat ze voorgevoeld en gezocht hadden, doch niet alleen konden uitvinden. - Beaujeu was geheel in de wolken. Nu was het middel gevonden om de kinderen der menschen eindelijk eens op te voeden zooals het behoorde, zeide hij. In zes dagbladen had hij er over geschreven. De methode moest er nu met geweld door.</p>
<p>Het deftige Journal des Débats schonk er ookzijne hooge belangstelling en Jules Simon zijne goedkeuring aan - de keizerin beloofde zich de zaak te zullen aantrekken. - Amerikaansche en Engelsche vrouwen wilden de leerwijze zoowel bestudeeren als Spaansche en Russische. De Fröbelsche methode zag zich nooit glansrijker toekomst geopend. En het kleine, tengere vrouwtje, dat daar voor haar tafel vol nietige kinderwerkjes stond, oogstte al de hulde en erkentelijkheid van haar sympathetisch publiek
<pb n="426"/>
en geloofde werkelijk, dat het schoone Duitsche zaad nu eindelijk ook in den lossen Franschen bodem zou wortelschieten.</p>
<p>De begaafde opvoedster was daardoor reeds eene merkwaardige verschijning, dat zij den vrouwelijken schroom overwon en het waagde in het openbaar te spreken. De belangstelling voor dit feit werd verhoogd door de eenvoudige, bevallige en onderhoudende wijze waarop zij sprak, geheel naar de ingeving van haar hart en de indrukken van het oogenblik - terwijl het mede gunstig stemde, dat zij het alleen deed in het belang van zaken, die geheel binnen de grenzen van het vrouwelijk denken, streven en leven vallen - dat zij, waar zij den werkkring der vrouw door die van spreekster uitbreidde, dat alleen waagde in het belang van het kind, dat zijne eigen zaak niet kan bepleiten - en tevens zich richtte tot de vrouw, niet om haar uit haren werkkring te roepen, maar om haar hare zedelijke taak dieper te doen opvatten en de hooge beteekenis van het moederlijk verplegen der jeugd zóo toe te lichten, als dit wellicht, nog nimmer door eene vrouw was geschied. Haar optreden werd dus van eene groote beteekenis voor de emancipatie-quaestie en eene proeve van de edelste natuur.</p>
<p>De heer Travers achtte door hare speech zijn weg gebaand, en haastte zich om zijne gevoelens over de grootheid der vrouw uit te storten. Hij stond op, maar Beaujeu wist hem zoo beleefd terzijde te schuiven, hem toefluisterend: - Nog niet! - dat hij zijne oratie weer moest inslikken, waarbij hij van grimmigheid scheen te zullen barsten, en zóo hoog zwollen de aderen van zijn dik rood hoofd, dat 't nu een vuurbal geleek.</p>
<p>De kleine dokter sprong en drong snel voor hem heen, ontrolde een groot papier op de kleine tafel, die in het midden van de zaal stond en door de dames omringd was, en bood haar bevallig een exemplaar aan van eene door Hygie ontworpen teekening, die allergelukkigst geslaagd mocht heeten.</p>
<pb n="427"/>
<p>Het was eene allegorische schets, de volksopvoeding voorstellende als eene werkzame moeder te midden van hare bedrijvige kinderen. De portretten van de beroemdste vrouwen vormden eene lijst om het stuk; de gelijkenis der vier aanwezige dames was volkomen geslaagd, terwijl de hoeken prijkten met de beelden van de verschillende maatschappelijke deugden, die de vrucht der opvoeding moeten zijn.</p>
<p>- Dit is het werk van mijn zestienjarigen zoon, sprak de dokter met trots naar zijn ver boven hem uitstekenden jongen omziend, die eenigszins links naast hem stond.</p>
<p>- Het is al te veel eer voor mijne zwakke pogingen, antwoordde de barones zichtbaar getrosfen.</p>
<p>- In welk afgelegen gedeelte der stad, in welke gebrekkige schuilplaats voor kinderen zijt gij niet als een weldadige engel verschenen, overal licht verspreidend en altijd iets goeds nalatend, antwoordde Beaujeu. Hoevele maanden hebt gij niet reeds in ons midden met denzelfden ondoofbaren ijver, met hetzelfde onverdroten geduld gearbeid, om onze kleinen aan de plagen der ledigheid en der verveling te ontrukken? Laat een zoon van dit volk door zijn eersten arbeid u mogen toonen, dat wij, Franschen, niet ongevoelig, niet ondankbaar zijn voor de Duitsche zusterliefde, ons in onze kinderen betoond. Terwijl mijn zoon zijne vacantiedagen bij ons slijt, heeft hij zooveel van uw streven en werken op paedagogisch en philanthropisch gebied gehoord, dat hij de gelegenheid wenschte aan te grijpen, om aan deze edele vrouwenschaar zijne hulde te brengen - u inzonderheid, mevrouw, die onder ons hebt gearbeid.</p>
<p>De dames waren aangenaam verrast door deze hulde, en dankten Hygie van harte.</p>
<p>- Eén verzoek heb ik nog voor mijn zoon te doen - vervolgde Beaujeu - mag dit stuk voor het publiek verkrijgbaar gesteld worden? Hij heeft er nu slechts een klein
<pb n="428"/>
getal exemplaren van vervaardigd, maar hij wenschte het werk te vermenigvuldigen, opdat elk, die u vereert, deze plaat tot een aandenken zou kunnen verkrijgen.</p>
<p>Het fijne gelaat der barones nam eene uitdrukking van moeite aan, die vermoeden deed, dat zij weinig met het denkbeeld ingenomen was.</p>
<p>De teekening ging intusschen rond en oogstte den welverdienden lof; zij was met vaste hand en veel smaak zorgvuldig uitgevoerd. Het geheel was nobel gedacht en geestig van détail en schikking.</p>
<p>- Hoe aangenaam dit bewijs van sympathie en waardeering van mijn pogen mijn hart ook streelt - zeide de barones, de kleine handen eenigszins onrustig wrijvend - ik acht het voorzichtiger, dat die teekening niet in druk worde uitgegeven. Het komt mij voor, dat die uitgave den schijn van een voorbarigen, ontijdigen zegekreet op ons zou laden, wat bij den langzamen voortgang van de door ons gepredikte waarheden geen houding zou hebben. Wij willen geen teekenen van zegepraal, vóor de overwinning werkelijk zal zijn bevochten, en wij gaan pas op verkenning uit. Voorwaar! het is geen tijd om ons met eereteekenen te behangen - wij binden den strijd pas aan - maar geef ons het genoegen den jeugdigen, dichterlijken kunstenaar in persoon te mogen danken.</p>
<p>Die wensch kon oogenblikkelijk vervuld worden.</p>
<p>- Laat ik mijn zoon en tevens ook mijne dochter u mogen voorstellen.</p>
<p>Aan de eene hand zijn zoon, aan de andere zijne dochter voortleidend, trad de dokter voor de tafel. De jonge lieden waren beiden hem reeds over het hoofd gegroeid. Het zestienjarige meisje was een schoon en zedig kind, tenger en vlug, frisch en blond. De jongeling was ook slank opgeschoten, maar toch forsch gebouwd, krachtig van spieren en donker van tint;
<pb n="429"/>
zijne levendige, bruine oogen kneep hij wel wat te veel dicht, zooals veel teekenaars uit gewoonte om scherper te zien, en ze lagen ook te diep verscholen onder de sterk geteekende wilde wenkbrauwen om recht aangenaam of open te zijn. - Zijne spotachtig gekrulde lippen waren te dik om schoon te kunnen heeten, en toch was zijne geheele persoonlijkheid, met die uitdrukking van zorgeloozen levenslust en wakkeren moed, zeer aantrekkelijk.</p>
<p>Toen hij echter vernam, dat zijn wensch van zijn eersteling uit te geven niet zou vervuld worden, betrok dat blijgeestig gelaat tot dreigend en moedwillig toornen, en ging hij onwillig en gemelijk naar zijne plaats - en hij verzonk in eene zoo diepe neerslachtigheid, dat de Hollandsche heer Cramer, de nieuwe vriend zijns vaders, hem eenige vriendelijke woorden van verklaring en bemoediging meende te moeten toespreken. Het ontging hem niet, hoe de schoone blauwe oogen der zuster den broeder bekommerd volgden en liefdevol aan hem hingen, als vreesde zij de uitbarsting van zijn misnoegen.</p>
<p>Cramer kon de blikken van dit jeugdig paar niet afwenden, en hield het, bij al wat er voorviel, gestadig in het oog.</p>
<p>Travers trippelde van ongeduld om zijne speech af te vuren - zijne ooren waren zeer rood en zijn uitzicht somberder en grimmiger dan ooit, als hij stil zat; maar sprak iemand hem aan, dan rekte hij zijne spieren tot een zoeten glimlach en trok hij de dikke oogleden verzachtend over de groote oogappels om met eene kwijnende uitdrukking het diepste gevoel na te bootsen. Hij begon nu over de vrouw te declameeren, als ware hij de teederste der echtgenooten en de beste der huisvaders geweest. De dames waren geroerd door zijne gevoelvolle schets, en elk was opgetogen over den beminnelijken verdediger der vrouwenrechten.</p>
<p>Gelukkig behoefde Rosalie zijne huicheltaal niet aan te hooren.</p>
<pb n="430"/>
<p>Intusschen zat de kleine Lamarche geheel achter de reusachtige gestalte van Mr. Gagne verscholen; zij brandden beiden van verlangen om, elk op zijne beurt, hun universeel remedie tot genezing der maatschappelijke kwalen aan te bevelen. - Na veel gekuch en gescharrel gelukte het Mr. Gagne om wat naar voren te komen; hij stond op en maakte Lamarche niet alleen geheel onzichtbaar, maar begon nu ook met zulk een vloed van woorden zijne ideeën over zijne <hi rend="spat">Unétaïde</hi> of <hi rend="spat">La femme Messie</hi> uitéen te zetten, dat Lamarche wanhoopte of er wel een minuut voor hem zou overschieten.</p>
<p>Aan de nieuwe godin had Gagne een gedicht gewijd van niet minder dan XII zangen, gesplitst in LX actes! - Unétaïde daalde uit den hemel om de menschen van alle natiën en tongen, eene nieuwe algemeene en universeele taal te schenken.</p>
<p>- Het is te hopen, dat Unétaïde dan alvast het wonderboek voor deze wereldspraak kant en klaar uit den hemel medebrengt - merkte de heer Cramer aan - want wonderboeken, daar gaat het op aarde niet vlot mede - zij tarten de eeuwen in hunne wording!</p>
<p>Vervolgens zou Unétaïde ook eene universeele kleederdracht op aarde invoeren. - Zij beval slechts twee stoffages aan: eene voor het warme en eene voor het koude seizoen. Door deze eenvoudigheid zou eensklaps alle ijdelheid en weelde gebreideld, en de klove tusschen de standen meteen gedempt zijn....</p>
<p>De luchtige gestalte van Unétaïde wordt echter spoedig geheel bedolven onder de hemelhooge bergen van bezwaren, die van alle zijden opgeworpen worden tegen het onbekookte denkbeeld, dat alle volken op de zoo zeer verschillende trappen der beschaving zich van eene en dezelfde klankenreeks zouden kunnen bedienen - daar toch de rijkdom en aard van elke taal gelijken tred houdt met de geschiedenis en den toestand van
<pb n="431"/>
de natiën, die als zoovele individuën, haar eigen historische physionomie hebben en behouden, die de spiegel van haar ont ontwikkelingsloop is. Ook de eenheid der kleeding wekte een weinig den lachlust op, ondenkbaar als het is om boer en edelman - soldaat en handelaar - keukenmeid en artiste, in dezelfde cosmopolitische uniform te willen uitmonsteren.</p>
<p>Nadat deze luchtverheveling haar vluchtig schijnsel had gegeven, trad een ander, niet minder avontuurlijke, luchtschipper op - om zijn ballon op te laten. Het was eene interessante figuur, een tenger man, met eene Spaansche physionomie, - de heer Tourrail - een zeer edelaardig en beminnenswaardig dweeper, die eene secte gegrondvest heeft voor eene allerwonderlijkste versmeltingsleer, het Fusionisme genaamd. Hij nam ridderlijk de ietwat verongelukte Unétaïde onder zijne bescherming, en bewees, dat Gagne eigenlijk Fusionist was en in den grond hetzelfde zocht als hij - hereeniging van al wat samen hoort en zich zoekt saam te voegen door fusie. Zijne versmeltings-theorie was echter al even chimeriek als de fantastische Unétaïde, en zweefde op gelijke hoogte in het onbereikbare boven de duizelende hoofden der hoorders.</p>
<p>Eindelijk kon Lamarche het niet langer uithouden; hij sprong op zijn stoel, en stak nu nog boven de hooge gestalten van Gagne en Tourrail uit - maar eenigszins verlegen met zijn hoog standpunt, begon hij zeer bedeesd en met zachte stem:</p>
<p>- Ook mij zweeft een heerlijk beeld, het schitterend ideaal van hooger eenheid voor den geest. Ik noem het: het vaderlijk rijk van God, dat gerealiseerd moet worden door de harmonische vereeniging en het geluk van al zijne kinderen. Twee zaken zijn ons onmisbaar om dit rijk op aarde te vestigen: de <hi rend="spat">opvoeding</hi> en <hi rend="spat">het gebed</hi>, endaar de barones von Marenholz reeds zoo onovertrefbaar het gewicht der eerste opvoeding heeft bepleit, kan ik terstond het tweede punt behandelen.</p>
<pb n="432"/>
<p>Dokter Beaujeu schuifelde met de voeten en liet een onvergenoegd gemor hooren, waaruit de woorden: Geen paternosters! duidelijk verstaan werden, en dat door enkele heeren met afkeurende geluiden en gebaren werd beantwoord.</p>
<p>- Ik begrijp, dat ik tegenspraak opwek - ging Lamarche voort - doch versta mij wel! - Ik beoog door gebed geen gedachteloos geprevelde klanken - ik versta door gebed de verhevenste daad, die den sterveling gegund is, het streven der ziel naar levensgemeenschap met den Schepper, de erkentenis en vereering van den souvereinen wetgever. Dit gebed is als het sap in de plant, dat het kleinste blad met den wortel verbindt en al de deelen onderling in gemeenschap houdt.</p>
<p>Beaujeu stond op, ging weer zitten, stond nogmaals op en, zijne ergernis niet langer meester, viel hij met luide stem in:</p>
<p>- Mijnheer! wij waren op niets minder voorbereid, dan hier over bidden te hooren spreken. - Mij dunkt, wij moesten ons liever tot het eerste punt bepalen: <hi rend="spat">de opvoeding</hi>.</p>
<p>- Laat ons den heer Lamarche hooren over zijne opvatting van het bidden, hernam een deftig, blond heer met een lichtrooden baard. Het was de redacteur van ‘La science des mères’ en van ‘La vie morale.’ - Het is toch in de opvoeding eene hoogst belangrijke vraag, of wij onze kinderen, als wij ze den rozenkrans onthouden, daarom het schoone gebed van Christus niet in den mond mogen leggen.</p>
<p>- Er is in de moderne opvoeding zoo min plaats voor Vader-Onsjes als voor mirakelen en reliquieën! barstte Beaujeu heftig uit. - Wij zijn niet beter geworden bij het roepen: ‘<hi rend="spat">Bid voor ons!</hi>’ en de vereering van den ladder Jacobs of den stoel Davids. - Weg daarmede! Laat ons over rationeele <hi rend="spat">opvoeding</hi> spreken, en daarbij iederen zweem van het hatelijke monnikendom voor altijd afzweren. - Bidden is goed voor luie bedelmonniken! - Wij willen werken - en wij willen de
<pb n="433"/>
kinderen leeren hunne handen tot den arbeid te oefenen, maar niet ze met de luiaards al biddend in den schoot neer te leggen. Laat het kind zijne moeder danken met een kus, dat is beter dan zeven Avé's - Bidden is ongerijmd - onzinnig - een absurditeit....</p>
<p>- Hoe is het mogelijk wijsgeer te willen zijn, en van bidden te spreken! fluisterde de jeugdige secondante van Mad. Valeur, die bij het illustre klaverblad zat, Fanny lachend toe.</p>
<p>- Wij zijn het geheel met den dokter eens, antwoordde Fanny. - Bidden dient tot niets - verouderd bijgeloof!</p>
<p>Toch verhieven vele stemmen zich tegen Beaujeu, die met al het vuur der verbittering zoo heftig te keer ging, dat hij ook zijne wederpartij recht warm maakte. - Eindelijk stond dr. Crane op, die naast den Hollandschen heer Cramer aan het eind der zaal was gezeten en vraagde bescheiden het woord:</p>
<p>- Indien deze vergadering 't den achtbaren heer Lamarche toestaat, om het gebed aan te prijzen en te verdedigen als opvoedingsmiddel ter vereeniging der menschheid met God en verbroedering der menschen onderling - wie geeft u dan het recht om hem de vrijheid van spreken te ontzeggen, die ons allen gegund wordt? - Maar zoo aan iemand hier die vrijheid van zijne meening te uiten kon hetwist worden, dan zou het aan u zijn, mijnheer! in zaken het godsdienstig gevoel betreffende, omdat gij eenmaal ronduit gezegd hebt: ‘Daar is geen God!’ - Gij hebt daardoor van alle bevoegdheid afstand gedaan om over het gebed mede te spreken.</p>
<p>Het hooge rood van Beaujeu's verwilderd gelaat veranderde in een vaal grauw van woede; zijne knieën knikten - wankelend hield hij zich staande door de leuning van den stoel, die voor hem stond, krampachtig te omklemmen, terwijl hij met doffe schorre stem zeide:</p>
<p>- Mijnheer! gij beleedigt mij diep - gij schendt het ver-<pb n="434"/>trouwen - gij misbruikt in het openbaar, wat in een besloten kring gezegd is. - Ik eisch voldoening, mijnheer Crane! voor deze krenking.</p>
<p>- U geschiedt geen onrecht; uwe confessie is het atheïsme.</p>
<p>- Schending van vertrouwen noem ik het, om, wat onder mannen van wetenschap in vrijheid is gezegd, te bespreken - voor vrouwen.</p>
<p>- En gij waagt het om het gebed, dat velen onzer heilig is, stoutmoedig aan te randen in tegenwoordigheid dezer dames?</p>
<p>- Waaronder velen met mij instemmen - riep Beaujeu op het viertal aan zijne zijde wijzend, die hem aanmoedigend toeknikten. - Maar een vader te krenken in tegenwoordigheid zijner kinderen - ging Beaujeu voort - dat komt niet te pas. Dat is... dat is...</p>
<p>- Verschooning! - sprak Crane, die slechts even te voren in de zaal gekomen was - ik wist niet dat hier kinderen, veel min dat uwe kinderen hier waren - en ik vraag aan de dames wel vergeving voor dit tooneel; maar toch ontveins ik niet, dat ik het een troost acht voor de menschelijke natuur en voor het gemoed van onzen vriend, dat een man en vader het zich nog tot eene beleediging rekent... godloochenaar genaamd te worden.</p>
<p>- Dat is te zeggen - riep Beaujeu zich herstellend - ik wil dien naam niet dragen, omdat die mij blameeren zou als een ontzettend bekrompen geest, die niet eens in staat is tot eene allereerste oorzaak van alle verschijnselen op te klimmen. Maar wat ik gezegd heb in besloten kring, zeg ik thans in het openbaar - nu gij het mij afperst: - Ik haat den dommen God der theologanten als een onding! - Ik had moeten zeggen: - Zulk een God - uw God is er niet - de mijne alleen is er. - Want hij is het eeuwige Zijn - de geest van het Al, maar ik heb hem geen naam te geven en ik heb hem niets te zeggen.</p>
<p>- Gij zoudt Hem toch dit eene kunnen zeggen, sprak
<pb n="435"/>
eene bekende stem zacht naast Beaujeu: ‘Gij zijt groot en wij begrijpen u niet.’</p>
<p>Het was Reveil die achter hem stond.</p>
<p>- Ik ben hier buiten bevoegdheid gesteld om mee te spreken - beet Beaujeu hem toe - gij zijt getuigen - wij zullen daarop terugkomen - ik eisch voldoening - ik heb de eer het gezelschap te groeten.</p>
<p>Door zijne kinderen gevolgd verliet Beaujeu snel de zaal.</p>
<p>Hygie had gedurende de laatste woordenwisseling soms onstuimig met de gebalde vuisten op zijne knieën geslagen en zijne donkere oogen schoten dreigende en wraakzuchtige vlammen op dr. Crane, terwijl Hygiène mijmerend, als over het gezelschap heen, in het ledig staarde. Groote tranen ontvielen gedurig aan hare zachte blauwe oogen; soms zag zij haar vader met liefde en deernis aan, en zij worstelde met zichzelve om niet te snikken, toen zij hem volgde.</p>
<p>- Hoe jammer! - was de algemeene uitroep, toen Beaujeu was vertrokken - dat hij zoo doldriftig is.</p>
<p>- Hij is zulk een edelmoedig, onbaatzuchtig mensch, zei de een.</p>
<p>- Hij heeft zijn geheele vermogen opgeofferd in menschlievende pogingen, verzekerde een ander, terwijl Crane ter zijde tot Cramer zeide: - Om u een denkbeeld te geven, hoever hij zijn realisme drijft, zal ik slechts éen feit noemen. - Hij nam zijne kinderen, toen zij zes of zeven jaren oud waren, mede om een accouchement bij te wonen. Zij moesten weten wat zij aan hun moeder verplicht waren, om haar te leeren liefhebben. De kinderlijke natuur was hier echter weder wijzer dan de paedagoog, want de kleinen vloden gillend heen en wilden nooit over dat bezoek met iemand spreken, als voelden zij dat alle waarheid niet voor elken leeftijd past.</p>
<p>Inmiddels was Reveil omringd geworden van vrienden, die hem aanzochten om ook een woord te spreken.</p>
<p>Met veel talent resumeerde hij al het gesprokene en greep
<pb n="436"/>
uit elke speech het thema met de meest kiesche waardeering van elks hoofdgedachte. Hij merkte op dat er, bij al wat scheiding mocht maken, bij verschil van arbeidsveld en uiteenloopende meening, uit elke ontboezeming een toon had geklonken, die op eene en dezelfde behoefte wees, welke door allen diep en levendig werd gevoeld.</p>
<p>- Wij deelen allen hetzelfde verlangen, ja, het groote voorgevoel van eene schoone, hoogere eenheid, die ons eene betere toekomst zal ontsluiten; met die verwachting hebt gij den moed om ondanks alle moeite, smart en tranen, die gij om u henen ziet, geluk en vreugd te willen verspreiden - en gij roept alle goden aan - en offert op alle altaren!... Maar daar is éen altaar verlaten in uw midden - daar is éen geheiligde naam vergeten. Van den man uit Nazareth - van Jezus Christus, naar wien wij ons nog noemen. - Hij is die onbekende God - en indien dit volk in hart en in huis, door heel het vaderland, hem tempels wilde stichten, men zoude vinden, wat men nu zoo vruchteloos gedurende eene geheele eeuw gezocht heeft: - <hi rend="spat">de ware vrijheid, de reine broederschap en de echte gelijkheid</hi>, die reeds sedert twee duizend jaren is gegrond vest door het Evangelie van Christus. Waar dat Evangelie in zijn eenvoud en zijne kracht wordt verstaan, daar vallen de slavenketenen af, daar wordt elk vernederendjuk verbroken. Het maakt allen vrij, ja, zelfs maakt het allen gelijk - gelijk aan Christus in reinheid en liefde. Het verheerlijkt en reinigt het familieleven - het leert den man de vrouw, de vrouw den man waardeeren - en ook reeds het kind, dat zij te kweeken hebben tot een zelfstandigen, vrijen burger van het Godsrijk op aarde, als een eeuwigen geest beschouwen, - En dit heilig kleinood der menschheid kan men vergeten - achteraf schuiven als een vermolmd en onbruikbaar meubel - ja erger - als een gevaarlijk wapen! - Wee dengenen, die door hun bedrog en boosheid het Evangelie veracht en gehaat gemaakt
<pb n="437"/>
hebben! Wee dengenen, die Christus ten tweede male uitwerpen en kruisigen, door hem eenvoudig te ignoreeren!</p>
<p>Er ontstond een gefluister. - Wie is deze zonderlinge spreker? Van waar is hij? Is hij een leeraar?</p>
<p>- Het is een gek - een huichelaar - fluisterde Travers, terwijl zijn grof gelaat nog leelijker werd door de sterke lijnen, die de haat er in groefde - een Amerikaansche kwakzalver - men moest hem niet aanhooren!</p>
<p>Reveil bemerkte dat er gemompeld werd en antwoordde:</p>
<p>- Ik ben een vrije zoon van de Vereenigde Staten van Noord-Amerika. Ik ben echter ook aan Frankrijk verwant door mijne vaderen. Ik heb dit volk liet, en deel in zijn lijden en streven; mijn hart bloedt over het naamlooze malaise, de grenzenlooze onvoldaanheid, die het voortzweept, rusteloos jagend naar een doelwit, dat te ver buiten zijn bereik ligt om het zelfs duidelijk te zien. Maar in dit volk woelt het leven en drijven der geheele hedendaagsche Christenheid, die door wanbegrippen overweldigd is, sedert zij het Evangelie verwerpt als eenig richtsnoer en goddelijk licht. - Deze wanbegrippen zijn het, die het openbaar gezag van zoovele staten hebben aangetast, en bovenal hebben zij heel Frankrijk als een wervelwind omgewoeld. De verkeerde meeningen omtrent den aard van vrijheid en macht bij dit volk aangekweekt, brengen de slechte daden voort. - De gruwelen der revolutie zijn de rijpe vruchten van den boom der valsche vrijheid, waaronder de onzinnige broederschap der vorige eeuw, in gelijkheid van ongebondenheid, juichend huppelde. De vruchten zijn vertreden - de takken verbroken - de stam door den bliksem des oordeels gekloofd - maar de wortels zijn niet uitgeroeid. Naar alle zijden hebben zij zich in de diepte verbreid om onverwachts met duizenden nieuwe spruiten op te schieten. De kinderen der menschen verlustigen zich reeds weder in die bloeiende loten. - Wij zien de vruchten al zachtkens
<pb n="438"/>
rijpen - straks komt een nieuwe, overvloedige oogst.</p>
<p>Een zonderling gemurmel, van ja en neen, van voor- en tegenspraak, ging door de zaal, waarop Reveil vervolgde:</p>
<p>- Gij staat verbaasd mij aldus te hooren spreken tot deze vergadering? - Uwe liefderijke harten roepen mij toe: - Wij - geen van allen, willen eenige revolutie - wij willen alleen sociale hervormingen tot stand brengen! - Gij bedriegt u. - Dat sociale streven zal niet uitloopen op hervorming, maar op revolutie. - Gij wilt vooruitgang en gij stelt de rechten van den mensch voorop - Dwaling! - De groote hervorming, die vóor twee duizend jaren de oude wereld in eene nieuwe herschiep, had tot leus: <hi rend="spat">Men moet God meer gehoorzamen dan de menschen</hi>. En de tweede hervorming, vijftien honderd jaren later, had wederom geen ander wachtwoord.</p>
<p>Alle ware vooruitgang zal met het ‘<hi rend="spat">Eere zij God</hi>’ in het blazoen moeen voorttreden. Maar de revolutie roept: ‘<hi rend="spat">Eere zij den mensch! - want er is geen God!</hi>’</p>
<p>De revolutie is begonnen met de verheffing van de rechten van den mensch - zij zal niet eindigen dan bij de erkenning van de rechten van God. Revolutie gaat uit van de souvereiniteit des volks - hervorming gaat uit van de souvereiniteit Gods. - Revolutie houdt zich staande door geweld en moord - hervorming breidt zich uit door het geduld en de volharding der martelaren. Revolutie rijst uit den afgrond en voert tot den afgrond - hervorming daalt uit den hemel en streeft naar den hemel....</p>
<p>De voornaamste mannen der vergadering stonden op, schoolden samen en fluisterden onder elkander.</p>
<p>- De spreker dwaalt af op een gevaarlijk terrein, zeide de een.</p>
<p>- Wij willen dat fatale woord ‘revolutie’ niet meer hooren, viel Travers kwaadaardig uit.</p>
<pb n="439"/>
<p>- Het compromitteert onze vreedzame vergadering, zei een derde.</p>
<p>- Wij zijn hier niet te New-York!</p>
<p>Velen verwijderden zich met ergernis en luide afkeuring.</p>
<p>- Mijne heeren! - antwoordde Reveil, even rustig voortgaand - Professor Chevé is begonnen te bewijzen, dat wij dwazen zijn - verdraag ook mij in mijne dwaasheid, als ik hier ga beweren, dat gij allen min of meer revolutionair zijt - dat gij allen u op weg begeeft naar eene ontzettende omwenteling - dat gij met uwe eigen handen de bouwstof bijeenbrengt tot de geweldigste uitbarsting. - Gij wilt geen revolutie - gij wendt u met huivering af van de gruwelen, die zij schept - gij vreest de gevolgen - maar <hi rend="spat">gij vreest de beginselen niet, die de revolutie baren - de beginselen des ongeloofs, der verwerping van het Evangelie, der verlating van Christus</hi>.</p>
<p>Vergeefs heeft elke revolutie met het bloed en de tranen der bedrogenen haar eigen vonnis geschreven, indien de gedachten der menschen en de wil huns harten niet tot erkenning van Gods souvereiniteit gebracht worden. - En wat zien wij om ons heen? - Zedelijke ontzenuwing en verlamming van de edelste krachten - toenemend versterven van de hoogere beginselen, door de veronachtzaming van de levensbron, zoowel bij de hoogste als bij de laagste klassen - met al de heillooze verschijnselen, die steeds den ondergang van overmoedige en weerspannige volken plegen vooraf te gaan. En in het midden van dat alles wandelen de dwepende philanthropen glimlachend met hunne humanistische ambulance... en roepen: - Vrede! vrede! - geen gevaar!</p>
<p>Is het dan niet schoon en goed ons over de kranken en armen en gevangenen en onwetenden te ontfermen?</p>
<p>Ja toch. - Maar, terwijl gij het goede doet en het beste beoogt, vergeet gij het éene noodige en werkt gij mede om de aanma-<pb n="440"/>tiging en inbeelding des volks te stijven - de ijdelheid te streelen, den overmoed te kweeken. Uwe weldaden, uw onderwijs, uwe volksvermaken, uwe zieken- en kosthuizen, uwe maatschappijen en genootschappen, alles, alles voert den eigenlievenden, veeleischenden waan van de heffe des volks hooger op. - Zij worden de lieden - zij verstaan nu eerst hoe noodig, hoe onmisbaar zij zijn. Gij hebt hun hunne <hi rend="spat">rechten</hi> gepredikt en vergeten hun eerst hunne <hi rend="spat">plichten</hi> te leeren verstaan, hunne heilige plichten jegens God en den naaste! - Nooit is er meer voor den werkman en voor den hulpbehoevende gedaan dan thans, en nooit was er meer hoovaardij, onbeschaamdheid, ondankbaarheid en ongebondenheid. Is het niet of werklieden, dienstbaren en kinderen tegenwoordig aan hun voorhoofd hebben geschreven: ‘Ik ontzie niets of niemand.’ Zulk een verwaten geslacht groeit er op aan onze zijde, zonder God, zonder Evangelie, en dàt onder de lofzangen op onze voorbeeldige humaniteit.</p>
<p>Volksvrienden en vriendinnen, weldoeners der lijdende menschheid! - ziet wel toe, hoe gij zaait! - Al ons werk zal welhaast door het vuur beproefd worden. - Wat niet is gebouwd op het echte fundament zal te gronde gaan.</p>
<p>Twee machten slechts zie ik in alles werken. Christus en de anti-christ! - Wie niet met Christus is, die is tegen Hem - die niet met Hem vergadert, die verstrooit. Gij zult moeten kiezen tusschen den man van smarte met de doornenkroon en tusschen de roode muts der Jacobijnen. De Christusversmading van onzen tijd zal nog zwaarder oordeel over ons brengen dan eens over Jeruzalem en Israël gekomen is. - De dag der vergelding kan niet lang meer uitblijven, waarop het woord des Heeren voor alle volken bevestigd zal worden: - ‘Die mij verlaten, zal ik verlaten.’</p>
<p>Reveil boog zich diep voor de aandachtige vergadering, die al ernstiger en stiller had toegeluisterd. Zonder zich verder met iemand in te laten verliet hij het vertrek. Niemand roerde
<pb n="441"/>
zich, niemand scheen de diepe stilte te durven afbreken, en men ging zwijgend en nadenkend uiteen.</p>
<p>&nbsp;</p>
<p>Naast de groote zaal, waar de vergadering werd gehouden, loopen de vertrekken, bezet door de familie Westerduin, die zich naar de Comédie Française begeven heeft, behalve Clara, die een lichten aanval van aangezichtspijn gaarne aangreep als voorwendsel om eens rustig te huis te blijven met haar nicht Caroline, die haar niet alleen mocht laten.</p>
<p>Nauwelijks hebben de meisjes zich verzekerd dat oom en tante zijn weggereden, of Clara belt om het kamermeisje uit het hotel, dat bijzonder spraakzaam en gedienstig voor de beide vriendelijke en milde jonge dames is, en vraagt:</p>
<p>- Weet gij wat hier naast voor eene vergadering is?</p>
<p>- Ik weet het niet recht, maar het moet heel zot zijn. Ik heb al een poos door het sleutelgat gekeken, en begrijp er niets van - 't is eene dwaze club; ik geloof dat ze het over kinderspeelgoed hebben.</p>
<p>- Och kom! over kinderspeelgoed...</p>
<p>- Ja, dames! - de barones, die er de redevoeringen over houdt, heeft er kisten vol van bij zich, en haar kamer is er mede bedekt - ik help haar wel eens uitstallen en opruimen.</p>
<p>- Waar is dat sleutelgat?</p>
<p>- Wel hier naast in uwe eigen kamer.</p>
<p>Clara vliegt er heen.</p>
<p>- Doe het licht uit en gij kunt alles duidelijk zien - en als ge stil zijt alles hooren.</p>
<p>- Waarlijk! - fluistert Clara. - Breng ons thee, en wij hebben ons amusement voor van avond gevonden.</p>
<p>- Gij zult wijzer zijn - herneemt Caroline - gij zijt dood moe en wilt nu nog naar die vervelende speech luisteren; wie weet wat onzin daar verkocht wordt!</p>
<p>- Stil, Caroline! dát is interessant. - Och, ik zie mijne
<pb n="442"/>
Frederika daar juist zitten. Hemel! ik kan alles verstaan! zegt zij bevend van spanning en verrassing.</p>
<p>- Ik zal toch zoo vrij zijn, zeide Caroline, hiernaast wat te gaan lezen of schrijven - maar hoe zal ik het verantwoorden?</p>
<p>- Laat mij met rust, bid ik u, ga maar voort met het boek, ik zal morgen wel bijlezen.</p>
<p>Caroline zag wel dat de besmettelijke geestdrijverij zelfs door het sleutelgat op Clara werkte, en liet van haar af om zich in eigen lectuur te verdiepen in de andere kamer, terwijl Clara met het hoofd tegen de deur geleund bleef luisteren.</p>
<p>Of ze nu soms wat al te sterk leunde, dan of zij het evenwicht verloor - maar eensklaps vloog de deur open, en Clara kon alleen door een snellen sprong voorkomen, dat ze niet hoogst ongracieus haar entrée de chambre ging maken. Doch vlug was zij binnengetreden, en stond daar blozend en verlegen in de wijd geopende deur. Aller oogen richtten zich op de bevallige verschijning; daar men echter meende dat het eene verwachte persoon was, maakten de dames plaats en Travers trad buigend naar haar toe en wilde haár zijn arm aanbieden, om haar bij de presidente te brengen.</p>
<p>Caroline, die op het geluid der openspringende deur was toegeschoten, zag dit schouwspel schier van lachen stikkend aan, nieuwsgierig hoe Clara er zich uit zou redden.</p>
<p>Om geen stoornis te veroorzaken was het raadzaam geen opheldering te geven. Clara volgde haar geleider en nam plaats alsof zij een van de genoodigden was. - Ja - zij behoorde bij deze lieden - zij voelde er zich thuis.</p>
<p>Frederika Bremer zat niet ver van daar, en had terstond de jonge dame uit de leeszaal herkend en haar met een sympathetisch oogknikje verrukt. In Clara's hart rees de hoop dit wezen, dat zij zoozeer vereerde, nu nader te zullen komen.</p>
<p>De onderwerpen, die besproken werden, interesseerden
<pb n="443"/>
haar weinig; zij lagen geheel buiten haar gedachtenkring, en het was haar alsof zij soms in eene onbekende taal hoorde declameeren. - Toch ving zij hier en daar een denkbeeld op, dat haar frappeerde en haar deed nadenken, ja de lust bij haar wekte om wat meer te gaan leeren.</p>
<p>Toen de vergadering was afgeloopen en bier en daar eene plaats openkwam, en deze en gene opschikte of eene andere plaats ging bezetten om eene kennis te spreken, schikte ook Frederika al naderbij en wenkte haar vriendelijk toe, totdat zij naast elkander kwamen.</p>
<p>- Uit welk land zijt gij, lieve onbekende? vroeg Frederika.</p>
<p>- Ik kom uit Holland; wij reizen al sedert lang van badplaats tot badplaats en zullen nu een deel van den winter wellicht hier slijten of zuidwaarts gaan. - Ik reis met mijne ouders, mijn broeder en mijne nicht.</p>
<p>- Er is veel op reis te leeren, hernam Frederika.</p>
<p>- Ach, ik ben het trekken en opbreken zoo moede, ik haak naar... naar....</p>
<p>- Rust?</p>
<p>- Neen, dat eigenlijk niet, geloof ik - ik haak naar verlossing uit mijn beuzelachtig bestaan - uit mijn ellendig niets doen.</p>
<p>Frederika zag haar zoo belangstellend aan, dat Clara moed greep en sprak:</p>
<p>- Mag ik vrijuit met u spreken? - Gij zijt zoo wijs en goed - mag ik mijn hart voor u uitstorten?</p>
<p>- Gaarne, maar is het daartoe hier wel de rechte plaats - wilt gij niet liever op mijne kamer komen?</p>
<p>- Hebt gij tijd en gelegenheid?</p>
<p>- O ja, ik heb nog eenige oogenblikken, hoewel al mijn goed gepakt staat om te vertrekken.</p>
<p>Clara's verrassing kende geen grenzen - tranen sprongen uit hare oogen. Frederika zag het en vatte hare hand, terwyl zij haar
<pb n="444"/>
naar hare kamer geleidde, die een fraai uitzicht op de Rue Rivoli had; de maan wierp haar zilverlicht op de grauwe wanden van het uitgestrekte oude paleis aan de overzijde, het statige Louvre vereenigd met de Tuileriën - en verlichtte ook vriendelijk het ruime vertrek. Frederika liet nog meer licht binnenstroomen door hare vensters op het balkon te openen, en de beide dames verfrischten zich in de open lucht.</p>
<p>Met heftige gemoedsbeweging greep Clara Frederika's hand.</p>
<p>- Ik ben een onwetend kind! - zeide zij - en gij zijt zoo wijs en goed - gij verschijnt als een engel op mijn pad - leer mij! - o, leer mij! - ik zal uw raad volgen. - Zeg mij - hoe kan een jong meisje ontsnappen aan den maalstroom der nietigheid, die mij doet duizelen - aan de macht van het gebeuzel, dat mij gebonden houdt?</p>
<p>- Door arbeid.</p>
<p>- Ik heb het ongeluk rijk te zijn - riep Clara - ik heb het droevig noodlot tot een aanzienlijk geslacht te behooren en een grooten naam te dragen... wat mag - wat kan ik dan werken? - Ik ben tot de ledigheid veroordeeld.</p>
<p>- Arm kind! - ik versta u. - Moeten al die wezenlijke voorrechten u zoo tot last zijn?...</p>
<p>- Neen, voorrechten zijn het voor mij niet - ik ben er door gedoemd om voor niets te leven dan om mij te amuseeren - en alles verveelt mij. - Men reist met mij rond om mij afleiding te geven - men overlaadt mij met geschenken - met verrassingen - maar ik mag niets anders doen dan mij amuseeren - ik mag lezen om mij te vermaken, vroolijke lichte lectuur, maar die niet inspant - ik mag teekenen, maar vooral niet te moeielijk - ik mag piano spelen, maar niet te lang - ik mag dansen - ik mag paardrijden - ik mag schieten - ik mag geld uitgeven - ik mag alle liefhebberijen en fantasieën botvieren, mits... dat ik mij maar vermake. - En ik, ongelukkige, vermaak me nooit! - Alles - alles verveelt me, ergert me. -
<pb n="445"/>
Zeg, wijze edele vrouw! - kan van zulk een onding, als ik ben, nog iets terecht komen?...</p>
<p>- Geen onding, maar eene worstelende ziel, die tot haar recht wil komen - en zal komen.</p>
<p>- Zal komen? - Gelooft gij dat?</p>
<p>- Ja, uw onvrede is waarborg, dat gij niet zult ondergaan in den vloed van nietigheden, die u walgen - gij zult dien stroom doorworstelen.</p>
<p>- Ach, ik vrees er voor. - Mijne lieve, dierbare ouders wenschen niets vuriger dan mijn geluk; maar zij willen dat ik gelukkig zal wezen op hunne wijze - en dat kan ik niet. - Is het slecht - is het ondankbaar?</p>
<p>- Ik ken uwe omstandigheden niet genoeg om ze te beoordeelen - maar zeg mij: - Waarin denkt gij, dat voor u het geluk kan gelegen zijn?</p>
<p>- Dat is juist, wat ik niet weet - maar ik weet toch dat ik meer ben dan een pop, die tot niets dient als om uit- en aangekleed te worden en te vertoonen hoe mooi de nieuwe kleedjes zitten. - Maar wat ik eigenlijk wil of kan of moet, dat weet ik niet. - Ik vrees, dat ik ook tot niets deug. - ik zou anders wel weten wat ik wilde. - En toch voel ik eene onnoemelijke kracht in mij woelen. Ja, ik zou iets kunnen doen - iets dat moeielijk was.</p>
<p>- Hebt gij geduld en volharding?</p>
<p>- Men verwijt mij dat ik wispelturig ben, maar ik weet dat ik veel geduld heb en groote volharding, als ik maar iets vind dat het waard is.</p>
<p>- Pas die kracht dan terstond toe om met geduld en volharding te <hi rend="spat">wachten</hi> - uw pad zal zich banen - uwe kracht zal haar loop krijgen - volhard vooreerst in wachten. - Dat is een zeer zwaar werk - en begin, al wachtende, uw hoofd te stoffeeren met kennis, uw geest te verrijken door degelijke lectuur, uw geest te bearbeiden om te leeren werken.</p>
<pb n="446"/>
<p>- O! ik heb al zooveel gelezen....</p>
<p>- Hebt gij heldere denkbeelden over de geschiedenis - over de schepping - over den mensch?</p>
<p>- Och! waarover zou ik heldere denkbeelden hebben! - Denkbeelden krijgt men niet door eene oppervlakkige gouvernante, die knap is in woorden - woorden - woorden. - Ik heb al mijn tijd noodig gehad om talen te leeren, dat is bij ons het voornaamste punt eener beschaafde opvoeding - maar geschiedenis of natuurkunde boeide mij weinig...</p>
<p>- Is het mogelijk! - dan heeft men u slecht onderwezen - een geest als de uwe moest door geschiedenis gesterkt en door natuurkennis verlicht worden. - Ondervraag het verleden, en gij zult den weg tot de toekomst vinden - ondervraag de natuur en het leven, en zij zullen u met duizend stemmen toespreken. Hoe menige jonge vrouw werpt zich onervaren en onhandig op om hier of daar eene maatschappelijke kwaal te heelen, en maakt de wond, door de onhandigheid van hare pogingen, nog dieper. - Jaag niet te haastig om te werken - word eerst bekwaam, verlicht en sterk door uzelve te ontwikkelen.</p>
<p>- Mijn bestaan is doelloos, ik zoek een doel. - Ik vraag mij af, waarvoor besta ik? - Voor niets.</p>
<p>- In de eerste plaats om uzelve te worden. - Ons levensdoel is het leven zelf. - Leer te leven - gij leeft slechts in zooverre als uw geest leeft. - Sterk uw geest - en sterk geworden zijnde, zal hij zijne vrijheid veroveren en zijn werk vinden. - En dank God, als gij op het eind van uwe baan het antwoord op de vraag vindt, welke gij nu reeds zoo haastig wilt beantwoord zien.</p>
<p>- Ik dank u - ik dank u! - antwoordde Clara, Frederika's hand kussend - dit uur is het gedenkwaardigste van geheel mijn leven, kon ik, maar langer met u spreken</p>
<p>Met smart zag Clara de bediende naderen, die de koffers kwam halen om ze op te laden.</p>
<pb n="447"/>
<p>- Mijn rijtuig staat gereed, zeide Frederika, het wordt tijd dat ik naar beneden ga - ik wil u echter eerst naar uwe appartementen terugbrengen.</p>
<p>- Geef u die moeite niet; maar als het niet onbescheiden is, laat mij u dan tot uw rijtuig mogen vergezellen. En - zeide zij schroomvallig -zou ik u mogen schrijven?...</p>
<p>- Zeker, hernam Frederika welwillend, als gij daaraan behoefte gevoelt, zal ik altijd een oogenblik weten uit te woekeren om u te antwoorden.</p>
<p>Clara dankte haar met al de warmte van haar jong teleurgesteld hart, en Frederika was door dat blijk van vertrouwen wellicht niet minder gelukkig dan het jonge meisje, want zulke proeven van oprechte sympathie zijn de zoetste belooningen, die de litteraire loopbaan voor eene vrouw kan opleveren.</p>
<p>&nbsp;</p>
<p>Caroline zat intusschen niet weinig in verlegenheid door het uitblijven van Clara. Hoe had zij haar zoo lang kunnen vergeten? - Och, ze was geheel verloren geweest in oude en nieuwe brieven - en zoo zelden was zij alleen. Nu kon zij ze lezen en herlezen, die berichten, die haar al het andere deden vergeten. Het waren brieven van Walter uit vroegere dagen en een laatste, voor haar zeer belangrijk schrijven, van zijne zuster Cornelia, dat de groote tijding behelsde van zijn voleindigden strijd of liever van een nieuw tijdperk in zijn gemoedsbestaan. Walter had haar gevoelen dan toch eindelijk recht laten wedervaren. Het was haar of zij thans iets dichter bij elkander stonden - of er een hooge scheidsmuur van onwaarheid geslecht was en zij elkander ten minste weer in het oog zouden kunnen krijgen, al gaapte de klove nog even wijd tusschen hun denken en streven.</p>
<p>Hoe steeg hij in haar achting, en dat was een vorm van troost, die haar ongemeen sterkte. ‘Den oprechten gaat het licht op’, dacht zij met eene schemering van hoop - waarheid en eer-<pb n="448"/>lijkheid in handel en wandel verhelderen ook het zielsoog - en was het niet reeds eene groote hulde aan het recht der Christelijke Kerk en haar apostolische leer, dat hij hare wettige eischen aan hare dienaren erkende? - Ook deed het haar aangenaam aan, dat Walter zijne zuster bij zich wilde nemen. Het zou goed voor hem en goed voor deze jonge kunstenares zijn - bovendien, was in dit feit niet het bewijs gegeven, dat Walter niet, als zoo menigeen, zich haastte om terstond eene andere in de plaats der verloren geliefde te schuiven? - Neen, zij had hem niet geheel en al verloren, want zij kon hem blijven vereeren en liefhebben met al de teederheid en trouw van haar hart. - Ja, zij beminde hem meer dan ooit.</p>
<p>In zulke mijmeringen verdiept, was de tijd haar omgevlogen en schrikte zij niet weinig bij de ontdekking dat oom en tante ieder oogenblik daar konden zijn. - En nog was Clara niet teruggekeerd. - Zij stond op, ging naar de vergaderzalen - zij waren verlaten en de bedienden ruimden zóo haastig de stoelen weg, dat men haar nauwelijks te woord stond op hare vragen.</p>
<p>Niemand wist, waar de jonge dame gebleven was.</p>
<p>Hoewel Caroline niet vreesde dat haar nicht eenig kwaad was overkomen, beefde zij toch op de gedachte aan al het misbaar, dat de zenuwachtige en overdreven bezorgde moeder zou maken, terwijl zij het niet zou weten te verantwoorden, dat zij Clara alleen had laten gaan.</p>
<p>Daar gaat de deur open en klinkt de beschamende vraag:</p>
<p>- Waar is Clara! - Is zij te bed?</p>
<p>- Neen, zij was wel en is hiernaast gegaan, antwoordde Caroline onthutst. Er was eene vergadering in die zaal....</p>
<p>- En gij laat haar alleen uitgaan? - En gij weet niet wat er van haar geworden is! - Gij misbruikt mijn vertrouwen. - Gij.... die....</p>
<p>- Laat ik u zeggen hoe het in zijn werk is gegaan, lieve
<pb n="449"/>
tante! Clara zag door het sleutelgat eene tafel vol alleraardigst kinderspeelgoed, waarvan het gebruik door eene aanzienlijke dame verklaard werd aan een groot gezelschap, dat hier eene soort van meeting heeft gehouden. Zij luisterde en de deur sprong open - toen is ze om haar houding te redden binnengegaan....</p>
<p>- En gij blijft hier maar zorgeloos zitten en laat ons kind aan haar lot over!</p>
<p>- Ik wachtte haar ieder oogenblik terug, maar het scheen haar zoo te boeien.... dat...</p>
<p>- Daar hebt ge het al! dacht ik het niet - wij moeten hier vandaan! - Ik vreesde het wel, toen ik van al die geleerden en celebriteiten hoorde, dat er wat naars zou volgen. Kom, Caroline! sta er zoo verwezen niet bij - zoek ons kind. God weet, waar ze is heengedwaald of heengevoerd! - Kom! sta niet te droomen - Alex! bel de bedienden. - Maar ik ga zelf - en meteen liep de bekommerde moeder met vuurrood gezicht den gang in naar den concierge en sleutelbewaarder der étage, die zij bewoonde.</p>
<p>- Weet ge niet, waar mijne dochter is heengegaan?</p>
<p>De concierge, uit den slaap opgeschrikt, stamelde:</p>
<p>- Was zij op de meeting? -O! dan is zij met een der leden van het congres naar no. 92 gegaan....</p>
<p>- En wie was dat?</p>
<p>- Ik geloof dat die heet - Bryman, laat eens zien - ja met Fredrik Bryman - heb ik haar zien gaan.</p>
<p>- Alex! is dat niet het hoofd der Mormonen, riep de ontstelde moeder. En waar is die Bryman dan met haar gebleven?</p>
<p>- O, Bryman? - dat is n<hi rend="sup">o</hi>. 92 - zal terstond afreizen met den nachttrein, antwoordt de bediende, die haastig voortspoedt.</p>
<p>- Alex! roep uw vader toch - waar blijft hij nu - dat wordt een bedenkelijk geval - ik ga vast naar beneden.</p>
<p>Westerduin, die eenigszins zwaarlijvig was en aan podagra leed, kon de snelle vaart en het ijvervuur zijner gade niet
<pb n="450"/>
volgen en sukkelde strompelend naar beneden, terwijl mevrouw naar de entrée-kamer snelde om den verdachten naam te gaan opzoeken op den rooster der gasten. En ja, daar leest zij het: no. 92 - Fredrik Bryman.</p>
<p>- Is die persoon nog hier?</p>
<p>- Zoo op het oogenblik vertrokken, antwoordt de portier.</p>
<p>- Had hij een jong meisje bij zich?</p>
<p>- O, er waren vele dames en heeren om haar uitgeleide te doen - die dame is zeer beroemd en bemind.</p>
<p>'t Was of een steen van het moederlijk hart gleed! - Al was Clara dan nog niet terecht - zij was dan toch niet door het hoofd der Mormonen ontvoerd.</p>
<p>Westerduin landde juist in de entrée-kamer aan, toen zijne gade de ontdekking deed, dat Frederika Bremer abusievelijk als een Fredrik Bryman op de vreemdelingenlijst stond en door haar in haar overijling met Brigham Young was verward, over wiens maagdenroof zij schrikwekkende verhalen had hooren doen. Hoe verrast was zij dan niet, toen zij Clara te midden van eenige dames op het bordes zag staan, die Frederika tot aan haar rijtuig begeleid hadden, maar nu het oog gericht hielden op een paar allerprachtigste New-Foundlanders, die zoo even door een bediende in het hotel waren gebracht en zich letterlijk op Augusta Wildenheim, hunne meesteres, hadden geworpen, alsof ze haar onder hunne woeste liefkozingen wilden doen neervallen. De dieren waren niet tot bedaren te brengen van vreugd weer bij haar te zijn, en zij kon niet eindigen ze te streelen en met de grootste hartelijkheid als haar ‘lieve Castor’ en haar ‘beste Pollux’ te begroeten. Het was de kloeke beschermster der dieren, die met ongeduld de komst van hare viervoetige vrienden had afgewacht. De honden mochten niet in de stallen overnachten; zij zouden voortaan haar lijfwacht uitmaken, en moesten tot ergernis van de bedienden vóor haar bed slapen.</p>
<pb n="451"/>
<p>Door het geweldig rumoer dat de honden veroorzaakten, werd, gelukkig voor Clara, de beweging door mevrouw Westerduin over de vermeende schaking harer dochter door Brigham Young, overstemd en bleef de vergissing, als zoo menigmaal uit het verkeerd uitspreken en opschrijven van namen geboren, voor de overige gasten onbekend. Geen echt Franschman is ooit in staat geweest een niet Franschen naam zonder fout op te teekenen; al moet hij dien bloot copieeren, hij zal zich altijd vergissen.</p>
<p>Den volgenden morgen was het mevrouw Westerduin wel aan te zien, dat zij op een bijzonder plannetje peinsde. - Geheel in haar ontwerp verdiept, tippelde zij om haar waschtafel heen en scheen niet klaar te kunnen komen met haar toilet, voor alles helder was in haar hoofd. Eindelijk was zij er. Nu mocht haar kamenier haar verder kleeden - zij wist wat zij wilde, en jaagde nu maar ongeduldig om geheel gereed te zijn en haar echtgenoot te kunnen spreken, die zijne morgenwandeling was gaan doen. Zoodra zij hem alleen kon onderhouden, ving zij eenigszins ernstig aan:</p>
<p>- Ik bid u, Westerduin, doe mij éen genoegen?</p>
<p>- O, lieve vrouw, wel tien!</p>
<p>- Laat ons in een ander hotel gaan. Het valt mij hier alles zoo tegen.</p>
<p>- Wel, kind! - we zijn hier zoo goed.</p>
<p>- Neen, mijn beste, 't is hier niet pluis! - Had ik geweten wat hier alzoo logeerde, ik was hier nooit met ons zwak kind ingetrokken.</p>
<p>- Hoe meen je dat?</p>
<p>- Wel 't is hier vol van raar volkje - daar heb je dien man met zijn langen witten baard en zijne gloeiende oogen, dien sterrekundige - 't is precies een toovenaar. - En dan auteurs bij de vleet - philanthropen in menigte - artisten op den koop toe - en dan nog geheimzinnige bijeenkomsten van
<pb n="452"/>
congressen, waar vrouwelijke studenten komen. Neen, dat is niet fatsoenlijk - ik had gedacht hier een uitgezocht publiek van gedistingeerde en geposeerde menschen te ontmoeten; maar al die kunstenmakers... neen, dat deugt niet voor ons lijdend kind.</p>
<p>- Maar, mijn schat! hernam Westerduin het hoofd misnoegd schuddend, Blondin is hier niet gelogeerd met zijn troep.</p>
<p>- 't Ware misschien minder gevaarlijk dan al die vrouwelijke beroemdheden. Geloof maar, dat Clara den ganschen nacht niet heeft geslapen! En hoe vindt gij haar heden? - Is ze niet bleek? - Is ze niet geagiteerd? - Ja, soms heeft ze iets wilds, dat me angstig maakt.</p>
<p>- Och, dat heeft ze immers wel eens meer?</p>
<p>- Ja, maar nu heeft ze het toch bepaald van de ontmoeting met die Brijham. Daar is ze nu zoo mee in de wolken, dat zij haar van ochtend al een brief zat te schrijven! - Verbeeld u toch eens, waar moet dat heen!</p>
<p>- Welnu, laat ze zich daarmee amuseeren.</p>
<p>- Neen, in het geheel niet, zij moet kalm gehouden worden.</p>
<p>- Maar die dame is bejaard en heel bedaard.</p>
<p>- 't Kan wel wezen, maar wat die menschen over zich hebben, weet ik niet - 't is iets aanstekelijks, iets als eene koorts-epidemie en zulk een mensch was in staat de brieven van ons kind te laten drukken. - Neen, dat nooit!</p>
<p>- Wat dwaze grillen haalt ge u nu in het hoofd!</p>
<p>- Ja, ja, ik voorzie er allerlei gekheid in. - Gij hadt Mevrouw Laville gisteravond in de comedie eens moeten hooren - O, mevrouw! zeide zij, wat ik u bidden mag - houd uw kind toch uit den kring der savantes - want gij kent mijne idee - eene geleerde vrouw - ik blijf er bij - is een horreur! - En ik vrees zekere dispositie bij uwe dochter bespeurd te hebben....’ - Haar eigen nicht, die lieve blonde dochter van mevrouw de Toulouse, moet tegenwoordig zoo geheel in het excentrieke vervallen zijn, dat ze zelfs verzen maakt! - Ja, ik
<pb n="453"/>
meen gehoord te hebben dat zij ze ook voordraagt. - Komt zoo iets voor fatsoenlijke vrouwen te pas?-Dat is zich weggooien!</p>
<p>- Ik zou mij verblijden als onze Clara ook eens zoo iets bij de hand had, dat zou haar meer troost en afleiding geven dan al dat rondreizen. Ik vind niet dat we er nog iets mee gewonnen hebben. Zij blijft altijd kwijnen en treuren.</p>
<p>- Toch hoop ik niet, dat wij ooit zulke buitensporigheden van onze dochter zullen beleven, en daarom duld ik geen correspondentie met auteurs.</p>
<p>- Kom, kom, ze zal op reis zooveel tijd niet hebben om zich aan geleerdheden te verslikken, en de ongeleerde dames zijn ook wel eens overdreven op haar beurt! zeide hij, met eenige koddige gebaren, die zijne wederhelft al te wel verstond. 't Kind heeft nu ten minste voor 't eerst eens betuigd een groot genot gehad te hebben, en dat is immers met geen goud te betalen?</p>
<p>- Ik zou toch gaarne in een ander hotel gaan, hervatte mevrouw met onverminderde halstarrigheid. Ik ben hier niet op mijn aise - geheel niet!</p>
<p>Westerduin, die het zoo volmaakt naar zijn zin had, was geheel uit zijn humeur geraakt en antwoordde stug:</p>
<p>- Dan is het ook maar het best Parijs vaarwel te zeggen, en regelrecht naar Genève te gaan.</p>
<p>- Hemel! dat zou nog het ergste van alles wezen! - want daar zocht zij dadelijk haar idole op. - Gij zegt het om mij te kwellen. Dat is zeer onaardig...</p>
<p>Maar er was niets minder dan kwelzucht in het zacht gemoed van Westerduin. Integendeel hij was een van die beklagenswaardige mannen, die het slachtoffer worden van hunne zwakke toegevendheid voor de bekrompenheid hunner weinig ontwikkelde zelfzuchtige vrouwen. Onvatbaar om zich tot de geestbeschaving des mans op te heffen, gebruiken zij al haar invloed om den man tot zich neer te trekken.</p>
<pb n="454"/>
<p>Wie hem als jong mensen gekend had, geestvol, kunstlievend, belangstellende in algemeene belangen en alle groote tijdvragen, zou nu de treurige gevolgen van eene aanhoudende verdooving, gedurende ruim twintig jaren, inden weinig beteekenenden man met leedwezen opgemerkt hebben. Hij was een te liefdevol en consciencieus mensch om zich van zijne kleingeestige huisvrouw, die hij innig liefhad, los te rukken om zijn eigen weg te gaan - en na het afstuiten van al zijne pogingen om haar eene hoogere levensopvatting te inspireeren en eene breedere gedachtenbaan te openen, was hij, het oneindig gekwel en getob moede, maar om des lieven vredes wil, met haar onder den domper gaan zitten, die alles had uitgedoofd wat niet heel alledaagsch, gelijk vloersch en prozaïsch was, om hem tot een droog en oppervlakkig kantoorman te herleiden, die naar niets hoogers trachtte dan het recht goed te hebben op aarde.</p>
<p>Als de beuzelgeest in eene familie wordt opgenomen en aangekweekt, is zij nooit voldaan met éen enkel slachtoffer. - De bekrompenheid, die den echtgenoot in den doofpot had gestopt, moest er nu ook de talenten van zoon en dochter in verstikken. Met de trage natuur van Alex was het bovenmate gemakkelijk gegaan, maar met de levendige Clara werd het lastiger; vooral sedert de smart haar inwendig leven onverwachts had wakker gemaakt en het wereldsche drijven geen aantrekkelijkheid meer voor het gebroken hart had, zocht zij naar iets anders, dat haar voldoening, geluk en vrede kon schenken.</p>
<p>Waarom oefende de vrome Caroline geen heilzamer invloed op Clara's ontrust gemoed uit?</p>
<p>Bij wie in de wereld zou Clara minder hulp en raad gezocht hebben dan bij de arme nicht, die zij zoowat met haar kamenier gelijkstelde, en die onder het streng verbod stond Clara nooit met hare dweepachtige denkbeelden te verontrusten - want de Westerduins waren liberale menschen, die aan elk vrij-<pb n="455"/>heid wilden toestaan van denken en spreken, behalve aan de lieden die het wagen zouden anders te denken en te spreken dan zij. Zoo besloot Clara dan nog eerder haar geprangd hart voor eene geheel onbekende vreemdelinge te ontsluiten, dan met Caroline vrij uit te spreken over het malaise dat haar verteerde... of het oor te leenen aan die liefderijke wenken, welke haar toch zoo menigmaal door haar nicht werden gegeven, terwijl zij ook zonder woorden uit hare werken reeds zooveel zou hebben kunnen leeren. Want hoedanig was Caroline's houding en levensrichting geweest, sedert zij al hare vooruitzichten had opgeofferd? - Zij zat niet moedeloos bij de pakken neer - werkzamer dan ooit, streefde zij er naar haar leven veelzijdig nuttig te maken, door in hare uitgewoekerde uurtjes andere edele vrouwen in haar menschlievend streven te helpen. Had zij geen vermogen om rijkelijk geldelijke bijdragen te verschaffen, zij gaf beter - zij gaf haar bekwaamheid, haar ijver, overleg en zorg ten beste. Was zij correspondente van een genootschap of secretaresse van eene vereeniging, dan gaf haar stille, bescheiden activiteit nieuw leven, meer gang aan de zaak, en, zich al meer door arbeid ontwikkelend, ontwaakte de wensch in haar ziel om zich langs dien weg eene van hare familie onafhankelijke positie te scheppen, zoodra Clara haar niet meer noodig zou hebben - want meer en meer bleek het haar, dat zij haar geen vertrouwen genoeg inboezemde, om met vrucht op haar gemoed te kunnen inwerken.</p>
<p>Het waren echter niet alleen de vooroordeelen aan Clara's zijde, het was ook een zeker gemis aan tact en menschenkennis, waardoor zoo menige vrouwenziel ongeschikt wordt gemaakt om harten te winnen. Caroline's geestesrichting was te stijl confessioneel, te strak calvinistisch om die ware christelijke humaniteit te bezitten, die ons tot de ware visschers der menschen maakt. De rechtzinnigheid geeft maar al te dikwijls aan de edelste christenen iets afstootends, iets
<pb n="456"/>
onbuigzaams en koels, dat zeker niet uit Christus, maar wel uit het zondige trotsche hart is, dat zich schadeloos stelt voor andere beperking. Caroline was bij al haar beminnelijkheid en vroomheid niet geheel vrij van die zekere leerheiligheid, die haar de zuiverheid der leer meer nog deed liefhebben dan de menschen. Haar eenzelvig mijmerend leven in het ziekenvertrek had die tendenz niet weinig versterkt, waarvan alleen een veelzijdig bewogen leven onder allerlei slag van menschen haar had kunnen genezen. Caroline zou uitnemend geschikt zijn geweest om afgedwaalden en diep gevallenen op te zoeken en bekeerde misdadigers te troosten, maar een hart als dat van Clara, wist zij niet te winnen of te leiden, zoo min als het haar mogelijk was geweest met Walter langer verbonden te blijven. Orthodoxie en liberalisme stonden met gelijke eigenlievende hardnekkigheid tegenover elkander, volstandig volhardende in de leer, die het meest, met elks inwendig wezen overeen kwam.</p>
<p>Mevrouw Westerduin zag echter wel dat haar vlieger niet opging, en dat zij een anderen koers moest nemen om haar oogmerk te bereiken. Zij getroostte het zich dan nog eenigen tijd in den gevaarlijken dampkring van een congres te blijven ademhalen, maar zij zorgde voor twee dingen: vooreerst, dat zij Clara nooit meer alleen en ten prooi van auteurs of geletterden liet - ten andere, dat de brieven, die zij aan Frederika Bremer schreef, niet aan het adres terecht kwamen - en met dien laatsten maatregel wenschte zij zichzelve bovenal geluk, ja beschouwde dien inval eenigszins als eene ingeving van de Voorzienigheid om haar geliefd kind tegen een groot gevaar te beveiligen....</p>
</div>
<div type="chapter">
<pb n="457"/>
<head rend="h3">XIX. Verhuisd.</head>
<p>- En wat is er van mijn armen vriend met éen been geworden? riep Hygie uit, voor het huis no. 105 stilstaand. Ik kan Parijs niet verlaten zonder hem gezien te hebben! - en reeds was hij de poort ingeloopen om de portierster aan te spreken.</p>
<p>- O! de Belforts - die zijn al lang weg, mijnheer! antwoordde zij tamelijk kortaf.</p>
<p>- Weg? vroeg Hygie verschrikt. - Waar zijn ze dan heen?</p>
<p>De blijkbare belangstelling en onrust van Hygie scheen de vrouw weer wat spraakzaam te maken en zij vervolgde:</p>
<p>- Die zieke heer meent ge immers, die niet wel bij het hoofd was? - Nu, die is zóo erg geworden, dat hij naar het hospitaal is gebracht of eigenlijk - ik geloof dat hij geheel razend is.</p>
<p>- Gij doet mij schrikken, riep Hygie ontsteld.</p>
<p>- Ja, mijnheer! hij was met geen vier man te houden, sloeg al wat onder zijn bereik kwam kort en klein, en hij zou zijne oude moeder gewurgd hebben, als ze niet ontzet was geworden. Het is een schrikkelijk geval. Hij zette soms midden
<pb n="458"/>
in den nacht eene stem op, dat wij het brullen hier beneden konden hooren.</p>
<p>- Die kalme zieke met de zachte oogen - razend geworden! zuchtte Hygie.</p>
<p>- Ja, mijnheer - stapelgek - dol!</p>
<p>- Dus is hij in een krankzinnigengesticht! - En waar woont zijne moeder?</p>
<p>- Dat weet ik nu zoo net niet - maar wacht, ik heb toch nog een adresje, geloof ik.</p>
<p>- Geef hier - geef hier - riep Hygie ongeduldig - ik wil den ongelukkige opzoeken, waar hij dan ook zijn moge....</p>
<p>Het bijna onleesbaar en vuil geworden strookje papier wees naar eene buurt, waar zich ook een groot hospitaal bevond. Hygie maakte van de eerste gelegenheid gebruik er heen te stappen.</p>
<p>Maar aan het opgegeven adres vond hij niemand thuis.</p>
<p>- De oude mevrouw is naar het hospitaal, zeide men hem. - Het is bezoekdag en haar zoon wordt daar verpleegd.</p>
<p>Hygie was menigmaal met zijn vader in dat gesticht geweest, maar het was niet voor krankzinnigen bestemd. De suppoosten kenden hem en brachten hem aan de deur van eene groote zaal, bestemd voor beenlijders. - Het is no. 16, zeide de oppasser. Maar het was niet noodig. Hygie herkende het bleek gelaat en het ravenzwarte haar zijns vriends terstond. De oude vrouw met het schuddende hoofd en het stereotype zwart zijden hoedje, zat bij hem met dokter Crane, die hem iets scheen voor te lezen.</p>
<p>- Wat heeft die vrouw toch geraaskald van zijne razernij - dacht Hygie - want tot zijne verbazing keek Arthur hem met eene uitdrukking van blijde verrassing en stille vergenoegdheid aan, hem beide handen toestekend. Hij was dan toch volkomen bij zijne zinnen.</p>
<p>- Gij vindt den vogel niet meer in zijn eng kooitje, zeide
<pb n="459"/>
Arthur glimlachend over de verbijsterde blikken, waarmede Hygie hem aanstaarde.</p>
<p>Verlegen wat op die smartelijke scherts te antwoorden, haperde zijne stem toen hij deelnemend zeide:</p>
<p>- Uwe verplaatsing wijst toch op veel lijden.</p>
<p>- Ja, mijn jongen, lijden! altijd lijden! -Toen gij mij verliet, noemdet gij mij den man met éen been, en gij vindt mij weder als den man <hi rend="spat">zonder beenen</hi>....</p>
<p>Hygie zag het maar al te wel aan de akelige platheid van zijn bed, en hij huiverde.</p>
<p>Het ontging Crane niet hoe Hygie bewogen was, en hijvraagde aan Arthur, of hij zijne lectuur voor heden zou staken.</p>
<p>- Toch niet! - bad Arthur, de hand op Hygie's schouder leggend - ons boek zal u immers niet verjagen? Zet u bij ons neder - wij waren aan het lezen uit het allerbeste boek. Deze vriend brengt mij de woorden des levens!</p>
<p>Crane vervolgde. - Hygie luisterde met verbazing. Wat was dat voor een boek, dat met zoo heiligen eerbied gelezen en aangehoord werd? - want de kranke zoowel als de oude vrouw vouwden de handen als tot het gebed. Hij kende dat boek - 't was het Evangelie. Crane las de gelijkenissen van den verloren zoon, van den penning en van het schaap. Maar zóo schoon had het hem nooit geklonken als thans, en onwillekeurig boog ook hij stil en eerbiedig het hoofd, om op niets anders acht te geven dan op dat woord alleen.</p>
<p>Toen het verhaal geëindigd was, bleek ook het uur voor het bezoek bestemd verstreken, en Hygie moest haastig afscheid nemen; maar lang bleef het beeld des lijders voor zijn geest, en hij kon niet aan hem denken, of hij hoorde ook de welluidende stem van Crane, zooals die de schoone gelijkenis gelezen had.</p>
<p>Arthur bleef alleen achter - maar ook in zijne ziel weerklonken de woorden des vredes, en zacht en kalm zonk het
<pb n="460"/>
vermoeide hoofd in het kussen tot eene verkwikkende sluimering. Crane bezocht hem dagelijks, en behandelde hem als een teeder vader zijn ongelukkigen zoon zou gedaan hebben.</p>
<p>Hoe Arthur in het hospitaal was gekomen, vernam Hygie nu kortelijk van zijne moeder - en die mededeeling voert ons twee maanden terug in den loop van ons verhaal.</p>
<p>&nbsp;</p>
<p>Het mediumschap, kunstmatig opgewekt, had Arthurs zenuwgestel dermate geschokt en verwoest, dat zich de akeligste en wonderbaarlijkste verschijnselen bij hem begonnen te openbaren.</p>
<p>Na de eerste onttoovering door de bittere teleurstelling was hij van niets zoo af keerig, als van hetgeen hij voorheen met zooveel ingenomenheid het gezellig verkeer met zijn ‘esprit famillier’ placht te noemen - en zoo hartverheffend als hem voormaals het denkbeeld was geweest, zijn kamertje tot eene poort des hemels te maken - zoo huiverig was hij thans voor al wat maar aan de geestenwereld herinnerde.</p>
<p>Desniettemin bleef zijne dispositie tot schrijven aanhouden. Dagelijks overvielen hem op vaste uren die trillingen en schokken door alle gewrichten en spieren, die de spiritistische werkzaamheid aankondigden.</p>
<p>- Ze zijn weer hier! - zeide hij dan - maar ik wil niet met ze spreken - zij grijpen mij aan - ik voel het duidelijk, maar met een vasten wil zal ik ze blijven weerstaan.</p>
<p>Zoo sprak hij dag op dag, maar geen inspanning zijns geestes was sterk genoeg om de geweldige schuddingen, die het lichaam teisterden, tegen te houden. - Nu wilde hij deze abnormale werking op eene andere wijze bestrijden. Zoodra zijne hand begon te sidderen en zijn arm te slingeren, bad hij moeder en zuster hem vast te houden; maar hare vereenigde krachten schoten te kort. Zij liepen eer gevaar verwrongen ledematen te krijgen als zij hem vasthielden, en hevige slagen en stooten te bekomen, dan die beweging te stillen. Daarop besloot hij zijne
<pb n="461"/>
armen met stevige touwen te laten binden, doch thans deden zich de zonderlingste verschijnselen voor. Het geheele lichaam werd door de heftigste schokken opgeheven en op den grond gesmeten, waar het zich om en om wentelde: terwijl schouders, heupen, hals en hoofd krampachtig werden heen en wedergewrongen en getrokken, zoo lang tot alle touwen losgeraakt waren.</p>
<p>Eindelijk zonk hij geheel uitgeput en meer dood dan levend neer. Lang lag hij dan in een diepen slaap, waarin hij vaak tot aller schrik luid begon te spreken of te schrijven.</p>
<p>- Neen, neen! - riep hij eens uit - laat van mij af - ik wil niet schrijven! - Maar zijne hand schreef groote letters in de lucht en op zijn dek of op den muur, tot dat Nanine hem een potlood tusschen de vingers gaf en een blad onder zijn bereik legde. Met gesloten oogen schreef hij deze woorden: ‘Zeg niet langer tot ons: “Ik wil niet schrijven”; gij hebt geen wil meer - gij zult schrijven als wij het willen - gij hebt ons geroepen - gij hebt u aan ons overgegeven- schrijf - schrijf -schrijf!’</p>
<p>Toen hij de oogen opsloeg, was hij verbaasd het schrift te vinden.</p>
<p>- Verzet u niet langer tegen deze impulsie, zeide Nanine; gij ziet dat die strijd u meer kwaad doet dan goed, wellicht geeft die trillende beweging van uw arm bij het schrijven u eene ontspanning, die u kalmeert; gij hebt u vroeger daarna altijd ontspannen gevoeld.</p>
<p>Arthur gaf toe - maar nu werd hij letterlijk ten prooi eener schrijfwoede - dag en nacht moest hij schrijven -ja, al sprak hij met zijne huisgenooten over geheel andere zaken; zijne hand, die aan een ander wezen scheen te behooren, schreef rusteloos door over geheel andere onderwerpen. Zoo verheven, rein en dichterlijk de vroegere geschriften waren geweest, zoo plat en laag waren nu de uitdrukkingen; niet anders dan eene reeks van de vuilste woorden of de afgrijslijkste vervloekingen - de straattaal der allerlaagste wezens,
<pb n="462"/>
doormengd met de duivelachtigste aantijgingen en lasteringen omtrent allen met wien hij ooit in betrekking had gestaan. - Ook gebeurde het vaak, dat hij door leugenachtige berichten en schrik aanjagende tijdingen werd gekweld. Nu eens was het: ‘beneden staat het huis in brand’ - ot: ‘juwe moeder is op de straat overreden’ - ‘uwe zuster is van de trap gevallen’. En zulk een volzin moest hij dan wel vijftigmaal herhalen.</p>
<p>De arme lieden gewenden allengs wel eenigszins aan al deze akelige abnormaliteiten, maar zij waren er toch telkens dupe van, en hadden letterlijk geen rust of duur meer. De rage van schrijven ging eindelijk eensklaps over tot eene rage van schreeuwen en roepen. Arthurs welluidende stem was niet meer te herkennen; het was het gekrijsch van schorre marktschreeuwers en kermisventers; ja, soms geleek het geluid meer op het gebrul der dieren dan op eene menschenstem. Al de afschuwelijke taal, die hij eerst gedwongen was te schrijven, brulde hij nu zijne ontstelde moeder en zuster dag en nacht toe, terwijl het schuim hem op de blauwe lippen bruiste. Het werd steeds moeielijker hem te verplegen en te verbinden, hoewel nieuwe groote wonden ontstonden op het tot hiertoe tamelijk gezonde been.</p>
<p>In eene van die alle beschrijving te bovengaande vlagen, was Arthur gevallen, en had hij zich zoodanig bezeerd dat oogenblikkelijk hulp geëischt werd. Nanine snelt naar beneden en vraagt aan den eerste den beste, dien zij ontmoet: - Waar woont hier dichtbij een geneesheer?</p>
<p>- Een huis of tien verder staat eene groote koperen plaat op de poort van een dokter - antwoordt men, en Nanine vliegt er heen.</p>
<p>- Is de dokter thuis? roept ze buiten adem.</p>
<p>- Hij is voor een uur thuis gekomen - zegt de portierster - maar of hij te spreken zal zijn, weet ik niet, want
<pb n="463"/>
hij had nog een heer bij zich. - Is er een ongeluk gebeurd?</p>
<p>- Al had hij tien heeren bij zich! - roept Nanine - ik moet hulp hebben, en reeds snelt zij de trap op en belt aan.</p>
<p>Beaujeu komt juist bij de deur om Reveil uit te laten. De beide mannen schrikken van het doodsbleeke meisje.</p>
<p>- Dokter, om Gods wil! ga met mij mede - stamelt de ontstelde zuster - het is dicht bij. - Mijn arme broeder, die aan toevallen lijdt, verkeert thans in een ontzettend en toestand, dien ik u niet schetsen kan - ik geloof dat hij geheel krankzinnig is - en hij heeft zich eene vreeselijke wond toegebracht.</p>
<p>- Ik ga met u, zegt Beaujeu.</p>
<p>- Als ik u niet belemmer, wil ik ook medekomen, sprak Reveil, Nanine medelijdend aanziend.</p>
<p>- Ja, dat is goed, hervat Beaujeu, driftig aantrippelend en nog eenige vragen tot Nanine richtend.</p>
<p>Zij moeten hoog klimmen, maar reeds beneden vernemen zij de akelige geluiden, die de lijder uitstoot.</p>
<p>Beaujeu hijgt en blaast al, eer hij het bovenste portaal bereikt heeft. Daar blijft hij even staan om adem te scheppen voor hij binnentreedt.</p>
<p>Reveil legt den vinger op het naambordje op de deur, en ziet hem strak aan, terwijl hij leest: - ‘Wed. Belfort’</p>
<p>Beaujeu verbleekt en mompelt:</p>
<p>- Mijn God! word ik daar geroepen!...</p>
<p>Een paar gespierde mannen, uit de buurt te hulp geschoten, worstelden nog met den rampzaligen patiënt, dien zij maar niet op zijn bed konden houden, en die eene onweerstaanbare neiging scheen te hebben om zich er weer af te werpen.</p>
<p>- Laat hem op den grond liggen tot hij bedaard zal zijn – zeide Reveil, terwijl hij alle voorwerpen verwijderde, die in den weg stonden - en laat ons met hem alleen!</p>
<p>Een sterke spiritusreuk verspreidde zich door het vertrek, want Beaujeu goot een weinig chloroform op zijn zakdoek
<pb n="464"/>
en wilde dien Arthur onder den neus houden om hem te verdooven. Maar Reveil, die intusschen op zijne knieën over den lijder gebukt lag, weerde hem zacht af en zeide:</p>
<p>- Gij ziet, dat hij al bedaart.</p>
<p>En werkelijk van het oogenblik af, dat Reveil zijne rechterhand op zijn voorhoofd en de linker op zijn hart legde, werden de schokken minder - de trillingen zachter - de saamgeklemde kaken openden zich. Het verwilderde gelaat herkreeg de natuurlijke uitdrukking van afmatting, maar ook van rust, en zonder moeite legden de beide mannen hem op zijn bed neder. Reveil nam de bleeke, uitgeteerde hand in de zijne, en legde de andere hand weer op het ijskoude, klamme voorhoofd, streek eenige malen over het gelaat en de borst, beademde hem sterk, en zeide tot Beaujeu:</p>
<p>- Nu slaapt hij vast genoeg zonder chloroform - hij zou niet ontwaken, al moest hem een been afgezet worden.</p>
<p>Toen het gemartelde lichaam ontbloot en onderzocht was, antwoordde Beaujeu:</p>
<p>- Ik vrees maar al te zeer, dat het tot eene ernstige operatie zal moeten komen.</p>
<p>- Dan kan hij hier niet blijven, hernam Reveil.</p>
<p>- Neen, wij moeten hem in een hospitaal brengen - daar kan hij oneindig beter verpleegd worden. - Ik zal vandaag nog voor alles zorgen.</p>
<p>- En waar ik van dienst kan zijn, zult gij op mij rekenen - niet waar? - vraagde Reveil bescheiden.</p>
<p>- Ik reken bepaald op u, om hem zoo kostelijk in slaap te maken op den dag dat hij getransporteerd moet worden.</p>
<p>- Ik wenschte, dat men mij toestond hem te magnetiseeren als de amputatie moet plaats hebben. - Ik heb het geluk gehad menig zwakken lijder in zulke oogenblikken bij te staan, en hen veel beter dan door de niet altijd doeltreffende aether-bedwelming alle smart te ontnemen.</p>
<pb n="465"/>
<p>- Ja, ja, dat zal wel gaan - ik breng u in het hospitaal bij heelmeesters, die mij kennen en vertrouwen.</p>
<p>Intusschen was Arthur voorloopig verbonden en hadden zijne pleegsters de noodige voorschriften gekregen. Reveil bezocht hem dagelijks, en zijne tegenwoordigheid en invloed schenen uitermate weldadig voor den lijder. Als deze eindelijk over zijn toestand met hem begon te spreken en beleed, dat hij de Mexikaansche methode als de vermoedelijke oorzaak van zijn verhoogd lijden beschouwde, antwoordde Reveil:</p>
<p>- Gij hebt u laten magnetiseeren, om u voor het spiritisme rijp te maken - ik zal u moeten magnetiseeren om er u van te verlossen. Het mediumschap is eene aangeboren dispositie, die, aan den zich van zijne gevaarlijke gave bewusten bezitter, eene ernstige verantwoordelijkheid oplegt; maar niemand zal ongestraft de vermetele hand uitstrekken om door kunstenarijen zich op te werken tot een vermogen, dat Gods wijsheid hem niet onmiskenbaar heeft toebedeeld. Gij zijt zwaar gestraft - verootmoedig u voor den Vader der geesten - opdat u niet nog erger overkome. God heeft u menschen ter hulpe gezonden, die u met liefde zullen omringen. - Laat dus de geesten rusten. Daar zij voortaan maar éen geest, wiens gemeenschap gij zult zoeken - de geest Gods. - Grijp moed - worden onze pogingen gezegend - en zijt ge weer wat sterker - dan zal u veel opgehelderd worden en wacht u eene groote lotsverbetering.</p>
<p>&nbsp;</p>
<p>Na lang tegenstreven had Beaujeu eindelijk moeten toestemmen, dat Reveil de drager was van een hem onbekend vermogen, en dat hij zijn invloed op anderen, als een heilzame geneeskracht tol kalmeering, zoowel als tot regeling der voornaamste levensverrichtingen, maar bovenal tot versterking en tot ontheffing van de zwaarste smarten, kon aanwenden.</p>
<pb n="466"/>
<p>Arthur's genezing alleen door magnetische manipulatie was een onloochenbaar feit, dat hij dag aan dag onder zijne oogen had, en dat hij met de grootste oplettendheid en verbazing gadesloeg. De lijder werd slapende getransporteerd en de amputatie gedurende eene magnetische sluimering allervoorspoedigst volbracht - en zoo vaak het in den verderen loop der behandeling noodig was, bewees Reveil den armen martelaar den dienst, van hem zijn zwaarsten oogenblik te ontnemen door eene zachte rust.</p>
<p>Nu Beaujeu eenmaal overtuigd begon le worden van den weldadiger, invloed van het met wijsheid toegepaste levensmagnetisme of mededeeling van het <hi rend="spat">fluidevital</hi>, kon het bij hem daar niet bij blijven - wat hij beleed, moest bij ook luide aan heel de wereld verkondigen.</p>
<p>- Pas op! - had Reveil hem reeds gewaarschuwd, den vinger tegen hem opheffend - de hardnekkigste tegenstanders worden de vurigste ijveraars! - Gij gaat nog dwepen met het magnelisme.</p>
<p>- Dat is best mogelijk - maar het is geheel iets anders het dierlijk magnetisme aan te nemen, dan aan clairvoyance en een gansch geeslenbeir te gelooven - en ronduit wil ik bekennen, dat ik deze weldadige kracht reeds te lief heb om nu langer te kunnen dulden, dat onkundige kwakzalvers er mede morsen. Ik ga morgen naar dien verwenschten Piérard en zal hem rekenschap vragen van zijne onverantwoordelijke Mexikaansche methode, die volkomen berekend blijkt, om iemand razend te maken. Ik zal hem onder den neus wrijven, wat kwaad hij in zijne onkunde gedaan heeft; ik wil hem voor het gerecht verklagen. Zulke menschen moest men streng vervolgen.</p>
<p>Met, opgezette zeilen stormt hij, zoodra hij kan, naar de Rue de Boulai, waar hij eenmaal Hygie voor het bordje van het Bureel der Spiritisten lezend had gevonden. Ditmaal verwaardigde bij zich dien geheimzinnigen drempel te betreden. Hij
<pb n="467"/>
gaat een klein trapje op. Hoog behoeft hij gelukkig niet te klimmen - Piérard bewoont een entre-sol.</p>
<p>Hoe vertoornd Beaujeu ook was, en welke schampere woorden hij voor den verachtelijken magnetiseur in zijn brein had klaar gemaakt - hij moest dat alles terugdringen, toen hij stond voor den hoffelijken, beschaafden man met het schoon gelaat en de kloeke fiere houding. Dat was geen kwakzalver, geen goochelaar, om zoo maar eventjes als een kennisschreeuwer te ontmaskeren.</p>
<p>Piérard ontving hem met de meeste onderscheiding, en betuigde zich door het bezoek van een zoo geacht en beroemd geneesheer zeer vereerd te voelen.</p>
<p>Deze bescheidenheid temperde het wilde vuur van 's mans toorn aanmerkelijk, vooral toen Piérard hem uitnoodigde om het gewone spreekvertrek met zijne bibliotheek te verwisselen, en Beaujeu volgde hem daar gaarne. De prachtige boekerij, die de muren bedekte - de met groen laken bekleede tafel met keurig schrijfgereedschap, die in het midden stond, gaven iets gezelligs en deftigs aan dit vertrek, en stemden Beaujeu al milder.</p>
<p>Hij had geen hard woord tegen dien man met die zachte stem, met dat welwillende, eerlijke gelaat, kunnen zeggen. Hij zag in de groote lichtbruine oogen van Piérard iets, dat hem aan het, oog van Reveil deed denken, iets wasemachtigs, iets droomends, en toch flikkerend bij oogenblikken, wat men in andere oogen op die wijze nooit ziet - en als Piérard hem dus vraagde: Waaraan hij eigenlijk de eer van zijn bezoek te danken had? antwoordde Beaujeu zonder bitterheid:</p>
<p>- Ik wilde u spreken naar aanleiding van een patiënt, die vroeger door u is gemagnetiseerd - over den armen Arthur Belfort.</p>
<p>- O, ik herinner mij, no. 500, zeide Piérard, intusschen een register opslaand om het artikel op te zoeken, want
<pb n="468"/>
hij was gewoon aanleekening te houden van elkeen, waarmede hij in aanraking kwam.</p>
<p>Onder het bladeren in den lijvigen foliant ziet hij Beaujeu eensklaps strak aan en zegt:</p>
<p>- Maar hebben wij elkander niet meer gezien?...</p>
<p>- Op Père la Chaise....</p>
<p>- Bij hef graf van Baudin waart gij aan de zijde van Delescluze?....</p>
<p>- Dan behoeven wij elkander niet naar onze politieke belijdenis te vragen, herneemt Beaujeu, steeds gunstiger voor Piérard gestemd.</p>
<p>- Ik was een geruimen tijd gebannen - maar grooter weldaad is mij nooit bewezen. Het is goed voor een Franschman bij groote naties ter school te komen. Ik heb veel in Engeland geleerd; maar toch dank ik België nog meer, want daar leerde ik het spiritualisme kennen in deszelfs hooge beteekenis en werd ik mij van mijne magnetische kracht bewust.</p>
<p>Reeds zag Beaujeu den magnetiseur met eengeheel sympathetisch oog aan, nu hij hem als een martelaar voor republikeinsche gevoelens mocht groeten, dien hij het eerst bij het graf van het bekende slachtoffer van den coup d'état ontmoet had - en bij zou de patiënt glad vergeten hebben voor zijn ideaal, de Republiek, indien Piérard niet herhaald had: - No. 500 - wat is er met hem?</p>
<p>Met levendige trekken schetste Beaujeu hem nu den toestand, waarin hij Arthur had aangetroffen - maar Piérard was daar niet zoo verbaasd over als hij zich had voorgesteld, en hoorde hem aan zonder een zweem van zelfverwijt of wroeging te laten blijken; alleen betoonde hij met enkele woorden van medelijden zijn leedgevoel, en zeide eindelijk:</p>
<p>- Waarom heeft men mij toch niet terstond laten roepen? Het was dan zoover niet gekomen. Ik ken al deze verschijnselen - zij komen dikwijls voor bij onervarenen,
<pb n="469"/>
die zonder raad en leiding te ver gaan op het nachtgebied der natuur. Hoe is het thans met hem? - Want geen middel uit de apotheek zal hem helpen. Hier werken andere krachten. Alleen magnetische inwerking van een krachtig en edel mensch kan hem genezen.</p>
<p>- Die hulp heeft hij gevonden - antwoordde Beaujeu - en al die ontzettende verschijnselen zijn verdwenen zonder medicijnen - dat is een feit - mijne oogen hebben het gezien - anders zou ik het niet aannemen - maar verder ga ik niet. - Ik ben medicus - ik werk met krachten, die ik ken - met middelen, die ik begrijp. - Ik erken geen anderen gids dan ons <hi rend="spat">weten</hi> en <hi rend="spat">ervaren</hi>. Het <hi rend="spat">gelooven</hi> laat ik aan anderen over.</p>
<p>Piérard zuchtte, wreef zich over het ruime voorhoofd en antwoordde glimlachend:</p>
<p>- Vóor tien jaren zeide ik volmaakt hetzelfde - maar ik herbaal het thans niet meer zoo stout. En dat ik niet overhaast of lichtvaardig tot andere inzichten ben gekomen, dat getuigen zij - hier schoof hij de groene gordijnen weg en wees op de reeksen van net gebonden boeken. Zij getuigen van mijne onverpoosde navorschingen. Ziedaar eene boekerij bijeengebracht met het doel om overal op te sporen, wat er is gedacht en geleerd, van de oudste tijden af, over de onzienlijke wereld, wier eeuwige krachten de besten van ons geslacht uit alle natiën reeds zoo vroeg hebben waargenomen en dikwijls zoo schoon besproken.</p>
<p>Zie hier de ongewijde schrijvers - dàar de beroemdste kerkvaders - ginds de levensbeschrijvingen der heiligen en martelaren - hierboven eene groote verzameling heksenprocessen. Dit gedeelte heeft betrekking op de geschiedenis der magie. Terwijl deze geheele zijde het magnetisme betreft, is die kant speciaal aan het spiritualisme gewijd. Gij vindt hier zoowel de werken van Jacob Böhme, Von Helmont, Justinus Kerner,
<pb n="470"/>
Ennemoser, Esschenmayer als van Swedenborg, Young Stilling, Lavater, Oberlin en anderen, en daarenboven nog eene gansche nieuwe Amerikaansche spiritualistische litteratuur.</p>
<p>Men had van Piérard en zijne zonderlinge boekerij wel kunnen zeggen:</p>
<q rend="bq">‘Wat in die boeken steekt, is in dat hoofd gevaren.’</q>
<p>- Uit deze geschriften - ging hij voort - heb ik zorgvuldig bewerkte tabellarische studies ontworpen, om zoo mogelijk tot zeker algemeen overzicht van den loop der ideeën over geestenrijk en onzienlijke krachten in de geschiedenis der menschelijke ontwikkeling te geraken - en om, zonder telkens al die boekdeelen te moeten opslaan, gemakkelijk te kunnen vinden, wat bij Indiërs, Egyptenaren, Arabieren, Grieken en Latijnen bekend was en gezegd is.</p>
<p>Beaujeu had niets minder verwacht dan zooveel geleerdheid bij een man, dien hij met al de minachting, die een onwetende kwakzalver verdient, tegemoet was getreden. Gaarne had hij rustig met hem geredeneerd; maar hun onderhoud werd telkens afgebroken door personen, die hem kwamen spreken. De dokter las dan telkens menigen interessanten titel op den rug der banden, die zijne belangstelling gaande maakte; maar hij kon de opmerking niet onderdrukken, dat het jammer was dat Piérard, die zich zoozeer in de psychologie verdiepte, aan de physiologie van den mensch geheel geen aandacht schonk. Toch besloot hij dien merkwaardigen man wat nader te leeren kennen, en daar hij op de voordeur eene kaart gezien had, waarop de wekelijksche séances werden aangekondigd, verzocht hij daarbij toegelaten te worden, indien het althans aan een halstarrigen ongeloovige geoorloofd was - en hij ontving een billet voor de eerstvolgende séance.</p>
<p>&nbsp;</p>
<p><hi rend="sc">einde van het tweede deel</hi>.</p></div>
<div type="chapter">
<pb n="1"/>
<head rend="h2">[Derde deel]</head>
<head rend="h3">I. Proeven op dieren en menschen.</head>
<p>Met haar fijn karwatsje achteloos spelend, wandelt Augusta Wildenheim, de moedige vriendin der dieren, reeds vroeg in den morgen langs de gevangenissen der viervoetige vreemdelingen uit alle wereldstreken. Haar bediende heeft zij bevolen zich op een afstand te houden - alleen wil ze zijn en ongestoord bij haar proefwaarneming. Nu eens plukt ze een hand vol gras en voedert de gazellen, dan weer haalt ze uit haar kleine tasch klontjes en amandelen of wat zij weet dat door deze of gene van hare lievelingen bijzonder gaarne gesnoept wordt. Kort achter haar gaat, zonder dat zij het bemerkt, iemand in een zwartlakensch nauwsluitend en sleepend gewaad - geen amazone, maar een priester. Hij is hier ook ieder ochtend, en wordt zeer door het gevogelte geliefd. Aan het temmen van leeuwen en tijgers heeft hij zich nog niet gewaagd, ofschoon zijne donkere onder zware wenkbrauwen als wegschuilende oogen wel in staat schijnen eenige biologie over mensch en dier uit te oefenen, en de belangwekkende uitdrukking van zijn scherp geteekend en edel gelaat eene nog hoogere beteekenis geven. Zijne geheele gestalte,
<pb n="2"/>
ja iedere beweging kenmerkt een van die fijn beschaafde en geestige mannen, die men in Frankrijk zoo dikwijls onder de hoogere geestelijken aantreft.</p>
<p>Met aandacht slaat, hij Augusta gade, en wel niet voor het eerst. Hij ziet haar plotseling voor eene kooi stilstaan; zij slaakt een kreet van meewarigheid bij het ontdekken van een stekelvarkentje, dat zeer stijf is vastgeraakt tusschen de tralies.</p>
<p>- Vermetele, zegt ze tot het diertje, gij hebt u te ver gewaagd - en nu houden uwe eigene pennen u gevangen. Gij kunt onmogelijk terug, als ik u niet kom helpen.</p>
<p>En meteen voegt zij de daad bij het woord, licht met den knop van haar karwats het dier op en tracht het te bevrijden. Maar haar wapen is te zwak; de karwats breekt onder hare pogingen. Zij ziet om naar hulp. Oogenblikkelijk is de abt aan haar zijde en gereed om met zijn stevigen rotting haar werk voort te zetten - maar hij is niet handig genoeg om den hefboom te richten.</p>
<p>- Vergeef mij, mijnheer! zegt Augusta gejaagd, laat mijzelf het werk mogen volbrengen - ik meen te zien, hoe ik het aanleggen moet om het diertje te redden.</p>
<p>Met een bevallige buiging legt de abt den stok in de teedere en toch zoo sterke hand, en met een paar welbestuurde wendingen was het beestje bevrijd - maar het scheen meer dood dan levend door deze halve worging.</p>
<p>Onrustig ziet Augusta rond, en wenkt haar bediende.</p>
<p>- Wat verlangt gij, vraagt de abt vriendelijk, vergun mij uw bode te zijn?</p>
<p>- Zeer verplicht, eerwaarde heer! de dienst, dien ik verlang, is beneden uwe waardigheid.</p>
<p>- Alle dienst is goed, en ook de geringste kan waarde verkrijgen, antwoordde de abt.</p>
<p>- John! loop snel naar den onderdirecteur en zeg hem, dat een zijner pleegkinderen zoo krank is, dat het oogen-<pb n="3"/>blikkelijke hulp noodig heeft. - Spoedig! - loop zoo hard gij kunt! - Ik zal hier blijven tot ge met hem terug zijt.</p>
<p>- Het arme dier - zuchtte zij medelijdend - wist ik toch maar wat ik doen moest, om het bij te brengen!....</p>
<p>Op het gazon stond een gieter met water; de abt begon het bedwelmde dier te besprenkelen, en het gaf daarop weer eenig teeken van leven.</p>
<p>- Ha! zoo heb ik toch niet voor een doode getobd, maar een levende de vrijheid gegeven, riep Augusta met voldoening.</p>
<p>- Gij schijnt veel liefde voor de dieren te hebben; ik zie u hier dagelijks. En zoo vroeg....</p>
<p>- Dan schijnt ook gij niet zoo onverschillig als velen voor deze lieve schepselen....</p>
<p>- Neen, niet onverschillig! - en voor mij wekken velen hunner nog bijzondere herinneringen op. Ik ben met een missie in Palestina en Syrië geweest, en ik heb menige dezer arme kwijnende gevangenen in volle vrijheid en ongetemde kracht gezien.</p>
<p>Augusta's oogen veranderden sterk en werden eensklaps stralend van het schoonste blauw, terwijl zij met geestdrift uitriep:</p>
<p>- O! spreek er mij niet van, mijnheer! - ik ben daar ook geweest en ik zal niet gelukkig zijn, zoolang die heldere hemel niet weder over mijn hoofd mag lichten.</p>
<p>- Ja, wie eens die lucht geademd en dien sterrenhemel gezien heeft - die vergeet het Oosten nooit weder! - Ik behoef dus niet te vragen of gij het Heilige Graf hebt bezocht en....</p>
<p>- Ongetwijfeld! - Ik toefde een geruimen tijd te Jerusalem.</p>
<p>- Het is een gewichtige tocht, die belangrijkheid bijzet aan een ieder die haar onderneemt, vooral aan eene vrouw,
<pb n="4"/>
die op zoo jeugdigen leeftijd reeds zulk eene bedevaart volbracht heeft.... ofschoon ik niet onbescheiden wil besluiten tot de drijfveeren....</p>
<p>- Wat mij dreef?.... zucht de reizigster met een smartelijken trek, de fraai gevormde lippen sterk saamdrukkend - wat drijft ons allen door ons nietig bestaan langs paden - die wij niet kennen?....</p>
<p>- Maar die toch van boven zijn afgebakend....</p>
<p>- Ik heb nergens die bakens op mijn weg gezien - antwoordde zij, zich trotsch oprichtend en den abt half minachtend half medelijdend aanziend - althans geene waarom ik mij bekreund heb.</p>
<p>- Zou dat mogelijk zijn? riep de geestelijke verwonderd uit. - Mij is geen leven denkbaar, zelfs niet eene loopbaan van 20 à 25 jaren, waarin geen beperkende machten zijn ingetreden, onder welken vorm dan ook, al was het maar onder dien van gewone omstandigheden - het zij van menschelijke tegenkanting of van maatschappelijke verordeningen en huislijke aangelegenheden.</p>
<p>- Is zulk een bestaan u niet denkbaar, mijnheer? - Gij ziet hier toch een zoodanig voor u. Ik ben niet gewoon wegens huislijke bezwaren, maatschappelijke vooroordeelen of menschelijke tegenkanting van eenig ontwerp af te zien. - Wie dat doet, wordt een speelbal van de omstandigheden, en ik geloof dat wij de omstandigheden dwingen en beheerschen moeten - en kunnen.</p>
<p>- Gij ziet tot welken stand ik behoor - mijn ambt gebiedt mij, nu gij in woordenwisseling met mij kwaamt, u vrijmoedig te zeggen dat gij dwaalt. - Gij kunt nimmer aan de beperkende machten, die u omringen, ontkomen, zonder de door eene Almachtige hand gestelde perken te miskennen of te verkrachten en gelijk het diertje, dat zich in zijne vrijheids-zucht verworgd had tusschen de tralies, die hem zijne per-<pb n="5"/>ken stelden, zult gij ook eenmaal ervaren, dat ons eene hand omvat, die ons soms lang in onze ingebeelde vrijheid laat spartelen, maar toch eindelijk blijkt ons te sterk te zijn.</p>
<p>- Neen, het dier verworgde zich niet door zijne vrijheidszucht - riep zij heftig uit - maar door de tergende tralies, waarachter de tirannie der domme, wreede menschen hem willekeurig opsloten.</p>
<p>- Ik zou gelukkig zijn u iets aangenaams te kunnen zeggen, schoone dame! - maar ik moet u tegenspreken.</p>
<p>- Mijnheer! verschoon mij van de alledaagsche conversatietaal - indien ik die begeerde te hooren, zou ik niet mij liever met de stomme dieren bezighouden, dan met de vervelende salon-menschen. - Vrees niet mij tegen te spreken - ik zal niet schroomen het u wederkeerig te doen. Spreek met mij als met uw gelijke - als mensch tegen mensch.</p>
<p>- Ik kan u mijne verbazing niet verbergen over de woorden, die ik van zoo jonge lippen hoor, sprak de abt met ongeveinsde bevreemding.</p>
<p>- Is het dan waarlijk zulk een mirakel een gansch onafhankelijk wezen aan te treffen? - Dan beklaag ik u en onze beschaafde maatschappij in het afgeleefd Europa.</p>
<p>- Uw leeftijd - uwe sekse....</p>
<p>Ongeduldig wendde zij zich van hem af, terwijl zij mompelde:</p>
<p>- Kan een man dan nooit vergeten, dat eene vrouw een minder wezen is dan hij zich verbeeldt te zijn!....</p>
<p>Zij keek uit of de directeur niet opdaagde, maar hij was nog nergens te zien, en zoo trad zij weer op het hek toe, dat haar van haar beschermeling gescheiden hield.</p>
<p>De geestelijke plengde nog wat water over het roerlooze dier, maar scheen geen moed te hebben het gesprek te hervatten zonder haar aanmoediging, en zij bleef een streng stilzwijgen bewaren tot de directeur naderde.</p>
<p>- Mijnheer! een uwer pleegkinderen ligt in zwijm -
<pb n="6"/>
riep zij hem toe - ik heb hem van eene wanhopige poging tot zelfmoord willen redden - maar ik weet zijne levensgeesten niet genoegzaam op te wekken.</p>
<p>Intusschen naderden nog twee mannen onder het geboomte, het waren Beaujeu en Reveil; zij schenen zich te willen nederzetten - maar ziende dat er iets gaande was met een van de dieren, richtten zij onwillekeurig de schreden daarheen, en vernamen ongevraagd van den geestelijke wat er geschied was.</p>
<p>De directeur opende het hek, nam het beestje voorzichtig op, zette een bedenkelijk gezicht en zeide:</p>
<p>- Het is, vrees ik, reeds dood. - Men bezag het nauwkeurig, keerde het om en om, het bleef bewegingloos.</p>
<p>Reveil verzocht nu of hij nog iets mocht beproeven.</p>
<p>- Gaarne - antwoordde de directeur, maar 't zal vergeefs zijn - het is te laat.</p>
<p>Reveil legde het diertje op eene bank, hield er de handen strak over uitgespannen, en ademde en blies eenige malen over den kop en den rug.</p>
<p>- Het leeft! - riepen allen te gelijk - want het dier richtte zich op, terwijl Reveil gedurende eenige minuten voortging.</p>
<p>- Wat hebt gij met hem gedaan? vraagde de directeur.</p>
<p>- Ik heb hem gemagnetiseerd - antwoordde Reveil - dat is: door mijn wil heb ik mijne levenskracht aangewend om den levenstroom, die slechts gestremd was, weer te regelen.</p>
<p>- Ik vrees, mijnheer! - zei de abt, Reveil met een angstigen en wantrouwenden blik aanstarend - dat gij al een heel gevaarlijk terrein betreedt en al ras tot de duistere kunsten vervallen zult, die tegenwoordig zoo vele zielen benevelen.</p>
<p>- Ik ken de gevaren verbonden aan het misbruik van elke kracht, die God geeft, zei Reveil met ernst; maar den reine zijn alle dingen rein. - Ik gebruik alleen een zuiver menschelijk vermogen tot een weldadig doel. Mijn vriend had mij verzocht hem eenig bewijs van mijn invloed op de dieren te
<pb n="7"/>
geven - en ik geloof dat ik aan zijn wensch heb voldaan.</p>
<p>- Volkomen! - betuigde Beaujeu.</p>
<p>- Wellicht hadt gij het enkel met uwe oogen kunnen doen, antwoordde Augusta, die zijne handelwijze nauwkeurig had gadegeslagen, hem van top tot teen metend met ongewone belangstelling.</p>
<p>- Wat kent de mensch zijne krachten nog weinig! riep de directeur verwonderd uit, terwijl het dier allengs geheel tot zijn normalen toestand wederkeerde.</p>
<p>- En ze zijn zoo onmetelijk - hernam Reveil.</p>
<p>- Bij sommige personen stralen uit oog en hand grooter macht dan iemand vermeent, antwoordde Augusta.</p>
<p>- Althans, wat deze dame met leeuwen en tijgers doet door haar stem en oog, is bewonderenswaardig, hernam de directeur.</p>
<p>- Ik heb veel grooter invloed en kracht zien uitoefenen op mijne reizen, antwoordde zij. - Wie in Afrika den leeuwen-dooder gezien heeft, weet hoe ver die kracht kan gaan. - Ik heb hem de majestueuse leeuwen in hun volle woede met zijne oogen zien facineeren en op hen los gaan, tot zij vlak onder zijn schot stand hielden. In den naam van Allah, trad de Arabier stoutmoedig op die ontzaglijke gestalte toe, waarbij de leeuwen hier slechts kleine, zwakke exemplaren zijn - en hij bleef altijd overwinnaar. - Ik heb te Constantinopel de Muzelmannen de adders zien bezweren met hunne oogen, en ze daarna opnemen, terwijl zij met hunne giftige angels machteloos slingerden, zonder hen te schaden. De adderjager wierp ze achteloos in een zak, droeg dien zorgeloos op den schouder - stak de hand met de meeste gerustheid tusschen de saamgekronkelde adders, alsof het slechts paling geweest ware, en greep er de dieren uit om aan de artsenijbereiders, die ze nog gebruiken, te toonen, welke goede waar hij had.</p>
<pb n="8"/>
<p>- Door welk middel doet gij dit? - vraagde ik eens aan een koopman en hij antwoordde:</p>
<p>- Ik doe dat in den naam van Allah! - omdat er in den Koran staat, dat geen adder den getrouwen Muzelman zal steken. - Allah geeft mij macht over deze dieren.</p>
<p>- In het zuiden van Frankrijk heb ik een vogelaar gekend, hernam de directeur, die de vogels met zijn oog doodde. - Hij zelf begreep niets van zijn zonderling vermogen - maar ik heb de proef herhaaldelijk met hem genomen. Hij vestigde het oog strak op een of ander diertje - het stond eensklaps stil, sloeg angstig met de vleugeltjes, en viel dood neer.</p>
<p>- Welnu, mijne heeren! zijn dat geen werken der duisternis? - vraagde de abt. - Weet gij wel, dat zulke menschen booze machten bezweren hen te ondersteunen? - Ik heb Afrikanen ontmoet, die het in hun eenvoudigheid ronduit beleden, dat zij al hunne tooverkunsten door aanroeping van den boozen geest bewerkstelligden.</p>
<p>- Neen, neen! - hervatte Augusta beslissend - ik verzeker u, dat ik nooit eenigen geest aanroep en ik doe toch dingen, die ik zelf niet begrijp. - Ik oefen door mijne wil en stem en oog grooter kracht uit dan menig ander, maar ik noem dat: Magnetisme!</p>
<p>- De naam is veranderd, maar het wezen der zaak is gebleven, hervatte de abt. - Het behoort alles tot de Magie, en wee degenen, die zich daarmede afgeven.</p>
<p>- Ik betuig u dat wij hier met niets bovennatuurlijks te doen hebben - verzekerde Reveil - hier werkt eene physische kracht - ook aan de planten kunnen wij van onze levenskracht mededeelen. - Herinnert gij u nog, Beaujeu! hoe gij mij allijd de fraaie bloemen benijd hebt, die ik als student aankweekte?</p>
<p>- O ja! zeer goed; schooner rozen heb ik bijna nimmer gezien, en gij wildet ons nooit zeggen hoe gij er aankwaamt.</p>
<pb n="9"/>
<p>- Ik was in die dagen te beschroomd om voor mijne proefnemingen uit te komen - maar ik vrees nu den spotlach der menschen minder, en wil u mijn geheim wel zeggen - ik magnetiseerde de planten....</p>
<p>De abt werd onrustig, kreeg zijne snuifdoos en snoof met kennelijke verstrooidheid, terwijl de directeur aandrong daar meer van te mogen weten.</p>
<p>- Ik heb eenige jaren achtereen de proef genomen op een stuk tuingrond, dat ik overal op dezelfde wijze liet bewerken. Ik kweekte daar rijen van planten, waarvan ik de zaden sterk had beademd en met de hand gemagnetiseerd, en besproeide ze met gemagnetiseerd water; en daarnaast teelde ik dezelfde gewassen zonder deze inwerking.</p>
<p>- En wat was het resultaat? - vraagde de directeur.</p>
<p>- De ongemagnetiseerde zaden ontkiemden eerder, en schenen een geruimen tijd de gemagnetiseerde in alles voor te zijn. Zij stonden in vollen bloei als de gemagnetiseerde den bloemknop pas even vertoonden, maar later werden die planten veel zwaarder en krachtiger - de bloem was schooner en de vrucht voortreffelijker.</p>
<p>- Gij zoudt er niet van durven eten - voegde Beaujeu den abt lachend toe.</p>
<p>- Ik blijf er bij, hervatte de geestelijke, dit alles behoort tot de zoogenaamde zwarte of geheime kunst, en is den mensch niet geoorloofd.</p>
<p>- En het is wel geoorloofd de planten te versterken door mestspeciën - waarom niet door onzen levensadem? - vraagde de directeur.</p>
<p>- Ik geloof, dat hier alleen de wil werkt, hernam Beaujeu.</p>
<p>- Neen, mijnheer! - honderdduizend menschen zullen vergeefs hun wil beproeven, hervatte de abt. Ik heb ook een vasten wil; maar ik kan er geen mug mede dooden of levend maken, zelfs geen wijzer op mijn horologie mede verzetten.</p>
<pb n="10"/>
<p>- Er is ook nog een andere factor noodig: een natuurlijke aanleg - iets eigenaardigs in het gestel - antwoordde Reveil. Noem het zoo als gij wilt: overvloedige levenskracht, uitstralend fluide vital - of Nervengeist, zenuwstroom - ik weet de juiste woorden er nog niet voor, maar het is een feit dat er menschen bestaan, die zich door de bijzondere werkzaamheid dier kracht onderscheiden. - Een op honderd duizend of een millioen misschien - zoo als men van elk machtig menschelijk vermogen dragers vindt op elk gebied, die eene algemeen menschelijke eigenschap tot het hoogste toppunt schijnen op te voeren. Zoo hebben alle menschen gehoor, maar hoe weinigen zijn componist - de aanleg is algemeen, maar de vrije beschikking en volle ontwikkeling hoogst zeldzaam.</p>
<p>- Ik geloof dat gij wel zult doen die gave te laten rusten, al is het dat gij die niet gebruikt om te dooden maar om mede levend te maken vermaande de abt welmeenend.</p>
<p>- Het is voorbij met die dagen der onwetendheid - riep Beaujeu - toen elk natuuronderzoeker als toovenaar werd gedoodverwd door het domme bijgeloof, en zijn leven niet zeker was, als hij het waagde eene nieuwe bladzijde van het groote boek der natuur op te slaan.</p>
<p>Beaujeu's heftige toon bracht eene onaangename spanning te weeg, en het was goed dat Maurits zijne zuster in de diergaarde kwam opzoeken, waardoor het gesprek eene andere wending kreeg.</p>
<p>- O, Maurits! - zeide Augusta met ingenomenheid - gij hadt hier vroeger moeten zijn; wij spreken over 's menschen macht over de dieren.</p>
<p>- Met zijne trotsche zelfbewustheid het ledige hoofd opheffend, antwoordde Maurits met een eenigszins gemaakt keelgeluid, dat hij voor zeer gedistingeerd hield:</p>
<p>- De krachten, die de mensch over de dieren uitoefenen kan, zijn zóo immens, dat niemand zijn hond of zijn paard
<pb n="11"/>
behoeft te mishandelen om ze volmaakt te leiden naar zijn wil. Als ze eens hun plicht kennen, zullen zij die veel getrouwer vervullen dan onze domme onwillige bedienden.</p>
<p>- Plicht? herhaalde de abt. - Zoudt gij dat verheven woord op de dieren durven toepassen?</p>
<p>- Waarom niet? hervat Maurits. - Als wij het dier goed opvoeden, zooals een rijpaard en jachthond bijvoorbeeld - dan weten zij zeer goed, wat er door ons van hen verlangd wordt. Het is de plicht van het paard zijn ruiter onderdanig te zijn, iedere beweging stipt op te volgen. Het is de plicht van den patrijshond onbeweeglijk voor het wild te blijven staan. Kent de vogel zijn plicht niet, die zijn nest zorgvuldig bouwt en zijne jongen verzorgt, tot ze geen hulp meer behoeven? - Maar als het paard zijn ruiter afwerpt, of de hond niet staat of zijn buit niet bewaakt - dan is hij strafbaar, en hij voelt het heel wel - want ook de dieren hebben een geweten.</p>
<p>De geestelijke schudde bedenkelijk het hoofd en voegde met een glimlach, die zijn twijfel bewees, er bij:</p>
<p>- Gij kent hun dus deugd toe?</p>
<p>- Of is het geen deugd van volharding en geduld, als een kip of eend 21 dagen op zijne eieren broeit en al zijne gewone rusteloosheid opoffert?</p>
<p>- Ik beschouw dat geheel anders - antwoordde de abt - ik geloof dat een kip, die het broeien in het hoofd heeft, dan juist behagen schept om stil te zitten, en ik heb nooit veel strijd bij mijne eenden of ganzen waargenomen.</p>
<p>- O! zeker hebben de dieren ook met hunne neigingen te worstelen, verzekerde Augusta, en het eene individu is er veel knapper in dan het andere. - Ik geloof zelfs dat zij met innig zelfbehagen vervuld zijn, als zij het er goed afbrengen.</p>
<p>- En dat zij dus ook met hoogmoed te tobben hebben,
<pb n="12"/>
hernam de abt, met spottenden glimlach een snuifje nemend. Gij maakt ze dan toch in elk geval niet beter of wijzer dan de menschen.</p>
<p>- O, er is veel meer ziel in de dieren, hervatte Augusta, dan lieden, die nooit met hen omgaan, willen begrijpen.</p>
<p>- Dat moet ik u toegeven; over het algemeen kent men de dieren veel te weinig, en daarom is men zoo verwonderd bij de ontdekking welke groote gelijkheid er op het gebied der aandoeningen en hartstochten tusschen mensch en dier bestaat, antwoordde Reveil.</p>
<p>- Zij genieten en lijden - ging Augusta voort - zij verlangen en worden teleurgesteld - zij hopen en zij vertrouwen - zij kennen schrik, vrees, angst....</p>
<p>- In éen woord: Zij leiden een zieleleven - voltooide Reveil. Waartoe zouden hun de zintuigen dienen als zij geen ziel hadden, die door oog en oor waarnam?</p>
<p>- Het doet mij een groot genoegen - riep Augusta uit - eindelijk eens iemand te ontmoeten, die deze gedachten durft uitspreken! - Ja, de dieren hebben eene ziel. - Ik heb ze lief als onze broeders. Zij kunnen het niet helpen, dat zij nog niet tot den rang van mensch zijn opgeklommen - en zij hebben tot zoolang onze protectie noodig.</p>
<p>- Hier moet ik uwe zienswijze weder geheel loslaten - hervatte Reveil - van die opklimming zie ik nergens eenig spoor. Elk wezen kan zich ontwikkelen binnen de grens van zijne bestemming, maar elk blijft naar zijn aard aan zijne orde gebonden.</p>
<p>Beaujeu zag zijn vriend met bevreemding aan en zeide:</p>
<p>- Als gij het met de ziel aldus neemt, heb ik er niets tegen ook van 's menschen ziel te spreken - gij zult de dieren toch geen onsterfelijkheid toedichten?</p>
<p>- Ik wel! viel Maurits in.</p>
<p>- Ik niet, antwoordde Reveil, onsterfelijkheid is het deel van
<pb n="13"/>
den geest - en deze is het heilige der heiligen in het wezen des menschen, dat hem ten eenenmale boven het zinne- of zieleleven behoort te verheffen, en de kracht, waardoor hij het dierlijke in zichzelf overwinnend, zich verheffen kan tot een hooger orde des levens.</p>
<p>- Dat gaat me te hoog - zei Maurits, terwijl de abt eenige instemmende gebaren ten beste gaf - ik ga niet verder dan eigen waarneming, en dan betuig ik, dat men zieke dieren, b. v. van een runderstal waar veepest is, moet gezien hebben, om de uitdrukking van smart, angst en jammer in die logge gevaarten te kunnen begrijpen, en het gevoel na te gaan, waarmede deze dieren op een dooden makker staren - wat doet vermoeden, dat er meer in zoo'n dier omgaat dan wij kunnen begrijpen.</p>
<p>- Ik ga nog verder - sprak Augusta - ik durf beweren, dal zij schoonheidsgevoel bezitten.</p>
<p>- Nog sterker! - spot de abt, lachend op zijne gouden snuifdoos trommelend.</p>
<p>- Hebt gij niet opgemerkt, dat honden van goeden huize altijd zeer verbitterd zijn tegen leelijke, havelooze menschen? Zij kunnen geen vuile bedelaars dulden.</p>
<p>- Ik heb de landloopers met het afschuwlijkste voorkomen toch vaak van zeer aan hen verkleefde honden vergezeld gezien... maar dat was dan ook zeker een gemeene hond - die een slechten smaak had!</p>
<p>- Gij lacht? - Ik houd het niet voor onmogelijk, dat de hond den mensch voor eene godheid houdt, draafde Maurits door.</p>
<p>De abt sprak geërgerd een verontwaardigd en zeer nadrukkelijk: Fi donc! uit, en nam met veel drukte nog een snuifje, als voelde hij behoefte zich wat te verfrisschen, om zijn hoofd helder te houden bij zooveel verwarde begrippen - maar Augusta ging voort:</p>
<p>- Weten wij, met welke aandoeningen de bijen hun
<pb n="14"/>
koningin beschouwen, met welke gevoelens zij hunne dooden zorgvuldig in was inwikkelen en uitdragen?</p>
<p>- Daar laat zich ten minste heel wat op fantaseeren, en een vernuft dat, als het uwe, zoo diep in het zieleleven der dieren is ingedrongen, zal ons wellicht eerlang eene vertaling leveren van de overpeinzingen van zieke koeien - over het berouw van plichtvergeten honden en katten, die zich aan snoeplust overgaven - of aan de wroeging van geweten-looze paarden gewijd, die op hol zijn gegaan; terwijl dat alles dan kan bekroond worden met eene omschrijving van den godsdienst en de zedeleer der dieren.</p>
<p>- Ik weet wat ik zeg, mijnheer! - ik ben altijd en overal omringd van dieren, die ik ernstig observeer.</p>
<p>- Het komt mij echter voor, dat uwe fantasie daarbij meer werkzaam is dan uw oordeel, sprak Reveil met vriendelijken ernst; gij loopt gevaar minder te observeeren dan te verdichten.</p>
<p>- Laat dat zoo zijn, hernam Beaujeu - maar wat zijn die verschijnselen, die wij onze deugden en ondeugden noemen anders dan producten van zekere gegevens in onze constitutie. Het is de verhouding onzer sappen, die de kracht onzer hartstochten bepaalt, en ik begrijp niet als er waarlijk zoo iets als een geweten en een godsdienstig instinct in den mensch is, waarom wij het den dieren zouden ontzeggen.</p>
<p>- Mag ik u dan vragen of gij ten eenenmale de onoverkomelijke klove voorbijziet, die het hoogst ontwikkelde dier van den laagst ontwikkelden mensch gescheiden houdt? - sprak Reveil, onder het sympathetisch knikken van den abt.</p>
<p>- De natuur is voor mij zulk een dicht aaneengeschakeld geheel, dat ik nergens eene kloof erken, antwoordde Beaujeu.</p>
<p>- Gods werken vormen ongetwijfeld een wonderschoon harmonisch geheel zonder gapingen, maar die ontdekking geeft ons geen recht de kenmerken van al de soorten zijner schepselen voorbij te zien. - Of gij mensch en dier in uw
<pb n="15"/>
hoofd al samensmelt tot éen soort, ter vereenvoudiging van systeem, daarom behouden wij ons het recht voor om aan de mannen van de critisch-empirische school naar de bewijzen te vragen. - Het schoone, dat ik van de voortreffelijke eigenschappen der dieren heb hooren zeggen, bevestigt mij in mijn gevoelen, dat al de in de dierwereld verspreide vormen en spranken van een zieleleven in den mensch zijn saamgevat en worden verhoogd door het licht van onzen zelfbewusten geest, die door vrijwillige zelfbeperking alle krachten en vermogens regelt, en alzoo de zedelijke persoonlijkheid schept, die den mensch den rang verleent om als den vrijen en zelfstandigen burger en medearbeider van eene zedelijke wereldorde op te treden, waar geen dier hem volgen kan. - Zoolang de wetenschappelijke kritiek den godsdienst naar de deur wijst, om de bewijzen te leveren van haar goddelijke herkomst - moest zij de beschaafde wereld ook geen natuur-historische tooversprookjes over den toestand en de leefwijze van den aapmensch als echte munt uitbetalen. Verwerpt men al het bovennatuurlijke in het Christendom, op grond dat men nergens meer dergelijke, van onze alledaagsche waarneming afwijkende feiten ziet gebeuren, of althans eischt men eerst voldoende bewijzen, dat zulke verschijnselen voormaals werkelijk zijn waargenomen, welnu, volgens dezelfde methode vragen wij, alvorens wij de dieren als onze stamouders eerbiedigen: Waar is ooit de zwakste zweem van vooruitgang in de vermogens van eenige hoogere diersoort waargenomen, die haar den mensch en zijn leven nader heeft gebracht dan zij voor duizende jaren stond? - Wanneer hebben de dieren neiging getoond om te beginnen met spreken of schrijven? met spinnen of weven? - Wanneer is de wereld verbaasd geweest over den landbouw of de industrie der apen?</p>
<p>- Er bestaat geen enkele wezenlijke grond voor de uitzinnige fantasiën van Vogt en Darwin, sprak de abt met verbittering, dan
<pb n="16"/>
in de droevige neiging van zekere menschen, die zich liever aan het rijk der dieren dan aan God verwant willen voelen.</p>
<p>- Ik noem Darwin's systeem niet dwaas of onzinnig - integendeel, het is een subliem meesterstuk - hernam Reveil - het keurigste wereldgebouw dat wellicht ooit een menschelijk brein heeft uitgedacht, maar hoe schoon die tempel ook wezen moge, zij is te klein om er den almachtigen Schepper in te laten wonen, wiens gedachten niet zijn als onze gedachten. - Ik heb het voorrecht gehad Darwin persoonlijk te leeren kennen als een beminnelijk man en een van de bescheidenste en voorzichtigste geleerden, eerbiedwaardig door zijne veelomvattende, conscientieuse proefnemingen, hemelsbreed verschillend van de snorkende drijvers, die hem ter eene zijde smaden, daar zij de hooge beteekenis zijner verdiensten niet weten te beseffen, of van den anderen kant hem vergoden als het orakel van een nieuwe leer. Maar, ofschoon ik met bewondering zijne scherpzinnige denkbeelden heb gevolgd, ben ik even ver verwijderd gebleven van de fantasiën, die uit zijne waarneming, naar mijne overtuiging, ten onrechte afgeleid worden. - Zeer lang heeft Darwin zelf dan ook een groot vraagteeken laten staan bij dat hachelijke vraagstuk over de wording van den mensch - en ik betreur het zeer dat zulk een verdienstelijk, groot man zich ten laatste heeft laten medevoeren tot besluiten over zoo onnaspeurlijke gebeurtenissen van een zoo verwijderd verleden, dat zij aan al onze navorschingen ontsnappen. Want zoodra iemand van zijn gezag slechts weifelend sprak: - Zou het niet alzoo kunnen zijn? - riepen de mindere goden: - Het is zoo! - En uit alle kloofjes en spleetjes galmden de echo's: - Het is vast en zeker!</p>
<p>- De geleerden bewijzen ons toch de oudheid van het menschelijk geslacht met cijfers - en wat is zekerder dan getallen? vraagde Maurits, met overtuiging aan de punten van zijne knevels draaiende.</p>
<pb n="17"/>
<p>- De groote getallen waarmee de geologen ons verbijsteren, hervatte de abt, als zij ons een denkbeeld van de ontzaglijke oudheid van de aarde en ons geslacht trachten te geven, zijn alles behalve vast en zeker, want zij ontstaan uit zeer betwistbare berekeningen en men ziet dan ook niet op een paar millioen jaren. - Er is een groot geloof toe noodig, om die cijfers aan te nemen - maar al moeten wij op de aanwijzing der geleerden tot een zeer hoogen ouderdom der aarde besluiten, dan blijf ik altijd nog vragen naar de bewijzen voor dien fameusen overgangsmensch met zijn plat gezicht en spitse, opstaande ooren. Niemand heeft ons nog éen enkel beentje uit den langen staart getoond, waarmede hij zoo sierlijk moet gekwispeld hebben - en het is wel 't voorzichtigst, dat de natuurvorschers het land, waar zijn gebrul weergalmde, door de zee hebben laten verzwelgen.</p>
<p>- Ik ben toch sterk voor de leer der overgangsrassen, verklaarde Augusta, omdat zij mij het ontstaan van den mensch ten minste eenigszins denkbaar maken; ik begrijp niet dat eene trapswijze wording uit een dierlijk organisme meer vernederend voor ons geslacht zou zijn als de overlevering, dat onze stamvader een beeld uit klei geboetseerd zou zijn geweest, plotseling door God tot vleesch en bloed, ja, tot denkenden geest bezield.</p>
<p>- Ik geloof dat die overlevering, waarop gij doelt, antwoordde Reveil, dan ook meer dichterlijk dan natuurhistorisch moet opgevat worden, en alleen de strekking heeft onze verwantheid zoowel met het stof der aarde als met God in groote trekken beeldsprakig aan te wijzen.</p>
<p>- Ik twijfel niet of er zullen eerlang overblijfselen van den oorspronkelijken mensch in de holen der binnenlanden van Afrika of Azië of op eenig eiland worden aangetroffen. Ik voel veel lust om tot de gewesten door te dringen, waar nog nooit een Europeaan
<pb n="18"/>
den voet heeft gezet, om de ruigharige staartmenschen op te sporen. Indien gij zoolang met negers en gekleurde lieden hadt omgegaan als ik, indien gij oplettend hun wijze van doen hadt gadegeslagen, gij zoudt met mij moeten instemmen, dat zij veel dichter aan de apen grenzen dan wij.</p>
<p>- Kent gij de arme en verwaarloosde wezens onzer groote steden? vraagde Reveil. Ik zou er u kunnen toonen, die niet veel voor de Kaffers onderdoen in zeden en manieren, en die toch in ons midden zijn geboren, ja, waaronder er gevonden worden, die aan onze aanzienlijkste geslachten vermaagschapt zijn.</p>
<p>- Ik weet niet hoe het komt, maar ik kan de gemeene lieden in Europa niet verdragen - ik stel meer belang in andere rassen - en wil er mij liever aan wijden.</p>
<p>- Maar er is zoo ontzettend veel voor onze arme lieden te doen! -hernam de abt, - en ik geloof met beter gevolg.</p>
<p>- O, neen! de zwarten en bruinen zijn voor hooge cultuur, voor fijne beschaving zeer vatbaar. - Ik vind de blanke menschen walglijk in hun ellende, terwijl ik de wilden beminnelijk vind in hun eenvoud en armoede; misschien wel omdat zij nog meer van de aanhankelijkheid, onderwerping en het instinct van het dier hebben.</p>
<p>- Gij zult de wilden waarschijnlijk idealiseeren, evenals de dieren - merkte de abt aan.</p>
<p>- Voor de dieren wil ik ten minste, eer ik Europa weer verlaat, een genootschap trachten op te richten, om hen te doen beschermen en als ze krank en oud worden te laten verplegen.</p>
<p>- Ik teeken terstond, zei Beaujeu, als gij mij ook wederkeerig helpt een genootschap tot bescherming der kinderen op te richten, opdat ze niet langer lichamelijk gekastijd en vooral niet tot kunstenmakerij voor kermisartisten afgericht zullen worden.</p>
<p>- Ik houd u aan uw woord - hernam Augusta, ter-<pb n="19"/>wijl de dokter haar verzocht zijn kaartje te willen aannemen.</p>
<p>Daar het intusschen elf uur was geworden en de hekken van den dierentuin voor het publiek geopend werden, verwijderde Augusta zich met haar broeder om naar het hotel terug te keeren.</p>
<p>De abt zag haar met zijn schrander oog nadenkend na, groette de heeren vriendelijk en ging ook zijns weegs.</p>
<p>- Die geestelijke is de Vincentius de Paula onzer dagen - zei Reveil - wij komen menigmaal samen in aanraking; - zijn hart is rijk aan liefde voor alle armen en lijdenden.</p>
<p>- Dan mag hij het voor al zijne schraapzuchtige confraters goedmaken, antwoordde Beaujeu bitter. Geldwolven zijn het.... geloof me, ze zijn allen met éen sop overgoten.</p>
<p>&nbsp;</p>
<p>Toen Augusta in het Grand-Hotel terugkwam, moest zij eensklaps uit de hoogere sferen van haar natuurbespiegeling afdalen tot het gelijkvloers, waar haar kamenier haar met ongeduld zat te wachten - ja, het was niet alleen ongeduld, het was bepaald angst en bekommering, die de trouwe ziel van Nancy voor haar meesteres vervulde, als zij uitriep:</p>
<p>- Freule! ik bid u, stel nu niet langer uit voor uw toilet te zorgen - er is nog zoo veel te doen!</p>
<p>- Wat maalt gij? - Het is tijds genoeg, hernam zij onverschillig een boek opnemend.</p>
<p>- Vier en twintig uren! - voor een kostuum om op een keizerlijk bal te verschijnen....</p>
<p>- O, dat is nog veel te lang voor Parijsche artisten! Ik kan nog wel wat wachten! - ‘Wij komen altijd klaar’, heeft de verwaande modiste gezegd; ik houd haar aan haar woord.</p>
<p>- Neem mij niet kwalijk, freule! maar ik bid u, laat ik toch den commissionair naar madame Vaillant zenden.</p>
<p>- Nu ja, laat ze komen</p>
<p>- Goddank! verzuchtte Nancy.</p>
<pb n="20"/>
<p>- Neen, wacht, ik wil er zelve heen gaan, herneemt de freule. - Ga mede, maak u maar klaar!</p>
<p>Nancy mocht zich haasten, de freule ging heel bedaard haar gang en reed dood kalm naar het magazijn.</p>
<p>Madame Vaillant verzekerde dan ook dat het nog niet te laat was; zij stond er voor in dat alles volmaakt in orde kon zijn, en het kleed des anderen daags nog voor den middag bezorgd zou worden. En zij hield woord. Thérèse Bressant werkte den ganschen avond en een groot deel van den nacht door, en zag met voldoening des anderen daags op het prachtige vorstelijke gewaad neer. - De freule keek het meesterstuk van kunst en smaak echter maar half voldaan aan, en zeide gemelijk bij het uithangen van de robe:</p>
<p>- 't Valt me toch geducht tegen; nu die stof is opgemaakt, voldoet ze niet zóo als ik gedacht had. 't Spijt mij ontzaglijk, dat ik die andere met de bouquetjes niet heb genomen.</p>
<p>Nancy beefde en verhief de gedane keus als de beste, terwijl zij zich schikte tot het werk harer dagelijksche beproeving - het kappen.</p>
<p>Te vergeefs had zij gesmeekt er voor dezen keer van verschoond te mogen zijn - een eenvoudig kapsel kon zij handig en smaakvol maken, maar voor een feest op de Tuileriën een dameshoofd te tooien! - Het denkbeeld maakte haar al zoo van streek, dat zij niet wist wat zij deed.</p>
<p>- Ik bid u, smeekte zij nogmaals, neem een kapper - ik ben er niet toe in staat.</p>
<p>- Gij doet het altijd goed. - Ga uw gang.</p>
<p>- Neen, ik doe het niet goed, dat weet ik al te wel.</p>
<p>- Toch naar mijn smaak, en als ik tevreden ben, moet het u genoeg zijn.</p>
<p>- Neen, freule, hier schiet mijne bekwaamheid geheel te kort. Ik beef al eer ik begin.</p>
<pb n="21"/>
<p>- En als ik het nu zoo verlang - is alles uit. - Geef mij mijn kapkleed, zet een spiegel voor mij, en dezen kleinen hier op zij - zoo, nu heb ik een vrij goed gezicht op uw werk - begin terstond!</p>
<p>- 't Zal waarlijk niet gaan - gij zult het zien - maar gij kunt oogenblikkelijk een bekwamen kapper krijgen.</p>
<p>Nancy was pas eenige minuten bezig, of Augusta begon weer over het toilet.</p>
<p>- Gelooft gij dat zij het andere kleed nog klaar zouden kunnen krijgen?</p>
<p>- Wat zegt ge, freule.... nog klaar krijgen? - Wel neen!</p>
<p>- Ja, ja, - hervatte Augusta - zeide madame Vaillant niet: - ‘In nog veel korter tijd - in weinige uren maak ik een geheel feesttoilet?’</p>
<p>- O, ja! - dat zal ze maar zoo gezegd hebben - dat is grootspraak.</p>
<p>- Welnu, ik wil het eens beproeven.</p>
<p>- Maar, freule! - uw toilet is zoo magnifiek!</p>
<p>- 't Kan zijn, maar het slaat me nu reeds tegen - ik wil die andere robe nog nemen. - Bel eens gauw ons kamermeisje, dat zij den commissionair laat komen, en geef gij mij papier. - Ik wil de boodschap opschrijven; zij heeft mijn maat - zij kent de stoffage - zij kan dat kleed nog best klaar krijgen. - Men moet antwoord wachten.</p>
<p>Nancy was geheel ontsteld, hoe kalm zij ook was geworden sedert de doos van de modiste was gearriveerd. Welk dollemanswerk zou dit inpromptu'tje nu weer gaan veroorzaken. Met schrik zag zij het antwoord te gemoet. Zij hoopte heimelijk dat madame Vaillant zou zeggen: - 't Is te laat!</p>
<p>Maar madame Vaillant was de vrouw niet om de caprices der rijken niet in te willigen, mits zij er geld, véel geld aan verdiende. Zij begon hartelijk te lachen, toen zij het biljet las:</p>
<p>- Die hollandsche kleuter wil ons op de proef stellen!
<pb n="22"/>
zeide zij. - Ha, ha, ha! wij zullen haar helpen.’</p>
<p>Zij schreef beleefdelijk terug, dat de dame verzekerd kon zijn, dat zij het kleed harer keuze nog dien avond voor het bal gereed zou hebben.</p>
<p>- Ziet gij wel! - riep Augusta triomfeerend - als men de menschen maar aandrijft, zijn ze tot alles in staat; dat moest men nu in Holland eens willen hebben!....</p>
<p>- Klaag niet, freule. Men heeft in den Haag ook vaak wonderen voor u gedaan, als zes modistes te gelijk aan een kleed voor u werkten.</p>
<p>Het kappen vlotte intusschen niet - pas had Nancy de eene zijde goed, of Augusta begeerde het kapsel wat hooger of wat lager, iets meer naar achter of meer naar voren, en maakte alles weer los en in de war - en twee volle uren waren reeds verstreken. Zij beproefde het nog eens van voren af aan.</p>
<p>Na een half uur meent Nancy weder gereed te zijn. Augusta beziet het werk in de spiegels en haalt eensklaps de linkerzijde weder uit elkander, terwijl zij uitroept: - De rechterkant is nu weer de beste - maak nu de linkerzij er precies aan gelijk!</p>
<p>- Freule! ik kan niet langer zien, alles schemert voor mijne oogen, stamelde Nancy, terwijl groote tranen uit hare oogen spatten - ik kan mij niet meer op de been houden - en zij zonk bewusteloos neer.</p>
<p>Augusta verschrikte toch een weinig, al was ze niet half zoo bekommerd over haar als over het stekelvarkentje. Haar kamenier was taai, dat wist zij al te wel; zij belde echter om hulp - maar Nancy kwam spoedig bij en zeide, verlegen rondziende:</p>
<p>- Freule! als gij wilt, dat ik u van avond zal kunnen kleeden, laat dan in 's Hemels naam een kapper komen, want ik heb nu drie volle uren gestaan; ik kan niet meer!</p>
<p>- Neen, neen! gij weet nu eenmaal, dat ik geen kapper aan mijn hoofd wil hebben. Het wordt nu juist zoo goed.</p>
<pb n="23"/>
<p>- Neen, het is akelig, maar ik heb heden geen gelukkige hand, geloof ik....</p>
<p>- Kom, houd nu even op; steek het kapsel vast en straks, als wij gegeten hebben, voltooit gij het meesterlijk. - Neem dezen flacon en verfrisch u wat - en kijk dan eens uit naar die ellendige modiste - zij fopt mij, vrees ik.</p>
<p>- Zij heeft het te positief beloofd. Zij zal woord houden.</p>
<p>- Maar, mijn hemel! - het is zeven uur, en zij is er nog niet. Zend toch nog eens iemand uit.</p>
<p>Dat geschiedde; maar het was onnoodig; madame Vaillant kende haar tijd, zij kwam te acht uur met twee van hare vlugste werksters, het waren de bleeke, zwakke Thérèse Bressant en Bertha, die eenmaal Célestine zulke wijze lessen had toegediend en nu al haar noodlottigen invloed ook op Thérèse poogde uit te oefenen.</p>
<p>Augusta is niet op haar gemak en Nancy was buiten zichzelf van inwendige agitatie; maar gewoon zich geweld aan te doen, houdt zij zich bedaard, hoewel haar hand beeft, terwijl zij de doos met het goed aan madame Vaillant brengt, die met al de kalmte van een onbepaald zelfvertrouwen en het vooruitzicht van haar overwinning, met zekere waardigheid en gratie haar taak gaat aanvaarden.</p>
<p>Bertha opent een der doozen. - Augusta ziet met verwondering de nog ongerepte stoffage en de stukken kant met de rollen lint....</p>
<p>- Dit is immers de robe, door de dame gekozen? - vraagt madame Vaillant met een bescheiden glimlachje, de rijke stof afwindend van het stuk en die een weinig drapeerend.</p>
<p>- Wat is dat! roept Augusta, brengt gij mij zóo het goed? Is het kleed nog niet gemaakt? - Geen steek gedaan? - Niet eens pasklaar?</p>
<p>- Wij zijn hier om het kleed te maken als gij bij uw besluit blijft - herneemt de kunstenares rustig.</p>
<pb n="24"/>
<p>- Stellig blijf ik bij mijn besluit. - Maar ik had verwacht, dat gij het kleed gemaakt zoudt brengen, daar ge toch mijn maat hadt....</p>
<p>- Wij zullen oogenblikkelijk beginnen.</p>
<p>De modistes beschikten nu over het salon, alsof het haar atelier ware geweest, spreidden bedaard de prachtige stoffage uit, knipten in een oogenblik het kleed en de vlugge vingeren der beide artistes begonnen met honderde speldjes de stukken van het kleed aan elkaar te zetten.</p>
<p>- Gij zult u nu moeten getroosten om ons bij de bewerking te assisteeren, dame! - zeide madame Vaillant.</p>
<p>- Gij wilt nu reeds passen?</p>
<p>- Ja en neen, want ik moet het u te gelijk aantrekken. Vergun mij heden tevens uwe kamenier te zijn.</p>
<p>- Hoe bedoelt gij dat?</p>
<p>- Freule! wij zullen u het kleed aanspelden.</p>
<p>Thans was de beurt van verrast te zijn aan Augusta.</p>
<p>- Gij meent dat immers niet?....</p>
<p>- Zeer zeker - wij doen dat dikwijls. - Niemand zal een speld aan uw gewaad ontdekken en het zal er te beter om zitten - geen naald of draad zal er aan gebruikt worden en gij zult tevreden zijn met uw toilet.</p>
<p>Het vreemde van het geval verzoende Augusta met het minder aangename van die kunstbewerking, doch ook dit wilde zij nu eens leeren kennen, om te ondervinden hoe dat in zijn werk zou gaan - en stond haar die proef niet aan, dan kon zij het kleed altijd nog verwisselen. Zij liet zich dus gelaten inspelden, en was nu op haar beurt slachtoffer, want zij moest al dien tijd stilstaan, en dat niet alleen, maar zich ook geheel aan eens anders wil onderwerpen.</p>
<p>Haar voornemen opgeven, daar kwam echter niets van in bij freule Augusta. - Met belangstelling volgde zij den gang van dit wonderlijk kunstgewrocht - eene architectuur uit
<pb n="25"/>
zijde, kant, bloemen en strikken werd onder de tooverende vingers van Thérèse opgebouwd. Thérèse scheen onder het werk niet zwak of vermoeid. De frissche blos keerde immers weder, de schoone oogen blonken van levensvuur en geestkracht; als die drooge kuch maar niet verraden had hoe zij leed. Toen Augusta geheel gereed voor den psyche stond en zich van top tot teen met welgevallen spiegelde in het zuivere glas, barstte zij in lachen uit, zeggende:</p>
<p>- Wie zou mij ooit voorspeld hebben, dat ik als een oudhollandsch speldenkussen voor den keizer der Franschen in de Salle des Maréchaux zou verschijnen?</p>
<p>Madame Vaillant wist echter wel wat zij deed, en de freule stapte tegen half elf in het rijtuig met een allerprachtigst toilet, dat aan haar figuurtje scheen gegoten en haar bevallige gestalte op het gunstigst deed uitkomen.</p>
<p>Thérèse, die reeds lang door het laat opzitten uitgeput en door dezen haastigen arbeid geheel overspannen was, lag des anderdaags met een herhaalden aanval van bloedspuwing te bed; terwijl freule Augusta met voldoening bij zichzelve de dolle scène herdacht en met zelfbehagen zeide:</p>
<p>- Als men maar volhoudt, kan men die burgermenschen toch alles laten doen wat men wil.</p>
<p>En madame Vaillant dacht ongeveer hetzelfde over de groote dames en lachte in haar vuistje, dat zij die Hollandsche juffer zoo grappig gestraft had voor hare kuren; zij wreef zich zacht in hare mollige handjes, terwijl zij de hooge rekening nog wat verhoogde, die zij zou laten schrijven voor die klucht, welke zij zich als een zeldzaam meesterstuk liet betalen.</p>
<p>Toen Bertha die rekening met haar fraaie hand overschreef, lag er eene duivelachtige woede over hare vale trekken - het was of de misvorming, die haar gelaat geteisterd had, nog sterker uitkwam, nu de alsem der grimmige driften haar leven
<pb n="26"/>
geheel verbitterde. Zij was de booze geest in het huis van madame Vaillant; zij porde elk aan tot verzet en toorn, of ten minste tot onvergenoegdheid, en hitste zichzelf aanhoudend aan tot een ongeneeslijken haat tegen God en de menschheid.</p>
<p>Hoe benijdde zij de vrijmachtige, kwistige rijken! Hoe vloekte zij die tirannieke aristocratie, die een ijdel spel dreef met de levenskracht der vlijtige werksters om zotte luimen bot te vieren; maar haar ergernis en haar wrok brandden inwendig niet minder tegen de overmoedige meesteres, die als eene trotsche gebiedster naar de oogen wilde gezien zijn door de werkmachines, die zij zoo knaphandig wist te beheerschen en uit te putten, terwijl zij zich baadde in weelde en overvloed, en zich bovendien nog al de eer toeeigende van den zuren arbeid harer slavinnen.</p>
<p>Maar Bertha had een stillen troost - zij zag den dag der vergelding in haar verhitte verbeelding reeds naderen. - Het uur der wraak zou slaan voor alle verdrukten. - Zij leed niet alleen! - Tien duizenden werden straffeloos vertrapt en uitgezogen - en daar was niemand, die hun recht deed - niemand, die zich hun hard lot aantrok.</p>
<p>- Wacht nog een weinig.... nog eenige duizend zuchten, nog eenige duizend tranen - fluisterde zij des anderen daags over de doodsbleeke Thérèse gebogen - en dan, dán breken wij onze boeien en vernielen wij onzen kerker en zal ons lijden geleden zijn....</p>
<p>Reeds waren de bevrijders gekomen van de overzij der zee - de martelaars en bannelingen, die heimelijk in het vaderland terug keerden - en hoe schoon spraken zij in de club van die gouden eeuw, van die groote universeele republiek! die aan alle verdrukten hulp verschaffen en alle rechten der armen en verguisden handhaven zou. Reeds ruischte de voetstap der verlossers haar in het oor - reeds zag zij de
<pb n="27"/>
handhavers der vrijheid bezit nemen van al de schatten der weelde, en ze uitdeelen onder de verachten en vertrapten - ja, zij zouden recht doen en vergelden - wraak oefenen bovenal....</p>
<p>Ach, zij kende Hem niet, wien het alléen toekomt te vergelden en recht te doen, en die ter zijner tijd de aarde zal richten met rechtvaardigheid.</p>
</div>
<div type="chapter">
<pb n="28"/>
<head rend="h3">II. Saul onder de profeten.</head>
<p>Veelvuldige bezigheden hadden Beaujeu zijn onderhoud met den magnetiseur geheel doen vergeten, en waarschijnlijk zou zijn bezoek van de séance wel in het vergeetboek zijn geraakt, als zijn aandacht niet toevallig was getrokken door de reusachtige roode letters van eene aankondiging op de muren van het hoekhuis, waar te midden van crinolines, chignons, kunsttanden en chocolade ook een fameus, zoo pas uit Amerika aangekomen Medium aangeprezen werd. Hij tastte in zijn zak en was zeer voldaan het toegangskaartje nog te vinden, en te ontdekken dat het nog niet te laat was. Want op dezen eigen avond zou de séance plaats hebben. Het was nog wel wat heel vroeg, maar hij was nu juist in de buurt en stapte nieuwsgierig naar het huis van den Magnetiseur-spiritist.</p>
<p>Toen hij de poort binnentrad, bleef hij onwillekeurig een oogenblik staren op het wonderbaar bont en woelig tafereel, dat zich daar vertoonde. Het scheen of er een soort van vrachtwagendienst voor naburige dorpen op het plein van het binnenhof
<pb n="29"/>
was; er klonk een oorverdoovend geschreeuw van vrachtrijders en sjouwers. - Het terrein lag overal vol hooi en stroo en allerlei manden en pakken.</p>
<p>- Een zonderlinge voorhof om tot een heiligdom in te gaan - dacht Beaujeu. Ik moet toch zeggen, dat de ouden beter smaak hadden als zij hunne tempels in diep verscholen, bekoorlijke landschappen stichtten, waar in plechtige stilte van den nacht het orakel zijne wonderspreuken liet hooren. - Wat zullen dat voor geestenstemmen moeten zijn, als zij tegen dit marktgeschreeuw, paardengetrappel, hondengeblaf, gekakel van kippen en ganzen zich zullen handhaven. - Maar de tijden zijn veranderd, en sedert de Pythia's ons aangeprezen worden tusschen de modeartikelen, zal haar optreden op den drievoet ook wel daarmede in overeenstemming zijn.</p>
<p>Onder zulke weinig opwekkende overpeinzingen trad hij binnen, en de allereerste bezoeker zijnde, vond hij in deze omstandigheid een zeer gewenschte gelegenheid om het lokaal en alle meubelen nauwkeurig op te nemen, en scherp te zoeken naar den nog altijd door hem onderstelden electrischen toestel. Hij keek onder de tafels, tastte achter en onder de canapé's, schoof ze ter zijde, keerde de stoelen onderste boven, voelde aan de wanden, en ontdekte dat het witte papier onmiddellijk op de muren geplakt zat en er dus niets achter kon schuilen. Nu eerst begon hij het behangsel zelf te observeeren; dit was wel het zonderlingste muurbekleedsel, dat iemand uitgedacht heeft. Tot op de lambrizeering was de muur door een zeer fraai schrift in rooden inkt bedekt. Elke wand vertegenwoordigde een deel der wereld, en vermeldde in chronologische orde de overleveringen en leerstellingen, die op het geloof aan eene geestenwereld heenwezen en de sporen eener gemeenschap met die wereld tot in het grijs verleden in het licht stelden. De heer Piérard verschilde dan ook geheel van de gevoelens dier ongeleerde spiritisten, die
<pb n="30"/>
deze verschijnselen voor fonkelnieuw en nooit gehoord houden, en er daarom eene alles overtreffende openbaring uit den hooge in wanen te zien, die al wat voorheen openbaring heette, verre achter zich laat.</p>
<p>De kamer vulde zich allengs met heeren en dames van allerlei leeftijd. Daar de toegangkaarten op aanvrage gratis werden verleend, waren de gasten gehouden om alle beleefdheid voor den heer des huizes in acht nemen - en mocht men al eens een onderdrukten lach en eene gemaakte deftigheid op sommige jeugdige gezichten lezen, de meeste lieden, die hier kwamen, waren niet jong meer en zagen er nadenkend en ernstig uit. - Menigeen droeg de sporen van strijd of zorg op het gelaat; zij waren niet zoozeer herwaarts gekomen om zich te amuseeren, maar om licht en troost te zoeken; ja, belangrijk was het op te merken, hoe velen hier gevonden werden met die eigenaardige, zenuwachtige wezenstrekken, die de Parijzenaars in de laatste jaren zoo bijzonder kenmerkten - iets vervallens en hoekigs, dat aan vermoeienis en uitputting deed denken - een onrustig vuur in het diep ingezonken oog - een koortsachtigen gloed op de weggeslonken wangen - getuigende van eene verhitte verbeelding bij het onstuimig jagen van een onbevredigd hart.</p>
<p>Dokter Beaujeu wandelde, met zijne kleine, dikke handjes op den breeden rug spelend, langzaam tusschen de groepjes door en keek elk binnentredende speciaal aan met dat kritische doktersoog, dat in elk wezen een lijder poogde te ontdekken, alsof hij in de zaal van een gasthuis rondging of wel een krankzinnigengesticht bezocht.</p>
<p>Bij enkelen nam hij duidelijk eene zekere verheven stemming waar. Zij kwamen met statigen tred binnen als in een bedehuis en schenen voorbereid op mirakelen; anderen scharrelden rond met de blijgeestige nieuwsgierigheid van de bezoekers in een kermistent. Nog anderen waren met zichzelf
<pb n="31"/>
verlegen - zij schaamden zich voor hun bijgeloovigheid en keken schuw om zich heen of ze ook bekenden zouden aantreffen - of wel, zij schenen niet geheel vrij van vrees - hetgeen ook waarschijnlijk het geval was met enkele snoevers, die met zekere opwinding eene houding van onversaagdheid trachtten aan te nemen. Zij durfden alle geesten en duivelen tarten.</p>
<p>Maar niemand was wellicht minder op haar gemak dan juffvrouw Benoit. - Schoorvoetend volgt zij de drukke, beweeglijke weduwe Dentu, die met haar zoon Louis hier zeer goed thuis is. Juffrouw Benoit heeft haar nieuw, zwartzijden kleed aan en is daardoor niet minder onherkenbaar geworden als door de bloedroode kleur, die haar anders bolbleek gelaat heeft aangenomen. Beaujeu herkent haar dan ook niet vóor zij zelf hem beschroomd en verlegen aanspreekt. Zij maakt zekere verontschuldiging dat zij hier is - en vraagt onrustig, of hij denkt dat het gevaarlijk of akelig zal worden.</p>
<p>- Dat weet ik niet - zegt hij bedenkelijk, – ik kom hier ook voor het eerst om spoken te zien.</p>
<p>- Maria Jozef! - roept juffrouw Benoit, het teeken des kruises makend - komt het daar op neer, dan blijf ik hier niet!</p>
<p>- Nu, wees maar bedaard - wij zullen ze wel meester blijven.</p>
<p>- Maar, mijnheer, nog een woordje, als 't u belieft. Zoudt gij denken, dat dokter Crane hier zal komen? Want ik zou niet graag voor mijnheer weten....</p>
<p>- Goed, goed. - Wij tweeën hebben elkander dus van avond niet gezien. - Crane komt hier niet, wees gerust.</p>
<p>Juffrouw Benoit stapte nu zoo voorzichtig naar haar vriendin, alsof zij vreesde op iederen stap een geest omver te zullen loopen en keek soms vreesachtig omhoog, of zij er met haar nieuwen hoed ook tegen stooten kon - terwijl het angstzweet op haar voorhoofd parelde en zij de weduwe Dentu soms een
<pb n="32"/>
duchtige kneep gaf, daar zij behoefte had zich te overtuigen, dat zij met stoffelijke wezens te doen had.</p>
<p>Beaujeu's aandacht werd thans geboeid door de zeer beweeglijke gestalte van een heer, wiens zenuwachtige trekken en verwilderde blik aan overspannen dweepzucht deden denken, geneigd om alles te gelooven, het ongerijmdste 't liefst. Uit nieuwsgierigheid spreekt Beaujeu hem aan, terwijl hij naast hem komt staan en een vluchtigen blik slaat op de beschreven wanden.</p>
<p>- Aardig verzonnen! - zegt Beaujeu. - Zulk een beknopt overzicht.</p>
<p>De aangesprokene knipt met de oogen en zegt met zalving:</p>
<p>- Alles is hier geest en leven - geheel eenig en nieuw!</p>
<p>- Maar deze notities wijzen toch aan, dat er ook hier niets nieuws onder de zon is.</p>
<p>- Dat is te zeggen - gij ziet door de flauwe aanstipping, de eerste wankelende schreden - thans is het de volheid der tijden. Heden is het de nieuwe uitstorting des geestes.</p>
<p>Daar 's mans oogen bijzonder wild begonnen te draaien, wilde Beaujeu van hem zien af te komen, maar deze greep hem nu bij een knoop van zijn jas vast en ging met opgeheven wijsvinger voort:</p>
<p>- Weet gij wel waar gij zijt, mijnheer?</p>
<p>Beaujeu knikte en trachtte los te komen; maar zijn nieuwe kennis pakte nu met de andere hand nog een knoop van het andere pand der jas en Beaujeu toen geheel in zijne macht hebbend, zeide hij met wijd opgesperde oogen en holle stem:</p>
<p>- Gij zijt hier in het echte Walhalla, waar de geesten onzer vaders ons komen opwekken tot den strijd en den weg wijzen tot de groote overwinning!</p>
<p>Beaujeu voelde geen moed den vurigen dweeper in zijn aangezicht tegen te spreken, en nam deze openbaring dank-<pb n="33"/>baar aan - te meer, daar de man met zijn zonderling, peervormig hoofd hem los liet.</p>
<p>Een ander heer, die dat onderhoud met een strak gelaat had aangehoord, trad nu geheimzinnig op Beaujeu toe en sluisterde veelbeteekenend:</p>
<p>- Hij is een fameus medium, mijnheer!</p>
<p>- Hoe is zijn naam?</p>
<p>- Het is de heer Babich, parfumeur en ijveraar voor de leer der Fusionisten en Spiritualisten.</p>
<p>- Zoo, zoo! vergenoegde Beaujeu zich met eene ernstige hoofdbuiging te antwoorden. - Mag ik ook weten met wien ik de eer heb....</p>
<p>- Mijn naam is Allix. - Ik beoefen de kennis der geheime krachten - maar mijne studie is meer speciaal het magnetisme. - Het spiritisme is mij nog vreemd.</p>
<p>- Mij ook, zei Beaujeu droogjes, en keek nu verder rond of hij geen enkele kennis zou aantreffen. Daar kwam Babich weer snel op hem aanschieten, met de positieve vraag:</p>
<p>- Hebt gij ooit geesten waargenomen?</p>
<p>- Nooit, mijnheer!</p>
<p>- Mis, mijn vriend, gij hebt ze gezien, gehoord, gevoeld - geroken. - Hebt gij nooit eenige plotselinge gewaarwording van prikkeling of jeuk waargenomen - vooral op een punt, dat gij moeielijk bereiken kunt? - Dat plaagt u, niet waar? - Gij voelt eensklaps een steek hier of daar....</p>
<p>- Nu, ja, wat beteekent dat? – Prikkeling in het bloed of in de huid, zegt men dan.</p>
<p>- Geesten, mijnheer! - geesten en anders niet.</p>
<p>- Dat denkbeeld is mij geheel nieuw....</p>
<p>- Gij hoort een gillend, snerpend geluid, vlak bij of in uw oor - of gij merkt in uwe kamer een onverklaarbaren reuk - geesten, mijnheer! Uw lamp wil niet branden,
<pb n="34"/>
wat gij ook doet - uwe kachel trekt niet, ondanks al uwe pogingen - geesten, mijnheer! - Ge zijt goed aan het werk - daar zweeft een vlieg om u heen, op een tijd dat er nergens vliegen zijn - hij zet zich op uwe vingers, op uw neus - loopt tegen uwe brilleglazen.... booze geesten zijn het!....</p>
<p>- Ja, daar is soms iets duivelachtigs in die dieren - antwoordde Beaujeu lakoniek - dat beken ik.</p>
<p>- Gij wilt uitgaan en kunt nergens uw hoed vinden - gij ontdekt hem eindelijk op de onmogelijkste plaats, zonder dat gij weet hoe hij daar komt - gij vliegt de deur uit, en men houdt u vast en zet den tip van uw jas tusschen de deur - dit is het werk der kwelduivels!</p>
<p>Beaujeu mompelde iets van Bicêtre en de Salpétrière, want het kwam hem voor dat het met deze lieden niet richtig was.</p>
<p>Daar viel hem gelukkig mevrouw Belfort in het oog; zij zat daar met haar schuddend hoofd, zoo devoot als in de kerk, met gevouwen handen en ten hemel geslagen oogen. Op de menschen om zich heen gaf zij geen acht; zij kwam niet om de menschen - zij kwam om de geesten, die zij bleef liefhebben, ondanks al de ellende, die over haar is gekomen - zij bleef hun getrouw en dient ze in stilte. – Het leven zou haar te eenzaam zijn, als zij die onzichtbare vrienden geheel moest missen; maar Nanine noch Arthur mogen het weten dat zij hier is. Naast haar zit madame Valeur, wel niet met denzelfden vroomen eerbied, maar toch met zekeren statigen ernst en zij kijkt on vergenoegd op naar de wereldsche schoone, die met zooveel gedraai en gezwaai binnenkomt en haar best doet om door allerlei bevallige wendingen haar prachtig zijden kleed te laten ruischen. Zij stapt trotsch en dédaigneus de dames, die op de stoelen langs den muur zitten, voorbij en neemt plaats op den divan, die in het midden der zaal staat, maar door elk vrijgelaten was. In genoeglijke bewondering van zich zelve, ontplooit zij daar
<pb n="35"/>
al haar heerlijkheid, zwaait driftig met haar coquet waaiertje en blikt over haar spits, opgetrokken neusje, met eenigszins tot spot krullende lippen rond, alsof ze zeggen wil:</p>
<p>- Wat is het hier naakt en arm voor eene groote dame als ik ben.</p>
<p>- Welzoo, mevrouw Vaillant, zult gij ook eens met de klopgeesten kennis maken, sprak dokter Beaujeu, zijne elegante buurvrouw, die zijne patiënte was, herkennende.</p>
<p>- Het is mijn vak de nieuwste mode te volgen, mijnheer, zeide zij, zacht glimlachend naar hem heen buigende.</p>
<p>- En wie weet in welk bevallig toilet zij ons zullen verschijnen, en welk smaakvol kostuum de dames er aan te danken zullen hebben.</p>
<p>- Ik verbeeld mij al robes à la spirite en coiffures spiritistiques te zien aannemen.</p>
<p>- Zijt gij hier voor het eerst?</p>
<p>- Ja, mijnheer, en ik heb tot mijn schrik gehoord, dat men hier tot die proeven het licht uitdoet.... dat is akelig.</p>
<p>- Welnu, gij zijt toch niet bang?</p>
<p>- Het is zulk een vreemdsoortig publiek, fluisterde zij - en ik ben bevreesd voor mijn kostbaar garnituur....</p>
<p>- Kom, kom! de geesten dragen geen juweelen, en als gij het mij toestaat blijf ik wat in uw buurt - maar veroorloof mij toch ook scherp op alles acht te geven, want ik kom hier als de verhardste ongeloovige.</p>
<p>- Ik doe niet voor u onder. - Wij, dames, zijn zoo ver niet meer ten achter als de heeren wel denken!</p>
<p>- Mag ik u opmerkzaam maken, dat gij hier al heel gevaarlijk zit, mevrouw, want ik meen begrepen te hebben, dat die zware eikenhouten tafel de kuren heeft om op dezen divan zijne siesta te komen houden.</p>
<p>- Gij wilt een proef van mijne lichtgeloovigheid nemen; maar zoolang dat zware blok daar nog op vier lompe pooten
<pb n="36"/>
staat, houd ik mijn plaatsje - ik kan hier alles zoo op mijn gemak afneuzen.</p>
<p>Terwijl zij dus schertste, was eene elegante brunette naast het schuddende hoofd gaan zitten, om haar à bout portant te zeggen:</p>
<p>- Gij zijt stellig medium, mevrouw!</p>
<p>- Verschooning - maar ik heb een zoon die.... medium is.... geweest.</p>
<p>- Gij zijt medium mevrouw, ik zeg het u.</p>
<p>- Hoe komt gij aan die gedachte, dat ik....</p>
<p>- Het trillen en schudden der leden is gewoonlijk een kenteeken... hervatte de zwierige en schoone dame met kennis van zaken, terwijl ze telkens een nijdigen blik naar madame Vaillant afzond, die zij verdacht van haar niet te willen kennen.</p>
<p>- Ik heb dat uit eene ziekte gehouden, antwoordde mevrouw Belfort.</p>
<p>- 't Doet er niet toe, mevrouw! ik houd u voor een zeer sterk medium, al weet gij het niet - ik zie het in de oogen der menschen.</p>
<p>- Och, ik heb de Heilige Maagd al twee jaren lang zoo vurig gebeden, zuchtte de weduwe Dentu, en voor mijn zoon ook, om deze uitnemende genade.</p>
<p>- O, ik ben al sedert jaren zoo gelukkig een krachtig medium te zijn, en mijn man is niet minder sterk, zoo ook onze zoon. Gij zult wellicht onzen naam kennen: - Coiffeur Bornet. - Wij hebben een <hi rend="spat">esprit habituel</hi> of <hi rend="spat">familier</hi>.</p>
<p>- Welk een voorrecht, verzuchtte de weduwe Dentu, kon ik het nog eenmaal zoo ver brengen!....</p>
<p>- Ja, wel een voorrecht; hij is overal bij mij, waar ik ga of sta, en helpt mij in alles, in alles!</p>
<p>De weduwe Dentu sloeg hare handen samen van verrukking.</p>
<p>- O hemel! hoe bereik ik dien zegen?...</p>
<p>- Wellicht kan ik u helpen - alle spiritisten helpen elkander; dat is de ware broederschap en de kroon van dit nieuwe geloof.</p>
<pb n="37"/>
<p>- Als dat waar is, ga ik tot die nieuwe religie over - zeide mevrouw Valeur - want waar vindt men zoo iets in onze dagen?...</p>
<p>- Wij hebben zondags een klein kransje - ingewijden weet ge - en daar worden heel andere proeven gedaan als hier in zulk eene openbare zitting! - dit beteekent er niets bij...</p>
<p>- Welke proeven neemt gij dan alzoo? vraagde de weduwe Dentu, nieuwsgierig bijschikkend.</p>
<p>- Wel alle mogelijke! - Ben ik iets kwijt - ik vraag mijn <hi rend="spat">esprit habituel</hi> waar het is. - Is er gestolen - hij zegt mij wie het heeft gedaan.</p>
<p>- Ik vind dat toch hoogst gevaarlijk, zeide mevrouw Valeur.</p>
<p>- Zij vergissen zich nooit. - Nog onlangs wilde ik een bediende wegjagen, omdat ik 't er vast voor hield, dat hij mijn bracelet gestolen had, maar in onze séance zei mijn <hi rend="spat">esprit familier</hi> terstond: - ‘De bracelet zit in den zak van uw fluweelen japon!’ - Ik snelde naar mijne kamer en vond de bracelet. En nu viel het mij ook in, dat ik, uit het theater komende, haar daarin had gestoken.</p>
<p>- Dat is treffend, zeide de weduwe Dentu, ik hoop maar, dat ik of mijn zoon aanleg mocht hebben; het is een mooi ding.</p>
<p>- Het is meer dan iemand, die er niet van weet, kan beseffen!</p>
<p>- En als men naar iets solliciteert, kan men dan vooraf weten of men het krijgen kan?</p>
<p>- O zeker, zeker! Benedictus zegt het mij.</p>
<p>- Is het dan nog vaster dan de kaarten?</p>
<p>- O! de kaarten halen er niet bij! - hoewel ik daar ook aardige gevallen van ken - maar dat is meer ouderwetsch - de sprekende tafel gaat oneindig verder - daar is niets verborgen, waar ik niet achter kan komen als ik het weten wil.</p>
<p>Mevrouw Vaillant had ook een oreille en campagne gehouden en schoof allengs wat bij. Dat was nog eens een zaakje dat haar leek - zoo'n onzichtbare politie-agent in huis, om op de dieven te passen, kon ze ook er wel op nahouden.
<pb n="38"/>
Een bediende, die niet at, geen salaris vroeg en niet gekleed behoefde te worden, past iedereen; maar zij wilde zich groot houden.</p>
<p>- Verschoon mij, mevrouw! merkte zij schamper aan, uw <hi rend="spat">esprit habituel</hi> heeft wel iets van het uitmuntend karakter van St. Antonius; als men dien actieven heilige een kaarsje wijdt, zoekt hij alle dingen op, niet waar? - Maar hoe kan eene beschaafde vrouw aan zoo iets geloof hechten in onze verlichte dagen.</p>
<p>- Ik wenschte dat mevrouw mij de eer deed, de proef van mijn <hi rend="spat">esprit habituel</hi> te nemen; hij zal u uwe geheimste gedachten zeggen, verzekerde de kappersvrouw.</p>
<p>- Nu, daar tart ik hem toe uit. Ha, ha, ha!</p>
<p>- Ik neem de uitdaging voor hem aan, mevrouw, en verwacht u Zondagavond om acht uur.</p>
<p>- Ik hoop het genoegen te hebben, zeide zij. - Mag ik een paar dames van mijn kennis meebrengen?</p>
<p>- 't Zal ons veel eer zijn, mevrouw!</p>
<p>- De heilige is er dan toch niet veel op vooruit gegaan, dat hij tegenwoordig domestique bij een kapper moet wezen, fluisterde Beaujeu, die bij den divan was blijven staan, haar toe.</p>
<p>Piérard kwam nu met een zeer net jong mensch binnen.'t Was de twintigjarige Amerikaan Squire, redacteur van de <hi rend="spat">Banier des Lichts</hi>. Zijn regelmatig, kalm, frisch gelaat had niets van de trekken der gefatigeerde, uitgeputte Parijsche jongelieden. Hij had een gezonde kleur, sierlijk blond haar en het sym-pathique Amerikaansche oog.</p>
<p>Nadat Piérard hem had voorgesteld als een apostel van de zich zoo snel verbreidende leer der Spiritisten in Amerika, nam hij plaats onder de gasten en Piérard opende de vergadering door alle aanwezigen uit te noodigen tot een gebed. Hij verzocht elk, die met deze wijze van doen niet kon instemmen, zich te verwijderen. - Verscheiden mannen
<pb n="39"/>
stonden nu op met een kwaadaardigen hoonlach en wierpen de deur zeer onzacht achter zich dicht, anderen vergenoegden zich in de tweede kamer te gaan.</p>
<p>Beaujeu, die tot den drempel mee was teruggetreden, bleef daar echter staan om die biddende schaar te bespieden - want hij dacht: dat is de list - terwijl de geloovigen bidden, goochelt hij hier en daar al wat hij noodig heeft.</p>
<p>De stilte hersteld zijnde, hief Piérard zijne handen plechtig op tot eene verheven ontboezeming, die tot de hoogdravendste oratie steeg, maar die hij met zijn schoon orgaan met zooveel ernst en diep gevoel uitsprak, dat de spotlach op Beaujeu's gelaat bestierf en zijn oog met verbazing op den welsprekenden bidder bleef rusten, die in zijne extase als eene indrukwekkende verschijning daar stond. Piérard sprak zijne gansche geloofsbelijdenis in deze bede uit. Hij smeekte den almachtigen, onzienlijken God zich te openbaren in zijne kinderen, door de eeuwige krachten te ontboeien, die in hen sluimerden, opdat het geloof aan God en het eeuwig leven bevestigd en uitgebreid mocht worden.</p>
<p>Het was eene roerende verzuchting van eene naar waarheid smachtende ziel, een prachtig hymne aan den onbekenden God - maar de arme bidder was, helaas! ruim twee duizend jaren, ja, drieduizend jaren ten achter. Socrates en Plato hadden aldus kunnen bidden, om niet te spreken van David, Salomo, Daniël of eenig ander geloofsheld onder Israel, zelfs Saul in zijn afval, had nog zooveel van zijn voorvaderlijk geloof overgehouden als hier voor vonkelnieuw licht en toppunt van vooruitgang werd aangeprezen, met een geestdrift, die bewees, hoe dankbaar deze apostel was voor de bijna versteende broodkorst, die hij als versch levensbrood, ja als hemelsch manna opdischte.</p>
<p>Wèl moet de hongersnood der zielen langdurig en groot zijn, waar men het voedsel zoover moet gaan zoeken, en het
<pb n="40"/>
gevondene zoo gretig door duizenden ingezwolgen wordt.</p>
<p>Na het gebed las de president de rapporten en correspondentiën voor - brieven uit 's Hage, van het medium Revius, - uit Brussel, van het medium Jobard - uit Metz, Lyon, Dieppe, - uit Spanje en Italië - Algerië en Mexico! - mededeelingen die soms van het verhevene pathos tot de uitzinnigste fabeltjes verliepen. Vervolgens noodigde hij elk, die lust gevoelde, zich om de tafel te scharen tot proefneming van de rotatie. - Een twaalftal heeren en dames, meest vreemdelingen op dit gebied, zetten zich om de tafel - sommigen zeer kalm en oplettend, anderen nieuwsgierig en geagiteerd, weer anderen schroomvallig en bevende voor de dingen die komen zouden. - De een vraagde of het pijn deed? - of men er ook van schrikte? - of het soms ook erg akelig werd? - Zoo zat men een kwartier pink aan pink roerloos om de tafel - en er gebeurde niets! - Men beproefde het nu staande - weder een kwart uurs - niets!</p>
<p>- Er zijn hier vijandige elementen, merkte Piérard aan, het oog slaande op drie lachlustige jongelieden, die op hunne teenen waren binnengesloopen en er alles behalve rechtgeloovig uitzagen. - Het waren de heeren Maurits Wildenheim en Alex Westerduin met den luitenant Antoine de Toulouse, die op den Boulevard over Squire hadden hooren redetwisten en die eventjes binnengeloopen waren om in vijf minuten de zaak van het spiritisme te onderzoeken. Zij bleven dicht bij de deur staan, om als het hun niet beviel, ten spoedigste naar een café chantant de wijk te kunnen nemen.</p>
<p>- Ja, ik vrees waarlijk dat er te veel ongeloovigen hier zijn - merkte Beaujeu aan, met zijn fijn lachje madame Vaillant aanziend en de jonge lieden herkennend.</p>
<p>- Dat kan wel zijn, antwoordde Squire ernstig, maar ik heb nooit schoone resultaten gezien in te veel gevulde vertrek-<pb n="41"/>ken - de lucht bederft en verliest de gehalte, die zij schijnt te moeten hebben voor deze proeven.</p>
<p>Mevrouw Bornet brandde van ongeduld en ergernis, en heen en weer schuddend op haar stoel zuchtte zij, zich tot mevrouw Valeur wendend:</p>
<p>- Als de tafel maar niet zoo bezet was dat ik er bij kan komen, dan zoudt gij de kracht van mijn <hi rend="spat">esprit habituel</hi> eens zien! de tafel weegt tachtig kilo, maar hij licht haar op als een veer - doch er is hier van avond iets antipathetisch in de zaal - iets vijandigs....</p>
<p>De warmtegraad was ontzettend. Mevrouw Vaillant waaide storm met haar waaiertje en wilde de ramen doen openen - vele moedelooze spiritisten verlieten de koppige tafel, die maar niet wou dansen, kraken of kloppen, zij gingen uit de open vensters liggen en wreven zich de stramme handen, die zoo raar geworden waren. - Er moest toch wel iets vreemds in die soort van hout schuilen, wat de vingers deed tintelen en zoo verdoofde.... De onverschilligen en zwakgeloovigen waren afgeschrikt; maar er kwam nu plaats voor de echte liefhebbers en mediums. Mevrouw Bornet bukte zich nu met geheimzinnig gebaar over de tafel, alsof zij baar iets toefluisterde.</p>
<p>- Kom gij toch bij ons zitten, mijnheer Babich, gij zijt zulk een sterk medium. - O, dat is een waar mirakel, zeide zij terzijde tot de weduwe Dentu.</p>
<p>- Ik ken hem, mevrouw, hij heeft een eind aan de spokerij in onze buurt gemaakt - daar zult gij wel van gehoord hebben? - De stad was er vol van.</p>
<p>- Was dat bij u, dat met modder en steenen de glazen werden ingegooid, zonder dat ooit de dader te vinden was?</p>
<p>- Ja, bij mij - bij mij - maar mijnheer Babich wist er wel raad op.</p>
<p>- Ach, doe het dan toch, mijne lieve, bad mevrouw Bornet, zich bukkend alsof de geest onder de tafel zat - ik smeek
<pb n="42"/>
- ik bid het u, lieve Benedictus, - en zij streelde en liefkoosde de tafel op eene zoo waanzinnige manier, dat Beaujeu, geërgerd achter haar heen wandelend, mompelde:</p>
<p>- Zulke razernij is walgelijk! die menschen zijn gek!</p>
<p>Doch op hetzelfde oogenblik hoorde men: krak! krak! En riepen al de rondom de tafel staande personen:</p>
<p>- Zij gaat - zij gaat voort! - Zij draait!....</p>
<p>- Zeg nu naar welken kant gij wilt, dat zij draaien zal - schreeuwde mevrouw Bornet - bijna juichend van voldoening en dankbaarheid over haar triomf, en zij nam aanstonds ook de leiding der zaak op zich en verzocht eenparigheid van commando.</p>
<p>- Links! riep zij nu.</p>
<p>- Rechts! links - rechts - links.</p>
<p>- Rechts omhoog! links omlaag!</p>
<p>De tafel gehoorzaamde altijd - en mevrouw Bornet stond met stralende, welgevallige blikken op het plompe stuk hout te staren, alsof zij zeggen wilde:</p>
<p>- Welnu! wat zegt gij van mijn gedresseerd hondje, dat op mijn commando loopt, stilstaat, opzit, doodligt - want werkelijk de tafel volbracht al de bevelen, alsof zij met een fictief leven ware vervuld geworden.</p>
<p>- Verhef u op éen poot - op twee pooten. - Rijs geheel in de hoogte - een voet hoog!</p>
<p>Ook dit gebeurde; altijd het sterkste bij mevrouw Bornet, die niet ophield haar geestelijke bediende met de vleiendste stem te smeeken zijne krachten nu eens flink te toonen.</p>
<p>- Het is alles goed en wel, sprak Beaujeu tot Piérard; maar als de geesten liefhebberij hebben om meubelen op te lichten - waarom moeten er de menschen dan de handen opleggen niet alleen, maar zich zoo vermoeien dat zij zweeten?</p>
<p>Squire stond op en antwoordde:</p>
<p>- Dat is alleen door het vreemde van de zaak - gij zult er mij niet warm of vermoeid bij zien worden - ook is aan-<pb n="43"/>raking van een goed geladen voorwerp in den magnetischen kring van sterke mediums niet altijd noodig - de tafel verheft zich, al blijven de handen er eenige duimen boven -. Dit hangt af van de kracht der mediums en de zwaarte der dingen. - De geesten bewerkstelligen de verplaatsing en beweging van allerlei voorwerpen doorgaans in de athmospheer van magnetische menschen. Het sterk uitstroomend fluide vital, dat deze gestellen kenmerkt, geeft aan de lucht die hoedanigheid, welke het den geesten mogelijk maakt om de grofste, zwaarste zaken op te heffen, hoewel zijzelf schier dampvormig zijn en zij met hun ondenkbaar fijne substantie alles kunnen doordringen; zij worden niet gestuit door dikke muren en grove deuren - niet weerhouden door graniet of bazaltlagen, als zij in de diepte der aarde willen afdalen - zoomin als zij belemmerd worden door de baren der zee of door de dampkringslucht van alle aardgordels. Om u te bewijzen dat zij er zijn, dat ze ons hooren en zien, verrichten zij voor uwe zintuigen wat onze krachten te boven gaat. - Zij bezitten het vermogen van een luchtledig te kunnen veroorzaken en de zwaarte der dingen tijdelijk op te heffen. - Als deze zware tafel omhoog gaat, heeft zij haar gewicht verloren en hij op wien ze nederdaalt, zal er zich aanvankelijk niet meer door gedrukt voelen dan door éen pond, hoewel zij tachtig kilo weegt. Hij verzocht nu al de aanwezigen hunne zitplaatsen te hernemen en zette zich voor de plompe tafel, die er op gemaakt scheen om zoo zwaar mogelijk te zijn. Piérard bracht dikke touwen te voorschijn en verzocht Beaujeu master Squire stevig op zijn stoel te binden. De dokter bleef niet in gebreke en zette zich tegenover het medium aan de tafel neder.</p>
<p>- Beproef nu, of gij zittende, met uw wijsvinger onder den rand en de duim er boven, in staat zijt deze tafel op te heffen.</p>
<p>Nog een paar andere heeren beproefden het te vergeefs;
<pb n="44"/>
de sterkste bracht het gevaarte met ontzettende inspanning slechts aan éen kant tot zeer geringe opheffing. Squire verzocht dat men de lampen weg zou brengen. Zoodra het volkomen duister was, gaf jufvrouw Benoit van angst een geweldigen gil en kneep de weduwe Dentu zoo stevig in den arm, dat zij insgelijks gilde - Piérard calmeerde de vreesachtigen, zeggende:</p>
<p>- Een oogenblik slechts, lieve dames! - schept moed.</p>
<p>Beaujeu voelde een zachte trilling in het tafelblad, die weldra sterk toenam. Plotseling gleed de tafel onder zijn duimen uit en hij voelde dat zij omgekeerd op zijn hoofd rustte. Piérard trad met de lampen binnen en eenige heeren schoten toe om den dokter van zijn wonderlijk hoofddeksel te verlossen; de tafel had in het omkantelen met de pooten lichte krassen in het plafond gemaakt.</p>
<p>De dokter wilde gaarne het experiment nog eens bij het licht herhalen, maar Squire beweerde dat het witte licht hinderlijk was, als anti-magnetisch. Hij verzocht den dokter hem nu bij de eene hand vast te houden, hij zou dan slechts éen enkelen vinger op de tafel leggen. Mevrouw Vaillant moest eindelijk toch haar troon verlaten om de tafel vrije beweging te gunnen. De kamer werd weder donker gemaakt, en oogenblikkelijk voelde Beaujeu de tafel over zijn hoofd heengaan en hoorde elkeen haar zeer zacht op de divan neerkomen. De deur werd geopend en de lampen bestraalden een tafel, die met de vier pooten in de lucht op de divan lag.</p>
<p>Een vrij koddige groep van bewonderaars vormde zich om de tafel, men staarde haar aan, of zij in een vreemd beest veranderd was.</p>
<p>- 't Is wonderbaarlijk! riep de een.</p>
<p>- 't Is flauw, heel flauw! zei de ander.</p>
<p>- 't Is toch vreemd, zeer vreemd, sprak de derde.</p>
<p>- 't Is bespottelijk!.... kwakzalverij - bedrog!</p>
<pb n="45"/>
<p>- 't Is ongerijmd!.... een goocheltoertje....</p>
<p>- 't Is sterk, zeer sterk!</p>
<p>- 't Is miraculeus! hoorde men elders, en Beaujeu kruiste zijne ronde armpjes over de dikke borst zoo goed en kwaad als het wilde en trad midden in den kring der om de tafel staande spiritisten en zeide met groote statigheid:</p>
<p>- Nu vraag ik, mijne heeren! - wat is hiervan de moraal?</p>
<p>De koddige deftigheid, waarmede hij dit vroeg, deed bijna al de aanwezigen in lachen uitbarsten. Alleen Piérard bewaarde den ernst en zeide:</p>
<p>- Mij dunkt, gij bespeurt hier eene kracht, die de onze zeer verre te boven gaat - een werk van onsterfelijke geesten.</p>
<p>- Neem mij niet kwalijk, mijnheer, maar als de onsterfelijkheid den geesten niets hoogers inspireert, dan de zucht om onze tafels om te keeren - als ik na mijn dood nog voor Rappo zal moeten komen spelen om de wereld te bewijzen, dat ik er nog ben en dat ik nu nog veel sterker ben dan toen ik mijn skelet met mijne spieren in beweging placht te zetten door mijn wil - dan krijg ik geen zeer verheven voorstelling van dit eeuwig opwaarts streven der geesten. Ziet, mijne heeren en dames! - ging hij voort, op de tafel wijzende: daar ligt nu die tafel - onderste boven op de sofa - het is een feit. - Als ik een hond of ezel of paard zijne vier beenen in de lucht zie steken, dan begrijp ik dat de dieren dat doen, omdat zij er pleizier in hebben; doch wat beteekent die manoeuvre bij dat stuk hout? Is het een symbool van de onsterfelijkheid der aetherische ziel, een omgekeerd meubelstuk op een divan te zien liggen? Wijst het wellicht de rust in Abrahams schoot aan? - Neen, mijne heeren, voor het aanwezen of het voortbestaan eener ziel bewijst het krachtdadigste omkeeren van die tafel niets. Uit het omkeeren van den ten bodem toe door Socrates geledigden beker, zou iets te verstaan en te gevoelen
<pb n="46"/>
zijn geweest, omdat die geledigd was in de overtuiging dat de lijder genezing indronk voor de krankheid, die wij ons leven noemen - maar in het omkeeren van alle tafels en stoelen van heel Frankrijk, zou ik nog geen sprankje van bewijs vinden van ons bestaan na den dood.</p>
<p>- Indien gij de beteekenis der materieele manifestaties niet verstaat als bewijs voor de tegenwoordigheid der geesten stel u dan zelf met hen in rapport, en ondervraag hen.</p>
<p>- Ik geloof dat gij die beweging veroorzaakt door uw eigen wil en uw eigen kracht.</p>
<p>- Die zou te kort schieten bij zulk een zwaar voorwerp. Dezelfde kracht die de lichamelijke mensch uitstraalt - is ook in den niet meer belichaamden mensch of geest voorhanden.</p>
<p>Squire plaatste zich aan de tafel, legde zijne eene hand op het blad en stak de andere in zijn vest.</p>
<p>De tafel begon sterk te hellen, lichtte een poot hoog op en bleef staan, als wachtte zij een bevel.</p>
<p>- Vraag nu wat gij wilt - zeide Squire - en de geesten zullen u door kloppen antwoord geven - a is éen slag - b twee - c drie enz.</p>
<p>Beaujeu zette een heel dwaas gezicht, want hij worstelde zichtbaar met een geweldigen lachlust.</p>
<p>- Doe ernstige vragen - bid ik u, vermaande Piérard, met zekere plechtigheid; maar juist deze ernst gaf iets zoo hoogst komieks aan de scène, dat Beaujeu zijn zakdoek moest te hulp nemen om zijn gelaat te verbergen en moeielijk zich geheel meester kon worden om te antwoorden:</p>
<p>- Neem mij niet kwalijk - maar ik zou aan mijne eigen rede vertwijfelen, als ik eene ernstige vraag aan een blok hout richtte of aannemen kon, dat een geest er in gevaren was.</p>
<p>- Och! zuchtte Squire - het oude lied, wanneer zal de wereld geestelijke dingen verstaan! Laat anderen dan maar vragen! - En nu verdrongen zich heeren en dames om de
<pb n="47"/>
tafel om allerlei raadseltjes op te geven - en aandachtig de slagen te tellen, die de onzichtbare Pythia met den plompen viervoet doen zou.</p>
<p>De ongeduldige Beaujeu vond die manier van converseeren zoo ontzettend langwijlig, dat hij uitriep:</p>
<p>- Neen, deze telegraafdraad is lang zoo goed niet in orde als de onderzeesche kabel! - Het moeten geesten uit den ouden tijd zijn en lang zoo vernuftig niet als het hedendaagsche geslacht! Om het woordje ‘vos’ te spellen - 21 slagen voor de v - 14 voor de o - 18 voor de s - neen, neen - dat is een gestamel erger als van zuigelingen.</p>
<p>De aandacht was zeer verdeeld. De een praat met zijn nevenbuur - de ander roept een vriend aan de overzij iets toe - een derde telt de slagen hard op, terwijl zijn buurman de letters, die men verkrijgt, opschrijft. - Men vergist zich aanhoudend. - Men besluit ten slotte, om de vragen zóo in te richten dat ze met een ‘<hi rend="spat">ja</hi>’ en ‘<hi rend="spat">neen</hi>’ beantwoord kunnen worden. Ja, zou dan door éen slag, neen door twee slagen aangewezen worden. Maar dit gebons begon ook al spoedig te vervelen. - Er ontstaat twist. - Men beschuldigt elkander van moedwil en vervalsching. De opgewondenheid wordt onbeschrijfelijk en de luidruchtigheid is niet meer te stillen. Het gezelschap verdeelt zich om verschillende mediums, die hunne kracht beproefden om hoeden en stoelen te laten draaien, dansen en antwoorden.</p>
<p>- Het is onmogelijk eenige controle te houden, zegt mevrouw Valeur, wanhopig de opgewonden schaar aanstarende.</p>
<p>- Elk laat hier de geesten zeggen wat hij wil, antwoordt Beaujeu.</p>
<p>- 't Is fopperij - kinderspel - onzin! - hoorde men van alle zijden en de vergadering ging met zooveel verwarring en onvoldaanheid uiteen, als zij plechtstatig en hooggespannen geopend was.</p>
<p>De toevloed der bezoekers was zoo groot geworden, dat
<pb n="48"/>
velen in de voorkamer moesten blijven staan en zich hadden vergenoegd met een kijkje uit de verte of althans een staanplaats op den drempel. - Daaronder bevonden zich drie personen twee heeren en eene dame, die zeer onvoldaan op de woelige vergadering neerblikten. De een is een man van ver in de vijftig jaren, die door zijn hooge gestalte boven allen uitsteekt. Zijn roode knevel beweegt zich onder een sarcastisch lachen en zijne kleine oogen schitteren in het levendig rondgluren en zoeken in de zaal.</p>
<p>- Raad eens, welke geest ik daar zie? zegt hij, het groote, bolle gelaat tot de dame bukkend, die eenigszins sentimenteel aan den stevigen arm van den anderen heer hangt, die haar vasthoudt als vreesden zij elkander te verliezen. Zij gelijken zóo sterk op elkander, dat ieder terstond ziet dat zij broeder en zuster zijn, hoewel de beschermende teederheid en galante manieren van den grijzen heer, eerder aan een minnaar dan aan een broeder deden denken. De heer Delescluse was dan ook, door bijzondere geestverwantschap en vreemde lotgevallen, buitengewoon aan zijne eenige zuster verknocht en zij vereerde in hem een soort van hooger wezen, bestemd tot groote daden - een martelaar voor vrijheid en licht. Tweemalen was hij reeds verbannen geweest, en toch was hij niet genezen van zijne republikeinsche droomen en van zijnen hartstocht om complotten te maken tegen de regeering - en was zijn verstand en beleid geëvenredigd geweest aan zijne imaginatie en enthusiasme - hij zou wellicht een van Frankrijks grootste mannen zijn geworden.</p>
<p>- Welken geest ziet ge dan, Vermorel? vraagt Delescluse.</p>
<p>- Wel, ik geloof mijn oog nauwelijks - het is Alphonse Beaujeu! - dat moet een hallucinatie zijn.</p>
<p>- Saul onder de profeten, zegt Delescluse. - Dan willen wij op hem wachten.</p>
<p>- O, zeker, hij moet ons niet ontsnappen - riep Ver-<pb n="49"/>morel, die zoo geweldig snel sprak, dat menigeen hem niet verstaan kon, terwijl Delescluse zoo langzaam en langdradig zijne woorden te voorschijn bracht, dat hij elk verveelde.</p>
<p>Deze laatste had een van die verwarde, onklare aangezichten, die aan vele warkoppen eigen zijn. Het is of er ergens iets aan zulk eene tronie hapert; er is eene onevenredigheid in, die men niet vinden kan. Toch was zijn voorkomen niet ongunstig; zoo lang hij net gekapt en gekleed en geschoren was, presenteerde hij zich zelfs met zekere deftigheid, doch ontbrak er ook maar eenige zorg aan zijn uiterlijk, dan kreeg hij een gemeen, grof gezicht en een onbehaaglijke, terugstootende physionomie.</p>
<p>Vermorel daarentegen bleef altijd de geestige auteur, de fijnbeschaafde wel gecultiveerde geest, al stak hij in de slechtste plunje, maar hij was in den hoogsten graad een fantastisch, onpraktisch mensch.</p>
<p>Hij had zich de séance bij Piérard voorgesteld als een kleine uitgezochte, ernstig onderzoekende kring, en was dus niet weinig teleurgesteld hier zulk een bont gemengd publiek aan te treffen, ongeschikt tot nauwgezet onderzoek en strenge waarneming. Hij zou terstond zijn teruggekeerd, zoo hij Beaujeu niet midden onder de opgewonden tafeldraaiers ontdekt had. Nu vermaakte hij zich een tijd lang met dien Saul onder de profeten in stilte te bespieden, en koos zich een plekje waar zijn vriend langs moest komen. Toen deze in zijn ongeduld hem haastig voorbij wilde snellen, tikte Vermorel hem op den schouder met de woorden:</p>
<p>- Hier is een klopgeest, die u wenscht te spreken.</p>
<p>- Welk een vergoeding voor den ellendigen avond, dien ik hier heb doorgebracht, riep Beaujeu. - U weder te zien zal mij geheel tot mij zelven brengen.</p>
<p>Onder wederzijdsche ontboezemingen over persoonlijke aangelegenheden, wandelden zij nog eenigen tijd in de frissche avondlucht.</p>
<p>- Gij kent dien magnetiseur, niet waar? vraagde Beaujeu.</p>
<pb n="50"/>
<p>- O ja, sinds jaren! Een best mensch, antwoordde Vermorel.</p>
<p>- En wat denkt gij van zijne kunstjes en zijne mediums?</p>
<p>- Deze lieden zijn door en door eerlijk, hernam Delescluse en geheel ter goeder trouw - maar zij benadeelen de zaak die zij voorstaan, door haar juist als die lompe tafel het onderstboven te keeren; zij willen met stoffelijke dingen geestelijke zaken bewijzen, en dat gaat niet.</p>
<p>- Als gij het spiritisme grondig onderzoeken wilt, sprak Vermorel, ga dan naar de séance van Allan Kardec - daar vindt gij de philosophie der zaak zonder de vulgaire hocuspocus.</p>
<p>- Is het der moeite wel waard? vraagde Beaujeu.</p>
<p>Nu kwam de dame eensklaps levendig uit den hoek - en met schitterende oogen zeide zij:</p>
<p>- Mijnheer! het spiritisme is onze grootste levenstroost geweest in de bange dagen onzer scheiding. - Terwijl mijn arme broeder in- Cayenne verkwijnde, kreeg hij daar van ons, gelijk wij hier van hem, door welwillende mediums en medelijdende geesten gedurig tijding. - Mijne oude moeder zou bezweken zijn zonder dien troost. - Veracht het spiritisme nooit - het verdient door alle nadenkende menschen onderzocht te worden.</p>
<p>- Ik eerbiedig uwe gevoelens, antwoordde Beaujeu, maar ik heb heden een treurigen indruk van die zaak gekregen en mij geërgerd over die onverdoofbare zucht naar het mysterieuse in den mensch, en dat nog in onze verlichte eeuw!</p>
<p>- Verlicht of niet verlicht - zei Vermorel - wij dragen allen iets geheimzinnigs in ons om, dat niet met het zichtbare en eindige alleen te bevredigen is. Gij weet, ik had in mijne jeugd het ongeluk, als zeker beroemd wijsgeer, op de metaphysica te verlieven, zonder dat ik mij echter op bijzondere liefdeblijken van hare zijde durf beroemen - maar gij weet: - ‘Oude liefde....’</p>
<p>- Ik heb in den laatsten tijd waarnemingen gedaan -
<pb n="51"/>
hervatte Beaujeu, zich tot de dame wendend - die mij tot de overtuiging gebracht hebben, dat het uitstralend vermogen der magnetiseurs geen ijdele inbeelding, maar eene wezenlijke kracht is. Ik houd het niet meer voor onmogelijk, dat het menschelijk lichaam eene kracht in zich verborgen houdt, die bij enkele individu's onder zekere omstandigheden vrij wordt, en eenmaal vrij geworden met de snelheid der electriciteit de ruimte doorloopt naar de plaats zijner keus, om daar min of meer werkzaam te zijn, naar de vatbaarheid van het wezen, dat er door aangedaan wordt. Ik zou het dus eerder kunnen gelooven, als gij mij zeidet, dat gij elkanders vreugd of smart gevoeld hadt door sympathie, al hadden zeeën u gescheiden - maar die geestenposterij en die mediumsklopperij - neen, daar moet ik niet mede te doen hebben.</p>
<p>- Gij hebt al groote concessies gedaan, mijn vriend, sedert wij elkander de laatste maal spraken, - antwoordde Vermorel - heb nog een weinig geduld - zet uw onderzoek voort. - Ik zelf wil u bij Allan Kardec introduceeren.</p>
<p>- Ik hoorde van Piérard, dat die profeet de leer der zielsverhuizing als eene fonkelnieuwe openbaring verkondigt - en dat elk bezoeker moet beginnen met een lijvig boekdeel van zes francs te koopen, bij wijze van entrée-biljet.</p>
<p>- Wat zal ik u zeggen - hernam Vermorel - die twee apostelen zijn niet beter dan anderen; zij liggen wel eens overhoop - en het is koddig de verwijten te hooren, die als kaatsballen over en weer vliegen. - Piérard is zeer tegen de leer der Reïncarnatie. Hij noemt die zotte praat, en dat is juist het stokpaardje van zijne tegenpartij. -Deze is wederkeerig geweldig op Piérard gebeten, omdat hij de nieuwe leer niet <hi rend="spat">Spiritisme</hi> maar <hi rend="spat">Spiritualisme</hi> wil noemen. Hij veracht hem diep, omdat hij zich met tafeldans afgeeft en in dagbladen mediums uitnoodigt, om tegen belooning van 5 francs per avond in zjne kamer proeven te doen. De
<pb n="52"/>
openbare zittingen noemt Kardec: - ‘Paarlen voor de zwijnen werpen’; terwijl Piérard aan Kardec ten laste legt, dat hij zich door schrijvende mediums, die niet te controleeren zijn, bij den neus laat nemen, en dan nog zijne schoonste proeven in een geheim archief begraaft.</p>
<p>- En kunnen de hemelsche geesten die uitverkoren aardelingen niet wijzer en vreedzamer maken? - Ach! dan baat het ook al niet met de engelen te verkeeren.</p>
<p>- En toch is er aan dit alles eene wetenschappelijke en anthropologische zijde, verzekerde Vermorel, die uwe navorsching niet onwaardig is - ik stel mij voor dat gij met veel voldoening met den heer Kardec zult kennis maken.</p>
<p>- Ik wil niet halsstarrig schijnen, zei Beaujeu, en in elk geval zal ik mij in uw gezelschap verblijden. Ik hoop over acht dagen bij u te zijn, om de zaak verder te onderzoeken.</p>
<p>&nbsp;</p>
<p>De drie jongelieden, die na de proeven met de tafel terstond waren heengegaan, hadden veel spoediger met het Spiritisme afgerekend.</p>
<p>- Wat een lamme boel! - zeide Alex.</p>
<p>- Wat een flauwe troep! antwoordde Maurits.</p>
<p>- Crimineel vervelend, ging Antoine voort. - Ik had anders nog al op met het idee, dat ik al eens meer geleefd zou hebben op aarde, en nog dikwijls zou terugkomen; want ik vind het hier zoo kwaad niet; maar als ik hier namaals de vermoeiende taak van klopgeest moet vervullen, zou ik liever luitenant bij de garde blijven.</p>
<p>- Maar wie komt daar? - Goeden avond, Vaillant! - wij zijn bij het Amerikaansche Medium geweest.</p>
<p>- Met die domkopperij heb ik mij ook een uurtje gekweld, antwoordde de aangesprokene; maar ik vluchtte spoedig naar het café-concert.</p>
<p>- Kwakzalverij van het eerste water, roept Alex.</p>
<pb n="53"/>
<p>- Die wel eens aan de kaak mocht gesteld worden! voegt Maurits er verontwaardigd bij.</p>
<p>- Heel fraai! - Mijne vingers jeuken al lang om daarover eens een artikeltje in de <hi rend="spat">Figaro</hi> te zetten - zei Vaillant, een student in de medicijnen, die echter meer tijd op den Boulevard des Italiens dan bij de boeken sleet.</p>
<p>- Allerbest, en wij zetten er allen onze namen onder.</p>
<p>- Dat is flink - dat is mannelijk - voorwaarts dan naar mijn koffiehuis, daar zullen wij Pascal Grousset, een der redacteurs aantreffen! Ik krabbel het even op, hij reikt het stuk op de drukkerij aan, en morgenochtend weet heel Parijs, wat er van die zaak is.</p>
<p>- Goed, maak er van wat gij wilt - gij kent mijn naam: Maurits Wildenheim - maar rep u, want ik wilde gaarne nog naar het Cirque de l'Impératrice gaan - mijn bruine hengst maakt daar zulke heerlijke toeren, daar zijn alle mediums niets bij. - Het lieve dier is zoo mak en leerzaam - ik heb hem velen van zijne kunstjes zelf geleerd.</p>
<p>- Allons, laat al de klopgeesten naar den duivel loopen en gaan wij naar het Cirque; het is nog vroeg genoeg.</p>
<p>- Ja, ja, maar eerst even het artikel opteekenen! - en zoo pratend, traden zij een bekend café binnen, waar zij met Pascal Grousset kennis maakten. Vaillant vulde zijn glas en begon te declameeren. om zijn geest voor het artikel wakker te schudden.</p>
<p>‘Het is de zedelijke verplichting van alle waarheidlievende menschenvrienden om het publiek voor te lichten en te waarschuwen tegen bedrog. - Niet iedereen is in de gelegenheid nauwkeurig onderzoek te doen, of waakzaam en scherp waar te nemen. - Wij, onderteekenaren van dit artikel, hebben de proeven van het zich noemend Medium Squire bijgewoond en verklaren alles voor armzalige kwakzalverij en voor loutere goochelkunstjes van het
<pb n="54"/>
zwakste kaliber. Zulke geestenbezweerders moesten liever rond voor de waarheid uitkomen, en een uithangbord nemen als Bosco en Houdin - en aan de beschaafde wereld der XIXe eeuw niet wijsmaken, dat zij geesten in hun dienst hebben, die alleen in het duister kunnen arbeiden; terwijl wij toch duidelijk menschen hebben hooren loopen en hijgen onder het omkeeren van de zware tafel. Wij verklaren ons den tijd te beklagen, dien wij aan dit onderzoek hebben besteed - vermits er zoo min iets geestelijks als iets geestachtigs of iets geestigs is vertoond geworden.’</p>
<p>Vaillant las het stuk, de drie vrienden applaudisseerden dapper.</p>
<p>- Wacht eens - zei Alex - éen ding moet er vooral nog bij: - ‘Dat het geklop en gekraak door de laarzen der mediums tegen de pooten der stoelen werd veroorzaakt.’</p>
<p>- ‘En dat het derhalve is uitgemaakt,’ - viel Antoine in, - dat het spiritisme niet bestaat dan in de ziekelijke hersenen en zenuwachtige vingeren van opgewonden en dweepende spiritisten.’</p>
<p>- Goed zoo, goed zoo!</p>
<p>- En nu geteekend - uwe namen en titels, woonplaatsen, kwaliteiten en ouderdom. - Bravo!</p>
<p>Antoine zette zijne vijf namen voluit. Alex voelde zich zeer verlicht en gestreeld na de volbrenging dezer solemneele handeling, die hem in zijn eigene schatting verhief; en Maurits bekrachtigde het getuigenis door met eene volle pen een fameuse kras onder zijn naam te trekken. Nu nam Antoine het blad nog eens op, en riep, onder het klinken van zijne sporen en het rammelen van zijne sabel, in eene soort van vervoering uit:</p>
<p>- Vier zulke flinke namen tegen dat ding! - 't is zoo goed als eene mitrailleuse, die het totaal wegmaait.</p>
<p>En het spiritisme was dood - mors dood....</p>
<p>Neen! 't had den laatsten snik nog niet gegeven - mil-<pb n="55"/>lioenen redelijke wezens bleven in alle landen aan draaiende tafels en kloppende geesten gelooven.</p>
<p>Squire en Piérard loofden den volgenden avond in het dagblad La Patrie 1000 francs uit aan een ieder, die, zittend op een stoel gebonden, eene tafel, wegende 80 kilo, alleen door de aanraking van duim en wijsvinger zou opheffen, verplaatsen en omkantelen - maar niemand daagde op om het te beproeven.</p>
</div>
<div type="chapter">
<pb n="56"/>
<head rend="h3">III. In het museum van het Luxembourg.</head>
<p>Het uitgestrekt en imposant paleis van het Luxembourg, zoo belangrijk door de reeks van historische herinneringen, waarvan het 't snel afwisselend tooneel is geweest, was in de schijnbaar rustige dagen, waarin de bloei van het tweede keizerrijk de woelige bevolking bezighield met verfraaiingen en restauratie van al wat de volksijdelheid kon streelen, tot het kalme verblijf van moderne kunst ingericht. Reeds had Lodewijk XVIII het daarvoor bestemd, want het paleis had te veel oude kunst verloren. Toen in 1815 de vreemde mogendheden menig meesterstuk, door Napoleon geroofd, terugvorderden, en er daardoor eene groote gaping op het Louvre kwam, werd de geheele rijke ‘Galerie de Médicis’ - op last van Maria de Médicis, weduwe van Henri IV, door Rubens ontworpen - uit het Luxembourg weggehaald en overgebracht naar het Louvre, waarvoor zij noch bestemd, noch berekend was. De kunststukken van Jordaens konden echter niet van het paleis gescheiden worden, daar hij de prachtige medaillons in de plafonds geschilderd had, Maar
<pb n="57"/>
het trotsche gebouw is zoo min voor een museum als voor een paleis in ons klimaat geschikt. Maria de Médicis, die ook hier den vorstelijken hartstocht van paleizen bouwen wilde botvieren, had haar jeugd in het Palazzo Pitti gesleten, en de bouwmeester heeft zich bevlijtigd om de regentes van Frankrijk in elk deel van het gebouw haar Italiaansche herkomst te herinneren, waarvoor zij echter, zoo zij het lang bewoond had, veel koude zou hebben moeten verduren, om rillend te gevoelen hoe ver zij van het land der citroenen en olijven verwijderd was. Ieder, die het paleis bezoekt, ondervindt dit, en vooral weten de artisten, die hier veel tijd doorbrengen, hoe kil het is.</p>
<p>Wellicht was die koude weldadig voor een heethoofd als Louis Blanc, die hier in 1848 onder de leus van gelijkheid en broederschap zijn intrek als een keizerlijk prins had genomen, om het comité der arbeiders te presideeren. Elke regeering heeft op eene of andere wijze gebruik van dit paleis gemaakt, en het een anderen naam gegeven. Het Schrikbewind, dat alles verlaagde, maakte er eene gevangenis van; het diende ook voor de Séances du Directoire; Bonaparte bestemde het tot Palais du Consulat; daarna werd 't het Palais du Sénat.</p>
<p>Met ingehouden adem staan de bezoekers van het museum steeds in die zaal stil, waar de voor Frankrijk zoo beschamende en leerzame schilderij hangt, die de oproeping van de laatste slachtoffers van het Schrikbewind in de gevangenis voorstelt.</p>
<p>Onder de groep van aandachtige toeschouwers, die zich om dit meesterstuk van Müllers penseel heeft verzameld, is Augusta Wildenheim met haar broeder. Zij slaat het oog op een schildersezel, die hier is opgesteld met eene nog niet geheel voltooide kleine kopie van het stuk. Terwijl Augusta dit werk van nabij opneemt, treedt een jong meisje nader, dat niet in wandelkostuum maar blootshoofds is, en een witte linnen blouse over haar kleedje
<pb n="58"/>
draagt. Zij herneemt bescheiden haar plaats voor den ezel, met eene lichte buiging voor de koel ter zijde tredende Augusta.</p>
<p>In haar nabijheid trippelt een oud vrouwtje, met een vaalzwart japonnetje en een antiek hoedje, met kleine onhoorbare schreden vlijtig breiend op en neer. Het ‘arm, maar eerlijk’ staat in elke plooi van haar pover gewaad en in elken rimpel van haar door zorgen benepen gelaat te lezen. Haar hoofd hangt een weinig scheef en schudt al heen en weder; zij verliest de schilderes niet uit 't oog, hoe dicht de schaar ook wordt, die haar het werken vaak zeer moeilijk maakt.</p>
<p>Augusta ontdekt dat zij aan het verfkistje heeft gestooten, waardoor eenige penseelen op den grond raken, die door Nanine geduldig weer worden opgeraapt.</p>
<p>- Ik hoop niet, dat ik iets van uw gereedschap gederangeerd heb, zegt Augusta. Ik kwam uit belangstelling uw werk al nader, en bewonder de gelijkenis, die gij zoo treffend hebt weten te behouden in deze verkleinde kopie van zooveel personen.</p>
<p>- Dat is een vereischte - hernam Nanine - daar het allen portretten zijn. Het is echter jammer, dat deze zijde van dit kunststuk door zoovelen het meest gewaardeerd wordt.</p>
<p>- Acht gij het dan niet de hoogste verdienste van deze schilderij? vraagt Augusta verwonderd.</p>
<p>- Op verre na niet! - dat is een bijzonderheid, die het publiek boeit en amuseert - dagelijks verveelt eene nieuwsgierige schaar mij met de oplezing der namen. - Maar wie heeft oog en hart voor de oneindige bevalligheid van zulk een uitnemend koloriet, voor de hooge kunst, die in deze geestige rangschikking der groepen ten grondslag ligt, en in de schijnbare gemakkelijkheid en natuurlijkheid, waarmede het is gepenseeld.</p>
<p>- Ja, van dat alles zie ik ook de kracht en beteekenis
<pb n="59"/>
niet in, erkende Augusta, op die wijs leeren onze teekenmeesters ons de kunst niet zien en genieten.</p>
<p>- Het is verwonderlijk hoe weinig kunstgevoel er onder de menschen wordt aangetroffen, zelfs onder de Parijzenaars, die te midden van meesterstukken en voor elk toegankelijke Museums opgroeien, zeide Nanine.</p>
<p>- Kost het veel tijd om te leeren schilderen? vraagde Alex.</p>
<p>- Ach, zooveel lange jaren - zucht de kunstenares - eer men <hi rend="spat">goed werk</hi> kan leveren.</p>
<p>Een bleek heer, met een lijdend voorkomen, is ongemerkt achter haar stoel getreden en met groot welgevallen haar werk bekijkend, vervolgde hij:</p>
<p>- Want de kunst is lang en 't leven kort - gedachten zijn snel, maar het penseel is langzaam. - Niet waar?</p>
<p>- Ja, hervatte de schilderes, verdienstelijk werk te leeren maken is een zaak van veel tijd.</p>
<p>- En toch beginnen sommigen laat en worden groot in weinige jaren; anderen beginnen vroeg en blijven klein - hernam de vreemde. De kunst is eene aangeboren gave voor enkelen - op tienduizend menschen zal misschien éen goed leeren teekenen - op honderdduizend leert wellicht éen goed schilderen.</p>
<p>- Maar hoe kan men weten of men zulk een aanleg heeft? - vraagde Augusta.</p>
<p>- Aanleg is eene teedere plant, die knop maakt als haar uur is gekomen - antwoordde de heer - de knop kan slecht weer treffen, ongunstig geplaatst zijn - een doodelijke worm kan zich tevens ontwikkelen; dat alles kan haar noodlot zijn - maar iedere appeltak zal knoppen maken naar zijn aard - dezelfde zonnestraal kust het elzenhout daarnaast, maar geen rood bloempje zal er ons uit tegenlachen.</p>
<p>De toeschouwers trokken af, maar de bleeke heer bleef bij Nanine staan.</p>
<pb n="60"/>
<p>Intusschen was zijn oog oplettend op de schilderij van Gallait, Job voorstellend, gericht geweest, en met wrevel en spijt op het gelaat roept hij uit:</p>
<p>- Maar zie toch eens! - is 't geen schande, is 't geen smaad voor België, dat een onzer beste schilderijen hier geplaatst is tegen het plafond, alsof men ze aan het oog had willen ontrukken?....</p>
<p>En door dezelfde vervoering aangegrepen, roept ook de schilderes uit:</p>
<p>- Ja, mijnheer! gij spreekt mijn dagelijksche ergernis uit.</p>
<p>- Zulke menschen als Gallait moesten hunne werken niet overleveren, om ze zoo te laten mishandelen - zulk een meesterstuk niet blootstellen aan de heiligschennis, om door een timmerman aangezien te worden voor een brok geverfd linnen, geschikt om eene plek te vullen op een ledigen muur, dien hij nu eenmaal met zulke lappen te bedekken heeft.</p>
<p>- Ik kan wel hooren, mijnheer, dat gij geen schilder zijt - sprak de schilderes - dat gij niet weet, welk een hard en steil pad de kunstenaar te bewandelen heeft, en welk wreed spel de domme wereld drijft met de heerlijkste producten, die ze dikwijls niet waardig is.</p>
<p>- Ik weet 't maar al te wel uit eigen, uit harde ervaring - want ik ben ook schilder.</p>
<p>De schilderes zag voor 't eerst hem rechtstreeks aan - die kunstbroeder boezemde haar vertrouwen in - maar nu ook moest zij den belangwekkenden spreker blijven aanzien. - Wie was die man met dat geestig, denkend gelaat - dien fijnen neus, dat siere voorhoofd - die slanke, vrije, veerkrachtige gestalte?</p>
<p>- Gij zijt wellicht reeds met roem bekend - en uw werk is in trek, dat gij zoo bout durft spreken. - Gij verkoopt spoedig al wat ge maakt? - waagt ze te gissen.</p>
<p>- Neen, ik verkoop mijne schilderijen niet. - Gij ziet
<pb n="61"/>
mij aan alsof ge vraagt: - Zijt gij zulk een Cresus? - Neen, ook dat niet - voor mijn dagelijksch brood schilder en teeken ik portretten - maar mijne gedachten, de kinderen mijns geestes, die zijn voor geen goud ter wereld te koop.</p>
<p>Een hooge blos vloog over het gelaat van het meisje, terwijl ze eerbiedig buigend zeide:</p>
<p>- Ik herken u, gij zijt Wiertz, de groote, eenige Wiertz.</p>
<p>Anton Wiertz glimlachte, en zeide:</p>
<p>- Gij zijt mij ook niet vreemd, mejuffrouw. Men heeft het lang beweerd, dat de vrouw in de schilderkunst nooit iets groots zou voortbrengen. Rosa Bonheur is daar, die deze blaam feitelijk weerlegt. Gij kunt de tweede worden in dat edele pleit, en in nog schooner genre.</p>
<p>- Gij wilt mij iets vleiends zeggen, om mij te troosten, antwoordde Nanine, terwijl zij haar gelaat voelde gloeien.</p>
<p>- Ik heb werk van u gezien, dat mij recht geeft zoo te spreken - ik heb schetsen en studies van u bewonderd, waarin zooveel originaliteit, zooveel kracht en rijke aanleg staken, dat ik sinds lang getracht heb u te ontmoeten. Niet om u te vleien, alleen om u te bestraffen - neen, laat ik zeggen: - om u te bidden - vermors uw tijd, uwe kracht, uw heerlijk talent niet langer met schilderijen te kopieeren. - Steek van wal, waag u op de volle, vrije zee - wees u zelve!</p>
<p>- Mijnheer, daar zijn omstandigheden, die ons zeer kunnen belemmeren in onzen loop....</p>
<p>- Maar wij moeten ze 't hoofd bieden - de wederwaardigheden moeten niet ons - wij moeten de omstándigheden regeeren.</p>
<p>- Het leven heeft zijne onafwijsbare eischen. Wij willen voor de kunst leven, maar de kunst moet ons laten leven.</p>
<p>- Menigeen stelt tegenwoordig de levenseischen wat al te hoog; de artisten vooral voeren soms de genietingen der weelde, die zij meenen dat het kunstenaarsleven moeten
<pb n="62"/>
kenmerken, tot het buitensporige op. - Wie veel behoefte heeft, vertraagt zijn loop....</p>
<p>- Spreek vrij uit, mijnheer, gij wilt zeggen - geen opoffering, geen ontbering moet ons te groot zijn voor ons doel....</p>
<p>- Ja, dat eischt de kunst van hare ware dienaars. Braveer alles, verdraag alles - lijd armoede desnoods - maar voltooi uw talent - ontwikkel uwe gave - volg uw genie.</p>
<p>- Misken mij niet - bad zij ernstig. Ziet gij daar ginds die bevende, oude vrouw? Zij is door eene beroerte getroffen - dat is mijne arme moeder - zij is weduwe en ik heb nog een kranken, verminkten broeder te verzorgen. - Ik doe wat ik kan. - Ik kopieer voor hooggeplaatste personen. - Ik werk hier het gansche jaar door, in hitte en kou, zoo vroeg als de deuren opengaan - totdat de concierge mij toeroept: - 't Is tijd....</p>
<p>- Zonde, zonde en jammer! riep Wiertz, achter het meisje met gekruiste armen op haar werk starend, en dat schoon talent moet bloot als aan een ambacht besteed worden....</p>
<p>De kunstenares woelde gedachteloos met haar penseel over het palet, bewoog zich onrustig, kuchte, slikte, om toch zooveel macht over haar stem te krijgen, dat zij met waardigheid kon zeggen:</p>
<p>- Mijnheer - daar zijn aandoeningen nog verhevener, nog heiliger dan die van den genius der kunst. Zie er mij niet voor aan, dat ik terugdeins voor eenige ontbering - maar ik ben niet alleen in de wereld. - Ik heb geen recht om anderen aan koude, ongemak en honger bloot te stellen, ofschoon ik ze zelve wil verduren.</p>
<p>- En hoort gij boven dat alles heen dan toch de stem niet der kunst, die u gestadig toeroept: - Mij behoort gij toe - mij alleen! - Wees sterk! drijf op eigen wieken!</p>
<p>- Gij zijt wreed, mijnheer! - wie geeft u recht mijne smar-<pb n="63"/>telijkste hartewond open te rijten. - Ik weet dat ik geen kunstenares kan zijn - ik ben bloot een schilderijenmaakster - maar daarvoor is slechts éen balsem - te weten dat ik eene heilige plicht volbreng....</p>
<p>Wiertz liet het fiere hoofd als een arm zondaar op de borst zinken - en zich diep en eerbiedig voor Nanine buigend, zeide hij met bewogen stem:</p>
<p>- Vergeef aan mijn ijver voor de kunst en de vereering voor uw buitengewonen aanleg, dat ik te onbedacht u deed lijden en neem de oprechte verzekering aan van mijne hooge vereering van uwe talenten - van uwe edele gevoelens nog 't meest.</p>
<p>Nanine bloosde - zij bukte nog dieper over haar palet - en bittere tranen vielen tusschen de wild dooreen gewoelde verven.</p>
<p>Wiertz was geheel ontroerd en bleef nog lang in de nevenzaal voor enkele schilderijen van Ingres en Delacroix staan mijmeren, gedurig eens naar die kloeke kunstenares heenziende, zoo verheven in haar diepe zelfverloochening en deugd, en hij dacht met weemoed:</p>
<p>- Wat zou ik gaarne iets voor dat edele, rijk begaafde meisje doen - iets voor haar zijn! - Maar neen! - dat kan niet.... Het is nu te laat - de dood heeft zijn hand reeds naar mij uitgestrekt en grijpt naar mijn arm ondermijnd lichaam als de kat naar de muis, die zij wel weet dat na den doodelijken neep haar niet meer ontloopen zal - Wat zou ik haar hebben te bieden? - Een kranke te meer te verplegen..... Heeft zij niet genoeg aan haar broeder en moeder? - Neen, dwaze droomen - ijdele beelden, verontrust mij niet. - Welke vriendelijke lichtgestalte zweeft daar over mijn eenzaam pad? - Welk liefelijk visioen benevelt mijn brein? - Neen - neen! mompelt Wiertz, zich verwijderend - de kunst is eene jaloersche godin. - Zij duldt vader noch moeder, broeder noch zuster, gade noch
<pb n="64"/>
kind boven zich. - Zij spreekt onverbiddelijk: - ‘Mij alleen, mij boven alles zult gij dienen - met geheel uwe ziel, met geheel uw verstand, met geheel uw hart!- En de hand sterk tegen zijn borst drukkend, zuchtte hij zwaar:</p>
<p>- Ja, ja, dit moet mijn eenige catechismus blijven - de kunst alleen - en anders geen.</p>
<p>Reeds wilde hij het Luxembourg verlaten, toen zijn oog in eene zaal, die hij passeeren moest, op een photographischen toestel viel.</p>
<p>De photograaf kroop juist onder het dekkleed uit om de camera-obscura te verplaatsen. Met een kreet van vreugde herkende Wiertz zijn voormaligen kweekeling Emile Voisin en ging recht op hem af. Deze was echter alweder onder het kleed verdwenen; en toen hij er zich op nieuw van wilde ontdoen, voelde hij een paar sterke handen, die hem het kleed stijf over het hoofd trokken en aan zijn hals vasthielden, terwijl eene welluidende stem vraagde:</p>
<p>- Kent gij mij nog wel?</p>
<p>- Laat los, of het zal u duur te staan komen! riep Emile vertoornd.</p>
<p>- Eerst zeggen: - wie u te sterk is!</p>
<p>- Anton, Wiertz! riep Emile en omarmde zijn vriend met blijde verrassing.</p>
<p>De photograaf pakte zijn boeltje terstond op; deze feestdag moest luisterrijk gevierd worden - en gearmd stapten zij naar buiten om samen te gaan eten en wandelen.</p>
<p>Er was geen einde aan het praten. Al de oude herinneringen werden weer opgehaald, en de vrienden smaakten dat eenig en heerlijk genot, slechts aan edele, trouwe harten beschoren - het genot van elkander na jaren van scheiding slechts uitwendig veranderd te zien, maar innerlijk volmaakt dezelfden weder te vinden. Te midden van al wat ons ontzinkt en teleurstelt, is dit gevoel als een voorsmaak van het hemel-<pb n="65"/>sche wederzien, den oprechten en getrouwen hier tot de rijkste en schoonste van alle geneugten soms bereid.</p>
<p>- Het geluk heeft mijne schreden gericht, sprak Wiertz, want hoewel ik hier gekomen ben op noodiging van zekeren heer Edward de Toulouse, om eenige portretten te maken, zoo verbond ik aan dit uitstapje ook nog het bijzondere doel om u op te zoeken, ten einde u te noodigen weder met mij aan het verf bereiden te gaan.</p>
<p>- Wilt ge eindelijk uw geheim bekend maken?</p>
<p>- Ik wil het niet langer voor mijzelf houden. Ik heb nu de zekerheid dat de muurverf, die ik uitvond, proef houdt. - Ik heb er mijn atelier van binnen en van buiten mee beschilderd, en die fresco's hebben het in ons noorderklimaat nu al jaren tegen regen en vorst uitgehouden. - Ik acht mijn doel dus bereikt en durf zeggen, dat ik eene muurverf vervaardigd heb, die alle deugden van de olieverven bezit zonder hare nadeelen: het glimmen, inschieten enz., terwijl de fresco's, die tot hiertoe de maneschijn der kunst schenen te moeten blijven, nu al den gloed en de kracht van koloriet kunnen erlangen, die men alleen door de olieverf kon bereiken. - Ik weet den dag mijns doods niet, maar ik lijd genoeg om er menigmaal aan indachtig te zijn; en onlangs mijn uitersten wil beschikkende, waarbij ik al mijn werk aan mijn vaderland vermaak, bracht een vriend mij op het denkbeeld het geheim van mijne muurverf aan het gouvernement te <hi rend="spat">verkoopen</hi>.</p>
<p>- Verkoopen? - riep Emile. - Ik dacht dat dit woord...</p>
<p>- Mij nooit over de lippen zou komen. - Ja toch, nu wil ik eens zaken doen en wel in het belang van mijne oude huissloof - van de goede ziel, die mij verpleegt als ik krank ben, en oppast als ik werken kan. Voor haar ben ik verschuldigd na mijn dood te zorgen voor zooveel toewijding en zeldzame trouw. - Ik heb niets dan dat éene te verma-<pb n="66"/>ken - want mijne geheele nalatenschap bestaat in een klein museum van mijn eigen werk.</p>
<p>- Ik juich uw voornemen toe - uwe hospita is nog een exemplaar van die oude getrouwen, die niet genoeg in eere gehouden kunnen worden, nu trouw en verkleefdheid van de aarde schijnen te gaan verhuizen, en de wanverhouding tusschen meester en bedienden steeds treuriger wordt.</p>
<p>- Ik begon mijn voornemen onmiddellijk ten uitvoer te leggen - schreef aan den Minister en ontving na korten tijd een zeer vereerend schrijven, waarin mij met de meeste welwillendheid gemeld werd, dat voor mijne zaak eene ‘<hi rend="spat">commissie van onderzoek</hi>’ zou benoemd worden, bestaande uit drie in de kunstwereld beroemde mannen.</p>
<p>- O wee! - zuchtte Emile - eene <hi rend="spat">commissie!</hi> dan weet ik het wel.</p>
<p>- Zeg dat niet, er is geen andere weg - wat kan ik beter wenschen? - Onze beroemde De Keyser verscheen dan aan het hoofd der <hi rend="spat">commissie</hi> in mijn atelier, om de muurschildering te onderzoeken. - Hij was blijkbaar getroffen door de kracht en den gloed van de ‘<hi rend="spat">peinture mate</hi>’, die vlak naast de olieverf-schilderijen gezien, toch zeer goed den proef konden doorstaan. - Zij schenen uitermate tevreden, deden allerlei vragen over aard en toepassing der specie, en verlieten mij met de vriendelijke verzekering, dat zij ten spoedigste hun gunstig rapport bij het ministerie zouden indienen.</p>
<p>Emile, die jaren lang met Wiertz getobd had, om de verfstof voor de ‘<hi rend="spat">peinture mate</hi>’ te vinden, was niet minder gelukkig dan zijn, vriend over de blijde tijding, dat er dan toch eindelijk eens van hooger hand notitie van zijne belangrijke uitvinding zou genomen worden, en hij ten laatste toch nog eenige voldoening voor zooveel vlijt en volharding zou smaken.</p>
<p>- Neemt nu het gouvernement mijn voorstel gunstig aan
<pb n="67"/>
op het rapport der commissie, dan mag de verf in den handel gebracht worden en moeten wij aan het werk. - Daar ik mij nu met die fabricage niet kan ophouden, dacht ik aan u. - Wie weet, of dan tevens ook daarin niet een toekomst voor u zou liggen. Hoe denkt gij er over?</p>
<p>- Ik ben bereid en wensch niets vuriger dan fabrikant van uwe verf te worden. - Kijk, mijn hart springt op van hoop en vreugd, beste Anton! - Gaat dat alles nu door, dan trouw ik en wij vestigen ons in uwe nabijheid. - Kom, ga mee, en maak kennis met mijne aanstaande. - Kijk, het is een dag van goede tijding! - Dezen morgen kwam eene Hollandsche dame mijne werkzaamheden zien, en zij stelde mij voor, haar het photografeeren te leeren. - Ik zou daartoe te 's Hage moeten komen en zij beloofde mij het beste succes, als ik mij daar als photograaf wilde vestigen - want zij hield mij voor een geboren Parijzenaar en dat is de grootste aanbeveling in onze Residentie - Ik was reeds buiten mijzelven over dit kansje; maar kan ik er nu nog fabrikant bij zijn - dan zal ik toch eindelijk rijk <hi rend="spat">moeten</hi> worden - ja, dat hangt mij nog altijd boven het hoofd.</p>
</div>
<div type="chapter">
<pb n="68"/>
<head rend="h3">IV. Andere geesten.</head>
<p>Tegen acht uren des avonds naderden Beaujeu en Vermorel de Rue St. Anne en sloegen de met glas overdekte, vroolijk verlichte passage van dien naam in, tot No. 59. Hier ontvingen zij, aan de deur van Allan Kardec, een klein gedrukt briefje, waarop dringend verzocht werd, om onder de werkzaamheden niet te spreken, behalve in de pause, en zich gedurende de zitting, bij al wat er ook mocht gebeuren, van alle ontboezemingen, vragen of kritiek te onthouden. Na afloop der séance kon men alle inlichtingen erlangen, en elken morgen was de heer Kardec voor belangstellenden te spreken.</p>
<p>Geen marktgeschreeuw of straatrumoer dringt tot deze stille woning door, en al is er ook een klein theater vlak tegenover in de passage, er is reeds in den opgang der woning iets strengs, iets deftigs, bijna statigs, dat ook de hooge, eenvoudige vertrekken kenmerkt.</p>
<p>Kardec ontving de heeren stijf beleefd en mat ze beiden met kritischen blik. Zoo innemend vriendelijk en spraakzaam de opgewonden Piérard was, zoo afgemeten en koel scheen Kardec, en zijn vaal bleek strak gelaat, zijne vaste hoekige
<pb n="69"/>
trekken en zijn stijl opgaand voorhoofd, dat door een begin van kaalheid zeer verlengd werd, gaven hem iets, dat meer op een afstand hield, dan tot toenadering aanmoedigde. Zijne koude grijze oogen turen, ja, boren in alles waarop hij staart, terwijl Piérards groote zachte bruine oogen overal lachend rondweiden, evenals zijne gedachten rusteloos omzwerven en zich laten drijven op de luchtige wieken zijner idealen. Kardec, daarentegen, berekent nauwkeurig elke schrede. Hij graaft in de stille duistere diepte zijn artesiaanschen put; hij laat zijne duikerklokken behoedzaam neerdalen om verborgen schatten op te sporen, en al wat hij vindt, wordt gekeurd, geclassificeerd en genummerd. De ruwe bouwstof gaat hij oogenblikkelijk bearbeiden en samenvoegen. Hij kan niet bij brokstukken nederzitten. Er moet een goedsluitend systeem van gebouwd worden.</p>
<p>Kardec was een geboren stelselmaker - hij bezat er al de geduchte attributen voor; hij was een man uit éen stuk, vereenzelvigd met zijn idée; hij was positief, exclusief, consequent - logisch, dogmatisch.... Eéne zaak was maar jammer - zijn eerste grondstelling was <hi rend="spat">onbewijsbaar</hi>. Wat baatten nu al die logica en de reeksen van noodzakelijke gevolgtrekkingen, afgeleid uit dat valsche principe, dat bloot een lievelingsidee, eene zeer hachelijke hypothese was; namelijk, de platonische stelling, van het voorbestaan van onzen geest - eene onderstelling die ook Swedenborg voorstond, die echter van geene Reïncarnaties wilde weten, terwijl Kardec staande hield, dat onze geest reeds menigmaal op aarde in een menschelijk lichaam is gehuisvest geweest, en nog vele malen tot zijne loutering gereïncarneerd zal worden.</p>
<p>Met groote kunstvaardigheid en architectonischen takt bracht Kardec een grootsch en breed gebouw op dezen lossen zandgrond tot stand - niet meer of niet minder dan een tempel voor een nieuwen wereldgodsdienst! - De bouwmeester
<pb n="70"/>
had als gewoonlijk zijn schepping zeer lief, zoo lief zelfs, dat hij doof en blind werd voor al wat hij er niet aan verpassen kon. - Zijn systeem had hem geheel overweldigd, zijne hypothesen sleepten hem en al de zijnen mede naar al die consequenties, die men aanvankelijk niet kon berekenen, maar die zich desniettemin met onverbiddelijke noodwendigheid ontwikkelden. Dit systeem was allengs zijn universum geworden, in welks midden hij, zoo al niet als de godheid, dan toch als de hoogepriester troonde. Alle menschen taxeerde en rangschikte hij naar hunne meerdere of mindere toewijding en onderwerping aan zijne wereldbeschouwing. Wie daar niet in treden kon, was hem niets waard, al zou hij zijn eigen vader of kind geweest zijn. Voor zulke onvatbare verworpelingen is hij hard, afstootend; doch wie zich geheel onder zijne ideeën gevangen geven kan, vindt genade in zijne oogen. Maar zelfs voor zijne gehoorzame volgelingen heeft hij niet dat hartelijke, joviale, wat in het edelmoedig en rondborstig karakter van Piérard zoo aangenaam en weldadig aantrok. Piérard moet zich meer vrienden maken, die hem persoonlijk liefhebben, maar hij zal nooit in staat zijn, uit zijn rijk répertoire van waarnemingen, nasporingen en feiten, een zoo keurig bewerkt stelsel te fabriceeren en dat met strenge consequentie tot zulk een wèl afgerond en gesloten geheel uit te spinnen, dat er alles in wordt opgenomen, en voor alles eene uitlegging is pasklaar gemaakt. Neen, nooit komt een man als Piérard er mede gereed, al wordt hij zoo oud als Methusalem - en toch zal een geest als deze nader tot de waarheid komen dan hij, die zijn eenmaal vooropgezette stelling naloopt, door heg en struik en in zijn eigen stelsel zoo gevangen raakt, dat hij alle vatbaarheid verliest om er eens overheen te kijken, en ten laatste vergeet dat er buiten zijn engen gedachtenkring nog een wijde onbekende wereld zich in het oneindige uitstrekt. Nogtans ligt er in de vastberadenheid
<pb n="71"/>
van deze eenzijdigheid en bepaaldheid een onnoemelijke kracht en zij maakte Kardec tot het waarlijk eminente hoofd van eene leerschool, die hare vertakkingen in alle landen der wereld heeft en zich steeds blijft uitbreiden om welhaast hare belijders bij millioenen te tellen.</p>
<p>Zijne groote bezadigdheid en de mathematische zekerheid in zijn spreken, stak verwonderlijk af bij den levendigen Beaujeu en den over zijne eigen driftige woorden struikelenden Vermorel - en nadat hij de sterk gekleurde mededeeling omtrent hunne teleurstelling op de séance bij Piérard, met zijn ironisch glimlachje had aangehoord, zeide hij:</p>
<p>- Bij ons vindt gij geen zweem van die goocheltoertjes, die in een kermistent op hunne plaats zijn. - Bij ons geene kunstjes of raadseltjes! - Wij hebben met alle mechanische en physische manifestaties afgedaan.</p>
<p>- Dus geen dansende tafels of tollende hoeden, geen kloppen of bonzen?....</p>
<p>- Deze verschijnselen behooren tot den allerlaagsten trap, tot de kinderlijke beginselen van het spiritisme - zij zijn den wijsgeerigen onderzoekers onwaardig. Daarom bedroef ik mij over mijn vriend Piérard, die, hoe sterk magnetiseur hij ook is, de dwaasheid kon hebben, zich af te geven met allerlei vreemde Mediums, die hij als kunstenmakers voor de nieuwsgierigen laat werken. Dat maakt onze heilige zaak belachelijk, en daardoor stelt hij zich in contact met zeer banale geesten, die tot de laagste regionen behooren, en die niet alleen onwetend, maar ook ondeugend zijn en gaarne met de lichtgeloovigheid der menschen hun spel drijven. De geesten, die zich met ons willen onderhouden, behooren tot hooger orde en zijn ver boven het dom geklop en geraas verheven - zij spreken op solemneele wijze tot ons door het schrift van het Medium, dat zij inspireeren tot schrijven of spreken.</p>
<pb n="72"/>
<p>- Dus het staat bij u vast dat uwe Mediums niet door hun eigen wil en rede geleid worden bij het geheimzinnig schrift, maar <hi rend="spat">door eene intelligentie buiten hen</hi>.</p>
<p>- Dat is door ons aangenomen na duizende proefnemingen in eene reeks van ernstige séances. Het medium schrijft in eene taal, die hij niet geleerd heeft, of in een stijl en over onderwerpen, die zijne ontwikkeling verre te boven gaan. Ook predikt het schrift vaak gevoelens met de zijnen geheel in strijd; soms worden hem harde waarheden toegevoegd of berichten opgedragen over personen en zaken, die hij nooit gekend heeft.</p>
<p>- Is het u nimmer voorgekomen, vraagde Vermorel, dat een medium u bedroog?</p>
<p>- Bedrog is hier het woord niet. Mediums zijn zeer onderscheiden in aard, kracht en oefening; tot hiertoe namen wij slechts onze naaste bekenden als vaste medewerkers aan, ofschoon wij beginnende liefhebbers niet uitsluiten.</p>
<p>- Ik zou toch altijd bij deze verschijnselen vreezen voor zelfbedrog, al wil men anderen niet opzettelijk misleiden.</p>
<p>- Er is veel ervaring en eene scherpe kritiek bij deze waarnemingen noodig, erkende Kardec, daarom waarschuwen wij onze leerlingen tegen het nemen van gebrekkige en oppervlakkige proeven. Zij hebben behoefte aan leiding en voorlichting; wij gaan altijd zeer voorzichtig met hen te werk en houden deze zittingen hier geregeld met ons welbekende en beproefde schrijvende mediums. Deze zijn verplicht ons elk handschrift af te staan, dat in onze annalen wordt opgenomen, om door eene jury van deskundigen beoordeeld te worden. Twee beëedigde notarissen zitten aan de beide einden der lange tafel en houden notulen van elke zitting; zoo verkrijgen wij een rijk archief van onze regelmatig voortgezette proefnemingen, die onze miskende zaak eenmaal, zoo al niet tot eene erkende wetenschap, dan toch tot eene religie zal verheffen, die naar
<pb n="73"/>
onze innigste overtuiging, bestemd is om het ongeloof zoowel als het bijgeloof te breidelen.</p>
<p>Beaujeu wilde niets van geesten hooren. Het denkbeeld alleen aan een schim maakte hem altijd huiverig en onrustig. Die geheime bespieders onzer daden vond hij te hatelijk om er aan te denken; en altijd komt die avond bij Crane hem dan weer met afgrijzen voor den geest. Hij wil zich nog altijd overtuigen of er op physiek en mechanisch gebied eene kracht bestaat, die al deze verschijnselen te weeg brengt - maar altijd <hi rend="spat">zonder geesten</hi>, en hij zegt dus onbewimpeld tot Vermorel:</p>
<p>- Ik houd een schrijvend medium voor eene soort slaapwandelaar - voor iemand wiens hersenen overprikkeld zijn, of die door een of ander kunstmiddel tot een verhoogd zenuwleven is gebracht.</p>
<p>- Maar wat maakt gij dan van het gesprek, dat men voert met een onzichtbaar redelijk wezen door het kloppen van een voorwerp, dat geen hersenen of zenuwen heeft?</p>
<p>- Is dat geklop ooit door streng wetenschappelijke onderzoekers ernstig getoetst en feitelijk bewezen?</p>
<p>- De streng wetenschappelijke mannen van naam hebben lang gewacht eer zij zich verwaardigden notitie van deze verschijnselen te nemen, om het volk behoorlijk voor te lichten. - Zij schepen ons gewoonlijk af met eenige oppervlakkige afdoeners van ‘onwillekeurige spierbeweging’ - ‘polariteitswerking’ - ‘hallucinatie’ - ‘zelfbedrog’ en dergelijke afgesleten mondstoppers; want waarlijk de verklaringen der natuurkundigen zijn dikwijls mirakuleuser dan de mirakelen zelve. - Zijn wij daar niet mede voldaan, dan moeten wij de oplossing zelf maar zoeken. Ik kan u echter thans reeds vele bekende geneeskundigen en natuurkundigen uit onzen kring noemen. Ook moet ik u verwijzen naar het geschrift van den graaf Agénor de Gasparin, die aan uwe zijde staat, en niet aan geesten gelooft - maar die toch erkennen moet door het kloppen
<pb n="74"/>
bepaalde antwoorden op bepaalde vragen gekregen te hebben. Met een uitgelezen vriendenkring van algemeen om hun karakter en kunde geachte mannen, besloot hij niet te rusten voor hij weten zou, wat er van die zaak was en organiseerde hij een reeks van ernstig voortgezette, nauwkeurige proefnemingen. Zij brachten niet alleen eene sterke rotatie te weeg maar kwamen allengs zoover, dat zij de tafel totaal in hun macht schenen te hebben ook zonder aanraking, zoodat zij, als de magnetische kring om haar gesloten was, geheel aan den eenparigen wil en het bevel der proefnemers onderworpen bleek. Ja, het gelukte hen, echter eerst na vele zittingen, de tafel zoo sterk te laden, dat zij ook, al staken al de heeren de handen omhoog, geheel vrij en los zich op hun verlangen ophief en in alle richtingen bewoog.</p>
<p>- Ziet ge - dat is juist mijn idee - riep Beaujeu - <hi rend="spat">de wil en de zenuwstroom</hi> - en alles is gevonden - geen geesten komen er bij in het spel.</p>
<p>- Tot zoover schijnt mij de proefneming van Gasparin volkomen eerlijk en rationeel - maar wat moet ik er verder van maken, als de graaf vragen gaat doen aan een onbezield voorwerp - en - antwoorden bekomt? De graaf heeft de dwaasheid om te durven verklaren: ‘Wij moeten ons zelven <hi rend="spat">onbewust</hi> die antwoorden gegeven hebben!!’</p>
<p>- Nu ja, waarom niet? - vraagt Beaujeu, die liever het allerongerijmdste staande hield, dan het aanwezen van een geest toe te staan.</p>
<p>- Omdat ‘<hi rend="spat">onbewuste antwoorden</hi>’ nog ongerijmder zijn dan ‘ ‘<hi rend="spat">onbewuste spierbeweging</hi>’, wanneer een voorwerp met mijne spieren niet meer in aanraking is. - Even zeker als die mannen de <hi rend="spat">volle bewustheid</hi> hadden van hunne <hi rend="spat">vragen</hi>, zouden zij die ook van de antwoorden gehad hebben, wanneer zij de vruchten van hun eigen geesteswerkzaamheid waren ge-<pb n="75"/>weest. - Nu bleek het, dat er een ander intelligent wezen optrad, die hunne vragen vernemen, begrijpen en beantwoorden kon en wilde. - Hadden zij nu hunne proeven maar voortgezet en vragen gesteld, waarop geen hunner met mogelijkheid het antwoord kon weten - dan zouden zij tot vollediger resultaten zijn gekomen - maar hier zijn zij blijven steken, en nu is hun proefnemen alleen een geluigenis, dat geaccrediteerde menschen, die men niet voor krankzinnigen of bedriegers durft verklaren, constateeren dat de tafels <hi rend="spat">draaien</hi> - draaien zonder ‘onwillekeurige spierbeweging’ of ‘onderlinge afspraak’ of fopperij van dezen of genen snaak - draaien door een kracht, die uitstroomt van menschen van een zeker lichaamsgestel - onafhankelijk van hunne gemoedsgesteldheid, geloof of ongeloof.</p>
<p>- Gij zult over dit alles inlichting ontvangen op de séances. - En verder moet ik u tot mijne geschriften verwijzen, zeide Kardec, op een tafeltje wijzend, bedekt met stapeltjes vrij lijvige boekdeelen van een lichtgroenen omslag voorzien.</p>
<p>Glimlachend dacht Beaujeu aan de dikke boeken van zes francs, waarover Piérard even minachtend gesproken had als over de uitzinnige Reïncarnatieleer, daarin aangeprezen.</p>
<p>- Moeten dan ook weer deze twee ijveraars voor dezelfde zaak, als alle andere sektehoofden, bij de eerste schreden op hun moeilijk pad, elkander het licht trachten uit te blazen? merkte Vermorel met ergernis aan.</p>
<p>- De mensch is een naar twistgierig dier! - antwoordde Beaujeu - hij moge dan onsterfelijk wezen en met geesten omgaan of niet.</p>
<p>Vermorel telde intusschen de stoelen - een vierkant van ‘zeven maal zeven’ vult het midden van de zaal.</p>
<p>- Dat is een mystiek getal - zeide hij - dat beteekent iets! Er stond nog eene rij van ‘driemaal tien’ langs de muren, die
<pb n="76"/>
met schilderijen en statuetten versierd waren, allen in betrekking tot het spiritisme. De beeltenis van St. Louis prijkte tusschen de ramen en scheen daar geplaatst als schutspatroon dezer vergadering.</p>
<p>- Van die schilderijen begrijp ik niets, zeide Beaujeu, zijn lorgnet op de omtrekken van een gelaat richtend.</p>
<p>- Deze portretten - antwoordde haastig eene schetterende stem over zijn schouder heen, die hem snel deed omzien om tot zijn spijt in de schrille oogen van Allix te staren - deze merkwaardige portretten, mijnheer! - zijn door Mediums geteekend, die vroeger nooit de teekenkunst beoefend hadden - de geest, die door hun hand werkte, heeft deze beeltenissen ontworpen, om zijne identiteit te bewijzen.</p>
<p>- Ja, die identiteit - daar zit juist de knoop. - Kon die maar bewezen worden! - zei Vermorel - dan waren wij een heel eind op weg.</p>
<p>- En deze wonderbare figuren lijken wel borduurpatronen!</p>
<p>- Dit zijn bloemen en planten uit andere planeten, - verklaarde Allix - geteekend door de ontslapenen, die op Venus en Jupiter wonen.</p>
<p>- Ei zoo! - Maar wat prachtig paleis is dit?</p>
<p>- Dit is de mystieke tempel der harmonie, geschetst door den geest van Mozart op onze vraag: - ‘Waar woont gij?’ - Gij ziet, het is een majestueus gebouw, uit de waarlijk smaakvolle en allerkunstigste samenvoeging van allerlei instrumenten, door reeksen van noten en muzieksleutels als met arabesken overdekt.</p>
<p>- Hierin is ten minste iets verhevens, iets symbolieks, dat eenigen zin heeft - antwoordde Beaujeu - maar die domme tafeltoeren, neen, daar wil ik nooit meer van hooren.</p>
<p>Intusschen waren de plaatsen bezet geworden en Beaujeu zag tot zijne verbazing hier, voor twee derden, dezelfde personen
<pb n="77"/>
weder, die hij bij Piérard had gezien. De grootste helft bestond uit bejaarde dames uit den burgerstand. Zij kwamen door weer en wind, soms een uur ver Waarom? - Enkelen, ook al om den tijd te korten, in een comedie, die niets kostte, want velen zagen er naargeestig en pover genoeg uit - of hongerig naar eenig voedsel voor het walmende lampje van hun verkwijnend, inwendig leven; vermoeid van het bonte theatergewoel der menschen, kwamen zij in de stille schemering van het schimmenrijk uitrusten. Met weerzin ontdekte Beaujeu hier ook weder het snibbige, valsche gezicht van de weduwe Dentu. Zij deed echter wijselijk, of zij hem niet opmerkte, en onderhield zich van tijd tot tijd met haar veelbelovenden zoon Louis, die er veel minder haveloos en verwilderd uitzag. Hij was op zijne wijze keurig netjes gekleed en putte zich uit in beleefdheden voor jufvrouw Benoit, die zich nog eens had laten overhalen om mede te gaan. Want de weduwe Dentu had haar een gouden toekomst uit de kaarten voorspeld, en daar zij inderdaad geheel onverwachts uitzicht op eene erfenis had gekregen, besloot zij dokter Crane te verlaten en met de onfeilbare weduwe Dentu te gaan samen wonen en een zaakje te beginnen. Zij hoopte nu van de geesten te vernemen, wanneer zij het geld zou krijgen en hoeveel het bedragen zou. Louis verzekerde dat hij het de geesten wel eens precies zou vragen en of het niet 't best was, dat hij het zaakje dan voor haar administreerde....</p>
<p>Zacht op de teenen sluipend, gleed ook George Devant tusschen de stoelen door en bereikte zijn vriend Louis, die hem met een amicalen handdruk begroette.</p>
<p>- Hebt gij nog proeven genomen, Louis?</p>
<p>- Ja, alle dagen, uren lang! Maar ze kloppen niet - ik kan met dat gedraai niet terecht.</p>
<p>- Ik zooveel te beter - ik geloof ontdekt te hebben, dat ik een sterk medium ben. - Ik zal u daar meer van
<pb n="78"/>
mededeelen! - Ga straks maar met mij en mijnheer Allix mede naar huis - ik treed van avond hier op, 't is mijn debut.</p>
<p>- Mille tonnerres! - Gij durft!</p>
<p>- Waarom ik niet zoo goed als die anderen? Ik heb ook mijn esprit-frère - en dit zeggende, ging George bedaard door de stoelen en nam deftig plaats op de voorste rij, die voor de werkende leden bestemd was - terwijl Louis hem geheel overbluft naoogde, en in bewondering over de brutaliteit zijns vriends, bij zichzelf zeide: - 't Is toch een duivelsche knappe kerel!</p>
<p>Lang was Beaujeu in het gangpad blijven staan kijken, maar eindelijk een wenk krijgende van den president om te gaan zitten, keek hij snel om naar zijn vergeten stoel tegen den muur, waar hij zijn hoed op geplaatst bad.</p>
<p>De stoel was intusschen bezet.</p>
<p>Door wien?</p>
<p>Door eene dame.</p>
<p>De verbazing deed hem luide haar naam roepen.</p>
<p>- Cécile! - Gij hier!....</p>
<p>Aan welke zijde de bevreemding echter het sterkste was, is moeielijk te bepalen en te gelijk sluisterden zij elkander half lachend toe:</p>
<p>- Hoe is het mogelijk! Hier gebeuren echte mirakelen!</p>
<p>Toch nam Beaujeu's verbazing spoedig een wending tot ontevredenheid, en misnoegd zeide hij:</p>
<p>- Moest ik niet op u knorren, Cécile? Wat doet gij hier?</p>
<p>- Moet ik dan mijne lange, eenzame avonden ook niet doorworstelen? - hervatte Cécile smartelijk.</p>
<p>Beaujeu bood haar zwijgend de hand en knikte haar vriendelijk toe, als om het goed te maken. Men schoof nog een stoel hij, en hij zette zich deemoedig naast haar neder, want hij was op dat oogenblik billijk genoeg om te gevoelen, dat zij al te veel reden had om zich over zijne achteloosheid te beklagen en hij stamelde nog zoowat van:</p>
<pb n="79"/>
<p>- Gij hebt u toch nooit over verveling of eenzaamheid beklaagd....</p>
<p>Neen, beklagen deed zij zich niet - maar zij was als zoo menigeen bij de geesten gaan zoeken, wat de menschen haar onthielden en wat zij bij God niet wist te vinden.</p>
<p>Beaujeu zag naar vrouw en dochter nooit verder om dan wanneer hij haar, hoewel hoogst zeldzaam en dan altijd wrevelig en pruttelend, begeleiden moest, waar hij zich onmogelijk onttrekken kon; overigens gingen moeder en dochter overal te zamen. En toch voelde hij zich in zijne mannelijke rechten te kort gedaan, dat Cécile hier zoo geheel zonder zijne voorkennis was heengegaan en gehandeld had, alsof ze ook een volslagen mensch ware geweest.</p>
<p>Over deze geheele vergadering lag een zekere eenvoudige waardigheid en stille ernst, die gunstig afstaken tegen de onstuimige opgewondenheid en verwarring in de woelige club bij Piérard, waar ieder ongevraagd zijn gevoelen uitsprak, vragen uitbracht, twijfel opperde, opstond of heenging - in éen woord, deed wat hem goeddacht. Kardec leidde zijne kudde met vaste hand. Een geest van orde en regelmaat had alles gestempeld.</p>
<p>Ook hij las een rapport over de correspondentie om de vragen mede te deelen, die gedaan waren door leden der broederschap nabij of veraf, en hij vroeg daarop aan de vergadering, of eenig medium aandrift gevoelde om aan de groote groene schrijftafel plaats te nemen, om op de geopperde vraagstukken te antwoorden.</p>
<p>Vijf of zes verschillende mediums traden toe en schreven dien avond om beurten als met vliegende pennen, en brachten op die wijze de antwoorden uit op de ingekomen vragen. Het waren meest tamelijk hoogdravende, oppervlakkige oraties over de deugd en de onsterfelijkheid, lofspraken op de vrijheid en den vooruitgang, die door zoo schitterende namen
<pb n="80"/>
onderteekend werden, dat het gezelschap niet weinig gevleid was, zich met zulk hoog bezoek vereerd te zien. Want het waren niet minder dan Plato, Confucius, Zoroaster, Paulus, Augustinus - Fénélon en Swedenborg, Chateaubriand en Lazarus, die hunne ‘<hi rend="spat">welwillende mede werking</hi>’ dien avond ten beste gaven, met bescheiden ‘<hi rend="spat">bijdragen</hi>’ van Fournier en Danton. Zonderling klonk het, de Wijzen van het Oosten met warmte de theoriën van Darwin en Lyell te hooren aanprijzen, terwijl Plato nog altoos voorltobde met zijne hypothese van het voorbestaan der geesten en beweerde dat de leer der Reïncarnatie, de ware sleutel van het levensraadsel was. - Fénélon prees als een profeet van de Fortschrittspartei den vooruitgang aan - Augustinus ontwikkelde bombastische ontboezemingen over de emancipatie der vrouw, waaraan Monica zeker wel haar goedkeuring niet zou hebben gegeven, terwijl deze Paulus een Evangelie verkondigde, waarover de man van Tarse voorzeker zijn geducht: Anathema! zou hebben uitgesproken. Swedenborg ontwierp in weinige phrasen eene geheel nieuwe Christologie, die daarop neerkwam, dat Christus niet mensch geworden was, maar als geest op aarde had omgewandeld. Lazarus bleek tegenwoordig een weinig naar de Roode Republiek te hellen, terwijl Fournier, ‘<hi rend="spat">ingeleid</hi>’ door George Devant, de beste maat was met Danton. Onze kelner-spiritist, scheen den winkelbediende-philosoof tot zich te trekken, die onder een zekeren burgerstand in Frankrijk nog meer in tel is dan Rousseau het placht te wezen. Hij trok zich het lot der arbeiders edelmoedig aan, en fulmineerde tegen de weelde van maaltijden en kleederdracht.</p>
<p>- 't Is jammer dat Descartes nu ook niet geïnviteerd is, zei Beaujeu, maar die zou denkelijk al deze geesten naar de maan bannen voor hunne snapzucht.</p>
<p>- Mij dunkt, merkte Vermorel fluisterend aan, dat Fénélon, Bossuet en Chateaubriand ons bij hun leven wel
<pb n="81"/>
eens fraaier dingen gezegd hebben als deze hemelingen.</p>
<p>- Onder ons gezegd, antwoordde Beaujeu, zij vallen mij bitter tegen! - 't Schijnt in het schimmenrijk ook al als onder ons, dat zij, die 't liefst praten, het daarom nog niet 't beste doen.</p>
<p>Op de achterste stoelenrij zaten twee Hollandsche heeren. Het was Walter van Dam, die om toch alle curiositeiten van Parijs te zien, ook hier eens een avondje wilde slijten - en kennis maakte met Emile Voisin, die naast hem had plaats genomen. Onder de correspondentie, die werd voorgelezen, trof een brief uit 's Hage bijzonder hun aandacht, daar zij beiden de familie zeer goed kenden, die door een zwaren slag getroffen was. Bedroefde ouders beweenden een veertienjarig, eenig meisje dat aan eene hevige zenuwziekte bezweek. Dit kind had men als een sterk medium geëxploiteerd, en wellicht stond haar vroege dood met deze onvoorzichtigheid in verband. De ouders hadden steeds iets buitengewoons in hun dochtertje gezien en meenden niet anders, of de geest van het ontslapen kind zou hunne verdere proefnemingen zeer begunstigen, en hen eens recht goed op de hoogte stellen van het Jenseits! Maar geen spiritist in Holland kon eenig naricht van dit zieltje erlangen, en daarom wendde men zich tot den beroemden Meester te Parijs. Na de lezing van de bede der ouders om inlichting, werd de zaak aan de groene tafel in omvraag gebracht, of ook eenig medium zich gedrongen voelde om hierop te antwoorden.</p>
<p>Eene jonge dame, met een somber voorkomen en een echten Stechblick, trad uit de eerste rij te voorschijn en schreef onmiddellijk:</p>
<p>‘Laat de ouders getroost zijn - hun kind is gelukkig - zij hebben echter veel te hooge gedachten van haar vermogens gekoesterd; want, wat het meisje als medium mededeelde, was geen vrucht van haar eigen denken of waarnemen,
<pb n="82"/>
maar inspiratie van eene andere intelligentie en bevorderde haar ontwikkeling geenszins. Deze nog geheel ongevormde kinderziel staat te laag in kennis en ontwikkeling om tot de menschen te mogen spreken; zij heeft het aardsche leven in zijn veelzijdigen strijd en moeite niet ervaren; zij heeft niet geleden en geworsteld, omdat zij het tijdperk der hartstochten nog niet was ingetreden, haar deugd is dus nog geheel negatief. Ook over de nieuwe wereld, die haar pas heeft ontvangen, kan zij nog niet getuigen. Zij is tot de leerschool der kinderzielen overgebracht. Wellicht wordt het haar later vergund tot hare ouders te spreken.’</p>
<p>Allan sloeg een scherpen, wantrouwenden blik op het medium, dat zulk eene bittere ketterij neerschreef - al was het stuk ook geteekend: - ‘Lazarus’.</p>
<p>- Dat was een leelijke bok van Lazarus, merkte Walter aan; zoo'n bok kon, met zijne geweldige hoorns, zoo maar dom weg het geheele glazen paleis der Reïncarnatieleer aan diggelen stooten.</p>
<p>- Hier is dan toch eens een jong, versch geestje, hernam Emile, een splinternieuw nog onontwikkeld kinderzieltje, dat <hi rend="spat">op aarde geworden</hi> is en nooit of nergens vroeger heeft geleefd. 't Is dus geen eeuwenoude deugniet, die reeds vijftigmaal op de aarde geploeterd heeft - nu eens als man, dan als vrouw, en die nu eens koning, daarna vischvrouw, en dan weder bedelaar en vervolgens nog eens keizerin of schoenpoetser, enz. is geweest.</p>
<p>- Niets schijnt voor ons, arme menschen, moeilijker - antwoordde Walter - dan billijk en rechtvaardig te zijn, waar het de bestrijding van ons stokpaardje geldt. Waarom zouden wij eischen, dat de Spiritisten wijzer en edeler zullen zijn dan de worstelaars van alle eeuwen? - ‘Er irrt der Mensch, so lang er strebt!’</p>
<p>- Zooveel is mij door het bezoeken dezer séances duide-<pb n="83"/>lijk geworden, dat - indien wij voor een oogenblik als bewezen aannemen, dat hier geesten uit andere gewesten door en tot de menschen spreken - het toch zonneklaar is, dat zij zich met valsche namen versieren, en hiermede verliezen zij alle geloofwaardigheid en verdienen niet gehoord te worden.</p>
<p>- Ook al teekenen zij zich met den bescheiden naam van: - ‘<hi rend="spat">Geest der waarheid</hi>’, ging Walter glimlachend voort. Ik hoor dat er soms zelfs brieven van Christus komen! Maar ik ben van gevoelen, dat het eene even groote misdaad voor geesten is als voor menschen, om valsche handteekeningen te maken.</p>
<p>- O ja! en de Spiritisten gelooven toch zoo blind aan hunne onfeilbare mediums, als de Katholiek aan zijn onfeilbaren Paus. - Er is maar éene schrede tusschen de Reïncarnatieleer en de Onbevlekte Ontvangenis - tusschen het bijgeloof van Rome en het bijgeloof van het Spiritisme.</p>
<p>Allan wreef zich intusschen spijtig langs de glad geschoren kin en beet op zijne duimtoppen, alsof hij hoogst ontevreden op zijn esprit habituel was, dat hij hem voor het publiek zulk een slag in het gezicht kon geven. Het best was maar, om met een loopje over dien bok heen te springen en hem gladweg te ignoreeren.</p>
<p>Maar desalniettemin, dit anti-reïncarnatisch getuigenis der geesten moest toch in de archieven worden opgenomen - hoe mompelend en onduidelijk Kardec het ook voordroeg - om zonder eenige nabetrachting tot een volgend vraagstuk over te gaan.</p>
<p>Wat kwam er dat Hollandsche zieltje ook op aan. Duizend Fransche zielen getuigden eenparig: - ‘‘Wij zijn er al dikwijls geweest en wij komen nog dikwijls terug’ - en dat moest wel waarheid zijn, want het was de uiterste hoeksteen van het psychologisch kristallen paleis, dat Kardec voor wereldtempel
<pb n="84"/>
bestemd had. De Reïncarnatieleer moest zegevieren, al moest Lazarus dus ook verloochend worden.</p>
<p>Maar hoeveel dwaling het veel te voorbarig en eenzijdig aangeegd stelsel van Kardec ook mocht bevatten, geen tijdperk kon gunstiger zijn voor de verbreiding zijner theorie dan het onze, waarin zoo menig twijfelend, doodgeredeneerd Protestant, bij de ziellooze, ijskoude overblijfselen van zijn onbegrepen geloofsartikelen, geen voldoening vindt voor zijne behoefte; waarin zoo menig diep teleurgesteld Katholiek, wiens gezond verstand zich niet langer onder den priesterdwang kon buigen en wiens gemoed afkeerig van het platte materialisme bleef, naar iets beters uitziet. - Hoe menig rusteloos gemoed, blind gestaard op de raadselen des levens vraagt met de wanhoop worstelend: - Ben ik op weg naar eene betere wereld of naar nog erger toestand? Zink ik bij het breken van mijn oog voor altijd in het niet? Zal ik eenmaal nog iets meer te weten komen, ooit naderen tot den Grooten Onzienlijke, die al verder en verder van ons schijnt te wijken, wanneer wij ons vermeten Hem te willen begrijpen? - <hi rend="spat">De Protestantsche Kerk, zoowel als de Katholieke, heeft de leer van het doodenrijk jammerlijk ver waarloosd</hi>. Zij heeft geen acht geslagen op de dringende behoefte onzer harten naar meer licht over de graven, meer troost in den dood. - Ter eene zijde wordt aan de gemeente het miraculeuse op eene stuitende wijze opgedrongen - aan den anderen kant wordt al het bovenaardsche in het Christendom door de theologen eigenhandig afgemaakt. - En toch blijft ons onbevredigd hart naar eene ideale wereld smachten, en klaagt eene stem uit het diepst van ons wezen, dat men onze hoogere natuur verloochent en geweld aandoet. Terwijl onze geestelijke leidslieden reglementen maakten en over kerkrechten twistten, ging een zaaier uit om te zaaien en hij vond den akker alom toebereid. Is het wonder, dat het uitgestrooide zaad met verwonderlijke welig-<pb n="85"/>heid aan alle zijden opschiet, een aandoenlijk bewijs leverend van de diepe verlatenheid van al die duizende zielen, die zonder herder in het duister omdwalen - menschen, die met een Christennaam getooid zijn opgegroeid en oud geworden, zonder iets van de beteekenis van het Evangelie in de kracht van den levenden Christus te leeren kennen.</p>
<p>De spiritistische schriften hadden ook hun weg tot de ongeleerde, aan zichzelve overgelaten Cécile gevonden - en zij wierpen een schemerenden straal in den duisteren doolhof van haar verwarden geest. Want had Beaujeu haar het door de weduwe Bressant gekweekte Katholicisme telkens weer te kwaad gemaakt, hij had er haar niets dan zeer ongenietbare wijsgeerige brokstukken, kruimels en afval van allerlei stelsels, voor in de plaats gegeven en, als zoo menig de wereld verlichtend wijsgeer, had hij in zijne naaste omgeving alle licht uitgebluscht, omdat het niet <hi rend="spat">zuiver</hi> genoeg was naar zijn oordeel, zonder er aan te denken, eerst <hi rend="spat">reiner</hi> vlam te ontsteken. Hoe meer zij zich in die wereld der geesten liet inleiden, hoe aannemelijker haar alles begon toe te schijnen, en toen Beaujeu haar ontmoette, was zij reeds eene van de habituées op de soirées in de Passage St. Anne.</p>
<p>Deed het haar genoegen haar echtgenoot daar te zien? Het eerste oogenblik was zij verheugd, en dacht zij vol hoop: - Zouden onze harten elkaar op dit gebied wedervinden? Zouden wij nu weer hand aan hand door het leven gaan? Maar neen! de schampere spotlach van die aan ironie gewende trekken - de trotsche blik op al die onnoozele geloovigen, die daar eerbiedig nederzaten, beloofden niet veel goeds. - Zou hij haar dan nog eens haar nieuw geloof ontnemen? Zou hij ten tweeden male den heiligen ernst van haar naar waarheid zoekend hart wegspotten?</p>
<p>Zij beefde terug voor die gedachte, die haar reeds bij voorraad pijnigde. Immers zij was gelukkiger, sedert zij weder geloofde dat zij eene ziel had - beter gezegd: dat zij een
<pb n="86"/>
geest was, die eene eindelooze ontwikkelingsbaan vóor zich zag geopend na dit kortstondig geheimzinnig bestaan - nu zij hoopte, dat al wat hier raadselachtig bleef, eenmaal tot oplossing zou gebracht worden - dat iedere deugd en ondeugd haar vrucht zou dragen - dat er eene gerechtigheid was boven al het menschelijke onrecht heen.</p>
<p>Reïncarnatie was toch altijd schooner, rijker denkbeeld dan.... vernietiging - een nieuwe werkdag toch beter dan eeuwige nacht! - En hij was daar weer aan haar zijde met dien bitteren spotlust, om haar alles weer af te nemen - zij wist het van te voren. Wat vermocht zij tegen de overmacht van zijne spitsvondige redeneerkracht?</p>
<p>Toen zij de zaal verlieten, wilde Alphonse een paar van de dikke groene boeken koopen.</p>
<p>- Doe dat niet - fluisterde Cécile - ik heb ze reeds allen.</p>
<p>Met welke verbaasde oogen keek Beaujeu zijne gade aan; hij trok de hoeken van zijn mond sterk naar beneden, terwijl hij het hoofd geërgerd schudde over zooveel vermetelheid.</p>
<p>- Cécile! - begon hij, nadat hij een geruimen tijd haar zwijgend had voortgeleid - ik vind het toch lang niet aardig van u, zoo geheel op uw eigen houtje zulk een wonderlijk gezelschap te bezoeken. - Gij hadt mij daar wel eerst over behooren te raadplegen! - Ik heb er altijd voor gezorgd u goede lectuur te verschaffen, en alle boeken, die voor u te fantastisch waren, vermeden - en nu stort gij u zoo maar blindelings in deze dolzinnige sekte!.... Dat kan nadeelig voor u zijn....</p>
<p>- Gij ziet het, manlief! de emancipatie, die gij zoozeer voorstaat voor alle vrouwen, heeft ten allerlaatste ook uwe huissloof aangegrepen! - Nu krijgt gij er berouw over, niet waar? - Of wilt gij er haar alleen van uitsluiten?</p>
<p>- Neen, Cécile! - ik heb nooit uwe menschenrechten verkort....</p>
<pb n="87"/>
<p>- Welnu, ik heb mijn menschenrecht gebruikt. - Ik geloof, dat eene vrouw, die volwassen kinderen heeft, door de natuur mondig is verklaard, en dat zij kan lezen wat zij wil; ja, dat zij haar arm leven verrijken en haar eenzaamheid verlevendigen mag, eer de oude dag haar op nieuw in andere banden klinken zal.</p>
<p>- Gij spreekt toch over al die dingen geen woord met Hygiène, zei Beaujeu bekommerd.</p>
<p>- Neen, neen, Alphonse! - ik wilde u juist hetzelfde verzoeken.</p>
<p>- Zij moet niets van deze klopgeesterij vernemen. - Ons kan het geen kwaad, die verschijnselen te onderzoeken en te toetsen, maar voor haar prikkelbare phantasie zouden al deze spiritistische fraaiigheden allergevaarlijkst kunnen worden.</p>
<p>- Ik heb zelfs de voorzorg genomen, om die boeken te lezen als Hygiène uit is.</p>
<p>Met deze voorzorgen waren de ouders volkomen gerustgesteld, weinig vermoedende welke geesten er dan juist - als zij uit was - haar omzweefden en sterk inspireerden.</p>
<p>In de eerste plaats was het Pierre Novel, de aardige vriend haars broeders, en achter hem aan fladderde nog een ander klein geestje op rose wiekjes, dat haar van alles toefluisterde en hem met buitengewone openbaringen begunstigde, waardoor hij altijd precies wist hoe laat en langs welken weg Hygiène loopen zou, en waar hij het best gelegenheid zou vinden haar hoffelijk aan te spreken of eene beleefdheid te bewijzen - wanneer hij haar door gedrang helpen of haar parapluie dragen kon, of wel de zijne beschermend over haar verheffen mocht. Deze kleine schalksche <hi rend="spat">esprit habituel</hi> der jeugd dreef hem dikwijls aan om te gaan informeeren, of er ook tijding van haar broeder was, terwijl hij ten slotte altijd veel meer nieuws van Hygie te vertellen had dan zij of hare ouders wisten.</p>
<pb n="88"/>
<p>Nooit verzuimde Pierre eene gelegenheid om de moeder even vaardig te dienen als de dochter, zoodra hij ze in het meest door haar bezochte theater maar naderen kon, hetzij hij zich in een entre-acte bij haar vervoegde of aan den uitgang stond te wachten, om de dames te voet te begeleiden of vlug aan een rijtuig te helpen.</p>
<p>- Een hupsche jongen, die Pierre! - net als onze Hygie, zei de moeder vaak. - De dokter stemde er volkomen mede in, en was zoodanig aan den gezelligen jongen vriend gewoon geraakt, dat hij hem geheel als lid van de familie behandelde. Voorloopig wenschte Pierre niets beter dan de plaats van zijn afwezigen vriend bij de zuster te mogen innemen.</p>
<p>Zoo was Pierre dan waarlijk de ‘<hi rend="spat">esprit familier</hi>’ van Hygiène geworden, en hij bleek voor haar onschatbaar! - want hij wist alle adressen van de beste magazijnen, en was volmaakt op de hoogte van wat men daar <hi rend="spat">wèl</hi> en ginds <hi rend="spat">niet</hi> moest nemen. Hij wist zich zoo onmisbaar te maken, dat er geen week omging, waarin hij Hygiène niet een paar malen zag.</p>
<p>Wat boeide dien anders zoo onstuimigen knaap aan het stille bleeke meisje? Wat trok de ‘zeer geavanceerde’ jongeling zoo onweerstaanbaar tot de tamelijk achterlijke jonkvrouw? - Zij was niet schoon - maar het was de eenvoudige lieftalligheid, de ongekunstelde gratie van houding en gestalte, die haar iets bijzonder aantrekkelijks schonken. Uit dat zielvolle oog stroomde een onbeschrijfelijke rijkdom van gevoel, terwijl haar welluidende buigzame stem altijd welwillende goedheid en edele gezindheden openbaarde. Hier woonde eene schoone ziel - en het was deze innerlijke waardij, die het eenvoudige en bescheiden wezentje als verheerlijkte.</p>
<p>Pierre had het reeds vroeg gevoeld. - Hygiène was geen alledaagsch meisje. Voor haar leeftijd veel te afgetrokken en in zichzelve gekeerd, ging ze met een zacht, vergenoegd gelaat
<pb n="89"/>
stil peinzend door het leven, en toch scheen het alsof ze weinig notitie nam van wat haar omringde; ja, de verwarde antwoorden, die zij soms geven kon, als men haar eensklaps aansprak, bewezen dat haar dwalend oog niet altijd zag wat haar omringde, dat haar oor niet opving wat er gesproken was, maar dat hare gedachten zeer ver af zwierven. Vergeefs bestrafte en bespotte men haar afgetrokkenheid. Menigeen hield haar voor geaffecteerd - anderen noemden haar eene dweepster, en klein was het aantal harer vriendinnen. Zij had ook weinig behoefte aan gezellinnen. De vriendschap van de vrome Martha was haar alles, en 't bleef steeds haar grootste genot een namiddag of morgen in het Asyl van Ménilmontant te slijten. - Op een tocht derwaarts beklaagde zij zich zeer over zichzelve aan haar vriendin.</p>
<p>- Ik wenschte, dat ik het eens onder woorden kon brengen - zeide zij - wat ik voel en wat mij drijft. - Mijn vader denkt dat ik ziekelijk ben, en overlaadt mij met medicijnen, maar ik voel wel, dat ik al zonderlinger wezen word. Ik kan het niet helpen - ik geloof waarlijk dat ik soms met open oogen slaap, want ik zie vaak heel andere dingen als mij werkelijk omgeven - ik spreek met andere personen als die hier voor mij zijn. Het is mij alsof ik door de stoffelijke dingen heen andere zaken zie - fijner en schooner - er schijnt om ons heen nog eene hoogere wereld te bestaan, die zich gedurig voor mij poogt te ontsluiten, maar ook weder verdwijnt zoodra iemand mij aanspreekt; want dan is het mij of ik heel uit de verte, diep uit mijn binnenste, terug moet komen tot de uitwendige dingen om mij heen.</p>
<p>Deze zonderlinge gewaarwordingen van een dubbel leven - dat ontwaken van een waarnemingsvermogen, dat, onafhankelijk van de zintuigen, scheen als eene onmiddellijke aanschouwing van den geest, ging vaak gepaard met onaangename lichame-<pb n="90"/>lijke aandoeningen, eene sterke spanning op de borst en pijn in den hartskuil, die soms tot beklemde ademhaling met onregelmatige, hevige hartklopping en krampachtigen hoest steeg.</p>
<p>Beaujeu nam alleen deze uitwendige verschijnselen waar; over inwendige aandoeningen durfde Hygiène zich niet uit te laten - want zij merkte wel dat hare ouders zich nu reeds ongerust maakten - en de dokter liet zich wel eens ontvallen, dat hij zich over de toekomst van zijn kind bekommerde. Was het wonder dat alle hulpmiddelen der kunst op haar werden toegepast? Hygiène maakte dan ook kennis met Spaansche vliegen en kunstpokken, met baden en branden, met zalven en inwrijvingen zonder eind; maar geen middelen schenen de ontwikkeling te kunnen weerhouden van eene verhoogde gemoedsgesteldheid, welke een nieuwe wereld voor haar ontsloot, waardoor zij zich sterk voelde aangetrokken.</p>
<p>Wie het vuur aanblies dat zijn kind verteerde, vermoedde de dokter niet. - Het was de zachte, liefdevolle vriendin zijner dochter, de vrome Martha Bressant. Ook met haar kwam een geest tot Hygiène, die haar wenkte - en als Pierre haar ter eene zijde toefluisterde: - ‘De aarde is zoo schoon en het leven zoo zoet, als de liefde ons omzweeft’ - dan lispelde een machtiger geest, die de hand ten hemel ophief: - ‘Daar boven is meer licht - is reiner liefde - is ongestoorder vrede - daarheen! - Wij wachten u - gij zijt van de onzen - kom spoedig mede - alleen boven is het goed....!’</p>
<p>Zoo streden twee machten om deze jonge ziel - de geest der aarde en de geest des hemels. - Wie zou de sterkste zijn?</p>
</div>
<div type="chapter">
<pb n="91"/>
<head rend="h3">V. Het portret.</head>
<p>Lieflijk omruischt het sierlijk geboomte de prachtige villa in de Avenue de l'Impératrice, waar vóor eenige jaren de kostbare boedel van de befaamde Joséphine verkocht werd. Ze is weder bewoond en praalt in nieuwen luister, want was er vroeger door overlading nog eenige wansmaak in den aanleg van de tuinen zoowel als in de ornamentatie van het huis, die gebreken zijn geheel overwonnen en alles is tot eene bekoorlijke harmonie gebracht, die de zinnen streelt en de kunstzin der jeugdige eigenares, die dit alles herschiep, alle eer aandoet.</p>
<p>Toch speelt een pijnlijke trek van wrevel en onvoldaanheid om hare schoone lippen en staart haar oog onverschillig op het lachende bloemperk, dat uit een tapijt van het allerfijnste gras de zoetste geuren opzendt naar het balkon, waarover zij met misnoegd gelaat staat gebogen. - Welke worm knaagt aan dat jonge rijke leven? - Is zij niet schoon en begaafd - is ze niet rijk en machtig - die schitterende en gevierde vrouw? - Neen, zij voelt het met smart, zij is nog niet schoon en indrukwekkend genoeg - haar ontbreekt nog iets,
<pb n="92"/>
om zoo onweerstaanbare heerschappij te verkrijgen, als zij uitoefenen wil. Zij droomt van haar invloed en vermogen uit te breiden; zij wil elk, die haar nadert, aan hare voeten zien; zij wil overweldigen, wie in haar nabijheid komt - en zij benijdt anderen, die zij meent dat 't verder gebracht hebben dan zij in deze heillooze tooverkunst.</p>
<p>Eensklaps richt zij zich op en treedt voor den spiegel met de vraag:</p>
<p>- Wat ontbreekt er aan dit beeld, dat het den kunstenaar niet zoo zou bekoren, dat hij geheel in mijne macht raakt, dat ik zijn stalen wil kan breken! Zwichten zij niet allen éen voor éen, die mijn drempel naderen - worden zij niet mijne slaven - bedelen zij niet om een oogwenk - leggen zij geen schatten aan mijne voeten voor een glimlach. - En met trotschheid dacht zij aan de reeks harer veroveringen, en somde zij de namen der fiere edellieden op, die haar hofstoet schenen uit te maken.</p>
<p>- Laat elk mij toeroepen, dat ik mijn zin niet zal hebben.... wij zullen zien, of Anton Wiertz de eenige man zal zijn, die hier zijne onafhankelijkheid zal blijven bewaren! - Hij zou mij portretteeren, en ik zou zijne hardnekkigheid niet met deze teedere handjes weten te buigen! Betooveren, bedwelmen wil ik hem zoo goed als de anderen. - Hij zal dezen grond niet verlaten, zonder mijn slaaf te zijn geworden. Ik heb hem nauwkeurig gadegeslagen op het Museum. Hij is zoo koud niet als hij schijnen wil. - De jonge vrouw, met welke hij toen sprak, was hem niet onverschillig, en zij was niet eens schoon. Zwichten zal dat trotsche gemoed - dat staat bij mij vast. Zulk eene koninklijke kunstenaarsziel te kluisteren, dat is meer dan een dommen karakterloozen prins te boeien of door een zwerm van laffe petits crêvés aangebeden te zijn. Deze figuur prikkelt mijne verbeelding - wekt eene geheel eenige belangstelling. Eindelijk
<pb n="93"/>
eens weer iets nieuws, iets origineels, dat mij waarlijk interesseert en gansch vervult.</p>
<p>Rusteloos peinsde Léontine over de kunstgreep, waardoor zij Anton's verheven geest zou kunnen overweldigen, zooals Delila peinsde over het geheim van Simsons kracht, alleen om die kracht te fnuiken.</p>
<p>Zoo arm en ledig liet de wereld haar naar voldoening smachtend gemoed, dat zij het met eene soort van jacht op menschenharten moest gaande houden. - En toch zag zij gestadig al hare begeerten voldaan. Vorstelijke weelde omgaf haar; in haar park bloeide keur van schoone bloemen en zeldzame planten - in hare stallen trappelden de kostbaarste rij- en koetspaarden. Haar huis was het rendez-vous van een zeer elegant publiek van beroemde artisten en rijke flaneurs, waarvan zij het gevierde middenpunt was, en die haar in sierlijke vazen en fijne bouquetten de banknoten en kostbaarheden met de meest vleiende ontboezemingen toezonden - als een immer vloeiende hoorn van overvloed, die boven haar villa werd uitgestort door de gunstelingen, die het hoog gewaardeerde voorrecht mochten smaken van in haar salons onvergetelijke uren te slijten. Zij volmaakte zich dagelijks in de kunst van met de harten der mannen te spelen en hunne eeden van eeuwige liefde met een betooverenden glimlach te beantwoorden, om er zich daarna met hare vriendinnen vroolijk over te maken. Nogtans had zij dezen buitengewonen prikkel noodig - deze pikante entre-acte, waarop zij een weddenschap aanging met haar vriendin Virginie, dat zij den hardnekkigen artiste zou overwinnen, en hem dwingen toch eenmaal in zijn leven zijn werk uit zijne handen te geven.</p>
<p>Een elegant salon is reeds ten dienste des kunstenaars in een comfortabel atelier herschapen. Een paar vensters zijn gemaskeerd, van een groot raam tegen het noorden is de benedenhelft bedekt, en een breed rustig Rembrandtiek licht
<pb n="94"/>
stroomt nu door de eenige opening over de schoone gestalte der jonge vrouw, die den schilder tot interessante studie zal strekken. Wiertz heeft nimmer heerlijker verschijning in de werkelijkheid gezien als daar vóor hem poseert - geheel vrij van de gewone stijve angstvalligheid van dames, die zich voor zeer schoon houden en met een Zondagsgezicht op het doek willen gebracht worden, maar met de bevallige achteloosheid van iemand, die rustig neerzit om naar hartelust te keuvelen.</p>
<p>Dit gaf een charme te meer aan het betooverende figuurtje, en welke stoute denkbeelden er ook in dat wilde brein mochten spelen, welken geestigen onzin dat schalksch, bekoorlijk mondje deed hooren - voor Wiertz was en bleef zij eene beweeglijke schilderij, eene levende statuette - een zeldzaam ‘model’, waarnaar hij liever eene gansche reeks studiën zou geschilderd hebben, dan er een enkel net afgewerkt portret van te ontwerpen. - Vervoerd door zijn kunstvuur en werklust, gaf hij dien wensch niet onduidelijk te kennen.</p>
<p>Léontine achtte dit een gunstig voorteeken en voelde zich hierdoor zeer gevleid. Bereidwillig antwoordde zij dus:</p>
<p>- Schilder mij zoo vaak, in welke pose en in welk kostuum gij wilt; nu gij zoo genadig zijt mij noch het stilzwijgen noch het stilzitten op te leggen, amuseert het mij bijzonder geportretteerd te worden, omdat ik u dan kan zien werken, en daardoor betere denkbeelden omtrent uw goddelijk kunstvak kan verkrijgen. Beschouw mijn huis en dit appartement als uw atelier. Werk er drie, vier dagen in de week naar hartelust. Ik stel slechts éen conditie - maak ten slotte een paar schilderijen voor mijn salon.</p>
<p>- Uw verzoek vereert en streelt mij, antwoordde Wiertz, bescheiden buigend, maar mijn werk is daarvoor ten eenemale ongeschikt.</p>
<p>- O, ik weet zeer goed, dat gij de artiste niet zijt om gewone salonstukjes te maken! - riep Léontine uit - ik
<pb n="95"/>
begeer die ook niet. Als ik smaak had voor die dingen, waarom zou ik ze dan niet gekocht hebben? Maar gij ziet aan de antieke meubelen en de geheele klassieke ornamentatie van mijn huis, dat ik de vrouw niet ben om eene appelschillende keukenmeid met een koperen pot of eene brieflezende juffer in blinkend satijn voor mijne oogen te kunnen dulden. Wat ik van de hooge waarde uwer meesterwerken hoor, heeft mij levendig getroffen. Ik zou zoo gaarne een paar schilderijen vóor mij zien, die mij als met een tooverslag uit al het alledaagsche proza wegrukken, om mij als door eene geopende poort een blik in de ideale wereld van het verhevene en schoone te gunnen. Ik wensch in deze muren iets van uw geest vast te houden.</p>
<p>Wiertz greep in zijn schilderkistje naar verven, die hij niet noodig had, en deed of hij werkte; maar Léontine bemerkte met voldoening zijne verwarring en ging voort.</p>
<p>- Laat hier een paar van uwe grootsche ideeën achter; zij zullen bij mij eene bestendige vereering vinden.</p>
<p>- Gij doet mij waarlijk te veel eer aan - stamelde Wiertz, zichtbaar bewogen - maar mijne ideeën zijn nu eenmaal niet te koop. - Gij moet mij dit ten goede houden. - Vorsten hebben mij de schitterendste aanbiedingen gedaan, en ik heb ze afgeslagen....</p>
<p>- Vorsten? Nu ja - zeide Léontine minachtend de lip optrekkend - alsof die juist met den hoogsten kunstzin bedeeld zouden zijn! - alsof vorsten het genie in zijne vlucht konden volgen, om het de hoogste hulde te brengen! - Vorsten, die alleen met goud loonen, moogt gij afwijzen - zeide zij, zich met majestueuse houding oprichtend, die de vraag uitdrukte: - ‘Ben ik niet meer dan eene vorstin?’ - En met haar smeekend oog het zijne zoekend, zeide zij zacht fluisterend:</p>
<p>- Wat zou ik er niet voor over hebben!... want ik aanbid het genie....</p>
<pb n="96"/>
<p>Zij zag den gloed, die de aderen des kunstenaars deed zwellen, en op zijn gelaat weerkaatste. Reeds vleide zij zich Wiertz te zien wankelen, toen hij haar eensklaps met een vlammenden blik van onverholen verontwaardiging aanzag en met vastberadenheid uitriep!</p>
<p>- Neen, nooit! - Dat kan niet!</p>
<p>Een pijnlijk zwijgen volgde. Maar Léontine liet zich niet afschrikken; zij herstelde zich en viel hem weer aan met de vraag:</p>
<p>- Maar zeg mij dan toch in 's Hemels naam, waarom dat niet kan?</p>
<p>- Omdat het tegen mijn geheele levensplan en mijn beginselen indruist.... mijne schilderijen te verkoopen. Maar behalve dat - gij zoudt door mijne phantasieën geenszins gestreeld of opgewekt worden - ook heb ik het ongeluk, steeds een zeer groot veld noodig te hebben om mijne gedachten uit te spreken....</p>
<p>- O! als het maar eene kwestie van uitgebreidheid is - lachte Léontine - neem dan een geheelen muur in beslag, als het u belieft - desnoods eene gansche zaal - daar zal mijn tempel zijn en mijn eerdienst.</p>
<p>- Gij zoudt er niet in knielen, maar van schrik er uit loopen! - Verbeeld u een boudoir, omringd met ‘<hi rend="spat">de gedachten en visioenen van een afgehouwen hoofd</hi>’ - zeide Wiertz, die zich geheel hersteld had, en nu op zijne beurt er genoegen in schepte hare aandoeningen scherp te bespieden. - Gij rilt - gij verbleekt reeds op het hooren noemen - wat zoudt gij schrikken, als gij het tafereel zaagt!</p>
<p>- Gij zult ook wel gedachten en visioenen malen van hoofden, die goed op hun plaats staan - bijvoorbeeld...</p>
<p>- Bijvoorbeeld - vervolgde de artiste - mijne schilderij voorstellende een rampzalig slachtoffer der verleiding - gekomen tot de laatste periode van: <hi rend="spat">Honger, razernij</hi> en <hi rend="spat">kindermoord</hi>....</p>
<pb n="97"/>
<p>- Houd op! - smeekte Léontine - ik stop mijne ooren - maar dat is al weer geen gezond hoofd.</p>
<p>- Wilt gij dan liever eene ‘<hi rend="spat">scène uit de hel</hi>’?....</p>
<p>- Mijn God - gij wilt mij, geloof ik, bang maken - riep zij met huivering de handen uitstrekkend, als trachtte zij die gedachte met alle macht van zich te weren, 't is om van te droomen! - Mijn hemel! wat hebt gij dan toch gewild met die afgrijselijkheden?</p>
<p>- Ik heb getracht met mijn penseel zekere waarheden te prediken, en wel met eene zoo blijvende kracht en nadruk, als het snel vervliegend woord niet bereiken kan. Wie mijne schilderij van den ‘<hi rend="spat">te vroeg begravene</hi>’ heeft gezien, die er bij gerild heeft van ontzetting, zal in zijn kring niet gedoogen, dat er menschen zoo overhaast in den grond worden gestopt, als maar al te vaak gebeurt. - Wie mijne visioenen van het afgehouwen hoofd heeft pogen te ontcijferen, zal niet meer beweren, dat onthoofding voor den lijder met een gevoel van eene ‘légère fraîcheur’ gelijk staat. - Men zal moeten stilstaan bij de vraag: - ‘Wordt in het eigen oogenblik dezer gewelddadige scheiding alle gevoel vernietigd, alle bewustzijn uitgebluscht?’ - Zoodra deze vragen bij mij oprezen, heb ik gemeend die ontkennend te moeten beantwoorden - ondanks al wat materialisten aanvoeren over snelle verdooving der hersenen door het groote bloedverlies. - Dit moge het vleesch spoedig tot werkeloosheid brengen - ons ik, onze zelfstandige ziel, die zich bewust is, lijdt en moet onnoemelijk gemarteld worden bij eene zoo gewelddadige uitdrijving uit het huis, waarmede zij geheel en al vereenzelvigd placht te zijn. - Onze ziel moet met nameloos afgrijselijke aandoeningen overstelpt worden. - En ik heb dat gruwzame drama met het penseel willen schrijven.</p>
<p>Léontine staarde hem met strakke trekken van ijzing en bevreemding aan, terwijl hij voortging:</p>
<pb n="98"/>
<p>- Gij gevoelt, dat is geen decoratie voor een salon.....</p>
<p>- Neen, voorzeker niet, zeide zij somber voor zich uitstarend; maar zoo iets behoort op het Paleis van Justitie thuis, dat stuk moest op alle rechtzalen hangen, als een pleidooi tegen de doodstraf.</p>
<p>- Zoo heb ik het gemeend, antwoordde de schilder met voldoening.</p>
<p>- Doopt gij uw penseel dan bij voorkeur in het afschuwelijke? – vraagde zij huiverend.</p>
<p>- Dat niet, maar het is goed zich soms te herinneren, dat het bestaat - dat er eene ontzettende realiteit van zonde en jammer om ons heen woelt en grijnst, terwijl wij ons weelderig in rozengeur baden.</p>
<p>- Mijn God! hoe vergeet ik uwe schrikbeelden weer - ik zie dat alles nu zoo levendig vóor mij - gij schijnt eene voorliefde voor het horrible te voeden, br... br....</p>
<p>- Ik zoek mij zelven en anderen ook te vertroosten. Als mijn hart bloedt over de ellende van den oorlog, dien gewettigden, hemeltergenden menschenmoord in 't groot - als ik zie hoe de vorsten en volken steunen op het dom geweld van het vernielend kanon - dan breng ik de profetie op het doek van ‘<hi rend="spat">het laatste der kanonnen</hi>’. - Ik schilder een slagveld in al zijne horreurs, en daarboven zweeft de machtige engelenstoet, die zegevierend het laatste kanon wegvoert, en daarvoor allerlei liefelijke en weldadige zaken in de plaats geeft.</p>
<p>- En gelooft gij aan uwe eigene profetie?</p>
<p>- Indien ik niet geloofde, ik zou niet getuigen. Het zal geschieden - al duurt het nog lang - zéer lang, eer de dwalende menschheid, door eigen bloed en tranen verzadigd, de zwaarden tot sikkels zal slaan. - Maar het zal gewis komen....</p>
<p>- Gij gelooft dan waarlijk aan zoo iets? Ik zou denken
<pb n="99"/>
dat er altijd krijg geweest is, en dat er wel altijd strijd zal blijven. De oorlog schijnt bij allen vooruitgang onvermijdelijk, en is door de beschaving niet minder vreeslijk geworden.</p>
<p>- Neen! de menschheid zal niet altijd voortgaan met dien duivelschen zelfmoord, riep Wiertz met overtuiging. - Dat is àl te ongerijmd en te zeer tegen haar belangen; want de mensch is voor den mensch toch hier beneden het kostelijkste kleinood, zeide hij met een gesmoorden zucht.</p>
<p>- Dus zullen de menschen der toekomst wijzer zijn dan wij? - Ha, ha, ha! - lachte Léontine.</p>
<p>- Ik heb daarover mijne gedachte uitgesproken door eene schilderij, die ik genoemd heb: ‘<hi rend="spat">De groote dingen van heden, gezien door de menschen der toekomst</hi>’. Om de zedelijke grootte af te beelden, heb ik mij met de lichamelijke grootte moeten behelpen. Ik heb den mensch der toekomst dus reusachtige afmetingen gegeven; en om aan te toonen, hoever ik geloof dat hij ons in grootheid zal overtreffen, heb ik eene reuzenhand geschilderd, die in haar holte alles samenvat, wat heden macht en kracht en eer en grootheid vertegenwoordigt. Schepters, kronen, tronen, mijters, ridderorden, zwaarden, kanonnen, locomotieven, al deze zaken liggen daar als Neurenberger speelgoedje in die groote hand, waarover het spotachtig gezicht van eene reuzin is gebogen, als zeide zij schamper: - ‘Wat is dat toch voor klein gesnor?’</p>
<p>- Dat is subliem gedacht - riep Léontine in verrukking - dat zou ik willen zien!</p>
<p>- Maar het zou u toch niet in uw salon behagen.</p>
<p>- Uw vruchtbaar genie zal voor mij iets toepasselijks uitvinden - zeide zij, haar oog met ongeveinsden eerbied op hem vestigend. Ditmaal coquetteerde zij niet - ditmaal vergat zij het eene rol te spelen - zij was zichzelf, en liet voor een oogenblik haar zelfvergoding varen om een ander te vereeren, overmeesterd door den aanblik van een
<pb n="100"/>
hooger, edeler wezen dan zij nog ooit had aanschouwd - en waaraan zij op het punt was, voor het eerst van haar leven, eene afgodische bewondering te schenken. En het was die verheven stemming, die haar zeldzame schoonheid als met een heiligengloor verheerlijkte, en den kunstenaar op zijne beurt in verrukking het penseel deed neerleggen, om zich te verdiepen in de aanschouwing van dit betooverend visioen.</p>
<p>- Ik heb ook getracht engelen te schilderen... fluisterde hij.</p>
<p>Op het eigen oogenblik veranderde het visioen. – Léontine had dit woord als een huldeblijk opgevat, en de demon der ijdelheid doofde plotseling het hemelsch waas, dat haar eenige minuten omstraalde.</p>
<p>- Engelen? lachte zij, met eene zoo ondeugende, uitdagende uitdrukking op het wulpsch gelaat, dat Wiertz met weemoed antwoordde:</p>
<p>- Ook gevallen engelen - die hun hemelschen oorsprong verloochend hebben.</p>
<p>- En geene vrouwen?...</p>
<p>– Ja, schoone vrouwen ook.</p>
<p>- Hoe heeten die uitverkorenen?</p>
<p>- <hi rend="spat">La belle Rosine of de vergankelijkheid</hi> - en nog eene andere - <hi rend="spat">la Séduction</hi>... Léontine wendde zich snel af, en Wiertz merkte op dat zij bloosde - maar in het eigen oogenblik zich herstellend, vraagde zij spijtig lachend:</p>
<p>- En wie was uwe schoone Rosine?</p>
<p>- Deze schilderij stelt een atelier voor, waar een allerbekoorlijkst vrouwenfiguurtje tot model dient; naast dit beeld der weelderige bloeiende schoonheid staat, als even onmisbaar voor den kunstenaar, een bleek geraamte - op welks voorhoofd eene kleine etiquette is geplakt, waarop men leest: ‘<hi rend="spat">La belle Rosine</hi>’, zooals ze eens genaamd werd, toen ze ook jong en schoon was.</p>
<p>Wiertz zag Léontine van kleur verschieten, terwijl zij verschrikt uitriep:</p>
<pb n="101"/>
<p>- Hoe zoo? de schoone Rosine is dus een skelet - en netelig zeide zij: - Hoe akelig, foei! vertel dan toch iets anders... ik heb u gezegd, dat ik niet van zulke ideeën houd.</p>
<p>- Om mij over het ontvleeschte overschot van <hi rend="spat">de schoone Rosine</hi> te troosten, schilderde ik ‘<hi rend="spat">une seconde après la mort</hi>.....’</p>
<p>- Hoe komt het in uwe hersens, gij zijt een allerwonderlijkst wezen! Wat hebt gij daar toch van gemaakt?</p>
<p>- Heel onder aan het uiterste hoekje van mijn doek, heb ik een klein zwart kogeltje geplaatst - dat nietige duistere balletje is onze aarde met al haar heerlijkheid en jammer, haar genot en strijd. - Daar zinkt ze weg in de diepte, als een wegrollend hagelkogeltje, voor het oog van de opvarende ziel, die pijlsnel den etherstroom klieft, om haar nieuw vaderland op een veel heerlijker wereldbol te gemoet te snellen.... en wel dien wereldbol, die haar onweerstaanbaar zal aantrekken, omdat zij voor hem past en hij voor haar.</p>
<p>Léontine liet het lichtzinnige hoofdje op haar hand zinken, terwijl zij met den arm op haar leuningstoel steunde.</p>
<p>Geheel tot zich zelve ingekeerd, aanschouwde zij het beeld, dat Wiertz voor haar geest opriep, als had zij voor zijne schilderij neergezeten.</p>
<p>- Na den dood... fluisterde zij - na den dood? - En gij, die zoo verstandig zijt, gelooft, dat wij na den dood nog voortbestaan?</p>
<p>- En vrij wat beter - en vrij wat hooger en schooner dan hier beneden, antwoordde Wiertz met vastheid.</p>
<p>- Neen, neen, gij meent er niets van - gij zijt geen man om de fabeltjes van hemel en het te gelooven...</p>
<p>- Ik spreek in ernst. - Waar anderen ons einde zien, daar zie ik een nieuw begin - althans het begin van een hoogeren ontwikkelingstrap - eene vervolgschool!</p>
<p>- Dat de gezamenlijke menschheid allengs een hoogeren
<pb n="102"/>
graad van volmaking bereiken zal, kan ik wel gelooven.</p>
<p>- Kunt gij gemakkelijker een algemeenen vooruitgang aannemen, dan uw eigen eeuwigdurende ontwikkeling?</p>
<p>- Zeker, want de geschiedenis bewijsl mij den vooruitgang der volkeren in kennis en beschaving. - Gij erkent die toch zeker ook?</p>
<p>- Ik heb ook daarover mijne ideeën op het doek een vorm gegeven - ik heb den verheerlijkten geest der menschheid geschetst, niet langer gebonden aan de aarde, maar zwevende tusschen de sterren, zich vrij in de ruimte van het zonnestelsel verheffend, zooals wij nu het insekt tusschen de bloemen in onze hoven zien rondfladderen - en ik heb er onder geschreven, dat de menschheid eenmaal hooger zal stijgen dan ooit door profeet, wijsgeer of dichter is voorspeld, ja dan al wat het magnetisme en het spiritisme ooit beloofde.</p>
<p>Léontine brak in een schaterend gelach uit, klapte in de handen en begon als een dwaas kind rond te springen, roepende:</p>
<p>- Hemel, wat zal het dan dolletjes op de wereld toegaan, als wij allen daar als kapelletjes in de lucht gaan vliegen! - dan doen wij pleiziertochtjes naar zon en maan, en organiseeren een pic-nic op Jupiter of Venus! – Zie mij zoo ernstig niet aan – zeg liever: - Hoe wij daartoe eerstdaags kunnen geraken? - Stellig door eene revolutie?</p>
<p>- Ik vrees, helaas! dat er nog eene geheele reeks van revoluties noodig zal zijn vóor de oude menschheid in de nieuwe zal overgaan; maar ik zeg niet, dat de revoluties het geneesmiddel zullen wezen.</p>
<p>- Ja, ja - riep Léontine met schitterende oogen - het eenige middel! - de kortste weg!</p>
<p>- Neen, verre van daar! - ik acht ze de ziekteverschijnselen, de ijlhoofdigheid des lijders.</p>
<pb n="103"/>
<p>Léontine zag hem verbaasd aan, en zeide vast overtuigd:</p>
<p>- Neen, neen! de revolutie is het krachtigste levensteeken, is de zuivering, is de afrekening! - Zij is het groote geneesmiddel voor al onze maatschappelijke kwalen.</p>
<p>- Gij dwaalt wel zeer! - Revolutie is samenspanning met de lage machten - dan ontwaakt het dier, en de engel wijkt. Waar ik met mijn penseel heb gepredikt ‘<hi rend="spat">Humanité en avant</hi>’, daar bedoel ik het niet als een woeste oorlogskreet tot ruw geweld, maar als eene opwekking tot overwinning door volharding in het goede. Christus zal overwinnaar zijn ondanks alle machten der hel. Dit denkbeeld heb ik willen verkondigen door ‘<hi rend="spat">Le triomphe du Christ</hi>’ - als mede door het stuk ‘<hi rend="spat">De opheffing des kruises</hi>’; ik heb daarmede gezegd, wat naar mijne diepste overtuiging in onze eeuw met reuzenletters en gloeiend schrift den volke moet gepredikt worden. Satan betwist vergeefs de opheffing van het kruis, waaraan de Verlosser reeds is vastgeklonken, omdat hij weet dat het volbrengen van het verlossingswerk zijn ondergang moet zijn. - Welnu, alleen in de opheffing van het kruis - als de levenszon over den chaos van onzen hedendaagschen worstelstrijd, die welhaast op leven en dood door de geheele menschheid zal gestreden worden - zie ik de overwinning.</p>
<p>Léontine geeuwde.</p>
<p>- Neen, nu praat hij als een priester, mompelde zij, gemelijk op de leuning van haar stoel trommelend, en zij dacht bij zichzelve:</p>
<p>- Ik moet hem van eene andere zijde zien te vatten; ik ben nog geen haar breed gevorderd! - Geld is hem onverschillig; ijdel is hij niet, omdat hij trotsch, immense trotsch is! - Toch zal er in dat siere hart ook wel een kwetsbaar plekje zijn. Wij zullen zien...</p>
<p>Maar Léontine mocht al hare pijlen wetten en op die ijzeren borst richten, zij vielen altijd verstompt voor hare voeten weer neder. Van daag meende zij, dat zij iets
<pb n="104"/>
op hem won, en dat de ijskorst, die dat hart omgaf, begon te ontdooien - morgen was hij weer even afgemeten, hooghartig en koud als voorheen.</p>
<p>Toen zij voor de laatste maal poseerde, vraagde zij eensklaps:</p>
<p>- Gij hebt ook voor de belangen der vrouw gestreden met uw krachtig penseel - niet waar?</p>
<p>- Met groote voorliefde heb ik de zaak der vrouw steeds voorgestaan, antwoordde Wiertz.</p>
<p>- En gij hebt de vraag geopperd en tevens beantwoord - omtrent de weerbaarheid der vrouw?</p>
<p>- In onzen strijdzuchtigen tijd moet de vrouw zich kunnen verdedigen. Zoo lang zij nog niet in ieder man haar beschermer en verdediger kan zien, maar al te vaak haar belager aantreft, moet de zwakke vrouw zich kunnen verweren tegen elke aanranding van het woest geweld.</p>
<p>- En gij vermoeddet weinig, toen gij die nuttige waarheid in België prediktet en aan een doovemans deur kloptet, dat er in Frankrijk reeds lang eene vrouw bezig was zich zóo krachtdadig in de behandeling der wapens te oefenen, dat zij dezen zomer reeds een paar malen een schitterend vrouwelijk scherpschuttersfeest gaf?</p>
<p>Wiertz zag haar blijkbaar aangenaam verrast aan.</p>
<p>- Nog minder vermoedt gij zeker, dat gijzelf mij die gedachte hadt geinspireerd - en dat ik wellicht uwe eerste en vurigste discipelin ben geworden?</p>
<p>- Neen, waarlijk van zulk een schitterend succes had ik niet gedroomd - zeide Wiertz - ik ben er u recht dankbaar voor.</p>
<p>- Van het oogenblik af, dat ik uwe denkbeelden vernam, was ik diep doordrongen van de waarheid uwer bewering. Ik besloot terstond mij zoodanig in het schieten met pistool en geweer to oefenen, dat ik voor geen mannelijke scherp-<pb n="105"/>schutters zou behoeven te wijken om naar den prijs te dingen.</p>
<p>- Zonderling wezentje! riep Wiertz uit, terwijl zijn schitterend oog haar welgevallig maar onderzoekend aanstaarde, als wilde hij de diepte peilen van dat wonderbare vrouwenhart.</p>
<p>- Zie eens hier, mijn wapenrek! - sprak Léontine de deur van eene aangrenzende kamer openstootende. - Een der wanden was met eene prachtige wapentropee gesierd. De degen is mij gemeenzaam, en de sabel zou ik gerust durven behandelen. Met een kleinen stok wil ik zelfs een paar personen een zeer geruimen tijd van mij afhouden - dat verzeker ik u. - Zij had intusschen den degen gegrepen en zette zich flink in postuur, deed een krachtigen uitval, en liet eene reeks van snelle, behendige wendingen volgen, die Wiertz in verrukking brachten over zijn bekoorlijk model.</p>
<p>- Gij ziet, dat ik mij kan verdedigen, zeide zij, lachend den degen weer wegleggend.</p>
<p>- Algemeen wenschte ik deze weerbaarheid - ik heb gedaan wat ik kon.</p>
<p>- Gij loofdet zelfs eene premie uit aan de Vlaamsche meisjes, die uwe roepstem zouden volgen?...</p>
<p>- Ik beloofde aan de beste vrouwelijke scherpschutter, dat ik haar portret zou schilderen. Maar de Vlaamsche meisjes zijn te bang voor den slag van het geweer en voor hare vingertjes; zij zitten nog te vast onder de banden van bijgeloof en vooroordeel.</p>
<p>- De Belgische dames hebben dus nog geen scherpschutterskorps opgericht? - zei Léontine met voldoening. Dat is onverantwoordelijk - maar ik verzeker u, dat de eer, haar het voorbeeld te geven, aan de Fransche vrouwen verbleven is. - Ik ben er in geslaagd; een groot aantal mijner bekenden oefenen zich tot weerbaarheid. Op onze landfeesten geven wij proeven van onze vlugheid en kracht op verschillende wapens, en als
<pb n="106"/>
gij ons met uwe tegenwoordigheid wilt verblijden, zouden wij u tot onzen patroon uitroepen - en welke wonderen zouden wij niet doen, als gij aan de Fransche dames ook eens een uwer kunststukken tot prijs wildet vereeren.</p>
<p>- Ik onderstel, dat ik het portret der vlugste scherpschutter van het korps reeds gemaakt heb.</p>
<p>- Gesteld dat dit zoo ware, dan biedt gij haar nu een phantasiestukje tot eereprijs, niet waar?</p>
<p>- Vergeef mij, wat ik als prijs voor eenvoudige burgervrouwen durfde stellen - zou ik niet zonder schijn van aanmatiging...</p>
<p>- Die premie zou geen groote dame onwaardig zijn - voltooide Léontine - want geen vorst kan grooter premie uitloven dan gij - die uw werk voor geen wereldsch goud verkoopt. Gij kunt het wegschenken, als het hoogste, kostbaarste eereblijk, waar geen ordeteeken bij haalt. - Geen vorstenschepter is zóo machtig als de tooverstaf van uw penseel! - Gij roert uwe hand... en de legerscharen rukken voorwaarts - legioenen helden - engelenstoet en duivelenheir. - Gij wilt... en eene wereld treedt uit het niet te voorschijn. - Hemelbollen slingert gij in de ruimte - uw werk is eene schepping - uw doek is een wonderwereld. Verkoopen.... neen, dat moogt gij niet - dat versta ik nu geheel en al! - Doe mirakelen - meester toovenaar! Loof die premie uit in Frankrijk, en ik sta er u borg voor, dat ik een vrouwelijk tornooi zal organiseeren, zoo schitterend als nog nooit is te zien geweest.</p>
<p>Wiertz glimlachte en mengde werktuiglijk kleuren op zijn palet; zijne gedachten woelden even bont en wild dooreen als die verven, maar zij waren verre van het doek afgedwaald. Hij voelde zich als onder de inademing van een bedwelmenden geur, die hem door de verleidende sirene werd toegewuifd, en het was hem of eene stem hem toefluisterde: - ‘Waak en volhard! - deze schoone lippen ademen bedrog!’</p>
<pb n="107"/>
<p>- Gij zijt dus zoo geheel de slaaf van uw zonderling principe, dat ge nooit iets voor uw genoegen of ten gunste van een ander met uwe goddelijke kunst moogt uitrichten?</p>
<p>Wiertz hield op met werken - maar zweeg.</p>
<p>- Hoe is het mogelijk, dat een kunstenaarshart zoo wreed en zoo zelfzuchtig kan zijn! - ging Léontine voort - gij zijt erger dan een vrek, die bovenop zijne schatten gaal liggen, opdat niemand er zich in zal verheugen - geen gelukkige hem er voor zal mogen <hi rend="spat">danken</hi>...</p>
<p>Haar welluidende stem gaf aan dat laatste woord zulk eene wonderbare klem en beteekenis, dat het zijne gansche ziel doortintelde.</p>
<p>Welke schoone demon deed al zijne zenuwen trillen! - Hoe verleidelijk stond daar de lieftallige tooverkoningin, hem tartend en kwellend onder allerlei vorm en nuances. Nog altijd streed hij met de betoovering, die onmerkbaar hem begon te omstrengelen - maar door de opkomende bedwelming heen, blonk zijn eenig levensdoel hem tegen als eene vuurbaak door de nevelen van den nacht. - Was hij in de eerste vaag der jeugd onder het bereik van deze fee geraakt, hij zou aan hare strikken niet zijn ontkomen. Nu bleef hij met eene schier bovennatuurlijke volharding standvastig en zeide bij zichzelven onder haar zoet gevlei:</p>
<p>- Neen, neen! - de lachende toovergodin zal mij mijn eed en doel niet doen verzaken - geen duim breed dringt zij mij uit mijn eens afgebakend spoor! - En toen hij dezen doolhof verliet, keek hij nog eens met smartelijk gevoel in het rond en zuchtte:</p>
<p>- Wèl een paleis der ijdelheid, wèl een tempel der zinnen! Welk een heerlijk wezen zou zij geweest zijn, zonder dien wulpschen wereldzin, die haar ontluistert. - Ja, waarlijk, ik heb het beeld van een gevallen engel gemaald!... ik kan nu eene nieuwe statuette ontwerpen, die ik noemen zal: ‘<hi rend="spat">De verzoeking</hi>’.</p>
<pb n="108"/>
<p>Het portret was voltooid.</p>
<p>Vergeefs verzon Léontine allerlei nieuwe voorwendsels, om Wiertz langer te doen toeven. - 't Bleek even vruchteloos, als zij hare fijnste netten had uitgespannen om hem te verstrikken.</p>
<p>Hij kwam niet meer terug, en schreef alleen een beleefd briefje tot afscheid, waarin hij verzekerde onverwachts naar België teruggeroepen te worden, zoodat hij genoodzaakt was de interessante dame schriftelijk te danken voor de onderscheiding hem te beurt gevallen.</p>
<p>Léontine beet zich op de van spijt bevende lippen, en fluisterde:</p>
<p>- Hij is mij dan ontsnapt! - Waarom heb ik dien adelaar niet kunnen boeien? - Voor hem had ik kunnen knielen - niet uit liefde, maar uit vereering... Maar neen! - ik haat hem nu - den kouden trotschaard.... den ongalanten dweeper. - Emile heeft dan toch recht gehad op hem te roemen als op een kunstenaar, fier en sterk genoeg om zijn geest en talent aan niemand te verkoopen! - Maar - is hij niet dwaas, dat hij zoo doet....</p>
<p>Zij staart weemoedig op het voltooide portret en denkt:</p>
<p>- De schoonheid is toch niet almachtig. Wat zou dat kunstenaarshart kunnen ontgloeien! - Is 't dan leugen wat men mij verzekert, dat dit gelaat den sterkste te machtig zal zijn? - Maar hij heeft er zich toch niet aan gewaagd hier terug te komen. - Waarom heeft hij mij gemeden? - Heeft hij gevreesd overweldigd te zullen worden? - Waarom heeft hij nimmer onze artistieke soirées bezocht....</p>
<p>Het antwoord, dat diep uit haar hart opwelde, deed een purperen blos over haar gelaat stijgen:</p>
<p>- Hij veracht mij....</p>
<p>Sedert was haar de herinnering aan Wiertz hatelijk, en werd zij altijd verbitterd als hij genoemd werd.</p>
<pb n="109"/>
<p>Edward was menigmaal het portret komen zien, dat op zijn verzoek gemaakt werd. De artistieke en aanzienlijke vrienden, die Léontine's huis bezochten, hadden om strijd het kunststuk bewonderd, en het ontbrak daarbij niet aan galante vleierij voor het origineel. Maar ditmaal was zij daarvoor veel ongevoeliger dan anders; de trots en halstarrigheid van dien kunstenaar stak als een dolk in haar hart, en zoo vaak zij de schilderij aanzag, was het haar als voelde zij dien strakken vuurblik van Wiertz, die haar zoo diep in de ziel had gelezen.</p>
<p>‘Hij heeft mij voor een standbeeld aangezien - of - hij heeft mij veracht...’ bekende zij zichzelf soms met een smartelijken zucht - vaak ook met gramschap. - Gelukkig dat er tal van kunstenaars zijn, die minder bekrompen over het standpunt der vrouw denken! troostte zij zich. - Wat moest ik den kamp ook met dien plompen Belg wagen. Niemand zal ooit weten, waarom ik hem eigenlijk heb laten komen.</p>
<p>In deze zelfkwelling der gekrenkte ijdelheid zich opwindend, zit zij alleen met een prachtwerk, waarin zij gedachteloos bladert. Een bezoek zou haar welkom zijn geweest - maar de persoon, die op dit oogenblik binnentreedt, ziet zij met zekeren schrik naderen.</p>
<p>Toch is het de intiemste vriend - de begunstigde en de van velen benijde Edward de Toulouse. Zij had hem nu duizend mijlen ver gewenscht. - Wat gaf zij om zijne liefde? - Eene liefde, die haar benauwde door zijn ernst - die haar beangstigde, omdat die haar vrijheid bedreigde. Haar onverholen gemelijke luim schrikt den opgetogen minnaar niet af - zijn geheele wezen schijnt verheerlijkt door eene verhoogde gemoedsstemming. Zijne oogen schitteren van blijden gloed; zijn bleek gelaat heeft hooger tint; een trotsche glimlach van voldoening speelt om zijne lippen. Veerkrachtig is zijn vlugge
<pb n="110"/>
tred. Hij schijnt tien jaren jonger dan anders, en hij treedt met de losse gemakkelijkheid van een huisvriend, maar toch ook met de kiesche terughouding van een oprecht en edel vereerder, bij Léontine binnen.</p>
<p>Zij bemerkt met zekeren angst zijne opgewonden stemming, die op haar juist een tegenovergestelden invloed schijnt uit te oefenen, want zij ontvangt hem stroef en afgemeten, en is koeler dan ooit.</p>
<p>- Léontine - spreekt Edward bewogen, haar hand grijpend om die aan zijne lippen te brengen - eindelijk zullen alle bezwaren zwichten. Alle hinderpalen heb ik overwonnen! Mijne betrekkingen zullen ons geluk niet langer dwarsboomen.</p>
<p>- Edward! zegt Léontine verbleekend, haar hand aan de zijne onttrekkend. - Edward! Ik heb het u eenmaal gezegd - en het moet er bij blijven - in het huwelijk treed ik niet - neen, nooit....</p>
<p>- Ik ken den edelen trots van uw hart - ik weet dat uwe fierheid gekrenkt zou zijn, als de mijnen u niet met het volle hart opnamen in hun kring - maar zij vragen naar fortuin noch rang...</p>
<p>- Nooit! roept Léontine.</p>
<p>Met tranen in de oogen bezweert Edward haar, bij al wat hoog en heilig is, zijne oprechte trouwe liefde - en altijd blijft Léontine met onverbiddelijke vastheid hem afwijzen.</p>
<p>- Neen, Edward, het kan niet - ik heb dien hooghartigen blik uwer zuster gezien; ik heb de dedaigneuse houding uwer moeder waargenomen, toen zij mij in de opera zagen - van een huwelijk tusschen ons kan geen sprake zijn...</p>
<p>- Mijne moeder en zusters zijn veel te beminnelijke wezens om u niet lief te hebben.</p>
<p>- Zoo denkt gij, mijn vriend! maar ik weet beter, en ik zou dat nimmer kunnen dragen. Neen, neen, ik pas niet in den verheven kring van uwe hoog aristocratische familie - ik zou in de enge banden van uwe haute volée benauwd ademhalen en eindelijk slikken.</p>
<pb n="111"/>
<p>- Wij behoeven immers hier niet te blijven - wij scheppen ons een eigen kring. De wereld staat voor ons open - kies in welk land gij wonen wilt?</p>
<p>- Neen, neen! uwe loopbaan is hier. Gij hebt Frankrijk lief. Ik ken u te goed Edward! Wat zoudt gij u spoedig met mij vervelen in werkeloosheid!</p>
<p>- Ik zal niet werkeloos blijven. Of ik mij in Amerika of in Australië met u bevind, uwe liefde zal mij aanvuren tot iedere schoone taak.</p>
<p>- Ja, ik heb het lang gemerkt - gij wordt door jaloezie verteerd, gij wilt mij uit mijn vriendenkring wegrukken - mij begraven op een afgelegen bergslot bij de raven en nachtuilen - poogde zij te schertsen.</p>
<p>- Ik beken dat ik u wensch te ontrukken aan een kring, die gevaarvol voor u is; ik beken dat ik uw gansche hart alleen en geheel wil bezitten, zooals ik u mijn gansch bestaan aanbied.</p>
<p>- Spreek er mij nooit meer van als gij mijn vriend wilt blijven - ik wil vrij zijn. Ik heb er een duren eed op gezworen nooit te huwen.</p>
<p>- Léontine! spreek zulke verschrikkelijke woorden niet, voor mij uit - bad Edward - gij verscheurt mij het hart. Gij zijt mijne eerste, mijne eenige liefde. Nooit heeft mijn hart voor eene andere vrouw geklopt. - Gij hebt het doen ontwaken tot dat machtig en heerlijk gevoel, dat mij geheel overweldigd heeft - dat mij zalig of rampzalig moet maken door uw woord - door uw wil.</p>
<p>- Kom, Edward! spaar mij deze theater-scène - spreek zoo niet langer. - Ik ben niet geschikt voor het gewone leven. - Gij moet mij niet huwen - Ik zou niet gelukkig zijn, en dan - voegde zij er zacht en teeder bij - zoudt gij het immers ook niet wezen?....</p>
<p>- Dat gelooft gij dan toch van mij, zeide hij smartelijk.</p>
<pb n="112"/>
<p>- Ik weet het Edward, lispelt zij treurig het hoofd buigend.</p>
<p>- Raadselachtig wezen. Gij gelooft dus aan mijne oprechte liefde - en gij wilt uw lot niet in mijne handen stellen.</p>
<p>- Ik waardeer uwe genegenheid hoog - maar toch.... neen - en snel pinkte zij een traan weg.</p>
<p>- En gij wilt niet met mij door het leven gaan, voor altijd verbonden? - Kunt gij mij niet voor altijd liefhebben?</p>
<p>- Heb ik dat gezegd?</p>
<p>Hunne blikken ontmoetten elkander met meer uitdrukking dan woorden konden vertolken. Edward omvat haar in de grootste vervoering en smeekt:</p>
<p>- Léontine, het geldt ons levensgeluk - speel er niet mede - ik bemin u zoo oneindig - gij weet dat ik niet zonder u kan leven. - Pleit daar geen stem in uw hart voor mijne bede?</p>
<p>Léontine bleet zwijgen, maar groote tranen drupten op Edwards hand.</p>
<p>- Léontine - fluisterde hij zacht - doe uw hart geen onrecht. Kunt gij zeggen, dat wij moeten scheiden?</p>
<p>- Sprak ik van scheiden, zeide zij in verwarring - immers neen? Gij hadt nooit dat noodlottig gesprek moeten voeren, barstte zij heftig los. - Wij waren zoo gelukkig! Wat gaat de wereld onze liefde aan. - Het huwelijk is het graf der liefde. - Ik heb geen betrekkingen - ik wil onafhankelijk blijven en vrij... Maar ik wil niet, dat gij om mijnentwil van al de uwen vervreemd zult zijn.</p>
<p>- Dat zal ik niet liefste - kom, zie en overwin!</p>
<p>- Neen, Edward, dat nooit, ik vrees het onherroepelijke!</p>
<p>- Waarom dan mijn hart zoo vast te boeien?</p>
<p>- Gij hebt mijne gevoelens gekend, en gij waart immers meester over uw hart?</p>
<p>- Waarom mij zooveel hoop, zooveel moed gegeven, als gij voornemens waart mijne hand te versmaden?</p>
<pb n="113"/>
<p>- Ondankbare! riep Léontine met een toornigen blik, die Edward verpletterde. - Ga, ik wil niets meer van u hooren. Omdat ik u weken lang gelukkig heb gemaakt, wilt gij er mij een grief van maken, dat het geluk niet altijd kan duren!...</p>
<p>- Ja, het moet duren, het zal duren! riep Edward buiten zichzelven. Eene liefde als de mijne is voor de eeuwigheid!</p>
<p>Léontine staarde hem met de diepste ontroering aan, alsof ze op den bodem zijns harten wilde lezen en bezon zich een oogenblik; maar, als om zichzelf tot volharding te dwingen, hervatte zij eensklaps het oude thema en zeide:</p>
<p>- Neen, nooit zullen uwe verwanten zich over mij hebben te schamen.</p>
<p>- Zij zullen u op de handen dragen, zoodra zij u maar zien - en mijne moeder verlangt u te leeren kennen.</p>
<p>- Omdat zij zag, dat gij niet zoo gemakkelijk van mij af te trekken waart - omdat zij vreest dat verzet niet langer zal baten, als gij iets wilt - of omdat zij weet dat het uwe gezondheid zal benadeelen, als zij u blijft kwellen. Niet om mijnentwil, voorwaar! - ik laat mij niet misleiden.</p>
<p>- Luister, Léontine! Mijne zuster verzekerde mij, dat zij u dankt, omdat gij mij tot een geheel ander mensch gemaakt hebt - ja, gij hebt mij herschapen en tot kracht en zelfbewustheid ontwikkeld; uw verteederende omgang heeft de hardheid van mijn stug gemoed gebroken; moet ik u missen, dan zal mijn hart weer versteenen, en ik zal rampzaliger zijn dan voor ik u kende. Zie mij niet aan voor een loszinnig minnaar! Wantrouw mijn inborst niet; onverdeeld zal mijn hart en leven u gewijd zijn.</p>
<p>Léontine hoorde hem peinzend aan. - De rol, die zij te vervullen had, viel haar oneindig zwaar.</p>
<p>- Gij misleidt u zelven, Edward; wij zullen niet altijd gelukkig zijn. Nooit zal ik u iets kwaads toedichten - gij zijt edel en grootmoedig; maar spreek mij nooit meer over
<pb n="114"/>
dit onderwerp. - Gij hebt mij zeer geschokt door deze on gerijmde conversatie. - Ik bid u, laat het nu genoeg zijn, en laat mij alleen.</p>
<p>- Is dit uw laatste woord, Léontine!- moeten wij zoo voor altijd scheiden?</p>
<p>Léontine sidderde - stond op, maar zonk weer neer, want zij voelde dat zij wankelde - maar zich plotseling aangrijpend, rees zij met hoogheid op, boog zich statig en bevallig, en trok zich als een vorstin in haar kamer terug.</p>
<p>Eduard bleef als versteend eenige oogenblikken staan.</p>
<p>- Vaar dan eeuwig wel..... riep hij uit, de trappen afstormend. - Hoe is het mogelijk! mij nu afwijzen! - nadat ik alle hinderpalen heb weggeruimd! Alle bezwaren zijn opgeheven - mijne betrekkingen voor mijn huwelijk met haar gewonnen!....</p>
<p>Schier zinneloos van smart wierp hij zich in zijn rijtuig, en thuis gekomen, sloot hij zich in zijne kamer op - van ter rust gaan was geen sprake. Hij bleef den ganschen nacht met het ondoorgrondelijk raadsel bezig. Had, ze hem dan niet lief? Was dat alles bedrog? Die lieftalligheid - huichelarij, lage eigenbaat? - Kon zij hem zoo goed missen? - Waarom had zij hem dam zoo vastgekluisterd en na eiken twist zich zoo verzoenlijk getoond? - En thans zoo onverbiddelijk en wreed! - Moest hij haar haten - moest hij haar beklagen - moest hij haar vloeken of beweenen? - Welk hart klopte er dan in haar boezem? - Dat hart, dat zulk een hemel van gelukzaligheid voor hem wist te ontsluiten!</p>
<p>Had Edward kunnen zien hoe bangen strijd ook Léontine in die ure streed, hij zou gevoeld hebben, dat het geen tijgerhart, maar een echt vrouwenhart was, hoewel van eene door ijdelheid en behaagzucht geheel verblinde vrouw. Maar hij hoorde met hoe zij handenwringend jammerde, hoe luid zij snikte:</p>
<pb n="115"/>
<p>- O, God! - mijne schaduw, mijne verloren schaduw! Gedane dingen hebben geen keer.... Dit is mijne eerste en eenige liefde - en ik moet dat hart breken - en het mijne dooden. - Edward! Edward! als gij alles wist, gij zoudt mijne hand niet begeeren. - Hij heeft mij dan waarlijk lief! - Ja, ik voel het al te wel, hij is niet als de andere nietige vleiers en pronkers; ik had hem ook anders lief, en die liefde heeft hem herschapen tot een geheel ander mensch als hij vroeger was.... Het is zoo - ook mij heeft hij veranderd en veel geleerd.</p>
<p>Inderdaad had de invloed van Léontine aanvankelijk hoogst weldadig op het eenzelvig en gesloten hart van Edward gewerkt. De liefde ontplooide al den rijkdom van zijn gemoed, zooals de hand eens kunstenaars een lang vergeten en veronachtzaamd orgel aangrijpt, alle registers weer in werking stelt en een adem des levens met kracht en gloed door den schijndoode doet varen. De vox humana sprak luid en schoon, en haar hooge stem zong boven alles uit eene liefelijke hymne vol jubel en levensvreugd.</p>
<p>En in de vrouwelijke ziel, hoe ook afgedwaald en verduisterd, weerklonk sympathetisch die eigen reine menschelijke stem en gaf antwoord op de gelijkluidende tonen. Indien Léontine niet was voortgesleept door de ketenen van zondige ijdelheid en ziekelijke behaagzucht, om aan allen te willen behagen en op elk, die haar naderde, indruk te maken, zij zou door Edward's liefde nog behouden zijn geworden. Haar zwak, wispelturig en begeerlijk hart wilde echter een ganschen stoet van aanbidders in haar gevolg zien, en heerschzuchtig naar vele harten dingend, achtte zij dat éene trouwe hart gering, dat voor heel het leven zijn rijke liefde haar bewaard zou hebben.</p>
<p>Soms had zij er wel ernstig over nagedacht, of zij niet gelukkig met Edward zou kunnen zijn - maar dan stond
<pb n="116"/>
het beeld van den vicomte de Hauteville haar afschrikkend voor den geest. Wat was hij aanvankelijk teeder voor haar geweest! - en wat was hij geworden, zoodra hij dacht, dat zij hem niet verlaten zou. Ik heb den vicomte nooit recht bemind, erkende zij thans, al heb ik mijne schaduw voor zijn goud en meer nog voor zijne verleidelijke vleitaal achtergelaten - de ellendeling, die mij daarna blauwe striemen met zijne rijzweep sloeg... Dat zou Edward niet kunnen doen - maar hij zou mij toch kwellen met zijn bekrompenheid en jaloezie. En zij dacht met schrik aan den Code Napoléon en riep eensklaps: - Neen!....</p>
<p>Daarenboven beklemde de vrees haar hart Edward alles te belijden - hem inzage van geheel haar verleden te moeten geven - zij voelde het, dàt kon zij niet. - ‘Neen - sprak ze in bangen strijd - neen, Edward moet geen vrouw zonder schaduw huwen....’</p>
<p>En dan verborg zij haar gelaat weer, met een vloed van tranen, in haar bevende handen. Want ditmaal heeft haar hart gefluisterd: - ‘Dit is de liefde, en zij is de schoonste parel des levens’ - maar zij vreesde zich die toe te eigenen bij de heimelijke erkentenis: - ‘Ik ben die niet waardig!’ - O, als hij het wist, hoe onuitsprekelijk ik hem bemin, terwijl ik hem afwees. - Maar hij zal terugkomen! - Is hij niet twintigmaal heen gegaan en ook twintigmaal weergekeerd? Hij kan mij niet missen, over drie dagen staat hij weer voor mijne oogen....</p>
<p>Wat gaf haar dien wreeden moed dit vermetel spel te drijven - haar vrijheidszucht? Ja - maar veel meer in de diepste diepte der ziel nog iets anders; de angst, dat hij, dien zij op hare wijze lief had, haar toch eenmaal zou verachten al was het in later jaren.</p>
<p>Onder dit martelend gepeins vlood de nacht voorbij, en Léontine voelde zich zeer afgetobd en onlustig bij het aan-<pb n="117"/>breken van den dag. Zij was in een van die radelooze toestanden, waarin geen jonge vrouw de eenzaamheid kan verduren - zij moest haar hart lucht geven aan een vrouwelijk wezen - al had zij bij gebrek aan eene vertrouwde haar kamermeisje ook moeten toespreken. Maar Léontine had vriendinnen genoeg en vroeg in den morgen zond zij een briefje aan haar intiemste - de zangeres Virginie.</p>
<p>Een paar uur later trad deze vroolijk en luchthartig bij Léontine binnen, die nog op haar bed omtobde en zich verbeeldde doodziek te zijn.</p>
<p>- Ik kan niet langer alleen zijn, Virginie! of ik stik - begon Léontine - ik moet mijn hart uitstorten - en reeds vloeiden hare tranen.</p>
<p>- Wat is dat! - bittere tranen - liefdetwisten?</p>
<p>- O, bleef het daar maar bij! - stamelde Léontine. - Edward wil in allerijl zijne huwelijksplannen doorzetten....</p>
<p>- En gij laat hem maar praten?</p>
<p>- Ja, was hij daarmede af te schepen, maar ik voel wel dat het er nu op aan zal komen.</p>
<p>- Om bij uw eed te volharden?</p>
<p>- En als ik dien eed brak, zou het mij veel schaden?</p>
<p>- O, ik hoor het al! Gij zult u in den val laten lokken! Gij begint al te gelooven, dat hij beter zal zijn als de anderen! Maar ik voorspel het u, dat hij zoo engelachtig niet zal blijven als hij u nu schijnt, en al ras zal hij u gruwelijk gaan vervelen.</p>
<p>- Ja, die stille kalmte, waarmee hij dweept, zou mij spoedig te eentonig worden, maar... ik wist toch niet dat ik hem zoo lief had....</p>
<p>- Arm kind! - troostte zij, Léontine zacht over den wang streelend - 't gaat voorbij, geloof me - maar wat gij doet, smeed geen onverbrekelijke banden, geen onherroepelijke verbintenissen - die wegen al te zwaar voor vrije vrouwen.</p>
<pb n="118"/>
<p>- Toch heeft het denkbeeld Edward's gade te worden, mij een oogenblik toegelachen.</p>
<p>- Ja - hervatte Virginie - 't zou wel aardig zijn te trouwen op den eigen dag als de vicomte de Hauteville zijne markiezin naar het altaar zal leiden.</p>
<p>- Hem dan voorbij te rijden met een antiek wapen op het portier van mijne koets! - hervatte Léontine met ingenomenheid.</p>
<p>- 't Zou prachtig zijn, lachte Virginie, dat beken ik, als gij er maar niet voor altijd aan vast waart. Laat Edward ook maar eene markiezin kiezen, en blijft gij in onzen vroolijken goddelijken kring - onze koningin en afgod...</p>
<p>- Toch geloof ik, dat Edward mij waarlijk liefheeft.</p>
<p>- Och wat! mannenliefde! - mannenharten! - zwak, wispelturig, valsch, ondankbaar....</p>
<p>Léontine haalde zwaar adem en dacht heimelijk: - Hij is toch anders.... En ik heb hem lief!....</p>
<p>- Waarom sloeg hij geen acht op u, toen gij als een ontluikende rozeknop hier op dezen eigen bodem vóor hem stond? Gij hadt geen toilet - geen parures. Toen zag de domkop niet eens, dat gij bekoorlijk waart. Eerst toen hij u zag in zijde en kant en paarlen als eene vorstin getooid - eerst toen sloeg hij zijn oog op uwe schoonheid. Is hij dan zooveel wijzer en beter dan de anderen?....</p>
<p>Léontine staarde zwijgend hare opgewonden vriendin aan, die met bitterheid vervolgde:</p>
<p>- Neen, hij is ook een man en meer niet - een aristocraat bovendien. Sta hem uwe vrijheid niet af - uwe rechten als mensch, als burgeres - uw ideaal...</p>
<p>Léontine wendde zich onrustig om op haar leger en verbergde de tranen, die niet begrepen werden - zij wist het al te wel, dat zij noodig had gesterkt te worden - zij wankelde - zij was zwak - want zij voelde het meer dan
<pb n="119"/>
ooit, dat zij Edward liefhad - en dat zij nu zou moeten kiezen tusschen hem voor altijd te verliezen of zich voor altijd aan hem toe te wijden.</p>
<p>Virginie zag duidelijk hoe zij worstelde, en ging spottend voort:</p>
<p>- Vlei er u niet mede, kindlief! bedrieg u niet - gij zult toch nooit in zijn kring gelukkig zijn - uw verleden is er niet naar geweest - zij zullen u dat nimmer vergeven. De vicomte mag in alle kringen met opgericht hoofd binnentreden, of hij zes of tien maitressen gehad heeft, maar gij kunt uw liaison met hem met al het water van den Oceaan niet uitwisschen. Gij kent den trots en de vooroordeelen der grooten niet. Ik zag mevrouw de Toulouse met haar nicht Laville glimlachend voor het venster treden en welgevallig naar u uitkijken, toen gij met Edward in een open rijtuig uitreedt om naar het Bois de Boulogne te gaan. Zij was trotsch op u - zij droeg roem op die wonderschoone minnares van haar zoon, zooals zij grootsch is op zijne schoone paarden, op zijne fraaie honden; maar als hij u tot haar dochter wil maken, dan zal zij het u levenslang laten voelen, welke klove er ligt tusschen u en haar. Wij zijn nu eenmaal aan ons voorhoofd gebrandmerkt, door deze edele, reine maatschappij, die ons gemaakt heeft wat wij zijn. - Doe uw eed gestand. - Wij zullen Frankrijk een beter tijd tegemoet voeren, de maatschappij herscheppen en de emancipatie des noods met ons bloed koopen.</p>
<p>Deze groote woorden ontvlamden Léontine geheel - zij droogde hare oogen af, richtte zich op en begon te lachen.</p>
<p>- Ha! ik zie wel dat gij er weer bovenop komt. - Nu moed gevat - en zij drukte een kus op het bleeke gelaat van haar vriendin.</p>
<p>- Gij hebt gelijk - sprak Léontine, opstaand om zich te kleeden - ik kan mijn verleden niet herstellen, mijne vrijheid wil ik ten minste levenslang behouden.</p>
<pb n="120"/>
<p>- Ja, zij is ons hoogste goed. Waan niet, dat gij u in de tegenwoordige maatschappij ooit zult kunnen rehabiliteeren. En waartoe ook - wees niet zwak. - De betoovering der liefde gaat voorbij - zij moet bijzaak wezen in ons bestaan. - Pluk de bloemen langs uw pad, maar laten zij u niet van het spoor brengen. - Onze ambitie wenkt ons hooger dan naar die stille deugd, waarbij ons geslacht eeuw in eeuw uit verdrukt is geweest. Wij moeten breken met ons traditioneel karakter, met het ons opgedrongen ideaal van zoetsappige zedigheid. De vrouwelijke waardigheid, waarmede wij willen optreden, moet bestaan in mannelijke deugden, in kloeken moed en in wakkere volharding - standvastigheid in ons besluit - trouw aan een gegeven woord - rechtvaardigheid. - Ziedaar de vrouw, waaraan onze tijd behoefte heeft - de burgeres - de vaderlandslievende - de geëmancipeerde - de vrijgemaakte - de revolutionaire heldin.</p>
<p>- Het is goed dat gij mij wakker schudt, riep Léontine, geheel gegalvaniseerd door deze ontboezeming. En haar roodgeweende oogen met rozenwater bettend, bekende zij lachend:</p>
<p>- Ik was waarlijk al een heel eind op weg, om mij aan de bekrompen liefde van dien man toe te wijden. Anderen wilde ik steeds beheerschen - en, wonderlijk, door hem wilde ik mij gaarne laten leiden. - Het werd mij reeds een genot hem te volgen; ik had bijna gezegd te gehoorzamen - zij drukte hare beide handen op haar hart als wilde ze daar iets smoren en dooddrukken - en zeide met een bangen zucht:</p>
<p>- De liefde maakt zwak - als dat de liefde is.</p>
<p>Virginie was haar al zeer verre op de heillooze paden vooruit. - Voor haar was alleen dàt goed en schoon, wat bekoorlijk - wat streelend - wat bevallig was. - De ondeugd moest slechts elegant, moest gracieus zijn - en dan was ze ook gewettigd. Genieten was haar leefregel - ver-<pb n="121"/>maak een plicht, die niet verzuimd mocht worden. Zij zou Léontine wel verder voortslepen.</p>
<p>- Wij moeten naar den wedren in Longchamps, mijn schoon kind, daar wacht u eene heerlijke verrassing. Gij zult daar zekere personen aantreffen, die met groote dingen vervuld zijn - zij hebben niet ledig gezeten - zij werkten rusteloos en niet te vergeefs. - Als onze ure slaat, zullen wij bevinden, dat de vrucht rijp is en dat de oogst weldra zal beginnen. - Pleeg dus geen afval - een eerzaam huwelijk met een zoo stemmig, eigenwijs echtgenoot zou verraad zijn aan de onzen - en wij zouden dat niet ongewroken laten. - Onze club rekent vast op u - ik ga niet van hier, vóor gij mij op nieuw uwe trouw bezweert - want ik heb duidelijk gezien dat gij wankeldet. - Geen aristocraat kan ons dienen. - Was hij nog volbloed republikein - zat er heldenbloed in zijne aderen, maar hij is een dorre kamergeleerde, die u niet lijkt - u, die placht te watertanden van verlangen om de tirannen neer te schieten. - Gij ons verlaten! op het oogenblik dat onze kansen zoo schoon staan? - Neen, leve de Generaalse onzer scherpschutterij!...</p>
<p>Estrella Livorno, die juist weer te Parijs is opgetreden en een hart vol wrok en haat heeft medegebracht, treedt nu ook dansend en zingend binnen. Zij is er niet schooner op geworden en slaat wangunstige blikken op de weelde, die zij hier ziet. Natuurlijk voegt zij haar wijzen raad nog bij de drogredenen van Virginie om de ongelukkige Léontine de laatste kans tot redding te doen versmaden en haar onherroepelijk neer te storten in de diepte van verderf, waaraan zij nog had kunnen ontkomen, als zij recht had laten wedervaren aan die opwelling van rein menschelijk gevoel en echt vrouwelijke aandoeningen, die haar aan zichzelf en aan de maatschappij hadden kunnen hergeven, als zij de trouwe hand van Edward had aangegrepen. Zoo offerde zij de waar-<pb n="122"/>achtige liefde van haar hart aan het trotsche maar bedriegelijke droombeeld van de vrije, de onafhankelijke vrouw te zijn - meesteres van zichzelve - meesteres van de mannen - meesteres van haar tijd! - Haar eeuw vooruit, zou zij die eeuw beheerschen en verheffen - het verdrukte vrouwelijk geslacht voorgaande met de roode banier van eene de wereldverlossende Revolutie - waarop de gouden ster der vrijheid den volke zou tegenblinken...</p>
</div>
<div type="chapter">
<pb n="123"/>
<head rend="h3">VI. A petit comité.</head>
<p>Madame Bornet heeft haar toilet met de meeste zorg voltooid, en beschouwt zich nog eens en nog eens van het hoofd tot de voeten in haar groote psyché. Zij is tevreden over het effect van haar robe de poult de soie en de rijke garneersels, die met veel smaak zijn aangebracht, en waarover haar veelbeloovende eenige zoon Richard, een Adonis van zeventien jaren, haar zijn compliment maakt, terwijl hij haar verzekert, dat hij na lang beraad eene keus voor haar uit de allerfijnste parfumeriën heeft gedaan. Zij wil nu haar zwierigen modepop insgelijks nog eens opnemen, om vervolgens een kritischen blik in haar salon te gaan slaan, waar de séance zal plaats grijpen. Ook hier zweeft een genoeglijk lachje van voldoening overhaar welgevormden mond, en met een trotsch gevoel van zelfbehagen wacht zij madame Vaillant af - ‘de naaister’ zooals zij haar honend noemt - de naaister, die zij eens wil laten zien, dat het kunstvak van haar echtgenoot niet minder winstgevend is dan dat van eene artiste in robes. En al heeft zij het nog niet tot koets en paarden gebracht, zooals de rijke modiste - zij bezit een ameublement van ge-<pb n="124"/>sneden noteboomenhout, dat in de huizen der aanzienlijksten geen kwaad figuur zou maken. - Zij voelt zich in haar volle waarde en doet niet voor mevrouw Vaillant onder, die zij eenmaal als nederige werkster gekend heeft in hetzelfde atelier, dat zij nu als meesteresse regeert.</p>
<p>Madame Vaillant heeft verlof laten vragen, om een paar vertrouwde belangstellende personen van haar huis te mogen medebrengen - en die vertrouwden blijken nu Thérèse Bressant en Bertha te zijn.</p>
<p>- Daar heeft ze hare oogmerken mede, zegt mevrouw Bornet ergdenkend. Deze koningin der naald is anders zoo gemeenzaam niet met hare onderdanen.</p>
<p>- Zij wil vast probeeren of zij ook Mediums heeft in haar omgeving, merkte Richard aan.</p>
<p>- Om nog meer te kunnen intrigeeren en achter de geheimen van hare klanten te komen. - Ik ben benieuwd, wat ze aan zal hebben.</p>
<p>Tot groote ergernis der gastvrouw, had madame Vaillant zich de moeite niet gegeven toilet te maken voor deze soirée, maar was nederbuigend vriendelijk voor de Bornets.</p>
<p>Onder een algemeen onderhoud wacht men tot het gezelschap voltallig zal zijn, terwijl op een fraai zilveren blad fijne glaasjes met suikerwater en fleur d'orange worden gepresenteerd.</p>
<p>Mevrouw Belfort, dokter Beaujeu, Emile Voisin en de weduwe Dentu zijn binnengekomen; daarna verschijnt mevrouw Valeur met hare secondante Louise Michel en meer anderen, en nu wordt besloten tot de spiritistische werkzaamheden over te gaan.</p>
<p>Mijnheer Bornet neemt plechtig het woord. Hij acht zich geroepen vooraf eenige theoretische toelichtingen ten beste te geven, en wat noch de geleerde Piérard noch de scherpzinnige Kardec had onderstaan, dat durfde de kapper op zich te nemen, te weten; de zaak te <hi rend="spat">verklaren</hi> - of
<pb n="125"/>
liever, hij deed als zoovele uitleggers, en betoogde, dat er niets te verklaren viel, eenvoudig omdat de zaak zoo helder was als de zon.</p>
<p>- Ik hoop niet, dat de lieve dames mij voor een toovenaar zullen aanzien; al wat wij verrichten met de hulp van onzen ‘esprit familier’ Benedictus, geschiedt alleen door electriciteit. Mijnheer de dokter moet mij niet kwalijk nemen, dat ik zulk een geleerd woord bezig, al ben ik een ongeleerd burger - ik ben de tolk van Benedictus, die mij onderwijst, dat hij door electriciteit en ook door samenpersing der lucht in staat is alle stoffelijke dingen te bewegen, hoewel hij geen ledematen meer tot zijn dienst heeft zooals wij. - Hij bedient zich dan ook vaak van de onzen, vooral van de mijnen, omdat ik veel mediamique dispositie heb. - Ik geloof, dokter, dat ik van een electrisch temperament ben.</p>
<p>Beaujeu trok verwonderlijk met neus en mond om een ernstig gezicht te bewaren onder de zonderlinge toelichting van den kapper, die recht smakelijk op zijn praatstoeltje voortging:</p>
<p>- Als er onweder aan de lucht is, kan ik mijn zwaar haar laten knetteren als het haar van eene zwarte kat - ja, uit mijn scheenen en knieën wrijf ik met een zijden kous de vonken, dat het een lust is.</p>
<p>- Dat is verwonderlijk! fluistert de weduwe Dentu.</p>
<p>- Ik heb klanten, die mij dikwijls laten roepen als zij hoofdpijn hebben - ik friseer ze - ik maak bij de dames het kapsel los, spreid het haar uit over rug en schouders - en - de hoofdpijn gaat weg onder mijne handen.</p>
<p>- Ik geloof, dat de dames, over het algemeen vrij wat minder hoofdpijn zouden hebben, merkte Beaujeu aan, als zij het hoofd niet zoo gruwzaam mishandelden en het haar droegen, zooals de lieve natuur het gegeven heeft.</p>
<p>- O neen, dokter! o neen, gij wilt ons allen à l'enfant kappen, dat niet! riep madame Vaillant, die met een zeer kunstig haargebouw pronkte.</p>
<pb n="126"/>
<p>- Ik bid de lieve dames - protegeert het genie! Draagt allerlei onmogelijke en miraculeuse kapsels, en doet mij de eer aan mij te laten roepen als gij er hoofdpijn van krijgt.</p>
<p>- Ik wist niet, dat gij de behandeling van het menschelijke hoofd zoover uitstrektet, maar ik zou uwe electrische hoedanigheid wel eens willen onderzoeken, zei de dokter, in zijn rokzak tastend alsof hij iets zocht.</p>
<p>- Ik zal u deze kracht bewijzen, door alles in beweging te brengen, wat gij maar wilt zien draaien of hooren kloppen. Wanneer ik daarmede bezig ben, kan ik mij in rapport stellen met alle geesten, die in het luchtruim zweven. Ik vorm met mijne tafel een telegraphischen toestel voor hen en dien hen tot kijker - want een geest kan zoo min de stoffelijke dingen zien als wij de geesten - en ik neem aan alle geesten op te roepen, welke gij maar zult verlangen te spreken.</p>
<p>- Ik wil eene meer vleeschelijke proef met u nemen en uwe spieren met lange naalden onderzoeken...</p>
<p>- Mijnheer! verschoon ons hier van die operatie - is die niet zeer gevaarlijk? riep de kapper beangst.</p>
<p>- O neen, en indien gij zoo electriek zijt als gij meent, dan moet de naald in uwe spieren gestoken zoo magnetisch worden, dat zij ijzervijlsel aantrekt.</p>
<p>- Ach, mijnheer, wilt gij mijn armen man martelen!... kermde mevrouw Bornet.</p>
<p>- Nu ja, waarom niet - als hij er den moed toe heeft.</p>
<p>- Ik heb veel moed, dokter! - maar, neem mij niet kwalijk, van pijn heb ik een diepen afkeer...</p>
<p>- Kom, kom - een man, die de geesten uit het vagevuur opeischt, zou bang zijn voor een speldeprik.</p>
<p>- Jezus Maria! Wat zegt gij! Uit het vagevuur? riep mevrouw Bornet verbleekend.</p>
<p>- Ja, ja. Weet gij wel, dat gij die zieltjes, die gij hier inviteert, aan satans gloeiende nijptangen ontrukt?</p>
<pb n="127"/>
<p>De weduwe Dentu maakte het teeken des kruises en beefde - aan zoo iets had zij nooit gedacht.</p>
<p>De Bornets zelf waren verschrikt en keken elkander angstig aan, maar de kapper wilde toch zijn figuur redden en sprak met theatrale heldhaftigheid:</p>
<p>- Als het de groote zaak dienen kan, ben ik op eene andere keer tot alles bereid. - Gij hebt immers de naalden niet bij u? - voegde hij er angstig bij, naar's dokters zak kijkend.</p>
<p>- Wees gerust, zoo iets doe ik niet in tegenwoordigheid van dames....</p>
<p>De kapper ademde vrijer, en noodigde het gezelschap plaats te nemen om eene groote ronde tafel.</p>
<p>Op het midden der tafel stond een fraai rozenhouten kistje, smaakvol ingelegd met driehoeken, sterren en andere cabalistische teekens. De kapper stak het sleuteltje er met zekere gratie in en zeide:</p>
<p>- Dit kistje bevat het fameuse instrument - de brug der geesten, zou men dichterlijk kunnen zeggen - den geheiligden drievoet der hedendaagsche Pythia.</p>
<p>En nu bracht hij een klein voorwerp te voorschijn, bestaande uit een eivormige plaat van gepolitoerd mahoniehout, rustende op drie zuiltjes, die het meer opeen poppentafeltje dan naar den klassieken drievoet deden gelijken.</p>
<p>- Dit is de beroemde Berliner psychograaf - la table magique. - Een arm schrijnwerker kreeg er onlangs zoo groote bestellingen van, dat hij er in korten tijd geheel boven op kwam. Het voorste pootje is hol en bestemd om er een potlood in te steken; twee personen kunnen er zich te gelijk van bedienen. Zij laden het blad met hun electro-magnetischen levensstroom. Nu is de brug geslagen tot de geestenwereld - de geesten zien de magnetische kolom en voelen er zich heengetrokken. - Wij bieden hen de hand,
<pb n="128"/>
en zij nemen die gaarne aan en komen door dit eenvoudig middel met ons spreken.</p>
<p>Nauwelijks heeft Bornet de hand over het tafeltje uitgestrekt of het begint te knappen en te kantelen en komt in rotatie. Soms staat het stil en beweegt op de maat nu het eene dan het andere pootje. Het schijnt een levend beestje geworden, veel meer dan een levenloos voorwerp, dat zeer snel van den een naar den ander tippelt - dit amuseert het gezelschap zeer. - Doch nu wordt de beweging eensklaps geheel anders.</p>
<p>- De geest wil schrijven, zegt Bornet. - Geef papier! en Richard spreidt nu eenige groote vellen stevig papier op de tafel uit, en steekt ze met spelden aan de vier hoeken vast.</p>
<p>De kapper spreekt nu op plechtigen toon:</p>
<p>- Zijn hier ook geesten tegenwoordig, die zich met ons willen onderhouden.</p>
<p>Het tateltje schrijft met letters van een palm lang: - Ja!</p>
<p>- Welnu, dames! wat wilt gij vragen - zeide de kapper, alsof hij achter de toonbank stond - spreek nu elk op uwe beurt en doe eene vraag.</p>
<p>Daar zat ieder in verlegenheid! No. 1 wist zoo in eens geen redelijke vraag uit te brengen. No. 2 stamelde onverstaanbare klanken. No. 3 zei onsamenhangenden onzin. - Allen zaten met den mond vol tanden. Het tafeltje werd er onrustig bij en sprong als ongeduldig van het eene pootje op het ander, in allerlei afwisselenden maatslag trommelend.</p>
<p>- Wil ik dan maar eens voor u vragen? zei de kapper. Bijvoorbeeld, wat of bij elk onzer de kenmerkende karaktertrek of hoofdneiging is? Dit werd maar half en half goedgekeurd; maar bij totaal gebrek aan andere vragen, legde mevrouw Bornet de fijne mollige handjes ook nog op het tafeltje en zeide:</p>
<p>- Onze vriendin Bertha zal de goedheid hebben het schrift te lezen, terwijl mijn zoon elk antwoord opteekent voor de belanghebbenden.</p>
<pb n="129"/>
<p>- Ik ga zonder aanzien des persoons met de zon om en begin met mevrouw Belfort, die naast mij zit, zei Bornet; en met al de fierheid van zijne bewustheid als belhomme, verhoogd door zijne waardigheid als tolk der geesten, sprak hij:</p>
<p>- Ik vraag aan den geest, die zoo vriendelijk is met ons te willen converseeren:</p>
<p>- Welke is de kenmerkende eigenschap van het karakter dezer dame?</p>
<p>De psychograaf schrijft langzaam, maar zeer duidelijk en Bertha leest: ‘Eerlijkheid.’</p>
<p>- Daarin heeft de geest gelijk, - zeide de oude vrouw, terwijl een blos van verlegenheid haar gerimpeld gezichtje bedekte - want mijne eenige gedachte is elk het zijne te mogen geven en bij mijn dood geen schuld na te laten.</p>
<p>- Ja, ja, - zei mevrouw Bornet met voldoening - de geesten kennen ons door en door.</p>
<p>- De heer Emile Voisin.</p>
<p>‘Getrouwheid.’</p>
<p>- Ik beloof u, dat zal ik aan zeker iemand zeggen - fluistert Beaujeu hem toe - dat zal haar goed doen.</p>
<p>Nu volgt mevrouw Valeur.</p>
<p>‘Drift.’</p>
<p>- 't Is niet vleiend, maar ik ben driftig, dat moet ik toestemmen, zegt ze zóo gemonteerd, dat geen verder bewijs voor de juistheid van het gezegde noodig was.</p>
<p>Haar secondante Louise Michel is aan de beurt.</p>
<p>‘Kloekmoedigheid.’</p>
<p>- Wel zoo! - riep Beaujeu - zoo dapper! En - wie de kloeke jonge vrouw met de vaste trekken en het wakkere oog opmerkzaam gadesloeg, zou een zeker heroïsme in haar wezen hebben bespeurd, dat haar tot eene tweede Jeanne d'Arc had kunnen maken, als zij haar godsvrucht bezeten had.</p>
<pb n="130"/>
<p>- Dokter Beaujeu?</p>
<p>- Komaan! laat ons zien.</p>
<p>Hij wrijft zich in de handen van ongeduld, om te hooren wat hij trekken zal uit deze tombola zonder nieten.</p>
<p>‘Ondernemingzucht.’</p>
<p>- Helaas! - al te waar! - roept hij uit - nu ga ik aan de karakterkunde der geesten gelooven.</p>
<p>- Mejufvrouw Bertha?</p>
<p>‘Wraakzucht.’</p>
<p>- Dat vind ik recht onaardig om zulke hatelijkheden te zeggen - riep madame Vaillant gebeten - dat is dan toch stellig mis! - Onze goede Bertha heeft niets kwaadaardigs!</p>
<p>Bertha beet zich op de dunne kleurlooze lippen en zag met een fonkelenden blik om zich heen, als had zij den geest, die haar durfde verraden, wel eens willen afstraffen.</p>
<p>- Weduwe Dentu?</p>
<p>‘Geslepenheid.’ - De dokter kuchte geweldig.</p>
<p>- Thérèse Bressant?</p>
<p>‘Eigenzinnigheid.’</p>
<p>- De jonge Bornet?</p>
<p>‘IJdelheid.’</p>
<p>Richard wierp een nijdigen blik op het medium en gromde iets onverstaanbaars.</p>
<p>- Ja, ja, kindlief! zei zijne moeder den vinger veelbeteekenend tegen hem opheffend.</p>
<p>- Maar nu moet madame Bornet ook eens op den tand gevoeld worden, riep haar echtgenoot.</p>
<p>‘Gemakzucht.’</p>
<p>Het was heel gematigd uitgedrukt, want madame Bornet was bepaald traag en vadsig.</p>
<p>- En mijnheer Bornet dan? vraagde zijne ietwat gebelgde wederhelft.</p>
<p>‘Heerschzucht.’</p>
<pb n="131"/>
<p>- Wel zoo, meester Bornet, zoo komt het eens aan het licht, wat er onder dat vestje schuilt! zei Beaujeu.</p>
<p>- Zijt gij zulk een geweldig heerscher? schertste mevrouw Vaillant, hem coquet toeknikkend.</p>
<p>- Elk op zijn terrein, mevrouw! Maar is het niet uwe beurt?</p>
<p>‘Jaloerschheid.’</p>
<p>- Nu beginnen zij weer verfoeilijk hatelijk te worden! zei madame Vaillant, met een spijtig lachje blozend.</p>
<p>- Laat ons de vraag dan eens veranderen en liever naar de gedachte vragen, merkt de gastvouw aan.</p>
<p>- Kunt gij ons ook zeggen, waarmede elk onzer vandaag het sterkst is vervuld geweest, en waaraan wij het meest gedacht hebben? werd nu aan Benedictus gevraagd, die daarop bevestigend antwoordde.</p>
<p>- Mevrouw Belfort?</p>
<p>‘Met zorgen voor de toekomst.’</p>
<p>- Thérèse?</p>
<p>‘Over haar gezondheid.’</p>
<p>- Dokter Beaujeu?</p>
<p>‘Het vaderland te bevrijden.’</p>
<p>- Neem u in acht, Benedictus! sprak de dokter streng en eenigszins verschrikt, het medium op den schouder tikkend.</p>
<p>- Emile Voisin?</p>
<p>‘Naderende scheiding van de verloofde.’</p>
<p>- Mevrouw Bornet?</p>
<p>‘Het aanstaande bal der kappersvereeniging.’</p>
<p>- Ik erken het, lachte zij, maar gij begrijpt, het is ter wille van mijn zoon. - Het jonge mensch had niet gewacht tot de beurt aan hem kwam, maar gemelijk de kamer verlaten.</p>
<p>- Meester Bornet?</p>
<p>‘Wissels.’ - Bornet stemde het toe.</p>
<p>- Mejufvrouw Bertha?</p>
<p>‘Goud.’ - Ieder zag haar verbaasd aan.</p>
<pb n="132"/>
<p>- O, ja! fluisterde Bertha Thérèse toe, want ik heb juist dezen morgen gezegd: - Ik zou eens in mijn leven tot aan mijne schouders in het goud willen grabbelen.</p>
<p>- Louise Michel - de kloekmoedige?</p>
<p>‘Vrijheidszucht.’</p>
<p>- Bravo! - riep Beaujeu - zulke onderwijzeressen moeten wij hebben.</p>
<p>- Mevrouw Vaillant?</p>
<p>‘Kapitein....’</p>
<p>Het gansche gezelschap barstte in lachen uit.</p>
<p>- Dat is ongerijmd - eene dolle vergissing....</p>
<p>- Ik eisch herhaling - riep mevrouw Vaillant, buiten zichzelve van ergernis. Schrijf elke letter nauwkeurig op Bertha, en laat de tafel door kloppen de woorden spellen, en dan zal ik zelf tellen. - Vraag bij elke letter of wij goed verstaan.</p>
<p>De tafel gaf met drie zware slagen telkens haar ‘<hi rend="spat">ja</hi>’ te kennen, maar men verkreeg altijd de letters van hetzelfde woord.</p>
<p>- Hoeveel letters heeft het woord dat gij zeggen wilt?</p>
<p>‘Acht.’</p>
<p>- Wat is de eerste letter?</p>
<p>‘K.’</p>
<p>- Wat is de laatste?</p>
<p>‘n.’</p>
<p>- Zeg mij nu eens het eerste deel van het woord.</p>
<p>En uitermate langzaam werd er gespeld ‘k - a - p’, mevrouw Vaillant scheen te zullen barsten van toorn. Als nu zeer duidelijk al de letters van het woord afzonderlijk nog eens gegeven waren, keerde zich de tafel om en om, en wentelde met eene soort van drift tot vlak voor mevrouw Vaillant, hield daar stand om nogmaals zeer snel en groot te schrijven: ‘Kapitein! Kapitein! Kapitein!’ tot het blad vol was.</p>
<p>Mevrouw Vaillant was bloedrood opgevlogen en riep:</p>
<pb n="133"/>
<p>- Dat is meedwillig, dat is kwaadaardig! - Dat krenkt mij! - Gij wilt mij opzettelijk beleedigen! - Gij tast mijne eer aan! - Ik stel prijs op mijn goeden naam. - Zij greep het tafeltje, en zoo mevrouw Bornet het haar niet ontweldigd had, zou zij het stuk gesmeten hebben. Onder deze koddige worsteling schreeuwde zij:</p>
<p>- Mijn echtgenoot zal rekenschap van deze compromittante spotternij eischen - dat verzeker ik u.</p>
<p>Vergeefs betuigde mevrouw Bornet bevend en met tranen in de oogen haar onschuld. Zij kon niet voor de antwoorden der geesten instaan, en wilde zelfs voor haar ‘<hi rend="spat">esprit familier</hi>’ niet aansprakelijk zijn.</p>
<p>Mevrouw Vaillant wilde oogenblikkelijk vertrekken. - Het gezelschap was geheel verward en iedereen verontwaardigd over de lage Bornets, die haar en iedereen zulk een trek gespeeld hadden. De helft der Spiritisten was reeds opgestaan om heen te gaan, toen de kapper, buiten zichzelven van verlegenheid, nog eene poging waagde zijne kudde bijeen te houden. Hij plaatste zich voor de deur en riep:</p>
<p>- Heeren en dames! Ik bid u, ga niet van hier zonder mij gehoord te hebben. - Eén ding vraag ik u: Heb ik mij ooit onbeleefd, ongemanierd of onvriendelijk betoond? Ben ik niet een man die van de welwillendheid van het publiek moet bestaan? - Is het rationeel, van mij te verwachten dat ik, als ik de eer heb dames in mijn huis te zien, die onaangenaam zal bejegenen? - Zou het niet onverstandig zijn in betrekking tot mijne maatschappelijke positie? - Zou het niet verkeerd zijn in verband tot de zaak van het menschdom, die ik wensch voor te staan? - Er zijn onder de geesten ook grappenmakers en spotters, die iemand eens kwellen willen en plagen. Ik heb immers niet beweerd, dat hun getuigenis orakeltaal was? - Hebben zij ons gespaard? - Hebben zij ons niet alle drie even goed gecompromitteerd?</p>
<pb n="134"/>
<p>De dokter en Emile trokken partij voor den kapper, als waren zij bij zichzelf niet geheel zeker of de minder berekenende dame wel niet een weinig de hand in dit spelletje kon hebben. Maar mevrouw Vaillant en Bertha waren onverzoenlijk en vertrokken onder dreigende gebaren, zeggend:</p>
<p>- Dat grapje zal ik u duur betaald zetten, mevrouw Bornet!</p>
<p>- Die ellendige kapper heeft stellig eens bij ons een kapitein zien in- of uitgaan - zoo iets is hatelijk en compromitteerend! Men moest bij zulke vulgaire menschen ook geen voet zetten....</p>
<p>- Het zal niet ongewroken blijven, verzekerde Bertha.</p>
<p>De plaatsen der twee dames werden bezet, en wel door jufvrouw Benoit en Louis Dentu.</p>
<p>Toen de kalmte in de Séance weer hersteld was, zeide de dokter tot Bornet:</p>
<p>- Jammer dat ik nu geen naalden heb om u eens goed te prikken, oude deugniet! Ge hebt het aan madame Vaillant alleen verdiend, met zoo'n teedere snaar te roeren - ja, aan ons allen, want gij hebt ons zoowat met de zeven hoofdzonden uitgemonsterd. In elk geval vind ik het geen zeer vermakelijk gezelschapsspel. Ik wed, dat Emile Voisin meer houdt van pandverbeuren of cotillon dansen - ik zou ook nog liever een partijtje gemaakt hebben.</p>
<p>- O, mijnheer, zeg dat niet, het is vaak zoo interessant, riep Bornet, maar de dames zijn te prikkelbaar! - Men moet niet licht geraakt zijn bij proefnemingen. Doch om ons in onze eer te herstellen, en u te bewijzen dat niet ik schrijf, maar een andere geest, bid ik u: - Vraag nu eens over zaken, die ik of mijne vrouw onmogelijk kan weten. En hij legde de handen weer op het tafeltje.</p>
<p>- Hoeveel patiënten heb ik heden bezocht, vroeg Beaujeu.</p>
<p>‘Twaalf.’</p>
<p>De dokter haalt zijn zakboekje uit.</p>
<pb n="135"/>
<p>- Dat is juist. - Weet gij ook wie in den gevaarlijksten toestand verkeeren?</p>
<p>‘De oude vrouw en het kind - zij gaan sterven.’</p>
<p>- De oude vrouw, dat is waar - maar het kind is niet gevaarlijk - dat wordt bepaald beter - dat is dus geheel mis.</p>
<p>‘Het kind zal nog eer sterven dan de oude vrouw.’</p>
<p>- Ik zal het kind behouden.</p>
<p>‘Het heeft een organisch gebrek.’</p>
<p>- Gekheid! zei de dokter, het heeft eene lichte ongesteldheid. - Aan welke ziekte lijdt de patiënt, dien ik van morgen het eerst bezocht heb?</p>
<p>‘Keelziekte.’</p>
<p>- En dien ik het laatste zag?</p>
<p>‘Waterzucht.’</p>
<p>- 't Is machtig toevallig dat het alles uitkomt, zei Beaujeu, zijn kin peinzend wrijvende.</p>
<p>- Begrijpt gij er iets van, dokter? vroeg mevrouw Valeur.</p>
<p>- Het moet eene reflecteerende werking van mijne gedachten op de hersenen van Bornet zijn, antwoordde de dokter met een geleerd aplomb, alsof het zoo klaar als de dag was, hoe zijne ideeën in eens anders hoofd konden worden afgespiegeld, zonder bemiddeling van woord of schrift.</p>
<p>- Zulk eene reflexwerking zou ons in de school te pas komen, Louise, om aan onze leerlingen de lessen in het hoofd te spiegelen, antwoordde mevrouw Valeur. Ik houd dat voor eene van de voortreffelijkste methoden der toekomst.</p>
<p>Beaujeu nam zijne gewone manier te baat om tegenwerpingen niet te hooren, en zeide tot. Bornet:</p>
<p>- Gij hadt mij nog eene proef met de harmonica beloofd.</p>
<p>- O ja, maar dat ongelukkige krakeel bracht alles in de war. - Richard breng den accordeon mede!</p>
<p>- Wij hadden ook nog enkele vertrouwelijke vragen te doen, fluisterde een paar dames mevrouw Bornet toe.</p>
<pb n="136"/>
<p>- Welnu, zet u weder neer, wij zijn nu rustiger samen.</p>
<p>Richard kwam met het instrument.</p>
<p>- Met uw verlof - zei Beaujeu - ik wil eene strenge proef nemen; de geesten zullen ook wel op een <hi rend="spat">nieuw</hi> instrument kunnen spelen.</p>
<p>IJlings grijpt hij zijn hoed en stapt de deur uit.</p>
<p>Een kwartier later kwam hij lachend en buiten adem met eene nieuwe harmonica onder den arm binnenstormen.</p>
<p>- Ziehier een nieuw stuk, waarvan ik zeker ben dat er geen speeldoos of zoo iets inzit - als de eene of andere geest mij nu de eer wilde doen mijn instrument in te wijden, zou ik hem zeer dankbaar zijn.</p>
<p>Bornet verlangde dat het nieuwe instrument goed droog en warm zou zijn, en verzocht Beaujeu het een weinig bij het vuur te houden om de koude vochtigheid weg te nemen.</p>
<p>Eensklaps blijft de dokter met een lang gezicht stokstijf staan voor den diep buigenden heer Babich, den parfumeur, die intusschen was gearriveerd en uitroept:</p>
<p>- Ik ben verrukt u weer te zien, dokter! - Gij moet gewonnen worden! Mannen als gij hebben wij noodig. Onze spiritualistische proeven zijn voor de ware philosophie harmonienne wat het A B is voor de taal - de allereerste schrede tot de hemelsche wijsheid. - Het is van belang het A B goed te kennen - maar dan kunt gij nog niet lezen - nog niet schrijven! - Vervolgens is het nog heel wat anders te lezen <hi rend="spat">met oordeel</hi> - en dan te verstaan wat gij leest. - De mensch begint pas de eerste opschriften van de voornaamste hoofdstukken in het boek der natuur te <hi rend="spat">spellen</hi>. Hij ontwaart alleen wat er met heel groote letters op staat, zooals: <hi rend="spat">God is liefde</hi> - maar hij is nog veel te zinnelijk om verder te lezen en te verstaan. - Wij noemen spiritualist den mensch, die aan de gemeenschap met geesten gelooft - maar hij, die aan dat geloof de kracht der intuitie paart, verdient eerst
<pb n="137"/>
den naam van philosoof harmonien. Het rijk der harmonie komt niet met uiterlijke teekenen. De laagste graad van het spiritualisme bepaalt zich bij het kloppen en opheffen van stoffelijke dingen - maar de wijsgeer zoekt in stiller werkzaamheden zijn geest te verlichten. Konden wij eensklaps doordringen in de wereld der oorzaken, wij zouden spoedig de eenvoudige natuurwetten ontdekken, die in alles werken; maar wij zijn gebonden in de wereld der verschijnselen, die ons hare ingewikkelde vraagstukken voorlegt, om onzen geest te oefenen. Zooals de wereldbollen geworsteld hebben in den strijd harer wording, zoo worstelt nog steeds de menschheid in den kamp harer ontwikkeling, en wel naar dezelfde wet, die het heelal gelijkelijk doordringt en beheerscht. Twee krachten openbaren zich in het cosmische leven, innig vereenigd en altijd in strijd - zij wekken en bedwingen elkander - verwisselen van rollen en houden elkanders macht in evenwicht. Het <hi rend="spat">magnetisme</hi> spreekt uit het verzet van de rustlievende stof tegen de oplossende werking der <hi rend="spat">electriciteit</hi>, want magnetisme en warmte zijn als de stijfzinnige behoudsmannen - electriciteit en licht zijn de alles loswoelende vrijheidzoekers. Het is het revolutionair en het anti-revolutionair element. Electriciteit en licht willen gedurig de gebonden stof bevrijden en den vorm vernietigen, door de stof van het middelpunt af te trekken en in het oneindige uit te zetten; maar magnetische banden smeden haar telkens nieuwe kluisters in den gloeienden schoot der aarde om de zelfstandige vrije beweging te beperken... die...</p>
<p>- Dan wil ik heden als het magnetisme optreden - zei Beaujeu - ten einde te verhoeden, dat Babich en Bornet ons als electriciteit en licht geheel gaan vervluchtigen. Hier zit ik nu al een half uur mijne zwijgende harmonica te warmen, om naar de harmonische philosophie te luisteren. Ik zie wel, dat ik die ook in toom moet houden, evenals
<pb n="138"/>
de zelfzuchtige stof, die op haar beurt hare rechten mag doen gelden. - Nu greep hij den accordeon, trok dien geweldig op en neer vlak bij het oor van den verschrikten Babich en zeide:</p>
<p>- Tot harmonie moet alles versmelten. Ik geef u deze dissonanten vast op te lossen.</p>
<p>De barbaarsche geluiden, die hij te voorschijn bracht, dreven Babich met de vingers in de ooren naar het ander eind der zaal.</p>
<p>- Zoo is het goed - fluisterde Beaujeu den kapper toe - de krachten moeten elkander in evenwicht houden.</p>
<p>&nbsp;</p>
<p>Bornet legde den accordeon op Beaujeu's knieën, verzocht het licht wat te mogen temperen en plaatste slechts twee vingers boven op den knop van het instrument, zoodat hij geen enkelen toets bedekken of aanraken kon. Weldra begon de accordeon te kraken en te zwellen - hij werd blijkbaar met kracht opgeheven, uitgetrokken en ineengeschoven. Langzaam vulde hij zich met lucht en nu begonnen ook de toetsen zachtjes neergedrukt te worden door onzichtbare vingers. Men vernam eenige onzekere tonen, die weldra regelmatiger werden, tot men duidelijk eenige bekende thema's van beroemde opera's kon herkennen.</p>
<p>- Voor dit verschijnsel sta ik stil - daar kan ik niet bij, riep Beaujeu. - Hier is niet alleen eene beweegkracht - hier is een redelijke wil - hier is een muzikaal talent.</p>
<p>- Deze proef is ook voor ons de meest afdoende - betuigde de kapper, zich met majesteit opheffend - want bij het schrijven denkt het meest geoefende medium nog gedurig: ‘ik bedrieg mij - ben ik het zelf niet, die schrijft’ - vooral als het medium, wat zeer vaak gebeurt, de woorden onder het schrijven duidelijk vóor zich ziet. Want de geesten bedienen zich niet enkel van onze handen, maar ook van onze hersenen; zij inspireeren ons, zoodat wij soms vooraf weten, wat het schrift zal inhouden; maar muziek kan ik niet
<pb n="139"/>
dichten. Ik ken geen noot - ik kan geen wijs houden - ik ben het meest onmuzikale wezen ter wereld.</p>
<p>De oogenblikken van Beaujeu's afwezigheid hadden de nieuwsgierige dames zich ten nutte gemaakt voor hare harts-geheimen - en, alsof zij op een algemeen informatie-kantoor waren, onderzocht elk naar zijne belangen. De weduwe Dentu vraagde of haar zoon spoedig geplaatst zou worden - en wie haar het best zou protegeeren. Eene andere moeder vraagde naar den gelukkigen afloop van de eerste bevalling harer dochter - en of zij een zoon of eene dochter zou krijgen. Vooral de bejaarde dames raadpleegden met onbepaald vertrouwen het orakel, alsof ze onderstelden, dat men slechts behoefde te sterven om alwetend, ja onfeilbaar te worden. De antwoorden kenmerkten zich dan ook door onbestemdheid en dubbelzinnigheid als echte orakeltaal. - Elk verstond er uit, wat hij het liefst wenschte. - Schroomvallig meldde Thérèse zich nog fluisterend aan voor eene intieme zaak, die haar den ganschen avond al op de tong brandde.</p>
<p>- Wanneer ik een stukje papier, waarop ik thuis eene vraag schreef, onder uwe hand schoof- zeide Thérèse eenigszins verlegen - zou ik dan antwoord bekomen?</p>
<p>- Ja zeker! hervatte madame Bornet, als het schrift duidelijk en het papier niet dubbel gevouwen is, zoodat het schrift zich kruist.</p>
<p>Thérèse nam met bevende hand een gesloten enveloppe uit haar notitieboekje, waarin een blaadje was beschreven met deze woorden: - ‘Is mijne zuster Célestine nog in leven?’ - Zij schoof de enveloppe onder de vlak op het magique tafeltje liggende handen van het medium; op hetzelfde oogenblik kwam het tafeltje in krachtige beweging en schreef tot diepe ontroering van Thérèse: - ‘Zij is niet gestorven - maar zij is voor u toch dood.’ - Het treffende van dit antwoord was genoeg om Thérèse en Emile te overtuigen, dat zij hier niet met bloot mecha-<pb n="140"/>nieke, maar wel degelijk met intelligente krachten te doen hadden.</p>
<p>Hoewel het reeds zeer laat was, kon Beaujeu toch niet laten nog eens naar zijn kleinen patiënt te gaan zien. Tot zijne verbazing vond hij den toestand van het kind ondenkbaar veranderd, en eenige dagen later was de kleine gestorven, terwijl de oude vrouw boven alle verwachting nog een paar weken bleef voortsukkelen.</p>
<p>Deze omstandigheid en de zekerheid dat de Bornets zijne patiënten niet kenden, maakten een dieperen indruk op hem dan al wat hij tot nog toe gezien had.</p>
<p>Hij kon het spiritisme niet meer loslaten. Hij begon Piérard weer te bezoeken en lief te krijgen als een warm republikein van een nobel karakter; eveneens moest hij Allan Kardec hoogachten, hoe meer hij hem gadesloeg, als een rechtschapen en voorbeeldig mensch. Deze mannen waren geen bedriegers; zij mochten dwalen in de overdrijving van hun dweeperij, maar eerlijk en ter goeder trouw waren zij beiden. Meer en meer verdiepte hij zich in hunne geschriften. Het was voornamelijk de Reïnearnatieleer van Kardec, die hem aantrok, daar die zich zoo gemakkelijk aansloot bij de overblijfselen van zijne klassieke studiën en platonische souvenirs. Immers de kerkelijke leerstellingen over het oordeel Gods en het leven na den dood hadden hem het meest tegen den godsdienst verbitterd. Hij had zich afgevraagd:</p>
<p>- Hoe kan een gevoelig wezen met een kalm gelaat verzekeren, dat een kortzichtig, slecht opgevoed mensch, die in zijn vluchtig bestaan door zijne driften beheerscht of door anderen verleid werd, in alle eeuwigheid gepijnigd zal worden? Een God, die vuurpoelen voor zijne zwakke, blinde schepselen gereed gemaakt zou hebben, waarin Hij hen, zonder erbarmen, voor eeuwig aan zichzelf overlaten zou - zulk een Schepper kon hij zich niet denken, kon
<pb n="141"/>
hij niet liefhebben - evenmin als hij eene zaligheid begeerde, die in eene eindelooze werkeloosheid in het ledige wereldruim bestaan zou. Dan nog liever maar weer van voren af aan het leven van strijd en woeling, inspanning en afwisseling doorloopen, om telkens een van onze vermogens op te scherpen, een gebrek af te leggen - om eindelijk geheel gelouterd tot hooger werkzaamheid in eene andere sfeer van het heelal op te klimmen. Hij wist zich nu rekenschap te geven van het lijden en de beproevingen der beste menschen, en het scheen hem zoo onwaarschijnlijk niet meer toe als voorheen zich eene zelfbewuste wijsheid te denken, die alles beheerschte. Het geheele Christendom was overbodig - en dit was wel de voornaamste aanbeveling van het Spiritisme bij hem, want hij kende geen ander Christendom dan het zeer verwarde beeld, dat hij in den bevlekten en gebroken spiegel der priesterkerk gezien had.</p>
<p>Dit nieuwe geloof kon hij in overeenstemming met zijne wereldbeschouwing brengen, en begon hem vooral sterk aan te trekken, sedert hij er zijn geliefkoosden overgangsmensch in vond opgenomen; en hij, die het nog kortelings ongerijmd achtte aan een geestenwereld te gelooven, geloofde nu zoo gemakkelijk aan allerlei fantastische middenwezens, half dier half mensch, die met hunne hoorns en bokspooten uit de mythologie schenen ontvlucht, om zich in de eeuw der emancipatie tot den rang der reëele schepselen te laten naturaliseeren.</p>
<p>&nbsp;</p>
<p>Jufvrouw Benoit was door de proeven van dien avond geheel en al tot het spiritisme bekeerd, en zij voelde zich recht gelukkig met haar nieuw geloof en hare nieuwe vrienden. Louis Dentu bood haar ridderlijk zijn arm, en wandelde zoetelijk keuvelend met haar naar huis.</p>
<p>- Gij hebt hier vele wonderen gezien, maar nu moet
<pb n="142"/>
gij ook eens spoedig weer een avondje bij ons komen, dan zult gij nog andere dingen beleven!...</p>
<p>- Als het maar niet akelig is....</p>
<p>- Hebt gij wel eens van een tooverspiegel gehoord?</p>
<p>- Och, dat is immers allemaal gekheid?</p>
<p>- Gij zult het wel anders ondervinden.</p>
<p>- Maar daar kan niet elkeen in zien, niet waar?</p>
<p>- Ja, dien wij het willen leeren, ziet alles.</p>
<p>- En wat ziet men dan?</p>
<p>- Al wat men maar verlangt te zien.</p>
<p>- Maria, Jozef! zuchtte de jufvrouw, is het mogelijk?</p>
<p>- Men ziet er bijvoorbeeld in, het beeld van hem, die in zijn hart zegt: - ‘U heb ik lief, meer dan het leven,’ maar het nog zoo niet uiten durft, fluisterde Louis, met teederheid haar stevigen arm drukkend en zag haar daarbij zoo gevoelvol aan, dat zij in haar verbeelding den spiegel des geheims reeds met zijne beeltenis zag prijken.</p>
<p>- O hemel! zeide zij, blozend het gelaat afwendend. Ziet men er dat in? - Dat zou wat te zeggen zijn!</p>
<p>- Ook kan men zien, wie ons vijandig is - wie ons besteelt of belastert - waar men eenmaal wonen zal.</p>
<p>- Wat zijn er al wonderlijke zaken in de wereld! riep juffrouw Benoit zenuwachtig lachend uit. Zij begon Louis in de eerste plaats een wonder van wijsheid te achten, net zoo geleerd als dokter Crane, maar veel spraakzamer en aardiger. - Mogen wij op uwe tegenwoordigheid rekenen voor een avondje? bad Louis, haar band grijpende.</p>
<p>- Neen, o neen! - dat zou al te druk worden, lachte juffrouw Benoit met een gezicht, dat duidelijk zeide: - Dolgraag!</p>
<p>Zoodra Louis zijne dame thuis bezorgd had, gaf hij zijne moeder, die van eenige andere personen vergezeld op kleinen afstand volgde, stilletjes te kennen, dat zij hem niet thuis moest wachten.</p>
<pb n="143"/>
<p>- Er moet van nacht gewerkt worden, Babich heeft mij ontboden.</p>
<p>Met haastige schreden begeeft hij zich naar een klein laboratorium, dat de parfumeur, naast zijne algemeene werkplaats, voor eigen studie heeft ingericht. Allix de magnetiseur heeft er mede vrijen toegang en was met een geheimzinnig werkstuk bezig, waarop de snapachtige Louis reeds tegen juffrouw Benoit gepocht had, te weten: het vervaardigen van het Arcanum of den magischen spiegel. George Devant fungeert hier als amanuensis, en Louis zal oppasser zijn van minderen rang. Babich belast hem een klein fornuis te ontsteken, en de kolen gelijkmatig te laten gloeien. Vervolgens krijgt hij de bescheiden opdracht buiten het vertrek te gaan en op te passen, dat er in de eerste uren geen storende hindernis tot de alchimisten kan doordringen. Met bittere ergernis en wrok hoort hij de werkplaats grendelen, en mokkend legt hij zich tegen den drempel op den grond om te luisteren, maar geen enkel geluid dringt tot hem door. Allix neemt een stuk looderts in de eene hand en houdt in de andere een fleschje met fijne olie. George is druk bezig om eene groote ovale kristalschijf van de laatste smet te reinigen en langzaam te verhitten; maar vóor dat het eigenlijke werk zal beginnen, moet de klok twaalf hebben geslagen, en eene breede streep, met houtskool op den vloer getrokken, het driemanschap omcirkelen. Het licht wordt uitgedaan, daarentegen zijn drie spirituslampen ontstoken, die op den vloer in den cirkel een gelijkzijdigen driehoek vormen.</p>
<p>Babich plaatst nu een komfoor met gloeiende kolen in het midden van den tooverkring en werpt er een hand vol poeder in, dat een gemengden geur van wierook, muskus, amber en benzoïne doet opgaan, die zelfs tot Louis doordringt, ten einde daardoor de goede geesten de toenadering gemakkelijk te maken en de booze geesten af te weren. Onder deze plechtige handelingen wordt geen woord gesproken,
<pb n="144"/>
en alleen in gedachten het beknopt formulier van bezwering herhaald, dat den geest van Paracelsus moest oproepen. Plotseling knapt en kraakt de zoldering, en is het of kleine steentjes langs de wanden vallen. Een koude tocht omwaait hen, dooft de spirituslampen uit en doet hen huiveren.</p>
<p>- De geesten zullen ons werk begunstigen, - zegt Babich en hij maakt een geheimzinnig kruisteeken over den kroes, terwijl Allix nu in diepe stilte het stukje erts in den gloeienden kroes werpt, en het smeltend metaal met een olieachtig vocht uit een kogelvormig fleschje bedruipt. - Langdurig blijft hij roeren en wrijven, terwijl hij met ingehouden adem op het blinkend amalgama staart, tot Babich hem wenkt en de zandlooper aanwijst, dat het tijd is om de verkregen specie op de heete kristalplaat uit te storten en die door schudden gelijk te verdeelen. Zoodra de spiegel genoegzaam bekoeld is, wordt die behoedzaam op een zuiver horizontaal vlak neergelegd, om daar driemaal vierentwintig uren te verstijven of te drogen.</p>
<p>Intusschen zou George voor de lijst zorgen, om het kostbare kleinood te voltooien. Hij bleef niet in gebreke, en verscheen na drie dagen op het bepaalde uur met eene fraaie lijst in het laboratorium.</p>
<p>Allix was hem echter al weer vóor geweest, en stond in verrukking met den fraaien zwarten spiegel te manoeuvreeren. Wat tergde hem dat, dat hij, een zoo groot magicien! er volstrekt niets in te zien kon krijgen. Hij was echter zoo slim van zich aan te stellen, alsof hij al heel wat wonders had gezien.</p>
<p>Dit maakte, dat George, onder het encadreeren van het geheimzinnige voorwerp, er de oogen nauwelijks op durfde vestigen. Innerlijk was hij steeds bang voor dat ding, want hij vreesde ieder oogenblik iets afgrijselijks te zullen zien, terwijl Louis met jongensachtige nieuwsgierigheid van ver-<pb n="145"/>langen brandde om het tooverglas toch ook aan te raken, het hem uit de hand greep om het naar alle zijden te keeren en te wenden, zoolang tot hij wat zien zou.</p>
<p>- Ik kon net zoo goed op een stuk steenkool kijken, riep hij eindelijk gemelijk uit.</p>
<p>- Dat is zoo - zei Babich lachend - wij hadden ons Arcanum even goed van een gepolijsten steenkoolplaat kunnen vervaardigen, want de stof des spiegels is van ondergeschikt belang; alles komt aan op de ernstige wijze van behandeling - en zonder de krachtige hulp der goede geesten gelukt het niet.</p>
<p>- Wij zullen nog moeten onderzoeken, of wij inderdaad geslaagd zijn - hervatte Allix - en als hij goed werkt, dan ziet men er het verledene en de loekomst, het nabijzijnde en verwijderde even goed in - dan verschijnt het beeld van vriend en vijand - van levende of doode - op onze bezwering in dit glas.</p>
<p>- En kan iedereen dat dan zien? - vraagde George ongeduldig.</p>
<p>- Wien het gegeven is - antwoordde Babich - en wie de gave niet heeft, moet door de inademing van zekere brandende specerijen of door magnetische manipulaties bewerkt worden. Deze spiegel is een soort van Camera obscura, want de beelden, die men er in ziet, bewegen zich en schijnen te leven - de groene bladeren der boomen ziet men wuiven door den wind - de menschen ziet men in hunne vertrekken bedrijvig, als de gekleurde afbeeldsels in de Camera obscura. En zooals het photographisch papier gevoeliger is dan het menschelijk oog, zoo is ook deze kristalplaat vatbaarder dan het netvlies om de schimmen af te spiegelen, die er voor verschijnen.</p>
<p>- Schimmen verschijnen? vraagde George verbaasd.</p>
<p>- Ja zeker, daarom is de magische spiegel niets zonder
<pb n="146"/>
de hulp der geesten, want zij zijn het die de beelden tot ons brengen, welke wij er in verlangen te zien.</p>
<p>- Ik kan mij denken dat zij den geest van een afgestorvene tot ons brengen - maar...</p>
<p>- Even goed de schim van een levende, terwijl hij slaapt, antwoordde Allix.</p>
<p>- Laat dat zijn - maar het beeld van eene kamer, zoo als die vóor jaren was, of van een landschap aan de overzijde der zee....</p>
<p>- Ik wil trachten het u verstaanbaar te maken, zei Babich. Elk mensch heeft een atmospheer om zich - eene sfeer; de ziener ziet daarin al de denkbeelden, die wij ooit gehad hebben, als een gedachtenmuseum ons omringen. - De aarde heeft insgelijks zulk eene beeldensfeer om zich, waarin al de ideeën, die zich indertijd op haar oppervlakte gerealiseerd hebben, zijn afgespiegeld. De stoffelijke vorm der dingen kan vervallen - de idee is onverderfelijk - bestaat eeuwig. - Hebt gij nooit van het Fata morgana gehoord? Welnu, onze atmospheer is niet enkel vervuld met de beelden van land en zee, zooals zij nu zijn, maar ook met al de afspiegelingen uit het verleden, van al wat ooit geweest is.</p>
<p>- Mijn God! - riep Allix, zijn hoofd vasthoudend - gij doet mij duizelen! - Gij zijt al te geleerd....</p>
<p>- De geologen zeggen, dat in de aardkorst de levensloop onzer planeet staat opgeteekend met onuitwischbaar schrift - ik zeg u de gansche ontwikkelingsloop onzer aarde, met al wat er op is ontstaan in ieder tijdperk, staat ook afgebeeld in de atmospheer. Sticht daarom iets schoons, iets goeds in den tijd - leg eene reine, edele gedachte in al uwe werken - want onze werken volgen met ons in de eeuwigheid - wij vinden ze daar terug - zij zweven ons achterna en omringen ons waar wij zijn. De architect vindt er zijne gebouwen - de schilder zijne schilderijen - de musicus zijne compositiën - de schrijver zijne boeken. - Alles,
<pb n="147"/>
alles is daar in den eeuwigen ether opgenomen, hetzij goed of kwaad. - Daarom getuigen alle luchtgeesten: - ‘Wij zijn rijk - geen wensch blijft onvoldaan - wij bezitten, wat wij begeeren.’ - Dat alles waarin ooit eene gedachte heeft geleefd - waar de mensch iets van zijne ziel in heeft uitgestort - dat moge hier in stof verwaaien en voor de menschen vergeten zijn - in de wereld der ideeën leeft het onverderfelijk voort.</p>
<p>- Maar - maar de misdaden? stamelt George ontzet.</p>
<p>- De misdadiger is daar omringd van al de beelden zijner wanbedrijven. - Dat is zijn straf - en die beelden zijn voor alle geesten zichtbaar - die beelden kunnen zij in dezen spiegel terugwerpen, zoodat ook wij ze duidelijk zien.</p>
<p>George rilde en Louis zuchtte:</p>
<p>- Ik had niet gedacht, dat het met dat ding zoo gelegen was.</p>
<p>- Ja, wonderbaar is het heilig Arcanum - zeide Babich in vervoering - breek dit huis af - bebouw dezen bodem - en over honderd jaren zal eene clairvoyante ons op deze plek zien - want niet alleen ons beeld, maar ook het beeld van het huis, met al wat er in was, is hier gebleven - onverschillig of men hier eene kerk of een gevangenis - een vijver of een bosch had aangelegd.</p>
<p>- Ik versta er niets van....</p>
<p>- Ik evenmin - antwoordde Babich - maar ik verzeker u, dat het zoo is - van al wat bestaat, heeft geen zaak méer realiteit dan onze gedachten, en daarbij moet ik u doen opmerken, dat wij niet met woorden maar in beelden denken. Denken is scheppen, is voortbrengen.</p>
<p>- Het wordt mij toch al te diep - zeide Louis zacht tot George - ik wou liever dat die philosoof mij een kijkje in den spiegel gaf - kom, ga mede - ik weet wel iemand, die wat openhartiger met die dingen is.</p>
<p>Zij vertrokken.</p>
<pb n="148"/>
<p>- En wie is die persoon? zeide George, toen zij buiten gekomen waren.</p>
<p>- 't Is een rare vent - maar hij heeft me al veel geleerd. Hij was vroeger doodgraver en wordt gemeenlijk genoemd Luc de reus. Nu heeft hij eene affaire, en drijft handel in al wat maar verhandeld kan worden. Zijn ideeënmuseum is zeker heel rijk, en als hij dat alles ginds meeneemt, dan zal hij eene heele planeet alleen voor 'zijn boeltje noodig hebben. Een voorname tak van zijn industrie is het leveren van skeletten aan de studenten; bovendien doet hij sterk in de zwarte kunst.</p>
<p>George spitste zijne ooren, maar liet Louis stilletjes babbelen.</p>
<p>- Hij beleest, mensch en beest - kreupele paarden - kwaden droes - aderspatten - hij geneestalles, door maar eventjes op stal te komen kijken en zoo'n beest te belezen. - Ja, daar is geen koorts zoo hardnekkig, of hij helpt je er in een omzien af. Dit. laatste heb ik van hem geleerd....</p>
<p>- Gij geleerd... van hem? - en George keek hem aan of hij plan had dit geheim hem dadelijk te ontrooven. - En hoe doe je dat dan?</p>
<p>- 't Heeft me te veel geld gekost, om dat zoo maar klakkeloos te zeggen - de reus doet niets voor niet.</p>
<p>- Geld - ja, je hebt geld te veel! - en dan voor zoo iets! - En verdien je wat met dat recept?</p>
<p>- 't Is geen recept - 't is eene bezwering.</p>
<p>- En helpt 't?</p>
<p>- Gewis. Zie je dan niet hoe netjes ik sedert eenigen tijd gekleed ga?</p>
<p>- Ja wel - maar geld heb je er niet voor gegeven - ik ken je te goed - je liegt weer grof.</p>
<p>- Maar toch iets, dat meer was dan geld. Ik heb den kerel uit de handen der politie geholpen.</p>
<p>- Zie je - nu begrijp ik het. - De eene dienst is
<pb n="149"/>
de andere waard. B.v. ik heb je bij den heer Babich geïntroduceerd, breng mij nu bij Luc den reus.</p>
<p>Zij hadden nog eene lange wandeling af te leggen, en begaven zich naar eene donkere, vuile achterbuurt, dicht bij het kerkhof Père la Chaise. Hier sloegen zij eene nauwe steeg in, en bleven een oogenblik staan luisteren in de poort van eene ruime werf vol afbraak.</p>
<p>- Er is nog gezelschap - zei Louis in de diepe duisternis turende - ik hoor stemmen en zie licht door een spleet van het luik. Zoolang er licht is, blijft Luc met zijn zwager Robbert hier hangen; zij hebben zeker tegenwoordig niet veel omhanden, anders blijven zij wel op hun eigen fort. - Hij stiet de deur van een vunzig verblijf open, waar een troep havelooze mannen van allerlei leeftijd en een zeer verdacht voorkomen met kaarten en dobbelsteenen bezig waren, of op en onder de tafeltjes lagen te snorken.</p>
<p>Zij zetten zich gemeenzaam in hun midden neder, eischten een flesch wijn en keken ongemerkt scherp rond. Luc de reus verkeerde in een hoogst opgewekten toestand, maar Robbert lag met zijn hoofd op zijne armen op de tafel te slapen. Luc poogde met schorre keel een lied aan te heffen, maar bleef midden in den regel steken, toen hij Louis herkende en naar hem toe waggelde.</p>
<p>- Zoo broeder, dat is braaf - je komt me zeker eens trakteeren voor al het geld dat ik je laat verdienen. - Maar pas op - fluisterde hij hem in het oor - denk wat ik je gezegd heb - als je me slecht behandelt, krijg je zelf de koorts als een paard.</p>
<p>- Wel, ik zal je altijd best behandelen en hoop nog veel van je te leeren - wij moeten elkander voorthelpen - mijn vriend verlangde ook kennis met u te maken.</p>
<p>Luc was gevleid, en verheugd nog eene flesch te zien aanrukken, grijnsde hij welbehaaglijk:</p>
<p>- Ja, als ik er nog twee op heb, zal ik je nog een ge-<pb n="150"/>heim leeren. - Maar dan moet je met mij naar huis gaan - daar heb ik ook nog eene aardigheid - als je ten minste liefhebberij hebt en niet op een uurtje let.</p>
<p>George bleef des sprekers tong bevochtigen en schonk zijn nieuwen vriend maar in, met dat verwonderlijk gevolg, dat Luc steeds helderder begon te worden en zijne beenen hem hun dienst weer leenden.</p>
<p>- Kom, Robbert! - schreeuwde hij, zijn zwager bij den arm nemend en geweldig schuddend - 't is tijd! - Deze keek droomerig op, zocht zijn pet en sukkelde achter hem aan.</p>
<p>- Mijn werkplaats is hier om den hoek, zei Luc, en hetgeen ik u daar kan laten zien, is iets heel aardigs. - Hebt gij wel eens van slaapwandelaars gehoord? Welnu, ik zal er je een laten zien, die met gesloten oogen al haar werk des nachts verricht; als wij nu thuis komen is het vuur aangestookt en zult gij haar de koffie zien koken en gereed zetten; zij schenkt in zonder ooit te morsen, mits men de kopjes niet verzet - verschuif ik ze even, dan schenkt zij op de plek, waar zij ze geplaatst had.</p>
<p>- En wie is dat wonderkind? vraagde George.</p>
<p>- Het is mijne nicht, de kleine Lisette, het dochtertje van Robbert. - Ik zeg hem dikwijls: die meid zal ons nog eens fortuin aanbrengen, als wij maar iemand vinden, die haar kan gebruiken - want zij heeft nog eene eigenschap, dat zij allerlei verloren dingen weet terecht te brengen, als men het haar in haar slaap vraagt.</p>
<p>- Dat is machtig interessant, zei George, zijne schreden onwillekeurig verhaastend, laat ons die meid zien.</p>
<p>Robbert was door de koude nachtlucht ook wat bij zijne zinnen gekomen en scheen aan Luc geheel onderdanig; want op een toon van bevel zei deze:</p>
<p>- Open de deur - maak licht - en als de meid op is - stoor haar dan niet.</p>
<pb n="151"/>
<p>- Zal ze niet ontwaken als ze ons hoort komen? vraagde Louis.</p>
<p>- O neen! ze slaapt zoo vast, dat ze niets hoort of ziet dan dat wat ze wil hooren en zien - namelijk wat in haar droom te pas komt. - Gelukt het mij in haar gedachtenloop te treden, dan kan ik met haar praten, zij antwoordt zeer goed; maar anders hoort zij niets.</p>
<p>Robbert had eene walmende petroleumlamp opgestoken en de binnentredenden zagen nu werkelijk een bleek meisje op de knieën bij het vuur liggen, druk bezig koffie te zetten. Zij was blootsvoets met een onderrokje en klein jakje gekleed, zooals zij te bed was gegaan. Zij sprak zacht bij haar werk, doch goed verstaanbaar, deed alles zeer voorzichtig en handig, en toonde duidelijk, dat zij nauwkeurig zag waar zij ging en wat zij behandelde; maar van de omstanders bemerkte zij niets. Het was een tenger bleek meisje met zachte lijdende wezenstrekken en fraai zwart haar, dat los om hare schouders hing, en de donkere wenkbrauwen, die zich dicht over de gesloten oogen bogen, gaven haar een ernstig voorkomen.</p>
<p>- Zoodra ik haar nu in de war breng, zult gij zien hoe zij verandert, zei Luc en nam een kommetje van de tafel, terwijl zij bij den haard stond, en dronk het leeg.</p>
<p>Het meisje keerde zich naar de tafel, en zeide verwonderd: - ‘Wie heeft dat uitgedronken? -zoo kan ik wel aan den gang blijven.’ - Zij vulde het kommetje op nieuw - hij dronk het weer leeg; Lizette stond verlegen en onthutst, wankelde op hare voeten en als Luc haar niet gegrepen had, zou ze zijn neergestort. Zij was nu uit haar somnambulischen slaap in den natuurlijken slaap geraakt en haar vader bracht haar weder in haar bed.</p>
<p>- Ik geloof wel, dat er van die meid wat te maken zou zijn - zeide George, peinzend over zijn plat, dicht ineengedrongen voorhoofd wrijvend - ik weet ook wel iemand, die haar kan genezen - want dat is eene ziekte - en gevaarlijk ook - zij kan doodvallen - den boel in brand steken...</p>
<pb n="152"/>
<p>- Mijnheer schijnt er verstand van te hebben.</p>
<p>- Ik heb liefhebberij om den mensch en de natuur te leeren kennen - en ik hoor, dat gij er meer van weet dan menigeen; met zulke menschen ga ik graag om.</p>
<p>- Ik ben maar een ongeleerd man, zei Luc, zijn leelijk gelaat welbehagelijk streelend, maar ik heb in mijn vak met allerlei slag van menschen omgegaan, en van den een leert men dit, van den ander dat.</p>
<p>- Hebt gij wel eens van een magieken spiegel gehoord? Wel zeker, zeker - zou ik niet!</p>
<p>- Wet gij, hoe die gemaakt wordt?</p>
<p>- Men behoeft zooveel moeite niet te doen, want een bol met zuiver water werkt evengoed.</p>
<p>- En kan iedereen dien gebruiken?</p>
<p>- Alle onschuldige kinderen onder de zeven jaren kan men er in laten zien, en sommige zuivere jonge dochtertjes, zooals mijne kleine slaapwandelaarster - zij kan alles in eene ronde flesch zien.</p>
<p>Louis en George keken elkander knipoogend en met voldoening aan.</p>
<p>- Ja, maar dat is niet alles; men heeft daar meer dan materieele hulp bij noodig, dat is bepaald magie.</p>
<p>- Maar wat dunkt u van het gebruik van eene zwarte kat, witte kip, padden en vleermuizen bij het doen van zekere proeven.</p>
<p>- Dat zijn vormen om de boeren te verblinden - dat doet men nog op het platteland - maar men laat dat alles tegenwoordig weg en gebruikt alleen de bezwering en ook eenige kruiden, doch op de ‘<hi rend="spat">onzichtbare</hi>’ komt alles aan.</p>
<p>- Maar door wat kracht werkt gij nu eigenlijk?</p>
<p>- Zoodra iemand het gebied der magie betreedt, wordt hij door de ‘<hi rend="spat">onzichtbare</hi>’ als werkend lid aangemerkt, van een eedgenootschap, waarvan de meeste en voornaam-<pb n="153"/>ste leden reeds lang gestorven zijn. - Deze ‘<hi rend="spat">onzichtbaren</hi>’ kennen meer van de geheime krachten dan de menschen en doen niets liever dan er ons mede helpen, als wij hen aanroepen in ons tooverformulier.</p>
<p>- Dat heb je mij allemaal niet gezegd - zei Louis in kennelijken angst - is dat niet zooveel als je ziel aan den duivel te verpanden?</p>
<p>- Duivel, duivel! - daar is geen duivel, zei George.</p>
<p>- Daar zijn er legioenen, met uw welnemen, mijnheer! maar duivel, dat is een ouderwetsche, onfatsoenlijke naam - die is afgeschaft - wij spreken van ‘<hi rend="spat">onzichtbare</hi>’, waar wij ons mede in verband stellen.</p>
<p>- Dus een pact?</p>
<p>- Als gij zoo wilt - ja.</p>
<p>- En tot wat prijs?</p>
<p>- Och, 't spreekt van zelf, dat als de geesten ons helpen, wij verplicht zijn hen op onze beurt te dienen - en zij eischen dit met onverbiddelijke gestrengheid. - Wee! wie ze zou meenen te bedriegen. Wat zij voor u doen in uw leven, dat zijt gij verplicht na uw dood voor hen te doen, zoolang zij verkiezen - gij zijt aan hen overgeleverd.</p>
<p>Louis krabde onrustig in zijne sluike haren, maar George zei lakoniek:</p>
<p>- Och! - als zij mij hier maar aan een goed leven helpen, ben ik ginds ook tot hun dienst.</p>
<p>- Willen de heeren dus verder ingewijd worden, dan spreken wij plaats en conditiën wel nader af, om bijvoorbeeld zeere oogen en open beenen te genezen, of te maken dat geen hond je bijt of aanblaft.</p>
<p>- Dat laatste is een mooi ding, zei Louis; ik heb een hekel aan die duivelsche honden - zij bijten mij altijd.</p>
<p>- Ja, daar kan ik je een amulet voor maken, en als ge nog dieper in wilt dringen tot het onzichtbaar maken van personen
<pb n="154"/>
en zaken, dan zou ik je vreemde dingen kunnen meedeelen.</p>
<p>- Ik ben blij dat ik u heb leeren kennen, verzekerde George. Gij zult mij spoedig wederzien.</p>
<p>Zij stonden op, en Louis fluisterde Luc in het oor:</p>
<p>- Gij moogt mijn makker wel te vriend zien te krijgen, want hij is een man van invloed.</p>
<p>Luc knikte, sloot de deur achter de vrienden, die zeer voldaan waren over de kennismaking, vooral met de slaapwandelaarster, en wenschten niets vuriger dan haar in hun macht te kunnen krijgen.</p>
<p>- Dat is een meisje, daar men de wereld mee rond zou kunnen trekken en geld verdienen als wafer, zei Louis.</p>
<p>- Ik zou er liever mee thuis blijven en geld maken, antwoordde George; als ik maar zulk een sterk magnetiseur was als die malle Allix.</p>
<p>- Ik kan je zijn boeken wel bezorgen, en dan zie ik best kans om de meid clairvoyante te maken.</p>
<p>- Ja, doe dat - en ik sluit een contract met Luc dat ik haar genees van het nachtwandelen - en dat ik haar tot clairvoyante maak, mits dat ze twee jaar bij mij in dienst blijft.</p>
<p>- Ja, zoo gek zal hij zijn! Maar voor de helft van de winst zal hij haar afstaan. Hij levert de meid - gij levert de kunstbewerking - en de voordeelen worden gedeeld; dat is billijk.</p>
<p>- Laat Allix of Babich er de lucht niet van krijgen, want die koopen haar wellicht dan voor zichzelf.</p>
<p>- Neen, neen - reken op mij; morgen breng ik u de boeken.</p>
</div>
<div type="chapter">
<pb n="155"/>
<head rend="h3">VII. Twee harde hoofden.</head>
<p>Een groot vuur van dikke houtblokken en zware bonken steenkool flikkert lustig tusschen de gladde platen van den engelschen haard in een prachtig vertrek, dat ondanks al het fantastische van een vreemdsoortig ameublement, toch bij uitnemendheid comfortable mag heeten. - Het gelijkt een klein museum van rijke reissouvenirs - geheel het Oosten is er vertegenwoordigd en in het midden van dezen wonderbaren bazar, zou men vergeten dat men zich aan den Boschkant te 's Gravenhage bevond. Er is geen ander licht dan van de grillige speling der dansende vlammen over den kolengloed, dat eene zonderlinge maar bevallige groep krachtig bestraalt en met eene rossige tint overgiet en scherp afteekent tegen den in mysterieuse schaduw gehulden achtergrond van het rijk gestoffeerde vertrek.</p>
<p>Eene schoone jonge vrouw ligt op eene groote tijgerhuid vóór den haard tusschen twee reusachtige honden uitgestrekt. Castor dient der meesteres tot hoofdkussen en Pollux leunt op zijne beurt den zwaren kop op haar schoot. De fraaie dieren schijnen door de eigen meesterhand gebeiteld als het
<pb n="156"/>
slanke vrouwenfiguurtje dat, hoe achteloos neergevleid, toch uiterst bevallig is in haar oostersche kleederdracht. De groep beweegt zich niet en had voor beeldwerk kunnen doorgaan, tot eensklaps de beide bewakers der schoone slaapster een dof gemor laten hooren.</p>
<p>Een huisknecht klopt aan de deur. - Nu komt er leven en beweging in de bevallige statuën.</p>
<p>Castor en Pollux richten zich op om hem te gelijk hun antwoord toe te brommen, terwijl de slanke gestalte der meesteres met veerkracht en gratie oprijst.</p>
<p>- Ach, hoe vervelend, zucht Augusta, hare lievelingen streelend. Ik wil niemand zien, John.</p>
<p>- Freule - 't is juffrouw Swarts, die komt les geven.</p>
<p>- Ja, dat is ook waar - wij zouden zingen, antwoordt de freule onder het bulderend hondgebas, dat haar geheel overstemt. - Laat de juffrouw dan maar binnen.</p>
<p>De knecht gaat naar voren en keert spoedig terug - maar zonder juffrouw.</p>
<p>- Freule! de juffrouw verlangt dat u bij haar zult komen - zegt hij bedeesd, terwijl hij achter zijne hand een scheef gezicht trok, alsof hij dacht: - Wat staat er nu wel te gebeuren!</p>
<p>- Wat moet dat beteekenen? - antwoordt Augusta, met eene trotsche opheffing van het hoofd en een strengen blik vol gekwetste majesteit.</p>
<p>- Ik geloof, dat de juffrouw bang voor de honden is, zegt John met verknepen lach.</p>
<p>- Och, lieve juffrouw! - ik bid u, wees niet bang, roept Augusta, opspringend en naar de deur snellend.</p>
<p>Castor en Pollux mengen zich echter krachtdadig in de zaak, alsof ze zich ook gekrenkt voelen en willen de kamer uitstormen - en laten hunne machtige stemmen donderend door de ruime gangen bulderen.</p>
<p>Juffrouw Swarts heeft op dit gerucht de wijk in de zij-<pb n="157"/>kamer genomen en de deur terdege dichtgemaakt, en zij houdt er den knop van in handen om een onverhoedschen inval der viervoeters te kunnen weerstaan, die zij hoort naderen. De knecht brengt de honden weer bij de meesteres, en komt naar de zijkamer.</p>
<p>- Juffrouw, de honden zijn de goedaardigste dieren van de wereld, en vooral als de freule er bij is, heeft u niets te vreezen.</p>
<p>- Dat kan wel zijn, John! - maar ik houd niet van honden - hernam de juffrouw, zeer positief - ik kom nooit aan huizen waar ik gevaar loop, dat beesten tegen mij opvliegen, zooals ik hier verleden week heb ontmoet. Wat ik toen aan de freule gezegd heb - schijnt ze niet te gelooven. Ga haar gerust zeggen, dat zij juffrouw Swarts niet zal zien - veel min les van haar zal ontvangen, als de honden niet in den stal vastgelegd worden.</p>
<p>De knecht bracht de boodschap over, bij zich zelven grinnikend van pret.</p>
<p>De freule kwam nu zelve zoo tamelijk ontstemd, maar toch beleefd in de voorkamer, en zeide vriendelijk:</p>
<p>- Vertrouw er toch op - de lieve dieren doen geen kwaad.</p>
<p>- Freule! – gij hebt maar te kiezen tusschen uwe zangles of uwe honden.</p>
<p>- Och kom, juffrouw Swarts! gij meent het niet.</p>
<p>- Op mijn woord - als ik uwe honden nog eens moet ontmoeten, ziet gij mij hier nooit weer.</p>
<p>- Dat kan u geen ernst zijn - gij zijt eene veel te kloeke vrouw voor zulke kinderachtige vrees.</p>
<p>- Freule, het agiteert me - het leidt mij af, ik zou geen noot zien, maar elk oogenblik een kop of poot van die lieve beesten verwachten.</p>
<p>- Maar, lieve juffrouw! ik schei mij nooit van mijne Cas en Pol, hernam de freule met vastheid.</p>
<pb n="158"/>
<p>- Gij zult het heden voor een uur tijds moeten beproeven.</p>
<p>- Nog nooit heb ik ze voor iemand weggezonden, en niemand behoeft er bevreesd voor te zijn.</p>
<p>- Freule! ik heb geen plan met mijne vrees te kampen. - Ik kom zangles geven - maar ik zing niet, waar honden ieder oogenblik eene baspartij kunnen improviseeren.</p>
<p>- Gij spot....</p>
<p>- Neen, ik scherts niet, freule! - geen duetten bij honden.</p>
<p>- Lieve Swarts! gij zijt te kloekmoedig om u door een hond te laten weerhouden in eene kamer te gaan.</p>
<p>- Gij geeft u vergeefsche moeite, freule! - ik ga liever dadelijk heen.</p>
<p>De freule staarde haar verbaasd aan.</p>
<p>- Zijt gij besloten, freule? Mijn tijd is te kostbaar om lang te dralen, een van twee: - honden of muziek?</p>
<p>- Leg de honden vast, John! en zorg eens en voor altijd, dat op de uren, waarop ik juffrouw Swarts verwacht, geen hond gezien of gehoord wordt.</p>
<p>- Ik dank u - hernam juffrouw Swarts, terwijl zij haar imperméable losknoopte en aan den knecht gaf - nu ben ik geheel tot uw dienst.</p>
<p>- Zulke lieden moest onze freule bij 't dozijn ontmoeten, fluisterde de huisknecht aan de kamenier en de linnenmeid toe, die met ingehouden adem naar den afloop van den strijd hadden staan luisteren.</p>
<p>Juffrouw Swarts trad de kamer der freule binnen. Deze wees haar een laag smal stoeltje voor den haard aan.</p>
<p>- Pardon, freule! daar zit ik niet makkelijk op - hervatte deze en schoof een grooten armstoel bij - ik ben een beetje te lang voor zoo'n poppenstoeltje.</p>
<p>Auguste vlijde zich weer op het haardkleed neer, en lag op haar arm geleund in het flikkerende vuur te staren.</p>
<p>- Laat ge geen licht komen, freule?</p>
<pb n="159"/>
<p>- Ik heb eigenlijk geen lust om te zingen - ik wou liever een uurtje met u praten.</p>
<p>- Tot uw dienst, freule! - maar dan niet in 't donker - ik heb eene groote liefde voor licht - schemering benauwt me.</p>
<p>- Ik vind dat schijnsel van den haard juist zoo allerprettigst, zonder lamp. Daar zie ik allerlei gestalten en landschappen van mijne reizen in opwellen.</p>
<p>- Ik zou er misschien ook wel deze of gene gedaante, een of ander tafereeltje in beginnen te zien - antwoordde Adrienne, terwijl hare lippen smartelijk trilden - maar ik denk dat ik dan straks minder goed mijne noten zou kunnen lezen. - Gij zult dus mijne arme oogen niet willen benadeelen, en zoo lief zijn van om licht te bellen.</p>
<p>- Wat zijt ge toch een vreemd, rusteloos wezen - ik had mij nu juist verbeeld, dat gij liever een poosje zoudt schemeren - zeg, doet gij dat nooit?</p>
<p>- Neen, freule, ledige droomerijen vind ik zeer nadeelig - zij ontzenuwen den mensch, die door arbeid zich staande moet houden. - Als ik in 't donker zit - vergeef mij - val ik in slaap. Ik loop van den vroegen morgen af door storm en regen - ik hoor van uur tot uur de snaren klinken, het zijn gamma's en études - études en gamma's - en ik heb vaak geen oogenblik verpoozing. - Ging ik dan, zooals gij, liggen mijmeren, of begon ik het mysterieuse vlammenspel te ondervragen, ja dan zou uit de diepzinnige duisternis daar achter mijn stoel, misschien ook wel een bleek spook oprijzen, dat men herinnering noemt - maar het is niet altijd goed om naar zulke schimmen te luisteren.</p>
<p>Daar Augusta nog bleef dralen, stond Adrienne op, drukte op een knopje bij den schoorsteenmantel; John verscheen, en weldra stonden er twee sierlijke lampen te branden, en in dat licht ontwikkelden zich thans al de wonderlijke vormen en schitterende kleuren van een allervreemdst ameuble-<pb n="160"/>ment. Thans bleek Augusta in een syrisch gewaad te zijn gehuld en haar kamer een echt oostersch boudoir.</p>
<p>Juffrouw Swarts was een van die practische wijsgeeren, die geen oogenblik ongebruikt laten, hetzij zij het aan den arbeid, of aan het genot toewijden.</p>
<p>- Als ik dan toch gekomen ben om te praten, wil ik zoo prettig mogelijk zitten - zeide zij, een vuurscherm tusschen de trillende vlammen en haar gelaat stellend - de scherpe wind heeft mij het gezicht bijna opengereten. - Vertel mij nu eens, freule! - komt gij nu rechtstreeks van Parijs?</p>
<p>- Wel neen! Ik ben nog even naar Londen geweest.</p>
<p>- Even naar Londen?</p>
<p>- Ja, ik meen heel vluchtig; want ik had er niets te doen als een hoed te koopen, dien ik in Parijs te vergeefs gezocht had.</p>
<p>- En zult ge nu om een mantel naar Berlijn of Weenen en voor uw bont naar Petersburg gaan?</p>
<p>- Wel zeker, waarom niet? - Ik ben alleen om fijn linnen naar Egypte gereisd. - Waarom ziet gij mij zoo spottend aan?</p>
<p>- Vergeef mij, freule! - ik bewonder uwe wilskracht.</p>
<p>- Is het dan niet machtig onaangenaam als men iets wil hebben, en men kan het voor al zijn geld niet krijgen; niet, omdat het niet bestaat - maar omdat de menschen zich geen moeite willen geven om goed te zoeken. En als ik eenmaal iets wil hebben, dan rust ik niet voor ik het heb verkregen.</p>
<p>Adrienne trok haar bovenlip strak neer om het spotachtig lachje te beteugelen, dat over de fijne gelaatstrekken der artiste speelde, terwijl de freule ernstig voortging al de belangrijke ergernissen op te sommen, die zij in het zelfzuchtig streven om haar zin in alles te hebben, soms moest verduren.</p>
<pb n="161"/>
<p>De beide vrouwen, die daar tegenover elkander voor den breeden haard zaten, waren twee hoogst merkwaardige typen van de zucht naar onafhankelijkheid. Beiden dorstten zij naar vrijheid - beiden haatten zij iedere belemmering, verfoeiden zij iederen dwang en juk - maar, hoe groot was het verschil tusschen den toestand dezer twee. Auguste was onafhankelijk ja, door haar rijkdom en stand, die ze zich niet veroverd had door inspanning of verdiensten, maar bloot bezat bij recht van successie en erfenis. Haar vader had een hoogen militairen rang bekleed, en had haar en haar jongeren broeder Maurits een zeer groot fortuin nagelaten. Haar moeder was vroeg gestorven, en de nobele vrouw, die haar plaats had ingenomen, was veel te zwak van geest om dit onstuimig karakter te kunnen leiden, en te bekrompen van verstand om de rijke gaven recht te laten wedervaren, die nu als een duistere chaos in deze jonge vurige ziel dooreenwoelden en vergeefs tot ontwikkeling trachtten te komen. Uit een overdreven vrees, om ook zelfs niet den schijn op zich te laden van eene harde stiefmoeder te zijn, liet de tweede moeder haar in alles begaan, gaf haar in alles angstvallig haar zin, zonder te vermoeden, dat deze steeds gestijfde begeerten eene onverzettelijke eigenzinnigheid, eene hardvochtige zelfzucht aankweekten, die al het hoogere en schoone in dit rijke gemoed overschaduwen zou.</p>
<p>De naar vrijheid hakende jonkvrouw werd daardoor de slavin van hare luimen, en ging gebukt onder al de bekrompen vooroordeelen aan zekeren rang en rijkdom nog al te vaak verbonden. Zij wilde heerschen over anderen, en wist zichzelve niet te regeeren of te helpen. Met al haar overmoed zou ze hulpeloos gestaan hebben, als haar bedienden haar eenigen dienst weigerden. Verdrietig bij den kleinsten hinderpaal, verloor zij grootere belangen uit het oog en zou, zonder ooit te overwegen hoeveel moeite en stoornis zij hare huisgenooten en verwanten
<pb n="162"/>
berokkende - om eene nietigheid veel tijd en geld en kracht verspillen, als het de voldoening eener luttele fantasie gold. - Hoe enghartig en beuzelachtig was de adellijke jonkvrouw met al haar hooghartigheid en gaven tegenover de stille volharding van een welbesteed vrouwenleven vol nuttigen arbeid, en gansch en al aan broeder- en ouderliefde gewijd.</p>
<p>Het geestige gelaat van de aandachtig luisterende artiste nam een zoo sprekende uitdrukking aan, dat Augusta uitriep:</p>
<p>- Nu wilde ik toch wel weten, wat er in uw geest omgaat.</p>
<p>- Gedachten zijn vrij, niet waar? Maar ik durf voor de mijne wel uitkomen - ik dacht zoo, wat zou iemand van uwe geestvermogens, inborst en omstandigheden het ver kunnen brengen, indien al die wilskracht op éen kunstvak of éen wetenschap gericht was geweest.</p>
<p>De freule tuurde somber in de vlammen en zeide droevig:</p>
<p>- Ik weet niet wat ik eigenlijk zou hebben kunnen leeren. Op reis geboren - op reis opgevoed, heb ik alles vluchtig geleerd. - Ik zou niet rustig bij een instrument of bij een schildersezel kunnen leven. Ik moet voort - ik moet afwisseling hebben - anders begin ik het leven eindeloos saai en eentonig te vinden. - Ik verklaar u - ik heb op onze laatste reis niets gezien, dat mij geboeid heeft. Ik ken den Rijn, de Maas, de Moezel; Frankrijk, Engeland, Duitschland, Zwitserland en Italië heb ik doorkruist. Ik heb alle groote steden en merkwaardigheden van Europa gezien - ik ben vermoeid en verzadigd. - De menschen zijn overal eenerlei - 't is een ellendig, vervelend bestaan. - Ik zou in het oudbakken Europa niet kunnen blijven; ik geloof, dat ik krankzinnig zou worden. - Neen, liever sloot ik mij aan bij een Noordpool-expeditie, dan hier te leven.</p>
<p>Beiden zwegen eene poos, tot de freule nadenkend uitriep:</p>
<p>- Hoe zou het toch komen, dat ik zoo rusteloos ben?</p>
<pb n="163"/>
<p>- Freule! ik heb maar eene zeer beknopte kennis van de wereld, want, behalve voor een paar uitstapjes, ben ik niet van huis geweest - doch ik heb wat langer onder de menschen geleefd dan gij, en wellicht meer tijd en gelegenheid gehad om ze in hunne wezenlijke toestanden te bestudeeren. Als ik u daar zoo zie in uw onvoldaan en rusteloos jagen, dan zeg ik bij mijzelve: - Ik moet wel hard werken, maar mijn werk maakt me gelukkiger dan u al uw rijkdom - en dan zou ik wenschen, dat ik wijsheid genoeg had om u ook werk te verschaffen. - Gij hebt groote krachten... maar mag ik het zeggen, zooals ik denk?</p>
<p>Augusta zag vóor zich, maar knikte toestemmend.</p>
<p>- Gij zet uwe krachten op te nietige zaken - op dingen, die uwer niet waardig zijn.</p>
<p>De freule bloosde en zweeg. - Adrienne vervolgde:</p>
<p>- Gij zijt rijk, en ik heb niets dan wat ik door de kunst verdien - gij zijt nog jong en ik reeds op het midden mijner dagen - gij hebt rang en stand - en gij zijt bij dat alles onvoldaan, omdat gij geen richting aan uwe krachten, geen doel aan uw streven weet te geven. - Ik ben eene eenvoudige artiste; zonder roem of glorie - maar ik ben zoo recht tevreden met mijn lot, omdat ik weet dat ik nuttig ben en waarvoor ik arbeid. Elken avond leg ik mijn vermoeid hoofd met eene innige dankzegging neder; en ontwaak ik des morgens weer gezond en krachtig, dan zeg ik blij: - Wat ben ik gelukkig, dat ik weer nieuwen moed en lust heb, om aan mijn werk te gaan en voor mijn lieve ouders te mogen arbeiden.</p>
<p>De freule bleef ernstig nadenken en zeide, Adrienne met meer belangstelling dan voorheen aanstarend:</p>
<p>- Maar ik begrijp niet, dat gij het niet besterft bij de ontzettende eentonigheid van dat eeuwige les geven.</p>
<p>- O neen, freule! men sterft niet van onlust als men vader
<pb n="164"/>
en moeder een stillen, blijden, zorgeloozen levensavond mag bereiden, en gedurig bemoedigd wordt door hun vriendelijken glimlach en gesterkt door hun zegen.</p>
<p>De pendule wees aan, dat het uur der zangles verstreken was en Adrienne stond op.</p>
<p>- Blijf nog - ik hoor u zoo gaarne!</p>
<p>- Toch niet, dit uur heb ik voor mijne ouders vrij gehouden - anders had ik nog eene les moeten geven.</p>
<p>- Maar, mijn hemel! hoeveel uur geeft gij dan wel les?</p>
<p>- Gemiddeld tien uur in drukken tijd - ook wel eens twaalf uur daags.</p>
<p>- Dat is meer dan slavernij! Wat zijt ge toch dwaas u zoo af te tobben....</p>
<p>- Werken is leven - zei Adrienne, haar mantel omslaand.</p>
<p>- Dus de menschen, die niet kunnen werken, leven niet?</p>
<p>- Niet recht - niet volkomen - zij droomen en spelen met den kostbaren tijd en hunne heerlijke krachten.</p>
<p>- Wat zoudt ge wel zeggen als ik eens een vak ging beoefenen.</p>
<p>- Ik zou u gelukwenschen. Mag ik weten wat uwe keuze is?</p>
<p>- Ik ga photografeeren; dan kan ik op reis, overal waar ik wil, van alles herinneringen medenemen - maar gij houdt niet van herinneringen hebt gij gezegd.</p>
<p>- Ze kunnen er naar zijn, freule! zeide Adrienne met een gesmoorden zucht. - God geve u, dat gij eens al uwe photografieën met vreugd kunt doorbladeren, zonder dat er eene enkele bij is, die ge met bittere tranen nat maakt of wenscht uit te wisschen.</p>
<p>- Gij zijt somber van avond - antwoordde Augusta, Adrienne de hand drukkend.</p>
<p>- Niet somber maar ernstig - en zoo is het leven.</p>
<p>Op hetzelfde oogenblik klonk ook de bel aan de voordeur,
<pb n="165"/>
en de oppasser der pianiste was daar om haar door de van den regen blinkende straten te vergezellen.</p>
<p>&nbsp;</p>
<p>In haar langen regenmantel gewikkeld stapte zij vlug en moedig door den bulderenden najaarsstorm, die donkere wolkenmassa's over de stad aanvoerde, terwijl de regen in dichte stroomen om haar nederstortte.</p>
<p>In eene stille straat, vóor een ouderwetsch huis met trapjesgevel, houdt Adrienne stil. - Haar oudere zuster laat haar binnen. - Keetje is niet minder verdienstelijk in haar genre dan Adrienne in het hare. - Zij is een huishoudelijk talent, en wijdt zich met een schat van liefde en geduld aan de verpleging der verzwakkende ouders toe, terwijl Adrienne's vlijt in al de benoodigdheden voorziet.</p>
<p>Hoe vriendelijk en gezellig lacht die kleine, lage binnenkamer van de nette burgerwoning Adrienne weer toe, nu het buiten zoo plast en buldert, en hoe vertrouwelijk schikt zij bij het oudmodisch Dordtsch haardje, hoewel het niet veel hitte geeft - maar de oudjes hebben een afkeer van die benauwende donkere kachels, waarin zij het vuur niet zien en geen turfjes keeren kunnen. En de goede dochter wil het hen zooveel mogelijk naar den zin geven. Zoo echt huiselijk zitten vader en moeder in hunne gemakkelijke leuningstoelen tegenover elkander.</p>
<p>Een groen verlakt lampje met wit porseleinen kapje beschijnt een oud moedertje met een net neepjesmutsje, dat over de Haarlemmer Courant zit gebogen, en op de komst van Adrienne, die nu wel voorlezen zal, haar bril wegneemt om haar kind eens hartelijk te kunnen kussen.</p>
<p>Tegenover haar zit de oude man op zijne plaatstoof met zijn koperen komfoor en tabakspot bij zich, zijne lange pijp te rooken, en knikt welgevallig zijne dochter toe, hoewel een weinigje bevreesd dat ze ontevreden op hem zal zijn, als ze hem nauwkeurig opneemt.</p>
<p>- Wel, vadertje! - roept Adrienne dan ook uit - heb
<pb n="166"/>
je nu toch dat oude jasje weer aan! - Waarom heb ik u dan zoo'n lekkere gewatteerde kamerjapon gezonden?</p>
<p>- Och, kind! die is mij veel te mooi voor alle dagen - gij hadt het niet moeten doen - gij doet te veel - waarlijk, kindlief.... en dan, weetje, deze zit me zoo makkelijk.</p>
<p>- Heeft de oppasser het mandje gebracht, vraagt Adrienne.</p>
<p>- O, dat mandje! glimlacht de oude vrouw vergenoegd als een kind - wat kwam daar niet uit! - 't Was of St. Nicolaas aan het rijden ging - dat is Engelsch bier - dat is portwijn - citroenen - bessengelei - Liebigborstcarmels! - Gij laat ons op onzen ouden dag nog smulpapen worden, en gij zorgt te weinig voor uzelve. Gij ziet er zoo vermoeid uit, kind. Scheelt er wat aan?</p>
<p>- O neen, ik ben zeer wel, antwoordde Adrienne lachend.</p>
<p>- Toch ziet ge bleek en bedrukt.</p>
<p>- O, 't zal van de natte lucht zijn, 't is ook een weertje!</p>
<p>- Ja, dat trekt door alles heen, zucht de moeder. Ik voel het geducht in mijn rheumatieken arm! - Neem u toch een beetje in acht. - Neem eene warme stoof - droog en warm u eens goed.</p>
<p>- Neen, dan verwen ik maar - ik moet mij niet vertroetelen, zegt Adrienne de krant nemend om voor te lezen.</p>
<p>- Wat is dat? - Wordt er nog gescheld - zoo laat!</p>
<p>Keetje gaat naar het voorhuis en opent de deur.</p>
<p>- Een brief....</p>
<p>- O hemel! welk een brief!</p>
<p>- Is het mogelijk! - uit de Oost! van Jacq! - God zij gedankt! roepen allen.</p>
<p>De brief circuleert van de eene hand in de andere.</p>
<p>Vader zal hem openen - hij beeft te sterk.</p>
<p>- Neen, vrouw! ik kan niet, zegt hij hem overreikend.</p>
<p>Maar moeder heeft ook groote tranen weg te wisschen.</p>
<p>- Kom, Adrienne, lees gij hem ons voor?</p>
<pb n="167"/>
<p>Adrienne overziet den langen brief met eene mengeling van vreugd en smart in het hart en in het oog.</p>
<p>- Welk een groot epistel!</p>
<p>- Er valt een briefje uit - ‘Voor Adrienne’ staat er op.</p>
<p>Zij leest met bewogen stem eerst den algemeenen zendbrief. De oudjes schikken dichter bij de tafel en houden hun adem in om het reisverhaal van hun zoon nauwlettend te volgen, dat zeer opgeruimd is geschreven, want de reis is met den meesten voorspoed volbracht, en Jacq is gezond en goedsmoeds - en heeft de beste vooruitzichten en.... de beste voornemens....</p>
<p>Adrienne leest vervolgens den brief aan haar adres.</p>
<p>&nbsp;</p>
<p>‘Lieve, lieve zuster! ik had op onze voorspoedige reis veel tijd om na te denken en menigmaal ging het verleden als eene beeldengalerij voor mijn geest voorbij. Dan zag ik u altijd in uw rusteloos arbeidzaam leven, naast mijne verspilde jeugd - uw vlijt tegenover mijne traagheid - uwe volharding tegenover mijne wuftheid. - Mijn dwaze hoogmoed en laffe ijdelheid tegenover uwe edele fierheid en ware eerzucht. - O, geloof mij, nu ik zoover van u gescheiden ben, begin ik eerst recht de stille waardigheid, ja de verheven grootheid van uw levensbeeld in te zien.</p>
<p>Het is steeds bij mij, moedigt me aan om nog eenmaal zooveel liefde en zelfopoffering te vergelden. - Maar neen, het is te veel! - Zegent God mijne pogingen en kom ik tot een goed bestaan - dan zal mijne eerste zorg zijn en blijven u de groote sommen terug te geven, die ik u gekost heb; maar al ben ik zoo gelukkig om u het geld, waarvoor gij zoo aanhoudend en langdurig hebt geslaafd, terug te geven - hoe vergoed ik u de smart, den angst en den kommer, die mijne lichtzinnigheid over u had gebracht. - O, gave God! dat gij nog eens vreugd aan uw onbezonnen Jacq mocht beleven! - O, gave God! dat ik nog eens met eere tot u allen weder kon
<pb n="168"/>
keeren om mijn ellendig verleden geheel en al uit te delgen. Wat zijt gij toch eene kostelijke zuster. Hoe hebt gij aan alles zoo kunnen denken! - Hoe volledig ben ik toegerust! - Niets, letterlijk niets ontbreekt. - Maar dat alles beschaamt me - ik sla mij soms voor mijn hoofd - en zeg: - ‘Jacq, ellendige kerel - gij hadt de steun uwer zusters, de troost uwer ouders moeten zijn. - Gij hadt moeten beantwoorden aan de verwachting dier brave ouders, die eens zoo trotsch op hun jongen waren, die zooveel aan hem ten koste legden - aan hem, die zonder uwe reddende trouwe hand, u allen met schande overladen zou hebben. Gij streedt met mannenmoed voor de eer van onzen naam, die ik, lafaard... vergeten kon. - O, Adrienne, ik vereer u thans als een hooger wezen, een reddende engel. - Waarom heb ik uwe waarde niet vroeger begrepen! - Waarom kon ik uwe voetstappen niet drukken! - Hoe rein hebt gij uw pad bewaard, hoe schoon hebt gij uwe carrière gemaakt, enz.’</p>
<p>Adrienne was al zachter en zachter gaan lezen toen het haar lof gold, en mompelde het laatste gedeelte geheel voor zichzelf - want haar stem smoorde in tranen.</p>
<p>- Wel, wel! riep de oude man, verheugd zijne oogen en voorhoofd wrijvend, dat deze stille dag nog zoo heerlijk zou eindigen, kon ik niet gissen; maar mij dunkt, wij mochten er nu ook wel iets feestelijks van maken. - Wat zegt gij, moeder?</p>
<p>- Ja, ja, zei de huishoudster, vader heeft het oog op die citroenen, die hij mij heeft zien uitpakken - ik heb kookend water - een warm glas punch zal ons wel smaken, nu ons hart weer blij is.</p>
<p>- Wat duurt dat wachten naar zoo'n brief lang en bang! Maar als hij dan ook komt - welk eene vreugde! zei de oude man, zijne dochter bij den arm schuddend.</p>
<p>- Kom, Adrienne, kijk nu ook niet meer zoo ernstig op dat papiertje.</p>
<pb n="169"/>
<p>- Ja, ik dacht daar - antwoordde Adrienne, zich geweld aandoend om opgeruimd te schijnen - 't is toch niet goed aan voorgevoelens en droomen te hechten; want nu zal ik u bekennen, wat mij sedert eenigen tijd zoo bijzonder zwaarmoedig heeft gemaakt. Ik zag in den droom de zee. 't Was of ik er overheen zweefde. Uit de golven rees eensklaps een hoofd op - 't was Jacqs gelaat - zoo duidelijk als ik u hier voor mij zie - 't scheen of hij uit de baren wilde oprijzen om mij een kus te geven. Terwijl ik mij tot hem bukte, bestierf zijn gelaat; het werd blauw als van een doode, hoe nader het mij kwam - zijne lippen raakten mij aan - ijskoud - ik werd met een gil wakker en was zeer ontsteld. - Ik sprong uit mijn bed, dronk een glas water - kleedde mij, ging eene frissche morgenwandeling doen - 't hielp niet - ik kon dien indruk niet te boven komen. - Het heeft mij tot nu toe vervolgd - al heb ik het nooit uitgesproken; maar ik heb den datum genoteerd en zie, het is dezelfde dagteekening als van zijn brief.</p>
<p>- Ja, zoo ziet ge - antwoordde de vader, dat zulke droomen uit het gestel voortkomen - of wel uit uw kommer en zorg over dien jongen en het verlangen naar tijding. - Neen, aan zulke dingen moet ge niet hechten. Kom, Kee! schenk eens in - gij beproeft ons geduld.</p>
<p>- Ik wilde eerst uw neus verkwikken door den reuk, antwoordde Kee, terwijl zij de glaasjes nog eens opwreef.</p>
<p>- Laat ons op Jacqs gezondheid drinken, zei de vader, zijn kapje afnemend, terwijl hij op zekere plechtige manier zijn glas tegen dat zijner vrouw en dochter liet klinken. God zegene den zwerver, dat hij nu eindelijk tot eene goede bestemming moge komen. God zegene ook u, Adrienne, die hem tot hiertoe hebt gebracht.</p>
<p>Vader en moeder en zuster omhelsden Adrienne. Zij kon niet antwoorden - maar liep snel de kamer uit, om in het kleine keukentje hare tranen den vrijen loop te gunnen. Toen
<pb n="170"/>
zij zichzelf weer meester was, trad zij met haar gewonen, kalmen glimlach rustig binnen en zeide:</p>
<p>- Een gelukkig uur als dit vergoedt maanden van angst en spanning, van vermoeienis en arbeid.</p>
<p>- Ja - antwoordde Keetje - ik kan onze Adrienne dikwijls benijden - wat ben ik een nietig wezen bij haar vergeleken. - Wat doet zij voor ons allen - en wat heeft ze voor Jacq gedaan - maar zoo zijn er niet veel zusters....</p>
<p>- Loop, Keetje! wat gekke praat is dat nu - doet gij ook niet uw best van den morgen tot den avond.</p>
<p>- Ja, een best kind is zij ons ook, hervatte de moeder.</p>
<p>- Wat zouden we zonder onze Kee beginnen - glimlachte de vader - wij zijn nu zoo ver, dat wij eigenlijk weer tot de kinderjaren terugkeeren - wij moeten geholpen worden en verpleegd. - Wat is eene ongehuwde dochter veel waard voor oude sukkels als wij? - De rollen worden als 't ware omgekeerd. - Wij zijn nu de kinderen, en Kee de moeder, en Adrienne, die het brood voor ons allen verdient, speelt thans voor vader.</p>
<p>De oudjes schudden van het lachen over dien inval, terwijl vader voortging:</p>
<p>- Wij mogen wel zoet zijn, want waarlijk wij voelen telkens, dat wij een dagje ouder worden en al meer naar die machtelooze kindschheid afzakken. Wij hopen maar dat wij niet al te oud zullen worden, en het u toch nooit zoo lastig zullen maken, dat gij naar onzen dood behoeft te wenschen.</p>
<p>- Foei, vader! zei Adrienne, haar hand op zijn mond leggend, die hij hartelijk kuste.</p>
<p>- Ja, ja, zeide hij, die nijvere vingertjes doen het alles. Gods zegen zal rusten op de trouwe kinderliefde.</p>
<p>- Nu, vadertje! gij hebt immers ook hard gewerkt, en wat sloofde die arme moeder niet om ons groot te brengen! - Wat ontberingen hebt gij u niet getroost, om ons te laten leeren en
<pb n="171"/>
knap voor den dag te laten komen! Laat ons in alles God danken, die ons de kracht geeft - wij werken allen....</p>
<p>- Zoo lang het dag is - voegde de moeder er bij, welhaast komt de nacht - voor ons wellicht al spoedig.</p>
<p>Daar Adrienne niet bij de oude lieden inwoonde, werd het tijd om huiswaarts te gaan. De wind bulderde nog even woest door den schoorsteen en lokte niet uit hem te tarten.</p>
<p>- Lief kind, zei de moeder bekommerd, gij treft het niet - hoor die buien eens.</p>
<p>- Ja, die buien bekreunen zich nooit om eene juffer, die les geeft. - 't Is maar goed, dat de juffer zich ook om die buien niet bekommert. Ik kan ze nu trotseeren met blijden zin; geef mij mijn regenmantel en overschoenen maar eens aan, Keetje!</p>
<p>Het was een van die donkere avonden, waarop niemand buiten komt, die niet door den nood gedreven wordt.</p>
<p>Waarom laat Adrienne geen rijtuig komen?</p>
<p>- Omdat zij gewoon was beter voor anderen dan voor zichzelf te zorgen.</p>
<p>Haar oppasser is op het vaste uur weer daar en brengt haar te huis, en ontvangt onder weg zijne orders voor den volgenden dag.</p>
<p>Adrienne, die binnenshuis woont, heeft haar eigen sleutel, omdat ze niet houdt van op den stoep te staan wachten. - Zij treedt binnen, sluit de voordeur, vindt haar blaker met een doosje lucifers op den trap en gaat naar haar kamer. Zij ontsteekt haar schrijflampje, dat zij des morgens zelf gereed heeft gemaakt, en het heldere licht bestraalt een vriendelijk verblijf, dat ons, al kenden wij de bewoonster niet, zou vertellen: - hier woont eene artiste, die, al toeft ze slechts kort in eigen huis - het er zich toch recht comfortable en gezellig weet te maken. Bij alle absentie van luxe is er iets behaaglijks in het rond, dat ieder treft, die hier komt om les te nemen of een bezoek te brengen, maar voor het laatste doorgaans de bewoonster niet thuis vindt. De wanden zijn geheel bedekt
<pb n="172"/>
met portretten van beroemde kunstenaars, afgewisseld door teekeningen van de meest bekende schilders. In de allereenvoudigste omlijsting, hangt dat alles daar als een opengeslagen album, als een reeks van souvenirs. - Het waren de bloemen, die de vriendschap op het moeielijke pad eener eenzame vrouw had gestrooid - en aan menig stukje was eene of andere aardige anecdote of vereerend bijschrift verbonden. Vóor den schoorsteen hing de treffende gravure van Gallait ‘l'Oubli de douleur’, en op den schoorsteenmantel stonden de statuetten van de eerste componisten. - Kleine fijne meubelen beantwoordden aan de behoefte eener beschaafde vrouw; eene voortreffelijke pianino is natuurlijk het voornaamste stuk, met de muziekkastjes en verdere geriefelijkheden, terwijl de beknopte schrijftafel aan de andere zijde der kamer van muzikale tijdschriften, programma's van concerten en opera-billetten rijkelijk voorzien is.</p>
<p>‘Help u zelve,’ was Adrienne's wachtwoord geweest, en daarmede had zij het ver gebracht. - Zij vergde dan ook weinig of letterlijk geen diensten voor haar persoon van hare huisgenooten, mits zij haar kamer zindelijk vond en hetgeen zij behoefde precies op zijn tijd kon erlangen; want wachten stond niet in haar woordenlijst - tijd is geld - tijd is meer - tijd is leven!</p>
<p>Adrienne pookt voorzichtig haar kacheltje op. Ja, er is nog een vonkje vuur. - Aan slapen kan zij nog niet denken - daar liggen op haar schrijftafel pakketten muziek, brieven en kaartjes - zij heeft hare notitiën te maken van heden en voor morgen. -Altijd is er te tobben met dames, die lessen afzeggen of verzetten zonder na te denken, dat er soms om éen enkel uur eene heele reeks van al de verschikkingen zal moeten bewerkstelligd worden, met lastige boodschappen heen en weder daaraan verbonden.</p>
<p>Maar er is heden iets dat nog sterker spreekt, dan het gewone dagwerk. Er klinken tonen, die hooger trillen dan het alledaagsche kleppen van den rusteloozen tredmolen. De brief van den broeder - den geliefden - den afgedwaal-<pb n="173"/>den, doch wedergevonden broeder, van dien lieveling, die plaag, die ramp van haar leven, die al de vruchten van haar vlijt had gekost. Zij leest zijn brief nog eens. - Neen, aan slapen is nu niet meer te denken. - Wat rijst daar een heir van herinneringen op, nu niet langer te bezweren - en zij wil er zich aan wijden. Nu behoort ze zichzelve; nu behoeft ze geen stereotypen glimlach vol te houden - niet langer beleefdheid in acht te nemen, of belangstelling te gunnen aan duizend nietigheden, die haar volstrekt niet interesseeren.</p>
<p>- ‘Rijst op dan, schimmen uit het verleden! fluistert zij met weemoedigen glimlach. - Keert weder, schoone dagen mijner dartele jeugd! - vol scherts en spot met mijn goeden, lieven, zwakken, zorgeloozen Jacq doorleefd.’ Zoo mijmerend heeft ze zich in haar leuningstoeltje neergezet bij haar schrijftafel en schikt zij intusschen hare papieren.</p>
<p>Zij voelt behoefte om wat te drinken. Eene juffrouw, die alleen woont als zij, moet zich maar zien te helpen. - Zij opent de kast, waarin zij geheel haar beknopte huishouding bergt - en haalt er een kruikje uit te voorschijn met koude koffie, des morgens gezet om des avonds in den oven van de kachel gewarmd te worden.</p>
<p>Het eenzame kopje en de suiker kan ze zich ook verschaffen, maar och! de melk is vergeten - en 't is reeds doodstil in huis, allen slapen en voor zulk een kleine ontbering zal ze misschien niemand roepen.</p>
<p>Terwijl zij zich dus haar zwarte koffie getroost, valt haar oog weer op het bakje met briefjes en kaartjes.</p>
<p>- Wat is dat! denkt ze, verbaasd een kaartje met een welbekenden naam lezend. - Wat beteekent dat! - Nu ijlt zij naar de deur, luistert scherp aan den trap - ja, zij hoort toch beweging in huis - er is nog iemand op. - De bel klinkt, en sleepend en droomerig sloft eene meid naar boven.</p>
<p>- 't Is zeker om de melk, juffrouw? die had ik vergeten.</p>
<pb n="174"/>
<p>- Neen, 't is om dit kaartje. Hoe komt dit hier?</p>
<p>- Dat weet ik niet; maar er is wel iemand voor u geweest. Een oud deftig heer, maar den naam weet ik niet meer.</p>
<p>- Is mijnheer Westerduin hier zelf geweest?</p>
<p>- 't Was wel zoo wat van een Duin, meen ik. - Ja, die man hield niet op - of ik al zei: ‘de juffrouw is niet thuis’ - hij liep toch naar boven, en toen wou hij maar van me weten, waar ge heen waart en wanneer gij thuis kwaamt. - ‘Ik wil hier wat wachten’ - zei hij maar kortaf. - Ik stookte de kachel wat op, en hij heeft hier wel een uur gezeten - hij is nog niet eens lang weg.</p>
<p>Adrienne luisterde met klemmende onrust - keek op haar horloge.</p>
<p>'t Was twaalf uur. Er was nu geen opheldering meer te krijgen. - Dat onverwacht bezoek zoo laat op den avond beteekende iets. - Wat voerde hem hierheen? peinsde Adrienne, terwijl de meid, nieuwsgierig geworden door den levendigen indruk, die haar mededeeling maakte, bleef staan wachten - of er niet nog wat zou uitlekken over dien heer.</p>
<p>- En liet mijnheer geen boodschap achter?</p>
<p>- O ja, dat is waar ook, dat zou ik haast vergeten hebben. Mijnheer vroeg of gij morgenochtend eens bij hem zoudt komen, maar vooral eer ge les gingt geven.</p>
<p>- Dat is een mooi ding - ik heb te half negen reeds les en het is te half acht nog donker - dat kan hij onmogelijk gezegd hebben.</p>
<p>- Ja, hij heeft het toch sekuur genoeg gezegd - de juffrouw was er bij.</p>
<p>- Wek mij morgen zoodra gij opstaat, zei Adrienne kort af en sloot haar deur. - Maar ach! hoe trilde haar hart van kommer; zij had al zoo menigen schrik door dien broeder gehad. - Zou er toch weer onheil zijn? Want de bezoeker was niemand anders dan de man, die Jacq een plaats had bezorgd in Indië,
<pb n="175"/>
en steeds zulk een rouw vriend van de familie was geweest. - Had hij wellicht andere brieven?</p>
<p>- Kom - zei ze eindelijk - wat ben ik toch dwaas om me zoo ongegrond angstig te maken. - Misschien moet onze brave heer Westerduin vroeg de stad uit en wil hij mij nog even over Jacq spreken, want hij zal stellig ook berichten hebben. - Zij voelde weer, dat ze niet mocht gaan mijmeren, ging aan het nazien der noodigste zaken, regelde alles, dronk haar koffie, en begaf zich naar de aangrenzende kleine kamer, die bijna geheel gevuld was door haar ledikantje, garderobe en toilet. - Ook hier zijn de wanden bedekt met portretten, teekeningen en platen, en al wat hier hangt, ligt haar nog nader aan het hart. - Hier is ook haar eigen portret door Jacq geschilderd, toen zij in den glans van haar blijde achttien jaren bloeide....</p>
<p>Daar het eenvoudige bed slechts een gordijn aan de voorzijde heeft, zijn de drie wanden nog gebezigd om haar verbeelding te regelen en tot haar gemoed te spreken als ze zich afgetobd nederlegt, en als ze ontwaakt tot de moeite van haar rusteloos bestaan - of wel als de slaap van haar sponde wijkt en 't in het vermoeide hoofd zoo bonst en het beklemde hart zoo jaagt - dan kan zij, bij het nachtlampje, toch nog het beeld van den Man van smarte zien, zooals Hij het hoofd buigend uitriep: ‘Het is volbracht! Vader, in Uwe handen beveel ik mijn geest!’</p>
<p>Aan haar zijde hangt eene groote plaat - vier zwevende engelen voorstellend, die een ontslapene wegdragen over de onstuimige golven des levens naar de eeuwige woningen des vredes.</p>
<p>In die kleine cel vlijt zij zich neer; de vreugd over den brief is gebroken - de kommer en de onrust hebben de overhand in haar ziel.</p>
<p>Maar zij heft de oogen op naar het beeld des Verlossers: - ‘Vader, in uwe handen’ - stamelde zij, terwijl de tranen
<pb n="176"/>
uit hare rood geweende oogen vloeien - ‘Vader, in uwe handen is mijn lot en mijn leven - ook het zijne. - Geef mij kracht tot iederen strijd, opdat ook ik volbrengen moge wat uwe hand mij oplegt.’</p>
<p>En de slaap drukte zijne weldadige hand op dat matte hoofd, en schiep vriendelijke beelden en liefelijke tafereelen in fantastische mengeling om haar heen. Nu eens was zij nog kind en speelde zij met Jacq - straks was zij jong meisje, vol levenslust als hij en stoeiden zij samen dartel langs het strand, tot hij eensklaps door eene golf werd weggesleurd. - Maar de golven wierpen hem op het strand voor hare voeten - weer met die vale doodskleur op het gelaat - hij slaat nog eens de oogen op en zegt: vaarwel!... Slechts een oogenblik schijnt hij dood; toen was hij weer jong en blozend, en straalde zijn gelaat met hemelsche schoonheid en liefelijken lichtglans, en zoo zag zij hem nog voor zich toen zij wakker werd.</p>
<p>De morgen was guur en donker, toen Adrienne ontwaakte. Weldra zat zij weer bij haar snorrend kacheltje en helder lampje - het theewater ruischte, en de oppasser stond achter het tochtschut op zijne orders te wachten.</p>
<p>Daar wordt een briefje van den heer Westerduin gebracht. Het luidt:</p>
<p>‘Ga niet uit vóor ik u gesproken heb - kunt ge mij te negen uur wachten?’</p>
<p>- Dat is eene noodlottige tijding - zucht Adrienne - ik zal mijne eerste lessen er dan maar aan moeten geven en af laten zeggen. Haar onrust neemt steeds toe. - Neen, ik kan tot negen uur niet wachten - ik ga er heen, zegt zij.</p>
<p>- Het is nog niet licht op de straat, merkt de oppasser aan. - Maar zij luistert niet - reeds zijn hoed en mantel gegrepen - het paraplu'tje wordt in den arm gevat en zij stapt door het gure weder over de glibberige straten. - Maar wat
<pb n="177"/>
maakt dat uit - er moet een einde aan die spanning komen. Daar is iets onheilspellends in die boodschap.</p>
<p>Het heeft den vorigen avond sterk geregend en des nachts gevroren – alles is glad, alles is wit van ijs en rijm. Adrienne merkt het niet op. Tusschen al de vreesachtige en slibberende voetgangers heen, die behoedzaam voortsukkelen, ijlt zij voort, alsof ze vleugels aan de voeten heeft, tot zij het huis van Westerduin bereikt, waar haar opheldering kan geworden, waar de oude trouwe vriend woont, die haar hielp om Jacq te redden en die altijd haar raadsman is geweest. De bediende, die de deur opendoet, is verbaasd daar reeds eene dame te zien in het morgenschemeren. Ook de oude boekhouder komt op het hooren van de welbekende stem uit de kantoordeur kijken.</p>
<p>- Is mijnheer al bij de hand? vraagt zij.</p>
<p>- Zijt gij het juffrouw Swarts? Komt ge al zoo vroeg door zulk een weer! - Arme ziel! - Maar ik kan begrijpen, dat ge niet weet wat ge doet en waar ge het zoeken moet. - Ik heb ook zoo met u te doen....</p>
<p>- Om Gods wil, zeg mij, welke tijding is er dan toch? spreekt Adrienne, ontsteld zijn arm grijpend.</p>
<p>- Weet gij het dan nog niet! - roept de boekhouder verschrikt, ontdekkende hoe hij zich versproken heeft - weet gij nog niets?</p>
<p>O, Adrienne wist reeds genoeg – zij verstond haar droom. Jacq moest een ongeluk gekregen hebben. De grond scheen onder haar weg te zinken, alles draaide rond - daar zonk ze ineen, alsof ook zij hem zou volgen in den dood.</p>
<p>Toen zij de oogen weer opsloeg, lag zij in het huisverirek van den heer Westerduin. Clara stond bekommerd bij haar, en een geneesheer hield haar hand in de zijne.</p>
<p>- Dood - is hij dood, mijnheer? riep zij verbasterd rondziend.</p>
<p>Niemand durfde antwoorden, terwijl zij jammerend de handen
<pb n="178"/>
ophief en bleef roepen: - Is hij dan niet dood? - Zeg het mij maar - ik weet het toch wel.</p>
<p>Weinig waren de bijzonderheden, die de heer Westerduin kon mededeelen, want slechts met korte woorden was hem het plotseling overlijden des jongen mans gemeld, die bij het nemen van een bad verdronk, op denzelfden dag waarop hij den brief aan zijne zuster verzonden had.</p>
<p>De buitengemeene veerkracht van een gezond gestel, ondersteund door die zielskracht, welke men alleen uit een onwankelbaar vertrouwen op God kan putten, bracht Adrienne allengs weer tot kalmte en rede.</p>
<p>- Arme, arme Adrienne! - sprak Westerduin met warme deelneming - wij voelen méer voor u bij dezen dubbelen slag, dan wij kunnen zeggen; want hoe wordt het verlies van den broeder verzwaard door de groote opofferingen, die gij u voor zijne reis, uitrusting en vestiging getroost hebt, en die hij u eenmaal hoopte te vergoeden en nu....</p>
<p>- Och, dat geld is welbesteed, antwoordde Adrienne, ik zal altijd wel een stuk brood hebben. Ik heb niet veel noodig. Ik heb het genot gehad hem te kunnen redden en mijne ouders allen kommer te ontnemen - dat is rente genoeg. - En heb ik tijd van leven, welnu ik begin weer van voren af aan.</p>
<p>- Wij kennen uwe edele gezindheid, Adrienne! maar dat neemt onze droefheid over zoo groot verlies niet weg - sprak de financier - wij weten beter dan iemand, hoelang gij daarvoor door weer en wind hebt getippeld, en hoeveel jaren gij vingeroefeningen hebt hooren rammelen, om iets voor den dag des kwaads over te garen.</p>
<p>– Ik ben nog sterk - gij zult mij raad geven en mijne zaakjes verder blijven besturen, als ik weer iets kan overleggen. God dank! ik verdien nog genoeg; mijne ouders zullen er geen versnapering minder om behoeven te hebben. - Maar die jongen weg! - onze arme goede jongen! Nu juist
<pb n="179"/>
weg - nu! - Ach, God! hoe duister zijn uwe wegen! Hoe moet ik het die oude lieden bekend maken! - Neen, dat kan ik niet.</p>
<p>- Ik heb uw vader reeds eenigszins trachten voor te bereiden, door hem te schrijven, dat er met dezelfde post een minder gunstig bericht was overgekomen; dat zijn zoon plotseling ernstig ziek is geworden.</p>
<p>- O, dat is goed - dan zal ik straks bij hem gaan en wij zullen samen weenen; want wat blijft ons over dan onze tranen.... en ons geloof, dat Gods paden altijd diepe wijsheid zijn!</p>
<p>&nbsp;</p>
<p>De droefheid heeft haar recht - de tranen der rouw moeten haar vollen, vrijen loop hebben. Dwing den lijder uwe troostgronden niet op - laat hem uitklagen. - Gun de smart haar tijd, zij moet uitwoeden. Als de storm de golven heeft opgezweept, kunnen zij niet dadelijk stil zijn. - Eerst later verschijnt de regenboog in de nog druipende wolken, en morgen rijst eene nieuwe zon uit de kim, die ook over de versche groeven van het kerkhof hare gouden stralen uitgiet.</p>
<p>Zoo gingen de eerste bange dagen van diepe aangrijpende oudersmart voorbij, en het geschokte hart werd slechts langzaam stil. Doch toen de oude lieden eenmaal tot kalmte en gelatenheid waren gekomen, openbaarde zich bij hen ook die altijd zoo opmerkelijke stemming, die een sterfgeval bij eenvoudige en oprecht geloovige harten aankweekt: een verhoogd verlangen naar den Hemel en eene veel grootere gemeenzaamheid met de gedachten aan den dood of liever aan het eeuwige leven.</p>
<p>&nbsp;</p>
<p>De oude Swarts zat weer op zijne koperen plaatstoof bij zijn haardje en klopte zijne pijp uit in het blinkende komfoor. - Zijne handen waren nog meer vermagerd en beefden veel erger - maar zijn gelaat had iets zonderlings gekregen; men
<pb n="180"/>
zou bijna moeten zeggen, het had eene veredeling ondergaan. 't Was of op dat gerimpelde voorhoofd onder het zwarte mutsje te lezen stond: - ‘Mijne ziel is immers stil voor God?’ En als hij soms het oog naar de oude vrouw aan de overzijde ophief, lag er eene zachte uitdrukking van liefde en bezorgdheid op zijn gelaat, die verried, dat hij beducht was voor de gevolgen van den zwaren slag op het moederhart, en dat hij dubbel leed om harentwil.</p>
<p>Sloeg zij echter de kalme, vriendelijke oogen tot hem op, dan zag men wederkeerig dat zij dacht: - ‘Och, hoe draagt hij het zoo gelaten? - Laat ik hem niet week maken, opdat het hem niet te zwaar worde.’ - Zoo bedwongen zij hun smart uit liefde voor elkander - en stak zij hem zwijgend de hand eens toe, dan drukte hij die met een dankbaar knikje en een hartelijken en welsprekenden oogwenk.</p>
<p>Zoo zaten zij daar weder, terwijl de zorgzame Keetje het groene lampje ontstak en het theewater gezellig naast haar ruischte, toen een bezoek hen verraste.</p>
<p>- Hé, dominé Van Dam! - dat is lief van u, riep de oude man, de hand boven de oogen houdend, om goed te zien wie binnenkwam.</p>
<p>- Wat hebben wij in deze bange dagen dikwijls over u gesproken, ging de oude vrouw voort. – Gij waart zulk een goed vriend van hem.... die....</p>
<p>- Laat ik het van u beiden ook mogen blijven, hervatte Walter aangedaan, want in dit huis woonde eene reeks van zijne aangenaamste jongensherinneringen, van die heerlijke onschuldige souvenirs uit den eersten frisschen levenstijd, en Walter had Jacq altijd liefgehad, al kende hij al de onbezonnenheid en de zwakheid van zijn onstuimig karakter. Hij wist beter dan iemand anders, welk een schoon rijk hart er in den afgedwaalden zoon had geklopt, al was het voor den storm van de verzoekingen der jeugd bezweken. Een won-<pb n="181"/>derlijk vizioen uit het verleden rees voor Walter op, bij het herkennen van elk onbeduidend ding.</p>
<p>Dat eigen huisraad, dat hij reeds als knaap op dezelfde plek had zien staan en waarvan hij nu eensklaps alle bijzonderheden nog herkende, voerde hem zoovele jaren terug - dat ovale citroengele theeblad, met recht opstaanden rand, die ronde kopjes, wier vorm bij het model der chiffonière en bij de lijnen der stoelen paste, herinnert hij zich evengoed als de verlakte theestoof. - Daar hing boven den schoorsteen nog het oude familieportret, waarop Jacq met een wit jurkje, Adrienne met een valhoed en Keetje met een hoog schortje figureerden, en daar is datzelfde blad en diezelfde theestoof en die oude klok ook op vereeuwigd. Daar staat de oude Swarts als een kranig heertje met zwarten krulkop en Zondagschen blauwen rok met glimmende knoopen, en juffrouw Swarts zit met blozend gezicht en een hoogen kam op het hoofd en twee luchtballons aan hare armen bij het theetafeltje te breien - als de gepersonnifieerde bescheidenheid.</p>
<p>Walter waardeerde dat vroom gezin, en voelde er zich spoedig weer thuis, hoewel hij er jaren lang van vervreemd was geraakt. - De tijding van den dood des zoons drong hem de oude lieden en de brave zusters eens te gaan aanspreken. Hij stelde zich levendig voor, hoe verslagen hij die lief hebbende ouders zou vinden - zij hadden veel verdriet van Jacq gehad - eindelijk zouden zij genoegen van hem hebben. En nu kwam de dood! - Walter bracht hier dus geen afgepast condoleantiebezoek, maar zat heel gezellig bij het flikkerende haardje en wilde voor de huislijkheid ook eene oud-vaderlandsche lange pijp opsteken.</p>
<p>De oude vrouw had een dik veel gebruikt kerkboek met groote letters op den schoot, en zeide:</p>
<p>- Wij waren voorheen gewoon iederen avond het avondlied te zingen, maar onze keel is niet zoo gewillig meer; het hart is nog te zwaar; ik lees het nu mijn man maar voor.</p>
<pb n="182"/>
<p>- Zij was eigenlijk bezig het op te zeggen, want o, dat hoofd is nog goed, dominé!</p>
<p>- Zeg liever: ‘Walter’, beste vriend; gij hebt mij hier wel in mijn blauwen kiel gezien - en ik ben geen predikant meer.</p>
<p>- Dat is ook waar, zuchtte Swarts, maar ik kan het mij niet verbeelden.... ik zou zoo zeggen - jammer – jammer - enfin... ik ben een oud man.... en het hoofd is niet zoo helder meer als dat van uw vader tot zijn einde was - en zooals van mijne vrouw.... vooral na dezen slag kan ik niet zoo meer doordenken.</p>
<p>Walter wilde liever over Jacq praten dan over zichzelf - nergens viel hem de bekentenis van zijne standsverandering zwaarder dan hier, waar hij zoo geheel door de schimmen van het verleden omringd was.</p>
<p>Hij was geen Faust die zijn verleden vervloekte; neen, hij zag er vol weemoed gedurig naar om, als naar een verloren paradijs. - Was die engel, die er hem uit verdreven had, wel waarlijk een engel des lichts? - Ach, hij voerde hem rond in nevel en schaduwen - en de indrukken zijner vrome jeugd en de herinnering aan zijn kinderlijk geloof traden hem gedurig in den weg, alsof zij hem verweten, dat hij de allerdiepste behoefte zijns harten ten offer bracht aan hetgeen hij de eischen van het wijsgeerig denken achtte te zijn. Zijn hart was thans geheel gestemd om te weenen met de weenenden, en het bevreemdde hem eenigszins als de oude vrouw Swarts tot hem zeide:</p>
<p>- Het is goed, dat ge niet eerder gekomen zijt - wij waren in het eerst door de droefheid overmand - 't Was zoo onverwacht! - Hij is in zijn vollen bloei afgesneden - juist nu wij dachten, dat zijn mannelijk leven zich krachtig ontwikkelen zou, nà de overwinning op veel zwakheid. Wij waren geheel verslagen, en zaten daar dagen lang als wezenloos in onze tranen neer. - Eindelijk zeide ik tot mijn man: - Het is toch
<pb n="183"/>
te erg voor Christenmenschen, te treuren als die geen hoop hebben - waar is nu ons geloof?</p>
<p>- Wij sloegen Godswoord weer op - zeide de oude man - en zie, het was net of wij een nieuwen bijbel gekregen hadden. - Wij ontdekten er allerlei plaatsen in, die wij vroeger minder aandacht schonken. - Nu wij ons kind daar boven hebben, viel ons oog op al die heerlijke spreuken, waarin ons iets over het eeuwige leven is geopenbaard.</p>
<p>- 't Is maar jammer dat ze zoo duister zijn, en wij zoo weinig weten, antwoordde Walter met een zucht.</p>
<p>- O, zeg dat niet! - hernam de moeder - nu ons oog er voor geopend is, vind ik op ieder blad licht en troost uit het Vaderhuis.</p>
<p>Zij kreeg haar bijbel, die naast haar op een klein plankje lag en waaruit vele gekleurde wollen draadjes als leesteekentjes hingen. - Zij sloeg het versleten boek op, en de oude man nam eerbiedig het zijden calotje van de zilverwitte haren. Zij las met een door hemelsche kalmte verhelderd gelaat:</p>
<p>‘Ik wil niet dat gij onwetende zijt aangaande degenen die ontslapen zijn, opdat gij niet bedroefd zijt als de anderen, die geen hoop hebben; want indien wij gelooven dat Jezus gestorven is en opgestaan, alzoo zal ook God, degenen die ontslapen zijn in Jezus, wederbrengen met Hem.’</p>
<p>- Daar komt het nu maar op neer - niet waar, beste Walter? zeide zij, vertrouwelijk zijne hand grijpend. En al begrijp ik nu niet juist alles, wat Paulus er verder van mededeelt en hoe dat precies ten jongsten dage met de vroeger ontslapenen en de nog levenden gaan zal, dat zal zich wel ophelderen als de Heer wederkomt.</p>
<p>Walter glimlachte weemoedig over zooveel naïeveteit - terwijl zij voortging:</p>
<p>- De hoofdzaak is voor ons deze heerlijke toezegging: -
<pb n="184"/>
‘<hi rend="spat">Alzoo zullen wij altijd met den Heer wezen!</hi> - zoo dan vertroost elkander met deze woorden.’ - Dat mag wel heeten ‘<hi rend="spat">eene eeuwige vertroosting</hi>’ - en ‘<hi rend="spat">een goede hoop der genade</hi>’. - Laat het ons dan niet in bijzonderheden geopenbaard zijn <hi rend="spat">hoe</hi> en <hi rend="spat">wat</hi> wij zijn zullen - dit blijft ons heerlijk voorrecht, elkander te <hi rend="i">mogen toeroepen:</hi> - ‘<hi rend="spat">Geliefden, nu zijn wij kinderen Gods</hi>!’</p>
<p>- De groote Paulus doorzag het raadsel evenmin als wij, antwoordde Walter, want hij heeft in zijne brieven zich omtrent de verwachting en toekomst des Heeren bepaald tegengesproken.</p>
<p>- Ja, dat kan een eindig schepsel, als hij toch altoos bleef, al eens overkomen, hervatte moeder Swarts met ongeschokt vertrouwen. - Hoe kon hij denken, dat er nog zoovele eeuwen moesten verloopen. - Maar wat heeft de tijd te beteekenen voor ons die eeuwig zijn? - Wat mij meer waard is dan al die tijdrekenkunde is dit, dat Paulus als een andere Mozes, een oog in het vaderland heeft mogen slaan, toen zijn geest tot in den derden hemel werd opgetrokken - en al is onze menschentaal veel te arm om het uit te spreken en ons hoofd te zwak om het te verstaan - hij deelt ons toch mee, dat het alle beschrijving te boven ging, wat hij zag, en dat het in geen menschenhart kon opkomen, welk eene heerlijkheid in de woningen des vaders ons bereid is.</p>
<p>- En nu ik mijne ziel weer gesterkt heb door de hope des eeuwigen levens - sprak de vader - wensch ik mijn jongen niet terug. - Sterven is gewin! - zeg ik elken dag. Wij zullen spoedig bij hem zijn - en zijn heengaan is ons eene krachtige opwekking om gedurig meer de dingen die boven zijn te bedenken.</p>
<p>- En dan zulke schoone plaatsen als deze, zeide de oude vrouw, haar bril weer opzettend om voor te lezen: -</p>
<p>‘Wij weten dat zoo wanneer het aardsche huis dezes ta-<pb n="185"/>bernakels zal verbroken worden, wij een gebouw bij God hebben, niet met handen gemaakt, maar eeuwig in de hemelen.’ - Of hier uit de Openbaring: –</p>
<p>‘God zal alle tranen van hunne oogen afwisschen - en de dood zal niet meer zijn, noch rouw, noch gekrijt, noch moeite - want de eerste dingen zijn weggegaan’. - Als ik dat zoo indenk, dan krijg ik een heimwee naar boven en verlustig ik mij in dat schoone lied:</p>
<lg type="poem">
<l>Hoe zal 't mij dan, o dan eens zijn!</l>
<l>Als ik, verlost van smart en pijn,</l>
<l>Ontwaak tot hooger waarde! -</l>
</lg>
<p>- Ik had die roepstem van gene zijde hoog noodig op mijn ouden dag, beleed de eerbiedwaardige grijsaard. – Als ik eerst was opgeroepen, ik zou naar dien zoon omgezien en te veel aan hem gehangen hebben. Nu is hij voorgegaan, en dat trekt mij machtig uit het aardsche. - Wij zijn een paar oude boomen; tamelijk vermolmd en verweerd van binnen, lijken wij meer dan we zijn - maar de wortels zaten nog geweldig vast in de aarde. Nu zendt de Heer dezen stormwind uit, die den jongen boom naast ons breekt en ontwortelt, om den grond voor die oude stammen vrij wat losser te maken - 't Is of de wortels al half gelicht zijn - wij voelen dat de bijl aan den wortel is gelegd, en wij zijn verblijd, wetende dat de verlossing nadert.</p>
<p>Walter liet zijne ziel als 't ware zachtkens meevoeren door de aandoeningen dier beminnelijke oude lieden. Het was hem of hij op de golfjes van een schoon diep meer gedragen werd, terwijl hij de riemen in de boot had geworpen om zich aan den zacht kabbelenden stroom over te geven. Die oude bijbel - zoo moeielijk te verstaan voor de geleerden! - dat gevaarlijke struikelblok, zoo eindelooze conflikten uitlokkend tusschen weten en gelooven! - Die milde bron van grenzenloos misverstand tusschen de naar licht- en waarheidzoekende harten!
<pb n="186"/>
die wrange twistappel, die de menschen zoo verbitterd tegen elkander doet opvliegen, dat ze niets goeds meer in elkander schijnen te kunnen zien of onderstellen! - dat onuitputtelijk arsenaal, waaruit de strijdende partijen gelijkelijk de vlijmende wapens haalden om elkander zoo grievend mogelijk te wonden, zoo laag te verguizen en te hoonen en door het slijk der verachting te sleuren! - die wonderbare oude bijbel! die hem zijne levensbaan zoo <hi rend="spat">bitter troebel maakte</hi> - kon voor een vroom gemoed zulk een heldere fakkel over de graven, zulk een fontein des levenden waters zijn.... En dat zonder dogmatiek, exegese, taalkennis, oudheidkunde, geschiedenis! enz. enz. - Hij had in lang zoo iets niet waargenomen, want in zijn vriendenkring was men allengs zoo geheel vervreemd van de verouderde bijbelsche voorstellingen - dat hij er zich nauwelijks meer in oriënteeren kon; immers hij wijdde al zijn tijd aan het leggen van een nieuwen grondslag voor zijne zedelijke wereldbeschouwing door een vlijtig natuuronderzoek.</p>
<p>En toch, welk eene kracht moest er in dit antieke geloof schuilen, dat het zulke liefdevolle ouders bij het graf van hun dierbaar kind kon doen juichen: - ‘Dood, waar is uw prikkel, graf, waar is uw overwinning?’....</p>
<p>Toen Walter eindelijk opstond en de oude lieden hem met hartelijkheid, ja, schier met teederheid vaarwel zeiden - gaf hij die lieve vrome oude vrouw, met haar blijmoedig kindergeloof een kus, zooals hij het zijne moeder placht te doen - en zeide bij het heengaan:</p>
<p>- Ja, zalig zijn de armen van geest, want hunner is het koninkrijk der Hemelen.</p>
<p>&nbsp;</p>
<p>Walter was den stoep nog niet af, of eene heel andere verschijning uit het verleden stond voor de deur; eene lange magere vrouw met een strak gezicht, strakke rok, strakke
<pb n="187"/>
mouwen, strak lijf en - strakke ziel! - in het zwart gekleed sinds den dood van haar echtgenoot, hoewel hij al voor een kwart eeuw het tijdelijke met het eeuwige had verwisseld. - Of dat rouwkleed betrekking had op den toestand der weduwe of op den toestand des overledenen, was moeilijk te beslissen, maar juffrouw van Teutem mocht wel rouwe over hem dragen, daar het bij haar vaststond, dat hij voor eeuwig verloren was gegaan, immers hij was niet volgens de regelen der confessioneele omschrijving bekeerd! - Dat zijzelf onbekeerd was, viel niet moeilijk te ontdekken, maar verontrustte haar niet merkbaar, en zij achtte zich verplicht eens hoogte te gaan nemen bij hare overburen, en scherpzinnig te onderzoeken op wat grond die goddelooze losbol daar zalig gesproken werd; want zoo iets kwam niet te pas. De harde wijze, waarop haar snaterende stem de oude lui opschrikte en als 't ware uit hun hoopvolle gelatenheid neertrok tot voor de rechtbank van de leden der positieve richting, had iets wreedaardigs.</p>
<p>Nadat zij eerst onder een bedenkelijk hoofdschudden en kuchen zich eenige bijzonderheden had laten vertellen, antwoordde zij met ten hemel geslagen oogen:</p>
<p>- 't Ergste is, dat hij zoo in zijne ongerechtigheid gesmoord is. - O, was hij nog maar als een boetvaardige tollenaar gestorven. - Maar onbekeerd voor Gods vierschaar! - afgesneden in zijn zonde!....</p>
<p>De oude lieden zaten geheel versuft bij die galmende jammerkreten, en stamelden van zijn berouw, van zijne heilige voornemens en geloften. - Maar juffrouw van Teutem was onverbiddelijk, alsof ze zelf voor gerichtsengel moest optreden, en declameerde met schrille stem:</p>
<p>- O, als ik dat indenk, hoe de rook hunner pijniging opgaat eeuwiglijk en altoos - dan loof ik den Heere, dat een klein overblijfsel nog behouden zal worden van de eeuwige verdoemenis, terwijl God al het overige onder den vloek heeft besloten.</p>
<pb n="188"/>
<p>De oudjes huiverden en waren doodsbleek geworden - de oude man was nog meer verbijsterd dan zijne vrouw, want zij antwoordde verontwaardigd:</p>
<p>- Maar, juffrouw van Teutem! God is genadig en barmhartig, en Hij doet ons niet naar onze zonde - Hij ontfermt zich over de kinderen der menschen....</p>
<p>- Ja, maar ik zag daar een zoon des verderfs uit uw huis komen, die zal u wel met losse kalk gepleisterd en u op een valschen grond van gerustheid gezet hebben. - Maar staat er niet geschreven, dat het schrikkelijk zal zijn te vallen in de handen van den levenden God? O, het zal....</p>
<p>- Ja, dat weet ik, maar daar staat ook: - Gelijk een vader zich ontfermt, viel Keetje haar in de reden. - Weet gij wat er in de ziel van den afgedwaalde is omgegaan? - Er worden er nog ter elfder ure behouden, die menigeen zullen voorgaan in het hemelrijk.</p>
<p>- Er zijn toch maar twee plaatsen hiernamaals - gelukzalig of verdoemd - binnen of buiten - in het genadeverbond of opgeschreven ten verderve.</p>
<p>- Ja, twee plaatsen zijn er zeker, zooals er eigenlijk ook maar tweeërlei soort van menschen zijn, goeden en boozen - maar hoeveel graden heeft dat goede en dat booze niet? - Zoo zal het ook wel daar ginds wezen, zeide de vader.</p>
<p>- Ik zeg u, daar is maar twee: - riep juffrouw van Teutem - <hi rend="spat">hemel</hi> of <hi rend="spat">hel</hi> - daar zijn maar uitverkorenen of verworpelingen.</p>
<p>- Foei, juffrouw, viel Kee ongeduldig in, gij hebt in Gods geheimen raad niet gezeten. - Wij vertrouwen op den trouwen Herder, die het verloren schaap zocht. Gij schijnt niet veel van hem te verwachten....</p>
<p>- Dat is nu het loon mijner getrouwheid! - beet zij Keetje toe. - Zulk een duivelsknecht hoort gij, en mij wilt gij den mond stoppen, mij, die u den vollen raad Gods voorlegt.</p>
<pb n="189"/>
<p>- Neen, uw inzicht faalt, als gij in de toekomst maar twee plaatsen stelt, ging Swarts voort. - De Heer Jezus zegt, dat er <hi rend="spat">vele</hi> woningen zijn, en niet <hi rend="spat">twee</hi>.</p>
<p>- O ja, in den hemel - maar hemel is hemel.</p>
<p>- Paulus spreekt van drie hemelen; dus zal er wel het heilige en het heilige der heiligen zijn, evenals in Jehova's tempel; en als ik met Jacq dan maar op den drempel van den buitensten voorhof mag zijn, dan wil ik daar wel dorpelwachter wezen.</p>
<p>- Ik zeg u, er is maar twee! - en die niet als een Paulus is bekeerd, ligt onder het eeuwige oordeel, al spreken wij hem zalig; - maar schuilt hij in de borgtochtelijke zoenverdienste - ja, al waren zijne zonden als scharlaken, ze zullen worden als witte wol. Hij is een uitverkoren vat.</p>
<p>- Och, juffrouw! - Paulus spreekt er veel beter over dan gij. - Als hij ons wijst op het gesternte, zegt hij: - Anders is de heerlijkheid der zon, anders die der maan, anders die der sterren - en de sterren, hoe verschillen die niet in glans en grootte. - Welnu, de Vader heeft sterren genoeg; voor zulke arme jongens als mijn kind, zal de Heer hier of daar nog wel een heel klein sterretje hebben, daar hij een woningje op vinden mag. Er zullen licht vriendelijker wezens wonen dan de menschen zijn....</p>
<p>Juffrouw van Teutem begreep, dat zij Jacq hier vergeefs naar den poel van sulfer verwees - en met een verwaand hoofdschudden stond het somber orakel op om het ouderpaar in veel droeviger stemming achter te laten, en lang nadat deze treurige confessioneele verschijning was weggegaan, bleef de walm nog hangen, tot de oude vrouw haar gezangboek weer greep en met bevende stem voorlas:</p>
<q rend="bq">Jezus, neemt de zondaars aan!</q>
<p>- 't Is toch wonderlijk - zei Kee - dat bezoek van dien ongeloovigen Walter deed ons zoo goed! -met zijn warmen
<pb n="190"/>
handdruk en die deelnemende tranen in zijne zachte oogen - met het ophalen van al die lieve herinneringen uit Jacq's jonkheid. - En deze godzalige juffrouw van Teutem heeft ons als met alsem gedrenkt. - Ik verbeeld me toch, dat ik dan nog liever met dien zachtmoedigen Walter en onzen armen Jacq de eeuwigheid zou ingaan, dan met zulke wandelende vragenboeken zonder hart. - Walter mag dan een twijfelaar zijn, ik vond hem zoo <hi rend="spat">echt menschelijk</hi> - die juffrouw van Teutem mag eene zuiver rechtzinnige geloovige zijn, ik vond haar <hi rend="spat">erg onmenschelijk</hi>. Ik dacht zoo onder het luisteren, als God een welbehagen in menschen heeft, dan moet Walter van avond veel behagelijker in Gods oog zijn geweest dan deze onbarmhartige. Ik hoop maar, dat de goede God al die vrome lui van de confessioneele richting daar boven eene groote, mooie ster <hi rend="spat">heel apart</hi> zal geven.</p>
<p>- Ja, kind! wees maar gerust - antwoordde de moeder met vertrouwen - soort zoekt soort - en er zijn vele, vele woningen!</p>
</div>
<div type="chapter">
<pb n="191"/>
<head rend="h3">VIII. Proefondervindelijk.</head>
<p>Onrustige droomen hadden Augusta geplaagd: zij was boos tegen den slaap, die haar niet verkwikt had; tegen het weder, dat haar contrarieerde; tegen de legerstede, die haar geen rust kon bieden; tegen de dienstboden, die het bed hadden gespreid.... En reeds vroeg werd de bel in haar kamer met heftigheid geroerd, en moesten de bedienden loopen en draven. Er moest dan ook eene groote gebeurtenis voorbereid worden: <hi rend="spat">Augusta zou aan het werk gaan!</hi></p>
<p>Eene tuinkamer moest voor photografisch atelier worden ingericht. Daar kwamen vrij wat menschen bij te pas - pruttelende menschen, die er geen van allen over tevreden waren in een kouden, donkeren wintermorgen zoo vroeg in de weer te moeten zijn. Daar werden gordijnen weggenomen en gordijnen aangebracht; daar moesten meubelen weggesleept en weer teruggedragen worden, om nog zesmaal verzet en heen en weer gesjouwd te worden. Eindelijk bleek toch alles onvoldoende, zoolang de artiste er niet zelf bij was. - Maar hij bleef uit - even als de lieve zon, die in natte, grauwe
<pb n="192"/>
nevelen bleef sluimeren, alsof zij de menschelijke oogen nu voor goed aan de gasvlammen overliet.</p>
<p>- Dat is me een land! - barstte Augusta wrevelig los - om half acht nog geen hand voor oogen te kunnen zien! Neen, dat kan ik niet meer uithouden! - Als we dan toch bij de lamp dit marmotten-seizoen moeten doorleven, dan weet ik niet waarom ik niet over dag slapen en 's nachts waken zou.</p>
<p>- Zoo als de freule verkiest - was het laconisch antwoord der kamenier.</p>
<p>- Ik zou dan ten minste het verdriet niet hebben van zulke smerige straten te moeten aanzien, met bemodderde menschen, die onder druipende parapluies in de schemering omtobben - 't is een land van mist en modder!</p>
<p>- Ja, freule, volkomen waar; ik weet niet hoe ge er zoolang in geleefd hebt.</p>
<p>- Wel, ik heb er ook niet in geleefd! - Ik ben altijd op reis geweest - en wil er ook niet leven. - Ik wil liever in de woestijn zijn, dan in zulk een klimaat. - Laat de knecht dan toch meer stoken, 't is ellendig koud! - zie eens nog maar vijftig graden - ze willen mij hier doodmartelen!</p>
<p>- Het is nog zoo vroeg, freule! - men is niet gewoon dat de dames zoo voor dag en dauw op zijn - de warmte is nog niet door al de buizen verspreid.</p>
<p>- Waarom wordt er dan 's nachts ook niet gestookt - 't vriest immers 's nachts ook.</p>
<p>- O ja, freule! als ge 's nachts wilt laten stoken, behoeft ge het maar te bevelen om een nachtwaker daarvoor aan te stellen.</p>
<p>- Alsof er niet al bedienden genoeg waren?</p>
<p>- Dat kan ik niet, beoordeelen, freule! maar ik geloof dat dezelfde personen, die over dag werken, 's nachts rust willen hebben.</p>
<pb n="193"/>
<p>- 't Is ongelukkig dat al die menschen hier in het land een wil hebben! - en ze zijn nog dommer en slechter dan de negers, die geen wil hebben!</p>
<p>- Ja, freule! 't schijnt zoo in alle blanken te zitten om een eigen zin te hebben, van de keukenmeid af tot de gravin toe.</p>
<p>- Maar dat moest niet zijn; er zijn wezens om te bevelen en wezens om te gehoorzamen. Wie mij niet dienen wil, kan heengaan - maar wie mij dient, die zal niet anders willen dan ik wil.</p>
<p>- Ik weet niet, freule! of dat systeem aan deze zijde van de Middellandsche Zee tegenwoordig wel steek houdt.</p>
<p>- Dat wil ik dan toch eens probeeren, hernam Augusta, met eene houding, die eene souvereine niet kwaad zou gestaan hebben, maar in eene stemming van gemoed, die waarlijk drieduizend jaren ten achter was.</p>
<p>De kisten van den photograaf kwamen aan, maar hijzelf daagde nog niet op. - Augusta kon niet wachten. - Zij brandde van ongeduld om de kisten te openen. - Vergeefs liet zij het beproeven - de bedienden treuzelden er zoo wat aan; zij hadden de noodige gereedschappen en den rechten slag niet. - Daar moest dan maar een timmerman of een smid komen om de sloten open te steken; zij moest zien, wat dat alles inhield. Gelukkig kwam er tegen tien uur eenige verandering in het mistige weer - de nevel trok op en de zon brak door. - De photograaf verscheen nu ook en moest grootendeels alles laten overdoen, wat Augusta in haar overijling had willen beredderen. Nu ontbrak nog de onmisbare kleine donkere kamer met het gele glas - ook dat kwam in orde, en des anderen daags was men zóo ver, dat er eene eerste proef kon genomen worden.</p>
<p>Augusta, met schranderen geest, juist oog en vlugge hand bedeeld, leerde snel en kwam in eene echte photografeerwoede –
<pb n="194"/>
alles en alles moest vóor het glas van de camera obscura gebracht worden - alle huisgenooten en verwanten, alle honden, apen en vogels - meubels en vazen, tot den lantaarnpaal toe! Zij begon zoodra het der zonne behaagde genoegzaam licht toe te staan, en eindigde niet vóor de dagvorstin haar hulp weigerde. Daar zij nu vaak van 10 tot 4 uren onverpoosd voort bleef tobben, zonder spijs of drank, die men voor haar nederzette, zelfs te willen aanraken, bracht zij hare zorgzame huisgenooten tot wanhoop - want al sloeg ook het uur van het middagmaal, Augusta kon of wilde niets nuttigen; zij was geheel door werkdrift verslonden en slaafde als eene verbijsterde voort om, als het daglicht haar begaf, de proefstukken nog af te werken en de verdere werkzaamheden te verrichten, die de photografie eischt.</p>
<p>- Dat eten - riep zij verdrietig - 't is bloot eene kwade gewoonte! - Men eet, omdat de klok het beveelt. - Wie zou altijd om eten denken, als de pendule het ons niet oplegde? - Neem die pendule weg - zet de huisklok stil - ik wil die tirannie niet langer dulden. - Wat raakt het mij hoe laat het is!</p>
<p>Hare bevelen werden opgevolgd - maar welke gevolgen sleepte dit niet na zich! - Vergeefs poogde mama, oom en tante, neef en nicht haar te betoogen, dat zij dwaasheden beging.</p>
<p>- Ik vind het integendeel dwaas van u allen, zulke slaven van de klok te zijn - antwoordde zij - staat op, gaat naar bed als het u goeddunkt; eet en drinkt als gij lust hebt - maar niet omdat de klok u met zes of tien slagen voorpraat, dat gij honger hebt. - Gij hebt geen honger - maar gij eet, omdat het tijd is.</p>
<p>Daar geen der huisgenooten haar voorbeeld volgde, en toch ook niemand haar dwong om haar gevoelen op te geven, at Augusta - als zij het eindelijk niet langer uitstellen kon - nu eens te middernacht - dan om twee of drie uur in den nacht. Niet alle spijzen konden echter bewaard worden of
<pb n="195"/>
warm blijven. - Zij begon dus weldra te ervaren, dat zij bezwaarlijk tegen den geregelden maatslag des dagelijkschen levens kon oproeien, en dat die oude verachte tredmolen van onze huislijke gewoonte toch eene zeer taaie machine was, hoogst moeilijk om los te schroeven.</p>
<p>Nancy was altijd de eenige huisgenoot, die aan hare zonderlinge grillen gevolg gaf en haar voorthielp - al de overige familieleden bleven tot haar ergernis slaven van de huisklok.</p>
<p>De donkere Decemberdagen bleken weldra hoogst ongunstig voor photografische proefneming - dit verdroot haar zeer. - Waartoe deugen dan die duistere weken? - zuchtte zij - en zij zou stellig onmiddellijk naar het Zuiden zijn opgebroken, indien zij niet plotseling een geheel oorspronkelijken inval had gekregen. Zij ontwierp namelijk eene gansch nieuwe reeks van waarlijk zeldzame proeven.</p>
<p>&nbsp;</p>
<p>Op zekeren morgen zeide zij tot Nancy:</p>
<p>- Het is heden zóo donker, dat ik het beter vind deze korte akelige dagen als nachten aan te merken - ik sta dus van daag niet op</p>
<p>- Zooals de freule verkiest, antwoordde Nancy onderworpen.</p>
<p>- Ik wil eens een anderen leefregel beproeven, en den dag voor nacht nemen en van de nachten mijne dagen maken. Over dag is er aan den mistigen winterhemel niets te zien dan eene vuile vlek in de grauwe wolken, die de zon moet verbeelden. Des nachts is de hemel helder, en zal ik naar de sterren zien en mij minder vervelen. Gij moet u naar dien regel schikken, en er mijne zaken en uw werk naar ordenen.</p>
<p>- Ik ben bereid om met u mede te doen, freule! - evenals altijd.</p>
<p>- Ik heb van nacht niet geslapen en ga het nu doen. - Wek mij van avond tegen zeven uur op, en regel alles voor ons ontbijt, alsof het ochtend ware.</p>
<pb n="196"/>
<p>- Zeer goed, freule! - maar bedenk wel, om dat vol te houden moet gij toch altijd op mijne zeven à acht uren slapens rekenen. - Ik wil u gaarne in alles dienen, maar om daartoe in staat te zijn - moet ik gezond en sterk blijven. - Als gij mij maar belooft, dat ik mijne zeven uren zal hebben om te rusten, is het mij onverschillig of ge mij des middags te twaalf uur of te middernacht naar bed zendt.</p>
<p>- Gij moet dan nu ook maar naar bed gaan.</p>
<p>- Zeer goed - zei Nancy, met haar gewone onbeweeglijke gelatenheid. - Ik zal 't er dan maar voor houden, dat ik liefdezuster ben, en nachtdienst heb bij eene kranke.</p>
<p>Ja, zoo was het eigenlijk ook.</p>
<p>De proef werd genomen en beviel Augusta aanvankelijk uitnemend. - Geen visites maken - geen visites ontvangen! - Die diepe stilte van den nacht was heerlijk! - Wat kon zij niet ongestoord lezen en schrijven! - Wat voelde zij zich sterk en helder. Het maanlicht straalde liefelijk door de hoog opgehaalde gordijnen, en prachtige sterrengroepen, die zich nu in volle majesteit vertoonden, tintelden met haar mysterieuse heerlijkheid zoo indrukwekkend aan den schoonen winter-hemel, dat Augusta meer dan voldaan was over haar eersten nacht.</p>
<p>Den tweeden nacht wilde zij aan de muziek wijden.... Des anderen daags kwam er echter een vriendelijk verzoek van de buren om geen nocturnes meer uit te voeren, wijl de kinderen wakker werden en mijnheer ongesteld was.</p>
<p>- Dat vervelend samenwonen in de steden is ook hatelijk! Waarom staan de huizen niet los en vrij op zichzelf? - murmureerde Augusta. - Neen, ik hoor hier toch niet. - Liever in een tent in de woestijn, dan met buren opeengehoopt aan den Boschkant....</p>
<p>Overigens was het een zeer behelpelijk leventje - heel aardig voor eene enkele maal - maar - eene veel te slechte
<pb n="197"/>
bediening - aan alles telkens gebrek - niemand om eens gauw een boodschap te doen - geen mogelijkheid om iets te laten halen of weg te brengen....</p>
<p>In den derden nacht begon zij de stilte een weinig akelig te vinden. - Zenuwachtig schrikte zij op bij het ritselen van eene muis achter het behangsel, en onwillekeurig opende zij de deur van het kamertje, waar Nancy voor haar bezig was. - Zij had behoefte aan gezelligheid en begon met zeldzame gemeenzaamheid een praatje.</p>
<p>- Ik dacht daar zoo over u na, Nancy.</p>
<p>- Over mij, freule! - hoe is dat mogelijk?</p>
<p>- Ik dacht er over, hoe het zijn zou, als wij eens van plaats verwisselden - als gij eens meesteres waart en ik uwe kamenier.</p>
<p>Nancy glimlachte spotachtig.</p>
<p>- 't Zou u niet best bevallen, freule! - Ik vrees, dat ik u spoedig zou moeten ontslaan.</p>
<p>- En waarom? - Zou ik te onhandig zijn?</p>
<p>- Neen, freule! gij zoudt al wat tot mijn vak behoort, uitnemend kunnen leeren - als gij het wildet - alleen éen woord zou er bij u niet in willen....</p>
<p>- Welk woord bedoelt gij?</p>
<p>- Het woord ‘<hi rend="spat">dienen</hi>’. Dat moet vroeg geleerd worden - of het vindt ons ‘<hi rend="spat">hard leers</hi>’, maar als wij het jong zijnde ‘<hi rend="spat">goed leeren</hi>’, dan verstaan wij het voor heel ons leven.</p>
<p>- Wat meent gij daarmede?</p>
<p>- Dienen, beteekent niet onzen wil, maar eens anders wil te doen, zooals gij onlangs terecht hebt opgemerkt. - Wanneer wij dien andere boven ons achten, wijzer en beter, machtiger en grooter schatten, dan valt het opofferen van onzen wil ons lichter - maar anders is het zeer zwaar en dan is men er ongelukkig door - want ons gevoel van trots komt er dan tegen op, en wij voelen ons geneigd met
<pb n="198"/>
woord en daad in verzet te treden.... tenzij de drang der omstandigheden ons het zwijgen oplegt.</p>
<p>- Aan een edelen meester zal een bediende dus lichter gehoorzamen? - hervatte Augusta. - Ik dacht niet dat zij daarop acht gaven. - Toch zou ik wel eens willen weten hoe dat was ‘<hi rend="spat">te dienen</hi>’. Wij moesten er de proef eens van nemen. Ik ga een klein reisje met u maken - bijvoorbeeld naar Spa, en zoodra wij uit onze bekende omgeving zijn, zijt gij de meesteres en ik uwe kamenier.</p>
<p>- Maar, freule!....</p>
<p>- Ja, in ernst - ik wil het eens weten of uw werk zwaar is of niet.</p>
<p>- Onmogelijk, freule. Het zou bijvoorbeeld al erg genoeg voor u zijn, als gij geheel zonder bediening waart, en gij u zelve alleen moest kappen en kleeden! Maar gij bedenkt niet, dat gij dan nog daarenboven mij zoudt moeten kleeden en kappen! - voor mij strijken, stoppen en naaien! - Neem mij niet kwalijk, dat ik lach.</p>
<p>- Ja, dat is waar ook - daar heb ik niet aan gedacht - ik zou dan mijn eigen kameniersgoed en dat mijner meesteres in de eerste plaats in orde te brengen hebben. - Ik zal dan maar beginnen met alleen mijn eigen goed te behandelen.</p>
<p>- Gij moet het echter dan ook doen in uitgewoekerde oogenblikjes, antwoordde Nancy schalks.</p>
<p>Augusta lachte zelf ook, maar pijnlijk. Het stak haar, te ontdekken dat zij, die van zoo groote dingen droomde, tot zoo iets gerings zelfs niet in staat zou zijn, als de rol van kamenier te vervullen.</p>
<p>- Neen, freule! ik zeg nu ook, even als onze ezeldrijver op den Drachenfels ons toevoegde: - ‘God heeft den ezel tot ezel gemaakt, en u om er op te zitten, en mij om hem te drijven. - Zoo hebben wij alle drie elkander noodig.’ Nooit is mij iets te veel geweest, wat gij mij ook opgelegd hebt,
<pb n="199"/>
als dat eene te Wiesbaden! - en al gaaft gij mij ook paarlen en juweelen, ik deed zulk eene dwaasheid nooit weder.</p>
<p>- Welke?</p>
<p>- De dwaasheid om mij, met uwe elegante kleeding aan, naar de Trinkhalle te zenden, om in het volle publiek, als eene rijke freule uitgedost, het water uit de bron te halen. Wat was ik blij toen ik mijn eigen pakje weer aan mocht trekken! - Gij hebt zoo groote pret niet kunnen hebben van die grap, die de geheele badwereld wat te snappen gaf voor een dag - als ik er strijd en leed door heb gevoeld.</p>
<p>- Kom, kom - zoo erg moest ge die gril niet opvatten - het was bloot een inval om die zotskappen te bespotten, die niet naar menschen, maar naar toiletten vragen.</p>
<p>- Freule! als ik eene andere geaardheid had gehad, was die gril mijn ongeluk geworden. Doe zulke dingen nooit meer met andere bedienden; gij weet niet welke booze geesten van begeerlijkheid gij wakker zoudt kunnen maken met eene onbedachte handeling, die voor u slechts spel is. - Wij geringe lieden hebben ook onzen naam, eer en deugd te handhaven.</p>
<p>- Gij zijt er gelukkig zonder blaam afgekomen, Nancy! - maar zeg mij eens, voelt gij nu eenig verschil in uw gestel bij het werken in den nacht.</p>
<p>- Ja zeker, freule! ik voel wel dat er iets vreemds in mij is.</p>
<p>- Maar dat is toch bloot verbeelding.</p>
<p>- Ik heb een geneesheer hooren verzekeren, dat er in ons lichaam des nachts eene andere werkzaamheid is dan des daags, en ik voel dat hij gelijk heeft, al ben ik ongeleerd; - maar al ontwaarde ik het nog niet dadelijk, ik ben met de lessen van Van Alphen groot gebracht en hij zegt:</p>
<lg type="poem">
<l>God heeft ook geschapen</l>
<l>Den nacht om te slapen</l>
<l>Dies looft hem mijn hart.</l>
</lg>
<p>God zal best. weten, waarom Hij het zoo en niet anders heeft
<pb n="200"/>
verordend - ik geloof dat wij altijd 't verstandigst doen niet wijzer te willen zijn dan Hij.</p>
<p>Was het tengevolge van Nancy's wijsgeerig betoog, geput uit de gedichtjes van den wel veel bevitten, maar nog niet veel geëvenaarden kinderdichter - dan wel uit haar zinspeling op de waarschuwing van een geneeskundige, gevoegd bij eene groote behoefte aan lucht en beweging, die geheel verloochend moest worden - maar na een nacht of vijf keerde Augusta, hoewel mokkend tegen den ouden, roestigen tredmolen der gewoonte - van deze proefneming, om den nacht met den dag te verwisselen, voor goed terug.</p>
<p>Evenwel woelde er haar nog eene zaak door het hoofd. Die geheele vervelende manier van doen om een derde van zijn aanzijn aan slaap te wijden - die gekke gewoonte om daar in een klein hokje te kruipen, zich onder de dekens te gaan verbergen op éen oor - 't was toch eigenlijk een zot, aanwendsel. - Was het wel waarlijk gebiedend noodzakelijk? - Wat zou het heerlijk zijn, als men zich wennen kon om dat domme slapen eenvoudig weg te laten.</p>
<p>Zij besloot te beproeven, hoelang zij het er buiten zou kunnen stellen. Daar echter de volgzame Nancy thans in verzet kwam door ronduit te zeggen: ‘Daaraan doe ik niet mee!’ - was zij genoodzaakt geheel alleen die proef te nemen, al vond zij het machtig ongezellig. Nancy bleef echter onverzettelijk en verklaarde, dat zij op zeven uur slapens recht had; overigens stelde zij zich ter beschikking om alle proeven te helpen nemen, mits de freule ze op haar eigen persoon bleef toepassen.</p>
<p>- Wilt gij mijne proef niet deelen, dan sta ik toch op uwe stilzwijgendheid, bedong Augusta.</p>
<p>- Daar kunt gij staat op maken, antwoordde Nancy.</p>
<p>De freule voorzag zich van zeer boeiende lectuur, sleet hare dagen als naar gewoonte, en bracht een paar nachten door zonder te bed te gaan. Wat haar het meest hinderde in de lange
<pb n="201"/>
nachten, was de hulpeloosheid - en om geen opzien te baren, had zij geen der bedienden laten waken. Na twee slapelooze nachten overweldigde haar bij de derde nachtwake de slaap zoodanig, dat zij in haar stoeltje bij het vuur in zoo diepe rust verviel, dat men haar des anderen daags te bed bracht zonder dat zij ontwaakte, en zoo sliep zij een dag en een nacht door, daar de natuur wijzer was dan zij en dit gestoorde evenwicht weldadig trachtte te herstellen. Nog beet zij op het gebit, dat zij niet afwerpen kon. Het juk van het huislijk en gezellig leven droeg zij, zooals een Amerikaansche roodhuid het zou opgevat hebben, zonder de schoonheid of wijsheid van de maatschappelijke orde te begrijpen en te huldigen.</p>
<p>- Ik weet nu dat ik het toch twee nachten uithouden kan. - Nu zou ik wel eens willen weten, hoelang ik zou kunnen vasten, zeide zij tot schrik van de goede Nancy.</p>
<p>- Freule! - gij zult uwe gezondheid ondermijnen....</p>
<p>- Wel neen, hoe menige zieke eet in weken niets hoegenaamd!</p>
<p>- Het lichaam is dan werkeloos.</p>
<p>- Ja, ja, ik ken die redeneering - beloof mij alleen dat gij mij helpen en niet verraden zult.</p>
<p>Augusta wendde tegenzin in spijzen voor en at den ganschen dag niet. - Haar bezorgde betrekkingen lieten een geneesheer komen, die haar iets voorschreef. Augusta wierp de medicijnen in den kachelbak, en liet, om de aandacht van zich af te leiden, zich eenige spijzen in haar kamer brengen, maar gebruikte er niets van - oogenschijnlijk bleef zij zeer wel - zij dronk alleen een weinig.</p>
<p>Nancy was innig bekommerd over deze nieuwe gril, en stond in zwaren tweestrijd of zij niet moest spreken; doch al zeide zij het aan hare betrekkingen - wie kon Augusta dwingen om te eten als zij niet wilde? - 't Zou alleen ongenoegen
<pb n="202"/>
wekken - de proef moest dus maar doorgaan, en zou zichzelf wel doen afschaffen.</p>
<p>Reeds den tweeden dag zag Augusta er zóo afgemat, doodsbleek en akelig uit, dat het de aandacht trok der voorbijgangers, die haar op de wandeling tegenkwamen. Zij voelde het dan op den derden dag ook al te wel, dat het hoog tijd werd die proef te staken, doch wilde, om zich wat te verfrisschen, toch maar uitgaan.</p>
<p>Nancy ging haar bekommerd achterna. - Zij volgde haar overal met biscuits in den zak.</p>
<p>Augusta liep langzaam, hare knieën knikten bij eiken stap. Het schemerde haar voor de oogen. - Eensklaps was het haar als klonk een schel gefluit haar in het oor - eene groote zwarte vlek breidde zich snel voor hare oogen uit - zij wankelde en stortte neer.</p>
<p>Nancy, die haar in het oog had gehouden, belde haastig aan bij het huis, op welks stoep de roekelooze waaghals was neergestort - zij werd binnengebracht.</p>
<p>- Geef maar wat portwijn met water of wat bouillon, riep Nancy de toesnellende bedienden toe, die de freule dagelijks zagen voorbijgaan.</p>
<p>Zij wilden een geneesheer halen, maar Nancy weerhield ze en zeide:</p>
<p>- Gij zult zien dat, het niet noodig is; maar laat het rijtuig komen, terwijl de freule iets nuttigt.</p>
<p>Inderdaad, na het gebruik van den bouillon, kwam Augusta wat bij, zag verbijsterd rond en werd spoedig in het rijtuig gezet en naar huis gebracht.</p>
<p>Eene krachtige soep bracht haar weder op kracht, maar zij was toch zeer geschokt door deze dwaasheid.</p>
<p>- O, freule! wat doodsangst hebt gij mij nu veroorzaakt - doe toch nooit weder zulke akelige dingen. Indien gij niet buitengewoon sterk waart, gij zoudt bezwijken.</p>
<pb n="203"/>
<p>- Zwijg over de geheele zaak - ik ben zeer blij te weten hoe sterk ik wel ben, en dat ik het desnoods tot den derden dag kan maken.</p>
<p>Augusta besloot de reeks harer waarnemingen nog met eene temperatuurproef. Zij wilde weten in hoever en hoelang zij het in eene felle koude en in eene ontzettende hitte zou kunnen uithouden, en achtte zich daarna behoorlijk voorbereid om eene groote ontdekkingsreis te gaan maken. Met verrukking dacht zij er aan de ongenaakbaarste oorden op te sporen, om de voldoening te smaken eenmaal den trotschen voet te zullen zetten op eene plek, waar nog geen Europeaan gewandeld had, en de weldoenster te worden van nog onbekende of verdrukte stammen, die zij in haar verbeelding dwepend beminde....</p>
</div>
<div type="chapter">
<pb n="204"/>
<head rend="h3">IX. De zegen van den arbeid.</head>
<p>Zoo verblijdend en bezielend de verrassende ontmoeting van Frederika Bremer in het Hôtel du Louvre voor het moedelooze hart van de arme Clara Westerduin was geweest - zoo droevig en uitdoovend werkte daarna het zonderling verschijnsel van het onbeantwoord blijven van al hare brieven.</p>
<p>- Wat kan de oorzaak zijn? vraagde Clara dag aan dag met smartelijk ongeduld. - Wat heb ik ongeleerde ook ondernomen om aan zulk eene rijk begaafde vrouw mijne ongekunstelde ontboezemingen op te dragen? - Wie weet, hoe zot zij mij vindt! - Wie weet, lacht ze mij niet uit.... Maar neen, daartoe is ze te grootmoedig, te nobel. - Zij zal mijn geschrijf al te onbeduidend vinden om het te beantwoorden - zij zwijgt, omdat zij haar tijd te goed acht om mijn gebeuzel te overdenken. - Wellicht heb ik te letterlijk hare betuigingen van belangstelling opgevat - te hooge waarde gehecht aan hetgeen bloot vleiende complimentjes zijn, die zij gewoon is iedereen, die haar vriendelijk bejegent, toe te voegen. - Waarschijnlijk is ze later geboeid door belang-<pb n="205"/>wekkende personen, die haar geest met ernstige belangen en met groote denkbeelden bezig houden. Wat was ik dwaas, te meenen dat ik bij haar, wier liefelijke woorden mijn hart zoo diep geroerd hebben, ook eene blijvende belangstelling voor dit hart zou vinden. Stelt zij alleen belang in het groote publiek en niet in het individu? Is ze zóo door de algemeene glorie verblind, dat zij mijne oprechte, diepe vereering niet onderscheiden kan van de banale loftuitingen der wereld?</p>
<p>Clara's gemoed had eene nieuwe wond ontvangen, die haar eene snijdende smart veroorzaakte. - Zoo waren dan die groote en schitterende geesten even wuft en zelfzuchtig als de oppervlakkige wereldlingen! - Zij gaven wel licht, maar geen warmte! - Zij waren tevreden met glorie en hulde - gehechtheid, toegenegenheid waardeerden zij niet... Ach, hoe wreed was ook aan die onschuldige illusie de bodem ingeslagen!</p>
<p>Met eiken dag werd Clara somberder en meer in zichzelf gekeerd. Hare ouders brachten haar in de schoonste steden en in de bekoorlijkste landouwen. - Het ging haar niet aan - 't maakte geen indruk meer op haar. - Onverschillig liet zij zich rondleiden tot zij weer in zwakte en kwijning verviel, en men wel tot den terugtocht moest besluiten.</p>
<p>Nooit sprak zij met iemand over haar ontmoeting met haar meest geliefde auteur, en als haar broeder er op zinspeelde, vloog een hooge blos over haar gelaat en trilde zij onder de pijnlijke aandoening van schaamte en spijt. Zij voelde zich gekrenkt en vernederd door Frederika's stilzwijgen.</p>
<p>- Waarom mij niet ronduit gezegd: ik heb geen tijd voor zulk geschrijf! dacht zij, zich op de lip bijtend van ergernis. Waarom is ook zij gelijk aan die gansche huichelachtige maatschappij - die belangstelling veinst uit koude beleefdheid. Eerst laat zij mij toe mijn hart voor haar uit te storten, zij neemt de bewijzen mijner innige verkleefdheid aan - en daarna stoot zij mij voor het hoofd...</p>
<pb n="206"/>
<p>En toch gingen er weinige dagen voorbij, waarop zij die vriendelijke stem niet meende te hooren, die haar tot een werkzaam leven opriep - maar haar ongevormde geest had de veerkracht niet om zonder gedurige hulp en leiding zich aan te grijpen en op te heffen uit de werkeloosheid en wuftheid van haar onbeduidend leven - en menigmaal morde zij in haar geest tegen de vrouw, die haar wel den weg had aangewezen, maar de haar toegereikte hand niet wilde vatten om haar de eerste zware stappen te helpen zetten op de nieuwe en moeilijke baan.</p>
<p>- Ook bij deze zijn het woorden en klanken - zeide zij - en wat had zij niet voor mij kunnen zijn - kunnen doen, met een enkel blaadje van tijd tot tijd - zij, die zooveel boekdeelen vulde voor duizend, duizend lezers, waaronder niemand haar wellicht zoo afgodisch vereerde als ik, dwaas kind! die meende, dat zij tot op den diepsten grond mijns harten zou willen lezen...</p>
<p>Had Clara echter geweten met hoeveel belangstelling Frederika gedurig aan haar jonge vriendin had gedacht - met welke warme ingenomenheid zij telkens naar het postkantoor ging om naar hare brieven te vragen - Clara zou meer dan voldaan zijn geweest.</p>
<p>Stelde de groote vrouw, die hare vereerders in alle landen der wereld telde, dan waarlijk belang in de briefwisseling van een kind, een jong meisje, wier hartsgeheim haar wel op den tong scheen te branden, maar toch door schroomvalligheid niet over de lippen kon komen?</p>
<p>Begreep de menschkundige schrijfster niet aanstonds geheel dien roman du coeur - zag zij niet op dat bleeke voorhoofd geschreven: ‘<hi rend="spat">teleurgestelde liefde</hi>’ - geknakte levensvreugd - bedrogen hoop? - Had zij dat oude romannetje niet honderd en honderdmaal zien herhalen? - Wist zij niet bij eigen ervaring, dat zulke wonden toch eindelijk wel
<pb n="207"/>
genezen - en dat zoo weinig vrouwen er aan sterven.</p>
<p>Ja, Frederika wist dat alles, en nogtans deed het haar pijn zich in dit jonge meisje bedrogen te zien. En als zij ten derden male aan het postkantoor te Genève geen brief van Glara vond, en verzocht de nakomende brieven naar Turijn op te zenden, glimlachte zij smartelijk en zeide:</p>
<p>- Worden wij dan nooit te oud om illusiën te scheppen, en rouw te dragen bij het verdwijnen van onze droombeelden?</p>
<p>Toch was het haar soms alsof zij eensklaps, door de drommen der levenden om haar heen, die slanke gestalte van het bleeke meisje zag voorbijgaan en alsof zij de dankende, zielvolle oogen weer op zich voelde rusten als in dat oogenblik, toen Clara's tranen op haar hand vielen en dan dacht zij:</p>
<p>- Arm kind! - is in den ijskelder der groote wereld uw warm hart terstond weder bevrozen, na eene enkele minuut ontdooid te zijn geweest tot geestdrift en hartelijkheid. - Schreef ik bij mijn bescheiden naam den een of anderen in onzen tijd zinledigen titel, ik had voor u wat kunnen zijn - misschien zeer veel. - Maar da eerzame burgeres, die geen anderen rang heeft veroverd met al haar arbeid, dan den nederigen toenaam van ‘romancière’ - laat ze maar gaan - zie er niet verder naar om. - Zij is niet van de onzen - zij schrijft en wij lezen - welk een hemelsbreed verschil!...... Schrijven blijft eene belachelijke manie - lezen is een nuttig tijdverdrijf; daarom is hij die leest te prijzen en zijn zij die schrijven altijd ‘maar auteurs’.</p>
<p>Was het dwaas van Frederika nog telkens droevig om te zien naar de plek, waar zij die laatste roos ontdekt had? - Zijn de laatste bloemen niet de schoonste, al bloeien zij op den rand van een geopend graf?</p>
<p>O, ze zijn zoet en liefelijk, de eerste bloesems der lente, ze zijn prachtig en rijk, de volle bloemen van den zomer -
<pb n="208"/>
maar als uit het dorrende loover van het grauwe najaar nog onverwachts een lachend knopje ons tegenblikt, dat aan nachtvorst en herfstwind is ontkomen - dan verrukt ons dat meer dan al de bloesems van de lente en al de kransen van den zomer. - Zóo was de ontmoeting van het jonge meisje met haar ongekunstelde geestdrift, met haar naïeve ontboezeming voor de bejaarde vrouw. - Als frissche groene tak verscheen zij tusschen al de stijve kunstbloemen van gemaakte huldeblijken, en afgepaste en door het algemeen gebruik verschaalde loftuitingen, die er voor eene vrouw van Frederika's reputatie, bij het ernstig licht van haar dalende levenszon, begonnen uit te zien als de verschoten decoraties en de versleten schermen van het eentonige kritische theater onzer tijdschriften en dagbladen. Die warme handdruk - die dankbare tranen uit het jonkvrouwelijk oog - die onbewimpelde taal des harten in weinige woorden gestameld: - ‘U dank ik eenig licht, een wijzen raad of betere richting van mijn denken, mijn streven’ - woog dat niet op tegen al de moeite en al de smart, die elke in het openbaar werkende vrouw nog altijd ondervindt, te midden van al het geklap over de hooge roeping en de noodzakelijke emancipatie, dat ons de ooren doet suizen.</p>
<p>Zijn het niet juist die verlichte emancipafie-kraaiers, die elke vrouw, die het waagt zelfstandig iets te ondernemen, het eerst aanranden om haar hunne eigene armzaligheid dwars voor de voeten te werpen? - O, zij had er rijkelijk haar deel van gehad in haar vaderland en elders! - Zij wist beter dan iemand, hoe zwaar het voor het sterke geslacht valt, eenige verdienste in het zwakke te huldigen zonder afdingen... als eindelijk en ten langen laatste er iets moet gezegd worden, omdat het nu toch al te gek wordt zoo iemand geheel en al te ignoreeren....</p>
<p>Frederika had een geslacht zien voorbijgaan, dal menig
<pb n="209"/>
vooroordeel mede in de groeve had genomen - en een nieuw stond rondom haar op - dat, hoewel het hoog van vooruitgang galmde, veel meer achter zich omkijkt dan voorwaarts streeft, en dat, de graven der vroegere profeten bouwend, de hedendaagsche in het aangezicht slaat. Zij had de lange baan van ruim eene halve eeuw afgelegd - zelfstandig, eenzaam, blijmoedig en kloek, had zij zich eervol weten staande te houden in het midden van het gedrang der kleingeestigheid en hatelijke ijverzucht om haar heen, en haar verdere weg liep langs vele bouwvallen en ledig geworden plaatsen, die door een nieuw, haar geheel vreemd geslacht waren ingenomen. Was het wonder, dat zij bij de uitgave van hare laatste reisindrukken, gedurig de woorden van Göthe herdacht:</p>
<lg type="poem">
<l>Sie horen nicht die folgenden Geaange,</l>
<l>Die Seelen, denen ich die ersten Sang;</l>
<l>Zerstoben ist das freundliche Gedrange,</l>
<l>Verklungen, ach! der erste Wiederklang.</l>
<l>Mein Lied ertönt der unbekannten Menge,</l>
<l>Ihr Beifall selbst macht meinem Herzen bang;</l>
<l>Und was sich sonst an meinem Lied erfreuet,</l>
<l>Wenn es noch lebt, irrt in der Welt zertreuet.</l>
</lg>
<p>En daarom was die zachte vriendelijke rozeknop, die uit de verdorrende najaarsbladen zoo onverwachts te voorschijn kwam, haar zoo lief en welkom als de laatste roos, die wij met verkleumde hand nog plukken, terwijl de sneeuw haar lijkkleed rondom ons over de aarde begint te spreiden.</p>
<p>Mama Westerduin, die de bewerkster dezer wederzijdsche teleurstelling was, wenschte zichzelve intusschen menigmaal geluk met haar verstandige voorzichtigheid - ‘want” zeide zij, ‘Clara is nu al zóo sterk achteruitgegaan, zonder de fantastische grillen van met auteurs te correspondeeren - wat zou er niet van haar geworden zijn, als ik haar in haar onnoozelheid had laten begaan?’....</p>
<p>Clara scheen dan nu voortaan voor goed ingeschreven bij
<pb n="210"/>
de droevige categorie, genaamd: ‘Ziekelijke jongejuf-frouwen’ - lijderessen, die niet zoozeer physiek als wel geesteskrank zijn.</p>
<p>Ziekelijke jongejuffrouwen! Welk een treurig vonnis! - Het beteekent zoo ongeveer ‘bijgezet bij eene schaar van levend begravene, langzaam verstikkende,’ - want, zijn het al geen schijndooden - het zijn schijnlevenden. - Zij ademen, ja, maar niet vrij, niet krachtig - het hart klopt, maar niet ruim en warm. Zij zien nog rond over de aarde, die geur en kleur mist - maar kwijnend en droevig. - Zij hooren nog, maar alles uit de verte. - Zij smaken des levens zoetheid niet langer, zij torschen het als een last. Elke avond daalt in onvoldaanheid over haar neder, en iedere morgen rijst met naargeestigheid op. De dag gaat voorbij in het opsommen der namelooze kwaaltjes - in het nasporen van ieder zorgwekkend verschijnsel. Het leven dient, maar om het leven te beluisteren - te hooren of het hart nog even snel klopt - te voelen of de pols niet vermindert. - Het is een vuur dat geen warmte meer geeft en angstvallig aangehouden wordt - eene kaars die in de pijp brandt, om in eigen gloed en walm te verteren. - Te walgen van het leven en niet rijp te zijn voor de ontbinding - is het niet duizend dooden sterven?....</p>
<p>De bezoeken zijn al minder geworden bij de patiënt - degenen die zich niet vervelen, vervelen Clara en krijgen belet; en degenen, die Clara wil zien, blijven weg, omdat zij zich vervelen. Dikwijls maken de bezoekers haar nog droeviger. - De eenige, die haar wat kan opbeuren, is Adrienne, maar dat is nu juist degene, die mama het meest vreest en onder allerlei voorwendels verwijdert - want - zij is te druk! - zij agiteert Clara! - Altijd vindt mama haar met een verhoogd blosje en glanzende oogen van het praten als die haar bezocht heeft, en dat mag niet!</p>
<pb n="211"/>
<p>Dwaze moederliefde, wier overdreven weekelijkheid de laatste opflikkering van het leven in haar kind wilde uitdooven.</p>
<p>Te midden van de wijdloopige beraadslagingen van de familie, of ze dezen zomer naar een bad zullen gaan of niet - en waar dan heen - dan of ze naar hun eigen landgoed Eldorado zullen optrekken of langer toeven in de stad - is Adrienne bij Clara toegelaten, of liever binnengesmokkeld.</p>
<p>Wat diepe deernis voelt ze voor dat arme kind, dat daar wegkwijnt achter dubbele ramen, dubbele gordijnen en tochtlatten en kraamschutten, en dat in eene donkere kamer is ingekerkerd. - Hoe machteloos ligt die tengere gestalte daar in de kussens van den grooten zachten ziekenstoel neer - wreed geknakt en ontijdig verwelkt. Zij kan nauwelijks recht zitten - zij verzwakt van dag tot dag, ondanks alle versterkende middelen, die de rijkdom maar bijeen kan brengen.</p>
<p>- Zou het hier niet een beetje lichter in de kamer mogen zijn? zegt Adrienne, zacht het zware gordijn wat wegschuivend.</p>
<p>- O neen, o neen - laat dicht! - het licht mat haar zoo at! roept de angstig toeschietende moeder.</p>
<p>- Ik zal het terstond weer dicht doen, antwoordt Adrienne, maar hef even uw hoofdje op en sla toch een blik in den tuin,</p>
<p>- Och, val haar daar niet lastig mede, ze heeft er geen lust in, klaagt mama.</p>
<p>- Maar ik wist ook niet, dat alles reeds zoo heerlijk groen was, mama! - roept de zieke levendig en verbaasd uit, verrast door den weldadigen aanblik van het ontwakende leven der natuur.</p>
<p>- Zet u een weinig schuin, lieve! zegt Adrienne. Wacht ik zal uw stoel zoo zetten, dat het licht niet op u valt, maar dat gij die heerlijke bloeiende boomen kunt zien - Zoo iets is medicijn voor kranken - ook geloof ik een beetje aan de geneeskracht der voorjaarszon bij zwakken.</p>
<p>- Wat ziet ge er frisch uit, Adrienne! - roept Clara.</p>
<pb n="212"/>
<p>- Wel, dat komt van het loopen. - Ik heb heden geloopen voor mijn plezier - anders loop ik, omdat ik loopen moet - maar het nu eens vrijwillig te doen, is ook een genoegen.</p>
<p>- Gij hebt al aardige genoegens; glimlacht Clara, altijd het kwijnend oog op den bloeienden boom gevestigd.</p>
<p>- Ja, stellig is dat een genoegen; als men zes dagen geen voet verzetten mag dan volgens den rooster der lessen, dan is het prettig om zondags te mogen zeggen: - ‘Nu loop ik eens waar ik wil.’</p>
<p>- O, ik ging den heelen zondag liggen, als ik altijd zoo loopen moest als gij.</p>
<p>- En dan zou ik de heerlijke schepping in het rond maar laten groeien en bloeien, en verjongd uit den winterslaap opslaan - terwijl ik als een marmot in mijn hol zou liggen? - Neen, ik was om zes uur al in de kleeren, en toen er op uit.</p>
<p>- En waar moest gij heen?</p>
<p>- Ik dwaalde naar - uw Eldorado.</p>
<p>- Ongerijmd! twee uren ver te loopen....</p>
<p>- Ik ben toen wat gaan rusten bij den boer, en een glas versche melk deed mij goed. Zie nu eens - hier breng ik u de groeten over van al uwe lieve boomen; zij beloven, dat zij u zacht en liefelijk overschaduwen en met melodieën omruischen zullen, en vragen of gij spoedig komt, om hen in hun elegant lente-toilet te zien pronken – 't is keurig! naar den laatsten smaak! O, wat was het lief in het vrije veld. - Het viel mij zwaar, na een uurtje ronddwalens, te scheiden, Op bouquetten maken versta ik mij niet zoo goed als de tuinman, die u alle dagen wat fijns kan zenden uit uwe kasten.</p>
<p>- Ach neen! ik krijg geen bloemen - mama denkt dat planten schadelijk zijn, zucht Clara.</p>
<p>- Dit is nu een echte veldbouquet, die gezondheid aanbrengt. - Het zijn alleen takjes, jonge uitloopers om u eens
<pb n="213"/>
te laten kijken, wat al heerlijkheid de goede God aan den armsten daglooner laat zien.</p>
<p>Clara bekeek de takjes met half ontloken blaadjes, alsof zij ze nog nooit had aanschouwd - en dat was ook eigenlijk zoo. Adrienne wees haar op die fijne tinten, keurige plooisels, gracieuse vormen - dien frisschen geur en het blinkend vernis, dat op alles schittert. - Clara zuchtte, terwijl zij toch tegen de takjes lachte:</p>
<p>- Ach, zal ik dat alles wederzien?....</p>
<p>- Ga, zoo spoedig gij kunt, naar buiten, mijn kind! - drink er levenskracht in met volle teugen; nooit is de natuur schooner in ons oog dan na ziekte en lijden. - Ik was zoo bedroefd, toen ik heenging. - Och, het rouwkleed is soms zoo eng! Ik keerde getroost terug, alsof ik mijn betreurden broeder gesproken had.</p>
<p>- Wat zal ik u zeggen, Adrienne! - gij ziet die plaats zelden - maar ik, die er alle jaar ben, ik ken elken boom - en ik verveel me er zoo geweldig, als er geen logé's meegaan.</p>
<p>- Neem mij niet kwalijk, Clara! maar ik geloof, dat gij eiken boom lang niet kent, want een boom, dat is een boekdeel, dat is een levensloop.</p>
<p>- Hoe meent gij dat?</p>
<p>- Ik zou zoo pedant niet spreken, als ik mij niet op eene hooge autoriteit beroepen kon; mijne wetenschap is spiksplinternieuw - ik heb dezer dagen met de boomen des velds pas recht kennis gemaakt en mij geschaamd, dat ik ze tot nog toe zoo dom heb aangekeken. Tijd tot lezen heb ik niet, en vele vrouwen met mij lijden aan dat gebrek. Daarin wordt echter op eene zeer te waardeeren wijze door eenige wetenschappelijke, barmhartige Samaritanen voorzien, die de vrouwen niet langer van kennis beroofd in de struiken des vooroordeels op den weg der onwetendheid willen laten verhongeren. -
<pb n="214"/>
Zij laven ons uit de kruik hunner kennis, storten balsem in de wonden van ons verwaarloosd verstand, ja heffen ons soms zelfs op hunne stokpaardjes of ezeltjes, en laten ons een eindje meerijden om wat meer van de wereld te zien. Welnu! een van die weldoeners heeft een paar voordrachten over boomen en planten gehouden, die ik wel wenschte dat ik navertellen kon - maar gij kunt dat alles wellicht nalezen. - Ik heb dan ten gevolge van die voordracht van daag eens eene botanische wandeling op mijne manier gedaan, om dien geleerden heer heimelijk na te pluizen, of ik al dat moois, dat hij verkondigd had, met mijn bloote oog ook zou kunnen zien. - En ja wel! ik behoef er geen vergrootglas bij te nemen om allerlei liefelijke, ja heerlijke dingen in het rond te zien - nu pas te zien - eindelijk en ten laatste te zien, nadat ik bijna eene halve eeuw op de aarde heb rondgewandeld zonder te vermoeden, wat eigenlijk dat prachtige plantenkleed der aarde voor wonderen bevat.</p>
<p>- Schrijf mij den naam eens op van dien spreker - ik wil die verhandeling zien te krijgen.</p>
<p>Het bezoek van Adrienne had Clara weer een blosje en wat minder kwijnende oogen geschonken, tot groote ergernis van mama - maar Clara had er dit groote voordeel van, dat zij een schoon onderwerp had gekregen om aan te denken en een verlangen naar buiten. - De dofle onverschilligheid was gebroken - Glara rustte niet vóor haar broeder haar de verhandeling bezorgd had, en las met verrukking de schoone bladzijden, die de schoonheid en heerlijkheid der natuur voor haar onthulden - en toen Adrienne acht dagen later weerkwam, stond de kranke vóor het venster en keek met belangstelling naar de ontwikkeling van het leven der planten. De gordijnen waren open, het zonlicht stroomde vriendelijk binnen en haar eerste woord was:</p>
<p>- Adrienne, wij gaan spoedig naar buiten - ik wil ook eens gaan botaniseeren - ik schaam mij, dat ik van zulk een
<pb n="215"/>
begaafden schrijver nooit heb gehoord. Mijne kennissen hebben niet veel op met Hollandsche boeken - natuurlijk gevolg van door vreemdelingen te zijn opgevoed. - Ik moet bekennen, dat wij nauwelijks wisten, dat er eene Hollandsche letterkunde was. Hier is een gids, die ons, meisjes, bij de hand vat en geestig keuvelend door de natuur rondleidt, en aan alles zóo rijke beteekenis en waarde geeft, wat wij jaar in jaar uit als het redelooze vee gedachteloos voorbijgeloopen zijn.</p>
<p>Adrienne moest beloven, dat zij den eersten fraaien zondag op Eldorado zou komen doorbrengen - en zij bleef twee weken later niet in gebreke.</p>
<p>Wat was Glara vooruitgegaan in die veertien dagen - zij had de verhandelingen over de planten, door de bekoorlijke natuur omringd, ten tweeden male gelezen en zij verlangde naar meer. Zoo ongeduldig was zij nu en nieuwsgierig, om zelf in het vrije veld te gaan napluizen wat zij geleerd had, dat deze prikkel haar weekelijke gevoeligheid en lusteloosheid niet alleen overwon, maar dat zij, ondanks alle angstkreten der bekommerde moeder, de lieve lentelu dcht met volle teugen ging inademen en niet, zooals voorheen, oogenblikkelijk weer uit verveling in huis terugkeerde, op niets acht gevend dan op het verschil van temperatuur, totaal onverschillig voor al de wonderen, die de rijke schepping voor haar te ontsluieren had. Nu echter had zij veel te kijken, veel te plukken, te zoeken - thuis gekomen was er te sorteeren, te drogen, op te plakken, en met dat stil bedrijf werd zij in vier weken gezonder en levenslustiger dan zij in lang was geweest.</p>
<p>Ongeschikt van geest om alleen en zonder vaste leiding bestendig te blijven werken - was haar ijver al merkelijk verkoeld, toen Adrienne na een maand op Eldorado kwam; want Clara behoorde niet tot die zelf werkende geesten, die slechts een leiddraad behoeven te vatten, om alleen verder te gaan. - Zij was verwend aan gedurige aanwakkering; zij had altijd hulp en
<pb n="216"/>
aanmoediging noodig, en deinsde voor elke kleine moeilijkheid lerug. Adrienne was de persoon niet om in die dagelijksche behoefte te voorzien; maar zij had de impulsie tot bedrijvigheid gegeven, en zou die opgewektheid blijven aanwakkeren.</p>
<p>- Iedereen dringt mij op, dat ik nu mijn vak gevonden heb - zeide Clara gemelijk - maar ik voel wel, dat ik toch mijn leven lang niet kan botaniseeren. - Al zet ik het verzamelen, rangschikken en drogen van planten nu regelmatig voort, gelijk ik plan heb; - al maak ik het volledigste herbarium van heel het jaar, dan nog voel ik mij onvoldaan, en dat bij toeneming met het wederkeeren mijner krachten. Ik moet nog iets anders uitrichten. Gedurig komt mij een gesprek met Frederika Bremer voor den geest, en ik heb daarover ook met de meest werkzame van mijne vriendinnen gesproken; zij hebben mij lid laten worden van een dozijn genootschappen, en het regent nu maar gestadig van die vervelende boekjes met dat verschrikkelijke woord ‘verslag’ er op. Een verslag is een ding om bij het pakpapier te laten bergen. - Ik geef mijne contributie, afgedaan! - Men heeft mij niet noodig; al die ondernemingen zijn goed en schoon, maar worden beheerd door anderen en geven mij niets te doen. Ik zou zelf iets willen tot stand brengen - weet gij niet een of ander ongemak in de maatschappij, waar ik ook eens een pleistertje voor kan maken? Of bestaat reeds tegen iedere Sociale wond een genootschap?</p>
<p>- Mijn Hemel! - Krijgt gij nu bij al uwe kwalen ook nog de genootschapskoorts? - zei Adrienne met haar spot-achtig lachje.</p>
<p>- Is het eene hevige ziekte?</p>
<p>- O ja, besmettelijk zelfs en bij enkele personen worden het chronische kwalen, al heviger met de jaren. Ik heb menschen gekend, die geregeld elk jaar een genootschap ter wereld moesten brengen of ze zouden gestikt zijn....</p>
<pb n="217"/>
<p>- Mij dunkt, dan moet de wereld eenmaal onder jaarverslagen bedolven worden!</p>
<p>- Gelukkig sterven vele genootschappen bij de geboorte - of ze komen dood ter wereld - maar als zij eenigen tijd in leven zullen blijven, dan moeten zij een deftig comité tot baker hebben en vervolgens een paar rijke peters en meters - die ze ten doop houden en een naam vol diepen zin geven om te verkondigen, dat dit nu het echte wonderkind is, waarop de wereld al zoo lang heeft zitten wachten. O, wat heb ik al fraaie philanthropische eieren zien uitbroeden! - en menig broedsel ook door de katten der ijdelheid en kibbelzucht of andere roofzuchtige monsters zien verslinden! - Weer andere heb ik een langer of korter bestaan zien voortsleepen, om aan bloedarmoede te sterven - en enkele heb ik ook welig zien tieren en lustig opgroeien tot prachtige zwanen, die met statige deftigheid op hare blanke donzen vederen over drabbige poelen glijden, versierd met zilveren halsbanden en vorstelijke wapens!....</p>
<p>- Gij vindt het dus dwaas genootschappen op te richten?</p>
<p>- O neen! onze tijd eischt samenwerking. - Vereeniging brengt veel schoons tot stand, wat door geen particulieren te bereiken ware geweest. Het moet al eene machtige persoonlijkheid zijn, die tegenwoordig iets geheel alleen tot stand brengt. - Maar, de genootschappen hebben ook eene groote schaduwzijde.</p>
<p>- Hoe bedoelt gij dat?</p>
<p>- Al die lidmaatschappen zijn wel eens conscientie-stoppers - en benadeelen vaak de persoonlijke liefdadigheid. Menig rijke meent al heel wat gedaan te hebben, als hij voor een paar honderd gulden lid is van twaalf of twintig genootschappen, en als men daar zoo'n hoogen berg Verslagen heeft liggen, dan lijkt men al een fameus philanthroop!... En nogtans zijn het nog maar almoezen aan de lijdende menschheid, waarmede men het geweten stilt, de ijdelheid streelt, en weinig uit-<pb n="218"/>richt. - Word lid van alle groote en schoone ondernemingen, om het streven van anderen tegemoet te komen - maar werk ook zelf een eigen taakje af, al is dat nog zoo beknopt.</p>
<p>- O ja, als ik dat maar kon! maar dat blijft nu juist de vraag. - Wat? - wat toch - wat kan eene jonge dame al uitrichten?- Er is op de wereld immers voor mij niets te doen, dunkt me. Het is om radeloos te worden! - Daar krijg ik nu weer eene erfenis van mijne peettante - wat heb ik er aan? Ik kan met dat kapitaal doen wat ik wil - maar ik wil niets - ik weet niets....</p>
<p>- O, lieve Clara, mag ik vrij uit mijne gedachten zeggen? De rijken hebben dikwijls even weinig slag om gelukkig te zijn, als om gelukkig te maken.</p>
<p>- Spreek onbewimpeld met mij - ik stel prijs op uw gevoelen. Gij kent het leven en de wereld.</p>
<p>- Wij ruilen in gedachte ons leven en onze hulpmiddelen eens om. - Gij gaat morgen mijne lessen geven - en ik krijg eene erfenis en betrek Eldorado of eene andere plaats met al uwe rechten en uwe onafhankelijke positie. - ‘Wat zal zij er mee doen?’ moogt gij nu wel vragen. Ik begin met mijne liefhebberij: alle dagen eene groote morgen wandeling.</p>
<p>- Clara barst in lachen uit. Dat kost niet veel geld!</p>
<p>Adrienne vervolgt:</p>
<p>- En wel om kennis te maken, persoonlijke kennis, met al die redelijke wezens, die met mij op deze plaats leven en werken om Eldorado tot het liefste plekje in geheel den omtrek te maken. Ik ga letten op het werk van al die daglooners in hun grauwe gelapte plunje, die evengoed mijne bedienden zijn als de coquet gekleede palfrenier en keurig nette kamenier. - Ik wil weten uit hoeveel uren arbeid en rust hun leven bestaat - en hoeveel zij verdienen - en wat zij met hun geld doen....</p>
<p>- Wat zonderlinge lief hebberij!</p>
<pb n="219"/>
<p>- Ik ga vervolgens hunne woningen bezoeken, geheel onverwachts - ik zie wat er te vuur is, en hoe die lieden zich voeden. - Ik merk op, dat die lieve bolwangige kleintjes, die mij zoo amuseeren, des avonds in een vuil hok op een hand vol duf stroo verdwijnen - en vaak niet uitgekleed worden, omdat zij geen dek hebben, dan moeders rok en vaders buis.</p>
<p>- Och kom, Adrienne! zou zoo iets bestaan?</p>
<p>- Ik ontdek verder, dat er voor een gezin met zes en meer kinderen soms maar éen slaapplaats is, hoogstens twee - onverschillig of die kinderen twee en vier of dat zij wel zestien en achttien jaar oud zijn! - Ik bespeur dat een zuiver bed of goede matras, een paar warme dekens, eene zeldzame luxe is bij den daglooner, terwijl linnen tot de overdaad schijnt te behooren. Ik ga vervolgens ontdekken, dat de koeien en varkens naar de regels der beste veefokkerij gevoed worden met al wat voor hun gezondheid het beste is - en dat ze (altijd naar hun aard) veel beter spijs krijgen dan deze kinderen der menschen, die geheel niet naar de regels der gezondheidsleer opgekweekt worden.</p>
<p>- Gij overdrijft, Adrienne!</p>
<p>- Geenszins, Clara! ga ook maar eens wandelen, evenals ik en het zal eene ware ontdekkingsreis worden.</p>
<p>- Ja, maar papa zegt, er is aan die daglooners niets te doen: zij willen niet sparen - de mannen drinken jenever - de vrouwen zijn lui en morsig.</p>
<p>- Lieve Clara! ik zou wel eens willen weten of wij ook niet slordig en morsig zouden zijn, als wij geen kasten vol wisselkleederen hadden, en of ons toilet wel langer net en frisch zou blijven als wij het alle dagen bij vuil werk en in alle weer moesten dragen en heel dikwijls moesten wasschen - bijvoorbeeld des avonds vóor wij te bed gingen om het des anderen daags half droog weer aan te trekken - 't zou ook wel spoedig dun worden en aan flarden rafelen, denkt gij niet?</p>
<p>- Wat vreemde dingen hoor ik toch! - Hoe weet gij dit alles!</p>
<pb n="220"/>
<p>- Ga maar wandelen in het dorp, niet op de groote heirbaan, maar bezoek de slopjes en gangetjes, en betreed de woningjes achteraf, en oordeel dan - of durft gij niet? Geloof mij: wij eischen te veel van den arme. Wij verlangen, dat die ongevormde hersenen een volmaakt, alles nauwkeurig berekenend overleg zullen hebben; dat zij ons, bevoorrechte lieden! die het zoo vaak aan geest van beheer ontbreekt, daarin ver zullen overtreffen onze gebreken worden gedekt door onzen overvloed - de hunne vallen veel sneller in 't oog door hunne ellende.</p>
<p>- Dat kan wel waar zijn. Maar laat ik nu hooren, wat gij daaraan doen zult?</p>
<p>- Ik laat voor elk gezin, dat op mijn landgoed werkt, een behoorlijk huisje bouwen, juist niet op de plaats maar in het dorp. Niet zoo'n aardig pittoresk duiventilletje, van buiten mooi voor den wandelaar, maar van binnen leelijk voor den bewoner door ongerieflijkheid - maar een gepast, eenvoudig verblijf voor een dagloonersgezin - maar een gezellig huis, waarin veel slaapplaatsen kunnen zijn, zoodat de kinderen er niet als katten en honden in een nest over elkander behoeven te kruipen in hun slaapstede. Ik geef deze woningen in huur aan oppassende gezinnen op zoodanige voorwaarden, dat zij die huisjes allengs in eigendom kunnen krijgen. Dit vooruitzicht zal ten prikkel zijn, om de woningen in eere te houden, wat te besparen en met meer lust te werken. - Zij hebben dan een vooruitzicht, een doel, en dat schraagt de moraliteit. - Ik voorzie al die gezinnen van geneeskundige hulp, maar ik leg hun daarentegen ook als voorwaarde zekere punten op - bijvoorbeeld:</p>
<p>De mannen mogen geen jeneverdrinkers zijn, en zij mogen hunne kinderen niet toestaan te rooken, vóor zij het van eigen overvloedige verdiensten kunnen bekostigen, en zij hebben te zorgen, dat de kinderen geregeld ter school en ter catechisatie gaan.</p>
<pb n="221"/>
<p>Ik zou <hi rend="spat">weinig uitdeelen</hi>, maar <hi rend="spat">veel laten verdienen</hi> - giften verlagen de menschen, en moeten alleen in buitengewone omstandigheden, ziekte en nood verleend worden - maar de daghuren moeten verhoogd worden, omdat de levensmiddelen zoo verbazend in prijs zijn gestegen. - Ik blijf dagelijks wandelen, bezoek de bewaarschool, geef een slink traktement aan de onderwijzeres, zoodat die althans geen armoe behoeft te lijden of op een slechten weg kan geraken, omdat zij bij al haar werken nog doodarm blijft. – De kinderen laat ik zitten op makkelijke breede banken met goede leuningen, zoodat ze niet kunnen vallen - ik geef hun prettige platte tafels, waarop ze behoorlijk bouwen en werken kunnen, als ze niet buiten gaan spelen in een heerlijk belommerden tuin, door bloemen en vogels vervroolijkt.</p>
<p>Voor grootere kinderen richt ik eene degelijke school op door beschaafde vrouwen bestuurd, om te zien of de vrouwelijke dorpsjeugd dan niet een weinig minder onhebbelijk en onbeschaafd zal opgroeien. De groote meisjes laat ik niet enkel naaien en breien, stoppen en mazen, maar ook wasschen en strijken leeren, want elk dorp mocht wel eene goede wasch-inrichting hebben. Ja, zoo voortgaande sticht ik wellicht een weeshuis - en eene toevlucht voor weduwen en ouden van dagen.</p>
<p>- Hemel! gij zoudt honderd jaar moelen leven.</p>
<p>- O neen - het is maar om u te laten zien, dat gij uwe erfenis niet in den grond behoeft te graven, maar dat gij er machtig veel goeds mede kunt doen en ontzaglijk veel genot voor kunt koopen van de edelste soort. - Op die wijze zou ik mij een belangwekkenden werkkring scheppen in mijne naaste omgeving en op mijn eigen terrein, veel liever dan te arbeiden door de lange armen der genootschappen aan de, voor mij steeds onzichtbare, Afrikanen of Poollanders. Als elke landheer of landvrouw eens wat degelijks wilde doen voor de eigen arbeiders - die stand nu zoo
<pb n="222"/>
diep nog in de ellende en de duisternis liggend, zou tot welvaart en geluk kunnen opgeheven worden. - En zoo niet, dan zal de ure weldra komen, dat de aanzienlijken in hunne eigene zedelijk verwaarloosde dienaren hunne gevaarlijkste vijanden zullen aankweeken; doch het schijnt voor vele rijken gemakkelijker te gelooven, dat de Kaffers en Hottentotten hunne ‘naasten’ zijn, dan de daglooners die hunne landerijen omspitten en hunne paden schoon houden.</p>
<p>- Gij hebt mij letterlijk overstelpt met uwe ideeën, Adrienne! en ik had wel gewild, dat mijn broeder u had gehoord - licht was het hem gegaan als mij, en had hij lust gekregen om dat wijd verschiet, dat rijke arbeidsveld te naderen, dat gij daar voor mij verrijzen deedt.</p>
<p>- Er is werk genoeg voor u beiden, en voor alle rijken, die zich vervelen en gekheden doen, omdat zij met hun tijd en geld en kracht geen raad weten.</p>
<p>- Ik ga er stellig met papa over spreken - arbeiderswoningen bouwen was toch waardiger liefhebberij voor Alex, dan onschuldige duifjes doodschieten en allerlei eendvogels acclimatiseeren. Ik verbeeld mij zelfs op papa's kamer wel geschriften over die zaken van woningen en werklieden gezien te hebben - doch wat kon ons jongelieden dat schelen? - Maar nu wil ik opzoeken wat daar over geschreven is, en dan - ja, als ik dan een nuttig werk had gevonden, als ik ook eens iets goed tot stand brengen mocht - o, ik zou herleven....</p>
<p>- Doe niets vóor gij gewandeld hebt - waag de ontdekkingsreis in de verblijven der ellende, en uw hart zal u geen rust laten, dat weet ik zeker.</p>
<p>- Clara kan zeker van nacht weer niet slapen! - klaagde de moeder, dat is altijd na het bezoek van die drukke Adrienne, die haar zoo opwindt. Ik wou, dat ik aan dat wilde mensch het huis goedschiks kon ontzeggen.</p>
<p>Des anderen daags was Clara veel vroeger gekleed dan
<pb n="223"/>
anders, en zij had Alex al aan het werk gezet om in de boekerij alle geschriften bijeen te zoeken, die tot de arbeiderskwestie betrekking hadden. Het was of Clara's opgewektheid ook de traagheid haars broeders overwon. Hij zou er al dadelijk eens op uitgaan - en wat hij toen zag, brak terstond zijne lustelooze onverschilligheid. Hij voelde zeer veel sympathie voor het nieuwe, zeer aanlokkende denkbeeld van met Clara een paar modelhuisjes voor arbeiders te stichten. Mama was alweer beangst voor overspanning; maar papa was recht in zijn schik, dat Clara eindelijk eens een levendigen wensch koesterde, dat zij eens een dringend verzoek had te doen, dat zij eenig doel voor zich zag, waarnaar zij kon streven.</p>
<p>Welke aangename bedrijvigheid vloeide nu uit deze plannen voor de beide jonge lieden voorl. Eerst de wandelingen of ontdekkingsreizen, die hen alras overtuigden, dat Adrienne de waarheid had getuigd en dat de nood en ellende der daglooners veel grooter waren dan de rijken kunnen vermoeden. - Zij besloten dus een stuk grond voor hun doel te koopen - de plaats uit te meten - teekeningen te maken - andere woningen te gaan vergelijken - deskundigen te raadplegen: architect en geneesheer en philanthroop! Er moest licht, lucht, drooge grond, goed drinkwater, afvoering van onreinheden zijn. - Over hoeveel belangrijke zaken moest gelezen en gesproken worden! Welk een levendig verkeer en bedrijf werd eensklaps geboren over onderwerpen, die vroeger hen vreemd waren en onverschillig lieten. - En welke ontdekkingen deden zij niet in het duister gebied der volksellende - vlak naast de deur! - Ellende - onder hun oog en oor, daar ze doof en blind voor waren geweest - die ze al lang hadden moeten lenigen, ja, wegnemen - en niet alleen bepleisteren met lieve Kerstgeschenkjes, vriendelijke groetjes en aalmoezen - maar ellende, die in den grond moet aangetast worden.</p>
<p>De zegen van den arbeid stroomde rijkelijk neer over twee
<pb n="224"/>
jonge rijke zielen, bestemd om zich door inspanning te vormen tot hooger ontwikkeling van al hunne vermogens, terwijl zij zich een ruimen werkkring schiepen op eigen grond, onder eigen volk, waar geluk en welvaart, orde en vlijt de booze geesten van wrevel, wrok en wangunst verbanden - waar liefde, liefde wekte en die schoone bond tusschen gebieders en onderhoorigen gevlochten werd, die alleen het vraagstuk van kapitaal en arbeid tot eene zeer geleidelijke en natuurlijke oplossing kan voeren.</p>
<p>Alex scheen een jaar later een geheel ander mensch te zijn geworden. Hij had eindelijk eene gelegenheid gevonden om te beproeven wat hij kon, te bewijzen of hij ook tot eenig werk deugde. En ziedaar! welk een heerlijk talent ontwikkelt hij nu voor de bouwkunst - welk een smaak en gezond oordeel - goed overleg en juist oog blijkt hij te bezitten. Zijne ruime slinke arbeiderswoningen groeien allengs aan tot eene straat. - Zij maken opgang en vinden navolging in naburige dorpen, om vooral de armzalige stichtingen van woekeraars en speculanten te beschamen. Clara ziet een onafzienbaar arbeidsveld voor zich geopend - haar zielskracht ontwaakt en schraagt en redt haar lichaamskracht. - Binnen twee jaren is zij gezond en krachtig, vroolijk en levenslustig. - Zij verspreidt zegen en welvaart in haar kring - wordt de beschermengel harer omgeving en is voor hare verwanten en voor de maatschappij behouden. Glimlachend herdacht zij menigmaal Frederika Bremer's antwoord op haar vraag: - Hoe ontkom ik aan den maalstroom van het gebeuzel, dat mij gebonden houdt? - <hi rend="spat">Door arbeid</hi> - uw pad zal zich banen, uwe kracht zal haar loop krijgen. Leer te leven door te werken.</p>
</div>
<div type="chapter">
<pb n="225"/>
<head rend="h3">X. De huishoudster.</head>
<p>De vlaag van opwellende wereldsgezindheid, die mevrouw de Toulouse naar de hoofdstad had gedreven, was na eenige jaren van een druk en woelig leven bitter bekoeld. Haar schitterend verblijf te Parijs had ontzettende sommen gekost, en hare landgoederen hadden sedert haar vertrek van het kasteel van jaar tot jaar minder opgebracht. Vergeefs kwam de rentmeester haar met het vleiend compliment vertroosten: dat mevrouw het zich niet moest aantrekken, daar zij zonder die opbrengsten toch wel zou kunnen leven. Zij was immers rijk genoeg....</p>
<p>Maar ook de millioenen nemen een einde.</p>
<p>Nu Edward eindelijk uit zijn eenzelvig kamerleven onlwaakt was om tot het weelderig bestaan der verkwistende aristocratie over te slaan, had hij niet onder gedaan voor zijn spilzieken broeder. Zijne roekelooze en veeleischende minnares had hem elk jaar honderdduizenden gekost, en met walging van de wereld, ja met walging van het leven, keerde hij krank van smart met zijn moeder naar het kasteel Vogemont terug - vol bitterheid tegen het lot - vol grieven tegen de moderne
<pb n="226"/>
maatschappij - geërgerd over de armzalige menschheid, over zijn steeds dieper zinkend vaderland - en ontdaan van elke hoogere impulsie, van ieder schoon élan tot mannelijk streven - trachtte hij, doch te vergeefs, tot het cynisme van zijn broeder te komen, die in zijne snorkende zelfzucht en zijn spottend ongeloof, zijn geluk scheen te vinden.</p>
<p>Rosalie oogde de reiskoels met onuitsprekelijke smart na. Haar eigen leed vergat zij schier voor haar geliefden broeder, dien zij plotselingzag vervallen, alsof eene langdurige krankheid hem had verteerd, en van wiens diepgaand lijden zij maar al te vaak getuige was geweest. Eén ding begreep zij niet, hoe het mogelijk was dat hij het portret van die vrouw, die zijn hart zoo roekeloos en wreed had gebroken, nog zorgvuldig inpakken en als het laatste overschot van een geliefd wezen met zich voeren kon.</p>
<p>Nu zij de hand van Edward afwees, was het immers bewezen, hoezeer hij zich in haar vergist had en dat dit, in zijn verblinde oogen zoo verheven wezen, slechts eene lage boeleerster was - en met walging en verachting wendde Rosalie zich van de schoone beeltenis dier verderfelijke sirene af.</p>
<p>Eerst toen Edward afgetobd en uitgeput als een vervolgde vluchteling op het kasteel was aangekomen, begon hij adem te scheppen bij de ontdekking, hoe ver hij van het tooneel zijner ellende en nederlaag verwijderd was, en met een onuitsprekelijk gevoel van verlossing, kwam hij tot zich zelven nu hij zich geheel buiten het bereik van de wonderbare tooveres wist, die hem al te lang gekluisterd had.</p>
<p>Onder de boeken en papieren die hem nagezonden werden en die hij onverschillig van zich schoof, na ze vluchtig overzien te hebben, ontdekte hij een brief van Von Kern! O, Edward wist het wel, die oprechte vriend was altijd dezelfde voor hem gebleven, al liet hij zijne brieven sedert lang onbeantwoord. - Wat zou hij hem mededeelen! - Had hij hem al die ellende niet voorspeld? - Maar nu ook moest hij hem
<pb n="227"/>
schrijven dat de keten eindelijk gebroken was - dat zal zijn eerste werk zijn.</p>
<p>&nbsp;</p>
<p><hi rend="sc">Trouwe Wilhelm!</hi></p>
<p>&nbsp;</p>
<p>Ik kan het mij nauwelijks voorstellen, dat ik u in zoo langen tijd niet heb geschreven! - En toch zie ik het aan de dagteekening van uw laatste schrijven - en moet ik het gelooven uit uw zacht verwijt. - Twee, drie jaren lang ben ik mijzelf niet geweest - ik heb wakend gedroomd. - Eene ijlende koorts had mij aangegrepen. - Twee jaren van hemelsche verrukking en helsche foltering - twee jaren van liefde en haat - van minnekozerij en twist - van kijven en verzoenen - van wegloopen en terugkeeren - van de hoogste opgewektheid en de diepste neerslachtigheid - van de zoetste zinsbegoocheling en de bitterste ellende!....</p>
<p>Nu dat alles voor immer voorbij is, kan ik het uitspreken - vroeger viel mij de bekentenis al te zwaar; uwe voorspelling is geheel en al bevestigd geworden, dat er voor mij geen geluk op dien weg zou bloeien... Neen, ik heb er geen karakter naar om mij te vergenoegen met altijd aan de voeten eener coquette minnares te smachten. Ik had mij met hart en ziel aan eene getrouwe levensgezellin willen toewijden, van welke mij niets zou scheiden dan de dood alleen.</p>
<p>Vergeefs poogde ik haar tot mijne opvatting van de liefde te brengen. Soms scheen zij een oogenblik aandachtig te luisteren. Voor mij is de liefde een eeuwig, een heilig beginsel, dat als de hoogste wet des levens heerscht in alle sfeeren der schepping - ik zie haar geheimzinnige werking in de affiniteit, die de stofjes samenvoegt, zoowel als in de aantrekkingskracht, die den loop der wereldbollen regelt. Ik zie haar levenwekkenden adem gaan door het lieflijke en bevallige rijk der planten - ik hoor haar in den zang der vogels en
<pb n="228"/>
ontwaar baar in het gonzen van het kleinste insekt. Is niet de liefde de voortbrengende onderhoudende kracht, die gestadig het aardrijk met al haar bewoners vernieuwt? - En stijgt zij in het menschenleven niet tot eene goddelijke vlam, tot een eeuwig licht, dat zelfs den nacht der graven zal overwinnen?</p>
<p>Soms was het of zij dat alles voor een oogenblik begreep en diep gevoelde - tranen sprongen uit die wondervolle oogen - ja, nu had ik haar ziel gevonden!.... Maar als ik wachtte op een sympathetisch antwoord, wendde zij het grillig kopje van mij af en riep lachend uit:</p>
<p>- Denkt ge nu, dat ik er een woord van geloof? Als de mannen van eeuwige liefde spreken, bedoelen zij de eeuwigheid van een seizoen - van een dag of een uur!</p>
<p>En zij zweefde als eene sylphide door het salon, spottend met mijne teederheid zoowel als met mijne verhevene ideeën. - Vergeefs riep ik haar toe:</p>
<p>- Luister, Léontine! - tot eene wufte vlinderliefde wordt al te vaak de liefde tot schande van de menschelijke natuur door velen verlaagd, maar zoo behoort het niet te zijn. - Die liefde, die een straal is van die goddelijke zon, die het heelal verlicht en verwarmt, is in den onsterflijken mensch iets hoogers dan in het kortstondig bestaan van het diertje van éen dag.</p>
<p>- Terwijl gij het eene vlindertje vangt - betreurt gij reeds dat de anderen u ontsnappen - bleef zij spotten tot mijn kwelling. Hare eerste levensindrukken hadden haar geloof aan menschenwaarde en mannentrouw onherroepelijk gebroken - haar vrouwelijk gevoel was tot in de grondvesten geschokt. - Eenmaal riep ze, in eene soort van wilde smart tot mij opziende, uit:</p>
<p>- O, Edward, ik zou zalig zijn als ik het nog kon gelooven! - maar ik kan niet! – Dat onherroepelijke van het huwelijk, dat vrees ik. - Dat onveranderlijke jaagt me angst aan. - Als wij ons in elkander eens bedrogen en ik moest
<pb n="229"/>
u haten - als ik eens zag, dat ik u tegenviel, en gij dan levenslang met mij waart opgescheept! - Neen, neen, mijn vrijheid - mijn onafhankelijkheid is mijn hoogste goed. - Er was niets meer aan te doen! - Wij moesten voor altijd scheiden.</p>
<p>- Maar uit het diepst mijner ziel, zeg ik Heine na:</p>
<lg type="poem">
<l>Ich grolle nicht!</l>
<l>Und wenn das Herz auch bricht,</l>
<l>Ewig verlornes Lieb!</l>
<l>Ich grolle nicht!</l>
<l>&nbsp;</l>
<l>Ich grolle nicht!</l>
<l>Wie du auch strahlst in Diamanten pracht,</l>
<l>Es fällt kein Strahl in deines Herzens Nacht.</l>
<l>Das weisz ich längst....</l>
</lg>
<p>Het was een baldadig spel, dat zij met mijne vurige liefde dreef - waaraan zij geloofde en niet geloofde - die zij aannam en wegstiet - die zij waardeerde en verguisde. Maar wie hadden haar zoo gestemd? - Het waren de maatschappelijke wanverhoudingen, die zij al te vroeg om zich heen ontwaard had - het waren de wanbegrippen, die zij alom had ingeademd. Het waren de laffe vleiers, die haar met de eene hand bewierookten, en met de andere hand verlaagden; die hare zwakheden prikkelden en haar behaagzucht tot heerschzucht opvoerden. Zij dreven hun spel met haar coquetterie - zij met hunne ijdele onbeduidendheid of onzinnige hartstochten. - Zoo werd zij verlokt in een kring, waaraan ik haar poogde te ontscheuren, maar zij weerstond mij met alle macht. - Waarbij zal ik dien kamp vergelijken? O, ik zag soms de slang in dat schitterend oog - ik voelde den tijgerklauw in het mollige handje - en toch ‘Ich grolle nicht’ - die wreede, die machtige, die heerlijke, die vreeslijke vrouw kon ik niet loslaten! – Ik voelde, dat haar adem mijn bestaan zou vergiftigen - ik wist, dat zij mij een heilloozen tooverdrank aanbood - en toch bleef ik uit den zoeten beker drinken, die zij mij spottend voor-<pb n="230"/>hield - omdat zij hem mij gaf. - En wie is zij? - Hoe is zij? - Weet ik het! - Welk duister mysterie - welk onoplosbaar raadsel - samenkoppeling van allerlei tegenstrijdige naturen. - Wat beweegt, wat drijft dat arme, dat rijke, dat brandende, dat ijskoude hart - ondoorgrondelijker dan de bodem der zee?</p>
<p>O, als gij haar gezien hadt in die betooverende oogenblikken van kinderlijke naïeveteit - van blijde jokkernij - de aanvalligste, lieflijkste verschijning - of prachtig en majestueus in haar trots en toorn - wild en grillig in hare luimen - altijd wegsleepend met dien eenigen blik, met die melodieuse stem - met dat ongekunsteld gebarenspel, vol afwisseling en uitdrukking - neen, Wilhelm! gij zoudt begrijpen hoe het mogelijk was, dat zij drie jaren lang mij tot baar speelbal, tot haar slaaf kon maken, gekluisterd aan handen en voeten, met hart en ziel.</p>
<p>En toch wat stormen staken niet telkens op - haar onstuimigheid was onbeschrijflijk en ontvlamde onverhoeds op de onverklaarbaarste wijze. Zij scheen vaak beheerscht door vlagen van razernij, waarin zij elk van zich dreef en plotseling zich overgaf aan eene wanhopige smart of woede, of hoe ik het noemen zal, waarbij elk op de vlucht moest gaan en waarin zij bovenal op mij gebeten scheen. Iedere poging om haar te stillen of te bevredigen bracht haar nog meer buiten zich zelve. - En wat heeft zij van mij gemaakt? - Een ellendig, ontzenuwd, radeloos mensch!.... Neen, neen, geen Beatrice is mij verschenen - ik vrees dat Ninon de l'Enclos de Catharine de Vivonne, waarbij ik haar aanvankelijk vergeleek, had overwonnen en uitgedreven. Meer en meer openbaarde zich haar tendenz om de republikeinsche vrouw te zijn. - Nu eens verraste zij ons in het costuum van madame Roland, dan in dat van Charlotte Corday. Het werd allengs meer haar dweeperij om revolutionaire complotten
<pb n="231"/>
te helpen grondvesten. Deze drift was machtiger in haar dan ieder andere hartstocht - geen liefde, geen weelde, geen schat kon haar weerhouden om haar droombeeld van <hi rend="spat">la femme libre</hi> te verwezenlijken.</p>
<p>Zoo zij ooit liefde heeft gevoed - zij heeft ze mij geschonken. - En welk een liefde! - ‘Ich grolle nicht.’ - Duizendmaal klaagt mijn hart nog dien wonderbaren naam! Duizendmaal staat zij daar voor mij in den droom - overal zweeft haar beeltenis aan mijne zijde - en ik strek mijne armen uit naar het betooverende beeld van de verlorene en zeg:</p>
<lg type="poem">
<l>Ich grolle nicht!</l>
<l>Ich sah dich ja im Traum,</l>
<l>Und sah die Nacht in deines Herzens Raum! -</l>
<l>Und sah die Schlang', die dir am Herzen friesst -</l>
<l>Ich sah, mein Lieb, wie sehr du elend bist.</l>
<l>Ich grolle nicht! - ich grolle nicht!....</l>
</lg>
<p>Mijne tegenwoordigheid begon haar te belemmeren. - Ik voorzie, dat zij zich in fatale verbintenissen zal verstrikken. - Waartoe is zij niet in staat! - Welk stout ontwerp was met haar niet te volvoeren! - Ik was haar niet avontuurlijk genoeg: zij zal niet rusten, vóor zij in het midden van een revolutie haar rol kan spelen. Zij trekt meer en meer die mannen tot zich, die alleen heil van een omwenteling verwachten.</p>
<p>Reeds heeft zij eene club gevormd, waarin zij haar welsprekendheid op eene bewonderenswaardige wijze ontwikkelt, en een steeds aangroeiend gehoor van opgewonden mannen en excentrieke vrouwen om zich verzamelt, die zij tot eene soort van revolutionaire koorts aanvuurt en tot eene heroïeke dweepzucht poogt te ontgloeien. - Waar stormt zij heen in nevel en nacht! - Zij deinst voor niets terug - voor niets. - Slaat zij eenmaal de hand aan het werk, dan holt haar zegewagen meedoogenloos over de overwonnenen; achter haar blijven puinhoopen en verminkten over; zij zal er niet naar
<pb n="232"/>
omzien. - De meest vermaarde raddraaiers en complottensmeders zitten reeds verrukt aan hare voeten. Ik zie, hoe zij zich in het verderf gaat storten. - Redden kan ik haar niet - aanklagen zal ik haar niet. - Wij zijn voor altijd gescheiden. - Gescheiden? - Neen, vaneen gescheurd. – Ja, ook zij heeft in dien strijd geleden! - Wij hebben elkander geplaagd, gemarteld, gekweld ter dood toe. De foltering was niet langer te dragen. - Razernij of de vlucht. - Ik ging. - Ik weet nog niet, of ik hier zal blijven of waarheen ik zal zwerven. - 't Komt er ook niet op aan - als het maar ver is van haar - ver van haar! - die toch altijd bij mij is - bij mij zijn zal.</p>
<lg type="poem">
<l>Und wenn das Herz auch bricht,</l>
<l>Ewig verlornes Lieb!</l>
<l>Ich grolle nicht... ich grolle nicht...</l>
</lg>
<p>Vaarwel, beste vriend! - ik geloof toch, dat ik beter doe op reis te gaan. - Studeeren kan ik niet. - Deel mij uw reisplan mede - mogelijk kunnen wij nog samen gaan.</p>
<p>&nbsp;</p>
<p>Paul Travers bewoonde nu alleen het groote hotel, ach! zoo groot voor het kleine gezin, dat slechts door een enkel tenger, bleek, klierachtig zoontje verlevendigd werd - want vervroolijkt was het eigenlijk niet door zulk eene zwakke ziekelijke spruit, die al de kunst van dokter Beaujeu behoefde om in het leven gehouden te worden. Dit teeder kind, dat de kwaadsappigheid zijns vaders en de zenuwachtige spanning en agitatie zijner moeder in zich omdroeg, was een kommervol bezit voor Rosalie, en de gedurige twistappel tusschen man en vrouw. Sedert dat ongelukkige wezentje het daglicht had aanschouwd, had Travers het meest kwetsbare punt gevonden, waardoor hij Rosalie op het grievendst kwellen kon. - Uit iedere onbeduidende omstandigheid wist hij een nieuw
<pb n="233"/>
bewijs te scheppen, dat zij eene slechte moeder was of dat zij eenigen plicht verzuimd had.</p>
<p>Zoodra Paul in zijn waren aard door moeder en broeder herkend was, en deze Rosalie in bescherming trachtten te nemen tegen hem, had hij het ongemerkt er op aangelegd hen beiden te verwijderen; maar het was hem niet gelukt. - Hij achtte zich dus van een zwaren last ontheven, toen zij voor goed naar Vogemont vertrokken waren. Rosalie daarentegen voelde zich diep geschokt. Zij zou dan voortaan alleen aan haar kwelgeest zijn overgelaten, die haar iedere bete verbitteren, ieder dronk verzuren zou. Wel had mama als altijd hare luimen - wel was Edward somberder en opvliegender geworden dan voorheen - maar werden die kleine botsingen en storingen niet vergoed door dien vasten grond van onverdoofbare belangstelling in hartelijkheid? - Ach! met hun afreis, trok iedere zweem van huislijk geluk en levensvreugd voor haar heen. - Haar huis was een woestijn, waarin ze is verbannen om te boeten voor haar onwetendheid - een gevangenis, waarin zij haar looden kogel aan den gekluisterden voet zal voortslepen - zonder hoop. - Wat was er nu van dat liefelijke eigen thuis, van dien kleinen tempel, waarin zij de aangeboren godin zou zijn? - Neen, waarin haar liefhebbend hart had begeeren te aanbidden - waar haar dankbare hand elken dag liefelijken wierook op een altijd brandend reukaltaar gebracht zou hebben - ja, waar ze zichzelf blijmoedig had geofferd. - Waar was dat alles? - Die tempel was verwoest - dat altaar lag in puin. - De afgod was gevallen, en de bedrogene aanschouwde hem in al zijne armzaligheid.... En zij neemt terug wat de onwaardige versmaadt - haar hart - het moge bedrogen, teleurgesteld, verscheurd zijn - hij zal het derven, voor hem is het van nu aan koud - dood.</p>
<p>Maar het wezen, dat voor altijd aan haar vastgekluisterd
<pb n="234"/>
is, vraagt daar niet na - wat geeft hij om de ziel! – het lichaam is zijn wettig eigendom en hij sleept het meedoogenloos achter zich aan, op ieder pad dat hij zal verkiezen in te slaan.</p>
<p>Paul nestelde zich al vaster in de stad. - Hij was te zeer gehecht aan het leven in de clubs en onder zijne vrienden, om ook maar een zweem van verlangen naar het buitenleven te voeden, hetgeen hij eene ziekelijke neiging vond in het overspannen gemoed zijner zwakke vrouw, die niet moest ingewilligd worden. Hij koesterde de verheven wensch, zijn vaderland als volksvertegenwoordiger te dienen - maar hoe hij ook sloofde en zwoegde, hij kon geen genoegzaam stemmental op zijn edel hoofd vereenigd krijgen om Frankrijk met zijne welsprekendheid te verheerlijken. - Terwijl de geest van politieke kuiperij het machtig druk had met Paul, zweefde de geest der poëzie vertroostend over de arme Rosalie, en gaf haar zooveel liefelijke zangen in de pen, dat haar bundeltje snel aangroeide. Het was of iedere nieuwe smart de vlucht van haar geest eer verhoogde dan verdoofde, en hare zangen wonnen steeds in diepte van gevoel en macht over den sierlijken vorm.</p>
<p>Dit ontging Paul niet; maar de verdiensten eener ongeletterde te huldigen, moge in het algemeen zwaar voor bekrompen mannen vallen - superieure gave in zijne eigene vrouw te erkennen, was voor deze kleine ziel al te bang. Het was zijne eer te na - Wat zou er dan van zijne meesterschap en voogdij worden? Desniettemin droeg hij elk nieuw gedicht toch in zijne portefeuille, om het in de club voor te lezen of om enkele stukken in dagbladen en tijdschriften te doen opnemen, ofschoon hij tot Rosalie met vaderlijke bezorgdheid zeide:</p>
<p>- Gij moet er nu maar geen te hooge gedachten van krijgen; want gij begrijpt, men vindt die dingetjes wel aardig omdat zij van eene vrouw zijn; op zichzelf blijft alles
<pb n="235"/>
dilettantisme zonder gehalte; als het werk van een man was, mocht men er heel andere eischen van doen.</p>
<p>Die rol moest hij echter spoedig opgeven, toen de Loge haar openlijk hulde bracht als eene der verdienstelijkste dichteressen, en Rosalie als eerelid bij de afdeeling der dames werd opgenomen. In dien kring oogstte zij hare eerste lauweren, maar ach! aan ieder blad hing weldra ook een traan.</p>
<p>Op verwonderlijke wijze wist Paul zich nu die eereblijken toe te eigenen, of eigenlijk die te leenen, om er zijn eigen persoon mede te kronen.</p>
<p>Hij stond er sterk op, dat zij haar bundel uitgeven en aan de broederschap toewijden zou. Rosalie had met dat denkbeeld niet veel op; en hoe meer zij er over dacht, zoo te meer kreeg zij er op tegen. Maar Paul vond het zulk eene sublieme ingeving, die meer waard was dan de geheele dichtbundel zelve, en verlangde dus dat Rosalie hem niet alleen gehoorzamen, maar er nog heel dankbaar voor zoude zijn. Dezelfde aanmatiging had hij tegenover de Loge, die zich wel zeer verplicht mocht achten, dat hij haar met zulk eene dichteres versierd had - zulk een talent expresselijk voor haar opgekweekt had.</p>
<p>Het stuitte haar tegen de borst, waarom dat wist zijzelf niet duidelijk - waarschijnlijk 't meest, omdat zij er weer een nieuw bewijs van haar machteloosheid tegenover het geweld en den dwang des mans in voelde, en zij instinctmatig afkeerig was van die verhoogde pressie op haar vrijen wil en zelfstandigheid, van die tirannie die haar wanhopig maakte.</p>
<p>Waarom viel het haar dan toch zoo zwaar hem te gehoorzamen? - Zij was inderdaad eene van die echt vrouwelijke naturen voor wie eerbiedig opzien, volgen en dienen iets aantrekkelijks heeft, en die zich niet gedrukt voelen bij het gevoel van eenige minderheid of zwakheid tegenover den krachtigen begaafden man, dien zij liefhebben, liefhebben met
<pb n="236"/>
vereering en toewijding? - Omdat het eene vrouw oneindig veel kost onderdanig te zijn aan den man, dien zij verachten moet, die ze niet lief kan hebben, omdat hij de liefde ontheiligd en ontluisterd heeft, maar alleen met het wetboek in de hand kan zeggen: - Mevrouw, niet uw wil maar de mijne geschiede. Gij hebt mijne bevelen te gehoorzamen!</p>
<p>Daar zoomin de Loge als de dichteres zijne pretenties voldoening gaf, achtte hij zich door beide partijen uitermate miskend en had hij weder eene schoone gelegenheid om te pruilen en met eene melancholische stem te klagen: - ‘Doe ik niet alles wat ik kan, om uw werk te pousseeren?’ en tot de broeders van de Loge te zeggen: - ‘Doe ik niet al wat mogelijk is, om onzen kring op te luisteren? maar ik word niet gewaardeerd. - Ben ik het niet, die mijne gade heb opgewekt om dichtbundels voor haar te maken. Ja, zelfs wenschte ik nog meer te doen, ik wilde haar hare stukken ook laten voordragen. Menig man zou zoo iets niet permitteeren, maar ik voel dat ik het aan de wereld verplicht ben!’</p>
<p>Natuurlijk zou hij haar dit nieuwe plan weer als een hoog gunstbewijs aanrekenen, maar voor zichzelven droomde hij hierdoor een enorm relief te zullen verkrijgen.</p>
<p>'t Was eens iets nieuws, en verkondigde aan geheel de maçonnieke wereld, dat hij de emancipatie der vrouw ernstig wilde, en dat hij in staat was de zaak met éen krachtigen zet vooruit te brengen.</p>
<p>Met welken weerzin en diepe verachting vervulde al dat drijven Rosalie's droeve neergebogen ziel! - Was het niet genoeg, dat hij haar eigen leven vertrad - dat zij het bestaan van haar kind door zijne hand zag bederven? - Moesten nu ook nog de vruchten haars geestes in zijne macht vallen? Ja, zoover strekte de tirannie, die haar gansche persoonlijkheid vernietigde - ook in het leven harer ziel sloeg hij de wreede, onheilige hand. In naam der wet kon hij met opge-<pb n="237"/>heven hoofde tot de gansche wereld zeggen: - ‘Ik ben in mijn recht.’ - Ja, in naam der Kerk kon hij zelfs ten hemel opzien en zeggen:- ‘De vrouw, die gij mij gegeven hebt, is mijne.’</p>
<p>'t Baatte dus niet of Rosalie met tranen smeekte de taal van haar hart, de zuchten harer ziel niet aan het publiek prijs te geven - de gedichten gingen ter perse en kwamen in den handel.</p>
<p>Geheel vreemd aan den prikkel eener ijdele gloriezucht oogde zij met angst en vrees haar boekske in de wijde wereld na. Zou het er genade of ongenade vinden - zou men haar uit galanterie eenige bloemzoete complimentjes als wat kindersuikergoed toewerpen - omdat men niet onbeleefd wilde zijn tegenover eene dame, en wel eene dame wier echtgenoot een aanzienlijk ambt bekleedt....</p>
<p>Het bundeltje bevatte eene van die soort van zangen, die uit het diepste des harten gevloeid, onwederstaanbaar de harten veroveren. In den hoogsten graad subjectief, vormden die liederen een parelsnoer van haar eigen tranen - en was elke datum, dien zij droegen het nummer van een mijlpaal op haar smartvollen reisweg.</p>
<p>Paul, die ook wel eens versjes maakte en op elk onderwerp, dat men hem maar zou opgeven, kon rijmen, vermoedde weinig dat hij in dien bundel het volkomen zielebeeld zijner gade bezat, dat hij haar daarin geheel kon leeren kennen, zooals zij eigenlijk was. Hij zou immers best een versje op den dood van zijn kindje hebben kunnen maken, terwijl het nog springlevend voor hem stond - of zelfs vóor hij nog vader was geweest. Hij wist zoo ten naasten bij, wat men bij die gelegenheid al zoo zeggen moest. Voor hem was het gansche leven acteeren. - Hij was altijd comediant op het theater der maatschappij, en hij kon niet denken, dat anderen niet waren zooals hij.</p>
<p>Hij drong dus sterk aan, dat Rosalie nu ook tot afwisseling
<pb n="238"/>
eens een luimig bundeltje zou maken, en beloofde zich daarvan een dubbel succes. Terwijl hij nu met de eene hand Rosalie voortdreef op de gladde baan van het openbare leven en steeds aandrong op meerdere publiciteit, zoo vond hij in de noodwendige gevolgen van haar bestendige bezigheid, aan den anderen kant eene milde bron voor zijn onvergenoegdheid en putte hij er nieuwe reeksen van aanklachten en verwijten uit. Dan was dit vergeten - dàt verzuimd! - nu had ze hier verkeerd in gehandeld - dan daar niet voor gezorgd... Er was geen toezicht genoeg in huis - geen orde op vele zaken. - Met andere woorden: daar moest boven al de bedienden nog eene vertrouwde huishoudster zijn, anders zou alles in 't riet loopen. Hij kende eene wakkere weduwe van veel ondervinding en bekwaamheid - die moest de teugels van het inwendig beheer in handen nemen. Zij was thans aan de Crèche geplaatst, maar die zaak was zoo in verval geraakt, dat zij zich reeds voor eene andere betrekking had aangemeld. Rosalie zag daarin eene uitkomst in haar nood; zij miste den raad en steun van haar moeder; zij vond de huishoudelijke beslommeringen allervervelendst, en de bejaarde huisknecht, die sinds lang met onbetwist gezag als major-domo regeerde, was wel wat oud. Eene vrouwelijke chef over het dienstdoend personeel was niet te verwerpen, en Rosalie zag met verlangen de weduwe Mathilde Lachaux te gemoet.</p>
<p>Op zekeren morgen verscheen de dame, op ontvangen uitnoodiging, om zich omtrent de voorwaarden met de familie te kunnen verstaan. Zij was eene dier knappe, sterke vrouwen, zwaar van gebeente, donker van tint, hoekig van wezenstrekken, die doorgaans zeer actief en bruikbaar zijn in zaken. Op haar streng gelaat lag eene uitdrukking van wilskracht en fermeteit, die deed verwachten dat zij desnoods het kommando over een geheel regiment grenadiers zou durven
<pb n="239"/>
aanvaarden en dus wel een tien- of twaalftal bedienden onder appèl zou weten te houden. Haar manier van spreken was luid en beslissend, maar haar stem welluidend - haar houding was eenigszins trotsch en gebiedend, maar haar gestalte niet onbevallig - en als men haar naast Rosalie zag staan, die fijn en teer als zij was, door iets zwevends en aetherisch werd gekenmerkt, dan zou men aan een luchtig zomerjacht naast een gepantserd oorlogsfregat gedacht hebben. En toch was Mathilde in haar eerste jeugd zeer indrukwekkend geweest en nog was zij ver van leelijk. Er zou zelfs iets bekoorlijks in haar trotschen en toch zoo schalkschen glimlach geweest zijn, als haar mond niet door zeer verwaarloosde tanden was ontsierd; maar hare groote, donkere oogen konden eene verwonderlijk sprekende en betooverende uitdrukking aannemen, die al de gebreken van haar vervallen uiterlijk deed vergeten. Dat alles nam niet weg, dat zij er in Rosalie's schatting allerongunstigst en onaangenaam uitzag, terwijl zij met eene soort van walging haar glimmend, vettig gelaat en groezeligen hals opmerkte als van iemand, die alles behalve zindelijk is. Paul verdedigde haar echter met ijver.</p>
<p>- Ik onderstel, zeide hij, dat zij als onbemiddelde weduwe, misschien moeielijke dagen gehad heeft en zich bij zwaren arbeid te weinig kon soigneeren. Ik heb wel eens zaken voor haar te regelen gehad, en dan moest ik steeds haar helder verstand en groot overleg bewonderen.</p>
<p>Mathilde Lachaux vestigde zich in het hotel Travers met het zeker aplomb der zelfbewuste kracht, en beloofde aan de jonge vrouw, dat zij heel spoedig een eind aan de vele ingeslopen misbruiken zou maken, die zij met den eersten oogopslag reeds in alles waarnam. In de daad, zij wees met juistheid de zwakke zijden en gebreken van de gansche huishoudelijke machinerie aan: zij ging met kloeken moed in het gansche huis rond als een veldheer, die eene veroverde
<pb n="240"/>
vesting in bezit neemt en 't er op gezet heeft dat de bezetting niet aan zijne hand zal ontsnappen, maar in alles onderworpen zijne maatregelen ondersteunt, opdat er vooral van den buit niets verloren zal gaan. Als met een tooverslag lag alles aan hare voeten, en die zich niet onderwierp, werd onmiddellijk ontslagen.</p>
<p>Rosalie was als verbijsterd door dezen coup d'état - zij begon in te zien dat zij als koningin schaakmat was gezet; en dat zij voortaan niets meer had te bevelen - alles was geschikt, werd geregeld, alsof zij niet meer bestond. Het eenige teeken, dat haar van haar oppergezag nog restte, was de weelde van hare onschendbare vertrekken, waar zij zich echter als geconsigneerd gevoelde - en in het bezit van ettelijke sleutels, die de huishoudster des morgens kwam vragen, maar die zij gedurig verzuimde terug te geven. Angstvallig klemden Rosalie's teedere vingers zich aan die schaduw van gezag nog vast; zij stond er kleingeestig op, die sleutels op een bepaald uur terug te hebben. De wijze waarop Mathilde, het hoofd in den nek slaand en de onderlip half opzuigend als om een schaterlach te onderdrukken, ze haar dan terug gaf, werd zoo vernederend voor Rosalie, dat zij tegen die hatelijke ceremonie iederen dag meer begon op te zien, want zij voelde maar al te wel, dat er op dit ijzeren gelaat met het vettig vernis de gedachte zweefde: - ‘Arm schaap! waar vraagt ge na - waar bemoeit gij u toch mee - heb ik u en uw geheele huis niet achter slot?’</p>
<p>Soms kon Rosalie de vrees niet onderdrukken dat zij het paard van Troje had ingehaald, maar twee zaken waren er die voor het ministerie – Lachaux pleitten: dat er velerlei bezuinigingen werden ingesteld en dat zij de twistzieke bedienden onder bedwang hield, daar allen haar naar de oogen zagen, terwijl zij ook nog zekere goedige protectie voor Rosalie veil had en haar al heel spoedig toonde, dat zij wel zag dat haar
<pb n="241"/>
leven niet vrij van hartzeer was en zeer goed begreep waar haar de schoen wrong.</p>
<p>- Och, de mannen! - de mannen! - ik ken ze! - kon zij dan zoo eens zeggen, als zij Rosalie met de sporen van tranen betrapte. -‘Mevrouw is zoo jong gehuwd, vóor zij wist wat zij deed,’ zeide zij een ander maal. - ‘Ik zie veel met een half oog - ik wist al genoeg, toen ik die stem van mijnheer maar hoorde als hij u aanspreekt. Gij behoeft mij niets te zeggen, ik maak geen aanspraak op uw vertrouwen - maar ik heb oogen en ooren - en een hart.’</p>
<p>Dit was genoeg om de oogen van Rosalie te doen overloopen.</p>
<p>- Zeg mij niets, ging Mathilde voort, haar succes met vreugde waarnemend; 't is goed voor u, dat gij een troost hebt in uw talent en in de litteraire vrienden, die u vereeren, want al ben ik ongeletterd, ik hoor het toch dikwijls genoeg hoe men buitenaf over u spreekt, daar wordt gij ten minste gewaardeerd. Gij hebt nu iemand in huis, waarop gij u kunt verlaten, en die voor alles zorgt. Het rooven en sleepen der bedienden is uit, en het verwaarloozen en vernielen meteen. Ik zie nu best wie gij zijt, en dat niemand reden heeft zich over u te beklagen - zooals dat lasterende dieventuig deed, dat ik hier vond - ik zal u verdedigen tegen iedereen, die u verongelijkt. De bejegening, die gij ondergaat, moest een jong, schoon vrouwtje hard vallen...</p>
<p>Dat alles werd met zeer veel deelneming en met zulk een waas van vriendelijke bezorgdheid uitgesproken, dat Rosalie beschaamd werd dat zij ooit ongunstig had kunnen denken over zulk eene lieve, goede vrouw - alleen omdat ze wat groot van statuur was, grof van stem en een beetje heerschzuchtig.</p>
<p>Mathilde Lachaux had zelfs, tot verbazing van Rosalie, de stoutmoedigheid van in haar ijver om Rosalie te beschermen, Paul aan te vallen. En als hij weder zijne grimmige luimen botvierde, en Rosalie met zijn vitten en smalen tergde -
<pb n="242"/>
riep zij hem in het voorbijgaan vrij verstaanbaar toe: ‘Is dat hier een gemaal en gegrim! - moet een man dan altijd op zijne arme vrouw hakken!’</p>
<p>En dergelijke vierkante terechtwijzingen schenen Paul werkelijk tot eenige matiging te brengen, zoodat Rosalie de komst van Mathilde Lachaux begon te zegenen, en haar al meer terrein afstond en minder controleerde. - Ja, de wensch rees in haar goed hart, om haar toch eens een bijzonder blijk van toegenegenheid te kunnen geven.</p>
<p>Zij sprak soms zoo weemoedig over hare zoontjes, die zoo ver weg op de kostschool waren en die zij, sedert zij in betrekking was gegaan om voor hun opvoeding te sparen, zelfs in de vacantie niet meer bij zich kon zien.</p>
<p>Rosalie greep oogenblikkelijk de gelegenheid aan om haar een grooten dienst te bewijzen, en stelde haar voor om de knaapjes te laten overkomen bij de naderende vacantie. Het huis was groot genoeg, zij kon voor de jongens over de kleine kamer op den hoek van het gebouw beschikken.</p>
<p>Madame Lachaux nam dit voorstel wel gretig aan, maar toch meer koelzinnig dan Rosalie verwacht had. - Ook vond zij het beter, dat de kinderen op de groote kamer naast de hare zouden wonen, die toch voor het oogenblik onbezet was, nu mijnheer Edward buiten bleef. Rosalie vond alles goed - zij vreesde alleen dat de drukte der kinderen Paul kon hinderen, die niet velen kon dat zijn eigen zoontje eenig geraas maakte, daar die kamer tegen zijn studeervertrek lag en er zelfs eene deur in had.</p>
<p>Toen Rosalie na den maaltijd in haar salon nog wat alleen gezeten en piano gespeeld had, viel het haar eensklaps in de voormalige kamers haars broeders nog eens in oogenschouw te gaan nemen. Zij was daar in lang niet geweest. Zij moest Paul's kamer passeeren, en om hem niet te storen, sloop zij op hare teentjes onhoorbaar naar binnen.</p>
<pb n="243"/>
<p>Paul had eerst een paar sigaren gerookt en zat snorkend in zijn gemakkelijken satijnen sluimerstoel vóor het vuur - zijn hoofd had in den slaap echter zulk eene akelige houding aangenomen, dat Rosalie hem in het voorbijgaan recht leggen wilde en achter zijn stoel staande gaf zij zijn hoofd eene betere richting, maar hield het een oogenblik tusschen hare beide handen vast, zoodat hij haar niet zien kon.</p>
<p>- Och neen, mijn liefste Mathilde! riep Paul teerhartiger dan Rosalie dat sedert jaren gehoord had - laat mij nu met rust, ik sliep zoo lekker - wat hebt ge nu weder...</p>
<p>- Het is niet uwe liefste Mathilde - het is Rosalie maar, antwoordde de diepgekrenkte vrouw - en zij zal u niet langer ophouden - dit zeggend ging zij door naar het andere vertrek.</p>
<p>Daar wachtte haar eene nieuwe verrassing. Tot haar niet geringe verbazing, vond zij die kamer reeds geheel en al gereed gemaakt voor de ontvangst der beide jonge heeren.</p>
<p>Paul liep haar achterna en deed of hij niets begreep.</p>
<p>- Mijn engel! sprak hij, gij wildet mij iets vragen, niet waar? en ik sliep zoo vast. Wat heb ik toch voor nonsens gezegd? Ik droomde, geloof ik, hard op.</p>
<p>- Die nonsens heeft mij de schillen van de oogen doen vallen - Paul, ik ben lang blind geweest - maar nu zie ik....</p>
<p>Paul wist niet beter te doen dan de houding van de miskende deugd krachtdadig vol te houden. - Hij was diep gekrenkt over zoo snoode verdenking - hij verachtte de kleingeestigheid, om iemand, die slaapdronken is, over een verspreken te vonnissen... Hij maakte zich ernstig boos, en ging ten laatste hevig te werk om haar bespottelijke jaloerschheid te bestraffen, die haar zulke lage miskenning inspireerde...</p>
<p>Rosalie kende deze armzalige tactiek nu reeds te lang, om er als voorheen dupe van te zijn. Eensklaps begreep zij alles. Maar welken weg bij zulk een verraad nu in te slaan. Welke
<pb n="244"/>
jonge vrouw van vierentwintig jaren heeft de wijsheid, die wij aan eene Sara zelfs zien ontbreken, om met Hagar onder hetzelfde dak in vrede te leven - te meer daar zij wel wist, dat hier geen Abraham was, om haar recht te doen door de dienstmaagd en haar zonen uit te drijven.</p>
<p>Van nu aan was Mathilde haar een gruwel, en zij had de kracht niet dien afkeer te verbergen, die haar houding tegenover de huishoudster zoo geheel veranderde, dat zij elk in het oog moest vallen. Mathilde begon zich dan ook luide te beklagen over een geheel ongemotiveerden omkeer in de wijze van zijn van mevrouw ten haren opzichte, en zij eischte opheldering, en dàt op een zoo beslisten en overweldigenden toon, dat Rosalie geen moed had haar die te geven en eindigde met een heel zot figuur te maken.</p>
<p>Paul, die dit alles heimelijk bespiedde, maakte gebruik van dit gunstig oogenblik.</p>
<p>De twee knaapjes, waarover Mathilde als van twee kleine snoepertjes gesproken had, waren een paar rank opgeschoten bengels - in de volle fleur der vlegeljaren - echte gavroches in nette kleeren. René was ongeveer vijftien, Oscar dertien jaren oud - zij waren in het hotel Travers perfect op hun gemak, lagen met hunne beenen op de zijden sofa's, sloegen hunne vette vingers op alle meubelen en spiegels, scheurden de zijden gordijnen, wierpen elkander met de kluifjes en pasteitjes naar het hoofd, en wisten van al wat zij bemorst of beschadigd hadden altijd een der bedienden de schuld te geven, of wel bij voorkeur den kleinen Paul, dien zij een geweldigen wrok toedroegen - en waar zij dien kleinen martelaar konden plagen, verzuimden zij het niet.</p>
<p>De groote Paul had een verwonderlijk behagen in de guitenstreken van zijn loges. Hij vond de jongens zoo snaaks – zoo geestig - zoo geniaal, dat hij besloot den oudste op eene militaire kweekschool en den andere bij een professor te plaatsen,
<pb n="245"/>
om aan hunne rijke talenten recht te laten wedervaren. Welke klachten Rosalie ook over hare kwelgeesten mocht inbrengen, Paul was al vooraf overtuigd van hunne onschuld en van haar gebrek aan tact om met zulke levenslustige jongens om te gaan. Ten einde raad over de ontembare gasten, die het huis in rep en roer zetten met hollen en draven - stampen en smijten - fluiten en zingen - twisten en vechten, begaf Rosalie zich naar de bibliotheek, vast besloten er een eind aan te maken.</p>
<p>- Neen, Paul! - gastvrijheid is goed - maar zulk rumoer in huis van gasten - dat is een waar kruis. Ik weet niet meer waar ik moet gaan zitten om stilte te hebben, en sedert gij die jongens nog viool en fluit hebt gegeven, is het mij onmogelijk om iets te lezen, te denken of te schrijven. - Een van de twee - zij moeten weg of ik ga uit logeeren.</p>
<p>- Dat moet ge zelve weten - antwoordde hij gramstorig - maar gij hadt vooraf kunnen berekenen, dat twee gezonde, wakkere jongens geen schoothondjes zijn - gij hebt u dien last zelve op den hals gehaald. Uwe gewone wispelturigheid....</p>
<p>- Ja, omdat gij er zoo aandoenlijk over spraakt, alsof het versukkelde stumpertjes waren, die nooit eenige uitspanning hadden - het zijn brooddronken, baldadige wilden, zonder eenigen eerbied of onderscheiding; zij kennen noch bescheidenheid noch dankbaarheid; zij plagen den kleinen Paul onophoudelijk, en maken hem zoo bang en zenuwachtig, dat daar een eind aan moet komen.</p>
<p>- Alles weder uwe fantastische overdrijving! - gij zijt weder aan het dichten! - zei Paul schamper.</p>
<p>- Ik ga met het kind op reis, als gij die jongens niet wegzendt.</p>
<p>- Doe gij het dan zelf maar - mij zijn ze niet tot last. Ik geef u permissie om ze weg te jagen, als gij u niet schaamt aan eene arme weduwe zulk een slag op het hart te geven.</p>
<pb n="246"/>
<p>Rosalie zag hem verachtelijk aan en wilde gaan.</p>
<p>- 't Is recht lief van u – ging Paul voort - dat is nu eens een aardigheid voor mij - dat mag ik nu alweer niet hebben - 't zou ook te veel voor mij zijn - wat heb ik aan mijn huis - eene ziekelijke vrouw, die altijd onvergenoegd is bij al wat men voor haar doet - een ziekelijk kind, dat altijd weent en door de moeder bedorven wordt. Nu heb ik eens een paar wakkere jongens bij mij, daar ik mee kan rijden, loopen, schieten - musiceeren - ja wel - dat is al te veel geluk voor mij. - Gij gunt mij letterlijk niets!</p>
<p>Rosalie antwoordde niet, maar welk een storm van heftige aandoeningen woedde in haar beklemde borst, en hoe zwak was zij tegenover haar onverbiddelijk lot en tegenover den oppermachtigen echtgenoot. In haar verbittering en woede koos zij de slechtste partij van zichzelve ten minste de voldoening te verschaffen van hem van nu aan te toonen, dat hij haar niet langer met zijne geveinsheid kon verblinden. Travers voelde het maar al te wel, en besloot op zijne beurt haar dien overmoed betaald te zetten. Hij zou haar op het allergevoeligst tuchtigen, en wel op het meest kwetsbare punt - in haar moederlijk gevoel.</p>
<p>Op zekeren morgen kwam hij in haar kamer, en zeide alsof het een heel alledaagsch zaakje gold:</p>
<p>- Luister, Rosalie! - ik ben tot het besluit gekomen, dat de Parijsche lucht allernadeeligst voor ons kind is. Ik heb een gezonder landstreek in het zuiden op het oog - waar hij onder eene verstandige leiding zal staan.</p>
<p>- Maar Paul! - barstte Rosalie los - gij spreekt niet in ernst!</p>
<p>- O ja, in vollen ernst.</p>
<p>- Dat zwakke hulpbehoevende kind wegzenden?</p>
<p>- Zeker, wegzenden!</p>
<pb n="247"/>
<p>- Aan vrienden vertrouwen - ver uit mijn oog?.... Neen, Paul, onmogelijk!</p>
<p>- Tot zijn welzijn is het noodig.</p>
<p>- Als hij eene andere lucht moet hebben zal ik hem volgen, waar dan ook.</p>
<p>- Dat zult gij niet - want gij zijt het juist die hem bederft en vertroetelt - van u moet hij gescheiden worden - gij zijt geheel en al ongeschikt om een jongen op te voeden. - Hij zal onder uwe leiding ongelukkig worden. Ik wil hem buitenshuis laten opvoeden. Mathilde zal voor zijne uitrusting zorgen, en binnen veertien dagen moet hij gereed zijn om te vertrekken.</p>
<p>Als versteend stond Rosalie daar vóor hem - hare armen hingen machteloos neer - haar tong was verstijfd - zij sprak onzamenhangende klanken - de woorden kon zij niet rangschikken.</p>
<p>- Mijn God! mijn God! - riep zij eindelijk - zoudt gij daartoe kunnen overgaan.</p>
<p>- Hel moet!</p>
<p>- Het zal mijn dood zijn...</p>
<p>- Het zal de dood van het kind zijn, als het bij u blijft.</p>
<p>- Welnu, laat mij met hem naar Vogemont gaan.</p>
<p>- Om door grootmama en oom bedorven te worden. - Neen, dat nooit - zijn gestel moet gehard worden en niet verweekelijkt en vertroeteld.</p>
<p>- Bedenk hoe teer en zwak hij is - Paul! wie zal beter over hem waken dan ik.</p>
<p>- Mijn besluit staat onherroepelijk vast - gij kunt daarop rekenen.</p>
<p>- Barmhartige hemel! erbarm u mijner. De moeder scheiden van haar kind - jammerde Rosalie - van zulk een jong, hulpbehoevend kind - zijt gij een vader? - Gij zijt een wreedaard - een tiran!</p>
<pb n="248"/>
<p>- Ik ben in mijn vaderlijk recht - brulde Paul, op de tafel slaand, - ik handel met de wet in de hand - en al wilde ik hem naar het peperland zenden, ik zou niet buiten mijne bevoegdheid gaan. De wet geeft er mij de macht toe.</p>
<p>- Heeft de moeder, die het kind het leven gaf, dan gansch geen recht op haar kind.</p>
<p>- Een vrouw recht? Neen, voor de wet niet, hernam Paul. - Gij hebt u eenvoudig te onderwerpen.</p>
<p>- Paul! Paul! doe dat niet, smeekte Rosalie.</p>
<p>Maar hij stiet haar van zich en verliet het huis - haar aan haar wanhoop ten prooi latend.</p>
<p>Schier zinneloos van smart snelde zij naar Mathilde.</p>
<p>- Gij zijt vrouw, gij zijt moeder, barstte zij los. - Mijn echtgenoot wil mij van mijn kind scheiden. - Ik bezweer u bij de moeder aller barmhartigheid mij te helpen, mij te redden, opdat mijn arm kind niet van mij gescheiden worde.</p>
<p>Met welk eene duivelachtige voldoening zag de volleerde eigenbatige intrigante op de jonge onbedreven vrouw neder en speelde nu de rol van de goedhartige, bemiddelende voorspraak. - Ja, zij beloofde goedgunstig tusschenbeide te zullen komen en te bewerken, dat Paul het kind bij de moeder liet blijven - al moesten zij dan beiden naar het zuiden gaan.</p>
<p>Aldus een weinig gestild, snelde Rosalie naar haar kind; maar haar knieën knikten en met wankelende schreden bereikte zij haar kamer, terwijl Mathilde haar na snauwde:</p>
<p>- Trek maar op met uw akelig, lastig spruitje - dan heb ik geen moeite met u beiden en geheel vrij spel. Die kunstgreep is volkomen geslaagd! dacht zij. Mijne jongens te bannen? - nu ban ik haar en haar telgje meteen en krijg het rijk geheel en al en voor altijd hier in.</p>
<p>&nbsp;</p>
<p>Was Mathilde altijd zulk eene duivelin geweest? Wie had haar daartoe opgekweekt? Het booze beginsel - de lage
<pb n="249"/>
levensopvatting - de valsche heerschende toestanden, tusschen de beide geslachten. Ziedaar de bron van al het ongeluk, dat van de oudste tot de jongste het huis der Toulouses bedierf.</p>
<p>O! waarom had die moeder zoo loszinnig gedacht over de heiligste levensbanden, dat zij hare kinderen uit ongeduld aan den wereldgod ten offer bracht? Zij zelve was slachtoffer van wanbegrippen geweest, die zij echter niet als zoodanig had leeren verfoeien, maar als eene onvermijdelijke wet had opgevat. Het was nu eenmaal zoo en zoo gesteld.</p>
<p>Haar broeder Vicfor, célibataire, omdat hij te zelfzuchtig was geweest om van zijn losbandig leven nog in tijds afstand te doen, droeg nu al de kwellingen der hypochondrie, als het loon aan zulk een ‘viveur’ bereid, om op betrekkelijk nog bloeienden leeftijd, een levend graf te zijn, eenzaam adem te halen - zonder levensgezellin, zonder ware vrienden. - Onbeweend te moeten heengaan - geen oogenblik door iemand of ergens gemist - om verzameld te worden tot de categorie der armzalige geesten, die ook ginds niets doen - niets mogen, niets kunnen doen - omdat zij op aarde niets gedaan hebben - ten prooi van het afgrijselijk oordeel eener eindelooze verveling.... En toch was diezelfde Victor eens een lief, gezellig jongmensch geweest. Eene verstandige levensgezellin zou hem voor tijd en eeuwigheid hebben kunnen behouden, maar het maîtresse-stelsel had hem geheel ten gronde gericht, en bedreigde evenzeer de toekomst zijner beide neven Antoine en Edward. Dit is eene wet der wedervergelding: waar de mannen de vrouwen verlagen, daar zinken zij zelf diep, want zij maken het der vrouwelijke natuur onmogelijk zich van die edelste en verhevenste zijde te ontplooien, die haar bestralen en veredelen moest in het onderling verkeer. De moderne maatschappij, die zoo prat is op hare nieuwerwetsche tendenzen, heeft nog machtig veel eeuwenoude roestvlekken en verjaarde kankerbuilen, van welke
<pb n="250"/>
de walgelijkste wel is de grof zinnelijke beschouwing van de bestemming der vrouw. En duizende mannen voeden hieromtrent denkbeelden, die schier aan het ongerijmde grenzen. Het is of in hun oog de geheele vrouwenwereld hun jachtveld is, waarop zij vrijelijk hunne strikken spannen en buit maken mogen. Althans Travers had tot die ridderschap behoord, die als een vrijbuiter elk vrouwelijk wezen zich durft toeeigenen. Reeds als student had hij zijn loenschen blik op Mathilde geslagen. - Zij was arm maar vlijtig en geestig, en werkte voor haar oude moeder. Travers bracht haar zoo ver, dat zij het geraden vond niet meer naar haar moeder te gaan, maar bij den student te blijven wonen. Zoo leefden zij verscheiden jaren, tot hij haar moede werd - toen zond hij de verwelkte grisette weg met twee kinderen.</p>
<p>Met duizend tranen legde zij hem zijne trouwbelofte voor:</p>
<p>- Paul, is dit uw schrift? - riep zij in wanhoop uit.</p>
<p>- Wel zeker, mijn schrift! was het laconisch antwoord.</p>
<p>- En wat belooft gij daar zoo plechtig?</p>
<p>- O ja, - maar wat waren wij jong en opgewonden, heb ik het niet best met u gemaakt? - Denk aan velen uwer vriendinnen.</p>
<p>- 't Is waar, daar zijn er die zich in de rivier wierpen of zich met kolendamp verstikten, dat kan ik dan ook met uwe kinderen doen.</p>
<p>- Wees verstandig; dat papiertje beteekent volmaakt niets. Maar ik zal vrijwillig doen wat ik kan. - Als gij belooft, het mij niet lastig te maken, zal ik een jaargeld voor de opvoeding der jongens geven.</p>
<p>De radeloosheid deed Mathilde tot dreigen overgaan.</p>
<p>- Ik wil met dat handschrift naar den rechter gaan, en ik zal zien of mij geen recht zal verschaft worden!</p>
<p>Paul maakte zich vroolijk met zijne makkers over die landelijke naïeveteit der razende grisette.</p>
<pb n="251"/>
<p>Welken troost gaf haar de rechtsgeleerde?</p>
<p>- ‘Indien uw contract eene handelszaak betrof, wij zouden den onderteekenaar kunnen dwingen de handteekening, die gij zegt, dat hij voor de zijne erkent, gestand te doen en hem noodzaken, het gekochte goed te leveren of te betalen, maar - eene trouwbelofte - lieve ziel.... met hartszaken bemoeit de wet zich niet.’</p>
<p>Toen voer de Satan in Mathilde's hart. - Zij besloot Paul te vervolgen en te kwellen uit al haar macht - en zij was schrander en standvastig. Paul kende haar te goed om haar wanhoop niet te vreezen. Ook miste hij vaak haar trouw en wakkerheid, en haar scherpzinnigen blik op de dagelijksche omstandigheden des levens. Hij berekende, dat hij eene onvoorzichtigheid had begaan, die hij zoo goed mogelijk moest zien te herstellen. Maar hoe Mathilde te bevredigen? Haar uit te huwen en met eene goede huwelijksgift te stillen, was het allerbeste.</p>
<p>De koop werd gesloten.</p>
<p>De zoon van zijns vaders tuinbaas, die hem in menig zaakje behulpzaam was geweest, op hoop van eenmaal door den jongenheer voortgeholpen te zullen worden, wist hij een postje en eene vrouw te bezorgen, en zoo was die zaak uitmuntend geregeld.</p>
<p>Paul streelde zijn valsch gezicht met zachte hand en zijn zwart hart met nog zachter balsem bij de gedachte, hoeveel beter hij toch was dan duizend andere zondaren. Het scheelde niet veel, of hij benoemde zichzelf tot ‘heilige’!</p>
<p>Gedurende een tiental jaren was Lachaux een goed echtgenoot voor Mathilde geweest en een zeer getrouw dienaar voor Paul, toen de dood hem overviel. Mathilde had haar wrok en wrevel wel gematigd en zich in zekeren zin met haar lot verzoend, maar in de diepte van haar gemoed bleef toch eene ongeneeslijke kwelling, en gedurig welde de oude bitterheid weer
<pb n="252"/>
op - zij had van lieverlede door ervaring geleerd, wat de vrouw gold in de wereld, en dat zij verstandig deed haar smart te overwinnen.</p>
<p>Maar toen zij in de kerk achter een pilaar verscholen, hem met zijne schoone, rijke bruid daar zoo fier en trotsch voorbij zag gaan, kwam de oude haat met nieuwe kracht in haar verwoest hart terug. Hij was nooit trouw of teer voor haar geweest, maar hij was toch de vader harer twee zonen - en zij was innig aan hem verknocht. Zij was een van die aanhankelijke vrouwenkarakters, die nooit haar eerste liefde kunnen vergeten, die voor het ware huwelijksgeluk en de trouw zijn geboren, wier geluk in haar toewijding is gelegen, en voortreffelijke levensgezellinnen zijn voor den man, die haar weet te waardeeren. Zij zou ieder lot met hem gedragen hebben, getrouw tot in den dood. Niets zou in staat zijn geweest haar van hem te verwijderen, zelfs zijne mishandeling niet - zij hing aan hem als een hond aan zijn meester - al schopt en slaat hij hem, hij hangt hem toch aan en volgt hem overal. In eene zware besmettelijke ziekte had zij bij dag en nacht met de grootste zelfopoffering over hein gewaakt. En toen hij meende haar af te schrikken en te verdrijven door te zeggen: - ‘Mathilde, ik bezit niets meer - ik heb alles verteerd en kan dus niet langer voor u zorgen - gij moet een goed heenkomen zoeken’ - kwam het niet in haar op om hem daarom te verlaten.</p>
<p>- Hij heeft mij noodig, dacht zij - en ik kan werken - en zij was bereid geweest om ook voor hem te werken.</p>
<p>Maar de ellendeling was zooveel trouw en toewijding niet waard, en het was hem ook alleen te doen om van haar ontslagen te worden, daar hij reeds lang geheel andere relaties had aangeknoopt.</p>
<p>De wanverhouding tot dien éenen mensch, die haar in eene valsche levensbetrekking stelde, bracht haar in wanverhouding
<pb n="253"/>
tot geheel de maatschappij. De verguizing van den innigsten, heiligsten band rukte in haar gemoed alle andere banden los. - Het geheele leven was met die breuk uit het verband geraakt en tot een doolhof geworden, waarin haar schemerend oog geen zuiver spoor meer vinden zou, maar waar het eene dwaalpad naar het andere voerde. De vrouw was in de vrouw gekrenkt - de moeder was onttroond en verdreven uit het stille heiligdom van den huislijken haard - haar gansch bestaan zou voortaan leugen en schijn zijn, en de rechte positie nooit weer herwinnen.</p>
<p>Na den dood van Lachaux besloot Mathilde Paul niet los te laten. Zij kende hem in al zijne zonde en gebreken - zij hielp hem voortaan in zijne neigingen en werd hem eene vertrouwde handlangster voor hoog loon. En hem in iedere onderneming dienend, blijft zij steeds op de hoogte van zijn drijven, en wint ze voet voor voet meer veld en krijgt steeds grooter macht op hem. Hij kan in alles op haar rekenen, mits hij betaalt.</p>
<p>Eene gelukkige uitkomst vindt Paul in de crèche; nu kan hij haar kwijt worden en zij heeft eene vaste positie. Mathilde laat er zich inschuiven, hoewel zij vooraf weet, dat die taak voor haar karakter en aard niet voegt; maar zij neemt het werk op zich, alleen om gedurig met Paul in aanraking te komen en haar oude macht op hem te hernemen. Ja, zij weet hein zóo te winnen en te bewerken, dat hij begrijpt hoe nuttig zij hem zijn kan, en hij besluit haar als huishoudster bij zich te nemen.</p>
<p>Haar heerschzuchtig karakter mocht hij vreezen, haar kloek beleid en haar vaste hand en flink doorzicht wist hij zich ten nutte te maken.</p>
<p>Van haar zijde beoogde Mathilde thans in de eerste plaats hare financiëele belangen en de toekomst harer kinderen; zij kreeg al meer het roer in handen en vond rijkelijk ge-<pb n="254"/>legenheid winst te doen met haar positie. Haar heftigste hartstocht was thans hebzucht geworden. Zij wil van zijn rijkdom genieten, zooals hij eens van haar jeugd en schoonheid genoten heeft. En zij, die als jong meisje door een edelmoedig hart en een zuiveren zin had uitgeblonken, was allengs lager gezonken tot allerlei onedele drijfveeren, zij had de trouw en de toewijding eene dwaasheid leeren achten, en het hart, dat eens zoo vurig kon liefhebben, is thans vervallen aan den haat - een onverzoenlijken haat, dien zij in haar verbittering niet bepaald tot den eedbreker, maar die zich ook uitstrekt tot de weerlooze Rosalie en haar onnoozel kind.</p>
</div>
<div type="chapter">
<pb n="255"/>
<head rend="h3">XI. Groote en kleine kuren.</head>
<p>- Naar het zuiden! naar de zachte lucht voor mijne kleine kranke - zucht eene bekommerde moeder - naar het zuiden! om door indrukwekkende natuurtafereelen mijn eigen verslapte zenuwen weldadig te schokken. - Naar het zuiden! om door hooger kunstgenot mijn afgetobden geest eenige lafenis te schenken - naar het zuiden is de bestendige zielszucht van de arme Rosalie Travers, en haar hart slaat reeds eenigszins minder bang, nu zij met haar moeder en den kleinen Paul in den spoortrein gezeten à grande vîtesse geheel Frankrijk in éen dagreis doorsnelt. - Met een onuitsprekelijk gevoel van levensmoeheid, slaat zij de krankgeweende oogen soms vluchtig rond. - Wat maakt het haar waar zij zijn, en hoe het er uitziet?</p>
<p>- Voort! - maar verder voort! - zegt ze aan ieder station. Behoefde ik maar nergens te toeven, om altijd sneller en sneller van mijn vergulden kerker te vlieden.</p>
<p>Helaas! de lange keten van wee, die aan haar teederen voet geklonken is, sleept haar na waar zij gaat. Het is of de dansende witte wolkjes, die den spoortrein omzweven, een heir van
<pb n="256"/>
spottende geesten zijn, die haar toewenken: ‘vlucht vrij verder en verder, wij houden u altijd bij - wij fluisteren u overal uw ongeluk toe - wij schetsen u de ijdelheid van uwe klachten en zuchten, ook wij komen op en verdwijnen - wij worden gedurig verslonden en staan altijd weer op - snel voort! - snel voort! - uw juk zult gij overal voelen!’ - Ja, op welk schoon punt zij haar droeven blik mocht vestigen - altijd zag zij er het norsch en grimmig gelaat van Travers - altijd zag zij zijn schim, somber en dreigend, tergend en smalend daar aan haar zijde. - Én toch is het haar goed in die snelle vaart voort te rennen - en hoe verder zij zich van het tooneel harer ellende verwijdert, zoo te ruimer wordt het haar om het hart.</p>
<p>Maar vergeefs spreidt de lachende schepping haar bekoorlijkheid voor haar ten toon. Onverschillig zag zij de majesteit van het hemelhoog gebergte, de heerlijkheid van stroomen en meren. Het is alsof al dat schoone niet tot haar komt.</p>
<p>- Had ik ooit gedacht, dat ik met zulk een koud en versteend hart het schoone Zwitserland zou naderen! zeide zij bij zichzelve. - Heeft de smart mij zóo stomp en onvatbaar gemaakt voor het schoone. - Is de geest der poëzie geheel van mij geweken? zuchtte zij misnoegd over zichzelf, toen zij te Genève aan het Hôtel des Bergues afstapte en een weemoedigen blik over de onvergelijkbaar schoone blauwe wateren liet wijden.</p>
<p>De kleine reiziger had rust noodig en bleef onder de hoede zijner bonne en grootmama, terwijl Rosalie zich naar boven begaf, om van het plat het heerlijk uitzicht en de frissche lucht te genieten. Het was het onbegrijpelijk schoone oogenblik van het zoogenaamde ‘Alpenglühen’, als de avondzon de omliggende blanke sneeuwtoppen der bergen met een gloeiend rozenrood overstort. Daar lag in de verte die ontzagwekkende wereld van sneeuw en ijs voor haar, waaruit de fiere kruin
<pb n="257"/>
van den Mont-Blanc als eene vorstin zich verheft in het midden van haar blinkenden hofstoet. Grootsch en eenzaam - verheven maar koud.</p>
<p>Een lang vergeten gevoel van lieflijke rust doorstroomde haar in deze stilte - eene ongekende aandoening greep haar aan en deed al haar leden sidderen, maar opende tevens ook de bron der tranen - zij leunde met het hoofd op haar saamgevouwen handen op de balustrade, die het plat omgaf, en liet hare tranen den vrijen loop. - Zoo had zij nog nimmer geweend- 't was haar eene weldaad, een genot, eene onuitsprekelijke verlichting en uitspanning. En allengs hief zij het gebogen hoofd weer op, en blikte met verhelderd oog weer in het heerlijke land, dat daar voor haar lag. Waarom moest zij nu juist aan Von Kern denken en klonk zijn woord met nieuwe kracht in haar ziel: - ‘Wij hebben een rijk fonds in onszelven!’</p>
<p>'t Was of een nevel optrok, en alles zich uit den doffen vormeloozen warlklomp weer allengs losmaakte en bevallig groepeerde. Zouden er nog enkele snaren op de welluidende harp van haar dichterlijke ziel zijn heel gebleven. Zou de geest der poëzie weer vaardig over haar kunnen worden, en zij nog eenmaal haar vol gemoed in rijke zangen ontlasten? Reeds klopte het hart haar hooger op die gedachte - ja, de vriendelijke natuur zou balsem bieden voor haar vlijmende smart - de schoone natuur zou vergoeden - zou heelen.</p>
<p>Met deze bemoedigende voorgevoelens zag zij nog eens glimlachend over het wijd en rijk panorama om zich heen en stond op om heen te gaan, toen zij iemand hoorde naderen.</p>
<p>Een rijzig blond heer bleef eerbiedig staan, om haar te laten passeeren. - In het voorbijgaan ontmoetten zich hun oogen nog eens met die eigenaardige uitdrukking, die de vraag bevat: - ‘Ken ik u niet? - of zijt gij de persoon, dien ik meer heb gezien?’ En bijna tegelijk klonk het verwonderd:</p>
<pb n="258"/>
<p>- Mevrouw Travers!</p>
<p>- Lord Watson!</p>
<p>En nu werden wederzijdsche mededeelingen gewisseld, en over reisplannen en de gebeurtenissen der vervlogen jaren gesproken. Lawrence bewees zich onverminderd de beminnelijke gentleman, die zoo bij uitnemendheid met vrouwen wist om te gaan; zijn indrukwekkend voorkomen door een waas van weemoed nog interessanter geworden, had bij een zweem van ernst en lijden zeer gewonnen.</p>
<p>Hij deelde Rosalie mede, dat haar nicht Francisca toevallig gisteren hier ook was afgestapt, en dat zij stellig verrukt zou zijn als hij haar ging mededeelen, wie thans gearriveerd was.</p>
<p>Als een oud bekende van de familie haastte Lawrence zich de nichten tot elkander te brengen, hoewel Rosalie, als zij haar hart rechtuit had mogen spreken, liever die ontmoeting gemeden dan gezocht zou hebben. Grooter contrast kon er dan ook wel niet voorkomen als deze twee jonge vrouwen, elk met schoonheid en rijkdom bedeeld, beiden door een huwelijk ‘à la mode’ verbonden, maar het leven met een wijd uiteenloopenden zin opvattend. Francisca was kort na Rosalie gehuwd met graaf Polowski, die zoo ongeveer haar grootvader had kunnen zijn - een gemelijke, verschrompelde oude wereldling, die de badplaatsen afreisde om het verjongend levenswater te zoeken - maar uit welke bron hij zijn verdorde lippen besprengen en met welke wateren hij zijn gerimpelde huid baden mocht, daar was eene macht, die het oude wrak nog steeds bleef aftakelen, eene hand die de vermolmde ruïne deed afbrokkelen. Dit feit stemde hem wrevelig - vooral tegen jonge mannen was hij altijd afgunstig en wantrouwend. Francisca, die van hare ouders eene volledige uitrusting van valsche grondstellingen en scheeve wereldbeschouwingen op de levensreis had medegekregen, die zij voor practische wereldwijsheid hield, bekreunde zich niet meer
<pb n="259"/>
om den ouden graaf dan de welvoeglijkheid eischte - voor het overige profiteerde zij van zijn naam, rang en fortuin, die zij wel zoo goed was geweest met zijne bevende, beenderige hand te aanvaarden.</p>
<p>Verder ging het sociaal contract niet - over haar hart meende zij voortaan met de meeste vrijgevigheid te mogen beschikken.</p>
<p>Volkomen op de hoogte van Rosalie's positie en vervuld met een zeker goedhartig medelijden met dat onbedreven kuikentje, achtte zij het haar roeping haar licht voor deze bekrompen ziel te laten schijnen, die veel te lang tusschen de dompige kloostermuren en later tusschen de boeken versuft was. Zij zocht, en vond dan spoedig gelegenheid om haar nicht eens wat moed in te spreken.</p>
<p>- Wat zie ik, zeide zij den volgenden morgen, vroolijk lachend bij Rosalie binnentredend. - Op reis zelfs papier en inkt? -Wat voert gij uit? Schrijft ge aan uw huisplaag, of maakt ge verzen? En wat is dat - die schoone oogen hebben geweend? - Kind! gij doet uzelve een groot ongelijk. - Gij vergeet te leven. - Als de roos op uw koontjes is verwelkt, ga dan zitten verzen maken over verdorde bloemen - maar nu, wees gelukkig - maak gelukkig - geniet uw aanzijn.</p>
<p>- Ik zou niets vuriger wenschen, Francisca! - maar voor mij is geen geluk mogelijk - mijn leven is reddeloos bedorven! riep Rosalie in tranen badend. - En er is geen uitkomst als door den dood...</p>
<p>- Heb ik nu ooit zulk eene ongerijmdheid gehoord! Zie eens in den spiegel, mijn schoone engel. - Een wereld van geluk lacht u toe uit dat glas. - Gij hebt die maar voor het grijpen. - Gij behoeft er u maar in te storten - en gij zoudt denken aan sterven!</p>
<p>- Neen, Francisca! als ik mijn kind aanzie, wensch ik
<pb n="260"/>
te leven, anders maakte ik er een einde aan - maar aan u wil ik het toevertrouwen - ik denk sterk aan een echtscheiding - als het eenige redmiddel.</p>
<p>- Onnoozel kind! waartoe zulk eene éclatante scène? - Dat doet men niet in onzen stand - aan zulke wanhopige dingen denkt men bij de eerste vertwijfeling der teleurstelling; want wij weten nu wat het zegt: dat het huwelijk het graf der liefde is. Gij moet het er echter zoo ernstig niet mede nemen. Wij zijn beide in hetzelfde geval. Wij staken als schoolmeisjes de hand in de urn, die het noodlot ons bood, en haalden twee nieten er uit! - Och! waren het nog maar nieten - maar twee zwarte prentjes met kwelduivels er op!... Dat was onze schuld niet. - In het eerst vloekte ik mijne ouders, dat zij mij aan zulk een afgeleefden roué met een vermolmd, wormstekig hart hadden overgeleverd. Zij antwoordden, dat zij het beste voor mij beoogd hadden....</p>
<p>- Wij hadden liever in het klooster moeten vluchten, dan met lijf en ziel aldus verkocht te worden.</p>
<p>- En denkt gij, dat gij dan niet verkocht en geketend zoudt zijn? Duizendmaal meer! - De echtgenoot zegt: - Gij behoort mij <hi rend="spat">met lijf en ziel</hi> - maar de kerk zegt: - Gij behoort mij <hi rend="spat">in tijd en eeuwigheid</hi>. - Kom, Rosalie! geen kwezelarij! geniet uwe schoone jeugd; weelde en genot lachen u allerwege nog aan.</p>
<p>- Neen, Francisca! ik ben al te ongelukkig om aan genot of vreugd te denken. - Dat bestaat voor mij niet. - Ik wensch alleen aan mijne valsche positie te ontkomen, die eene doorloopende onwaarheid is. - Wij spelen voor het oog der wereld de komedie van het gelukkige huwelijk, en wij haten elkander. Daar moet een einde aan die spanning komen, die mij tot wanhoop en razernij voert.</p>
<p>- Foei, Rosalie! - wees wijzer, hoor naar mij, ik spreek uit ervaring. Ik heb ook een tijd gehad, dat ik mij met zulke
<pb n="261"/>
grimmige denkbeelden kwelde. - Ook ik vond mij in veel, zeer veel bedrogen en teleurgesteld, want, ofschoon ik lang zulk een onkundig lam niet was als gij, al wat ik ooit van het mannenleven had hooren verluiden, was niets, bij de bittere ervaring, die ik moest opdoen. Gedienstige geesten brachten mij meer berichten aan, dan ik toen nog kon dragen, en ik was rampzalig - maar ik heb sedert mijne partij gekozen. - Ik kan van mijn echtgenoot op zijne jaren niet vergen, dat hij op den duur de rol van ‘le jeune amoureux.’ zal vertoonen. Gij weet, mijne moeder is eene verstandige vrouw, die de wereld kent. Zij bespeurde mijn toestand, en kwam intijds tusschenbeide. Zij betoogde mij, dat ik onbillijk was om van mijn ouden graaf de vroolijke opgewektheid van mijn leeftijd te eischen. Ik begreep dat hij huwde om tot rust te komen, hu hij van het leven genoeg heeft - en ik ben gehuwd, om het leven te vrijer te gaan genieten. - Met de verzoening van deze tegenstrijdige beginselen hebt gij, zoowel als ik, een zwaren kamp te strijden.</p>
<p>- Maar, Francisca! is het dan ook niet ontzettend wreed als wij dat liefdevolle hart, dat zoo warm en teeder ons toescheen, eensklaps zien bevriezen en versteenen.</p>
<p>- Ik heb het ook gevoeld, mijn lieve! wat het is, als wij de gloeiende middagzon, die zoo schoonen levensdag beloofde, tot een bleek, mat winterzonnetje zien dalen en bekoelen. Ik heb dikwijls aan u gedacht, Rosalie! - want ik merkte het wel wat er in u omging, toen ik een paar dagen bij u was op Vogemont en - ik u zoo trouw ter kerk zag gaan. Hemel! wie onzer dacht te Parijs er aan een preek te hooren - naar vesper en lof te gaan! - Maar ik begreep alles, toen gij daar, vroom als een schoolkind, aan een kleed voor de Heilige Maagd waart begonnen!.... Och, mijn kind! - ik begon toen eerst aan mijn waren roman du coeur, om langs een anderen weg een weinig schadevergoeding
<pb n="262"/>
te zoeken voor mijne jeugdige teleurstelling, want verbeeld u, Rosalie! ik had in het geheim een liaison met den jongen luitenant Polowski, den neef, en mijne ouders vonden goed mij den oom te geven. Papa zond hem ver weg - maar thans is hij hier ook.... voor de kleine kuur....</p>
<p>- Wees voorzichtig, Francisca!....</p>
<p>- Wees voorzichtig, Rosalie! - De priester kent het vrouwelijk hart, en wil er zich in de ure van droefheid en moedeloosheid van meester maken. - Ontken het niet, gij zijt reeds lid van de Heilige Familie - gij zijt patronesse en beschermvrouw van allerlei corporaties.... De kerk geeft u al dat geestelijke speelgoed om uwe fantasie bezig te houden - om u te boeien, en eer gij het weet, hebt gij nieuwe meesters gevonden, die u aan handen en voeten kluisteren. Onze mannen, wel verre van ons te beschermen, laten ons aan de priesters over, mits zij maar zien, dat wij tevreden zijn en zij den minsten last van ons hebben.</p>
<p>- Ja, Francisca! gij hebt het naar waarheid geschetst. - Ik was reeds een heel eind voortgesukkeld in het religieuse dwepen - dat beken ik. - Ik voelde mij zoo zwak en hulpeloos - ik zocht heul en troost....</p>
<p>- Zoudt gij het gelooven - Rosalie, - ook ik heb dien aanval van dweepkoorts gekend. - Ik zocht ook heil in de kerk.... en ja - ging zij lachend voort - het was in eene kerk, dat ik mijn ridderlijken trooster weer aantrof - die - mij de allergelukkigste afleiding schonk.</p>
<p>- Francisca! sprak Rosalie ernstig, zijt gij niet beducht de jaloezie van uw echtgenoot op te wekken?</p>
<p>- Welnu, een kleine prikkel van naijver verjongt hem bijwijlen. - Hij zou mij anders geheel veronachtzamen. Ik ben dol blij, dat ik u eindelijk eens onder handen kan nemen om u te ontbolsteren. Ik moet nog lachen, om uw idee van te willen scheiden!</p>
<pb n="263"/>
<p>- In Pruisen ontbindt de wet het huwelijk, om redenen van wederzijdsche antipathie.</p>
<p>- Ha! ha! - als dat in Frankrijk aangenomen werd, bleven er geen twee paren gehuwd onder al mijne bekenden.</p>
<p>- Welnu, laten zulke huwelijken dan ook maar ontbonden worden, als men slechts door eene wetsbepaling samenblijft, is het hart toch gestorven - maar moet gij niet toestemmen, dat de echtscheiding al te zeer bemoeielijkt wordt?</p>
<p>- Ja zeker! en de slechtste mannen kennen de wetten het best. De deugniet, die zijne vrouw scheldt en mishandelt in het verborgen, kent den Code Napoleon op zijn duimpje en hij neemt zich in acht voor getuigen.</p>
<p>- Haar ziel kan hij straffeloos martelen, ja, dooden! - zuchtte Rosalie. - Maar Francisca, als men de zekerheid heeft van ontrouw...</p>
<p>- Zekerheid voor u zelve is geheel iets anders dan bewijs voor de wet - en de trouwelooze past er wel op, dat gij die bewijzen kunt krijgen. - En dan - denk eens aan mevrouw L. - ach! wij weten het allen dat zij alle reden had om scheiding te wenschen, maar welk een langgerekt proces, dat haar nog vreeslijk compromitteerde en op aller tongen bracht, haar gansche bestaan uitrafelde, om er de onschuldige nog mede te geeselen.</p>
<p>- Moeten wij dan levenslang het ongelijk boeten, dat anderen ons hebben aangedaan? - Moet dan mijn hart levend in mij begraven worden, omdat ik in onwetendheid van het leven een juk heb aanvaard, dat mijne ouders mij opdwongen?</p>
<p>- Wel neen, mijne lieve nicht! stel u schadeloos voor het ongelijk u geschied - en zijt gij niet gehuwd met den man uwer keus, de liefde omzweeft u van alle zijden, als gij er uw oog en uw hart maar voor openen wilt. - Zag ik niet niet welk een oog Lawrence u gadesloeg?....</p>
<pb n="264"/>
<p>Rosalie bloosde sterk, terwijl zij met verontwaardiging uitriep: - Spreek zoo niet tot mij!</p>
<p>- Ha! uw blos zegt mij genoeg, dat gij mij verstaan hebt - vrees niet in mij eene rivale te zullen ontmoeten - ik zal blij zijn als gij zulk een ridderlijk beschermer aan Lawrence vindt, als ik aan Arlof. Ik denk aan geen echtscheiding, sedert ik gezien heb hoe zwaar het de vrouwen gemaakt wordt. - Ik acht de vriendschappelijke scheiding, waarbij elk zijns weegs gaat, oneindig verkieslijker, en zij is daarom tegenwoordig zeker zoo algemeen aangenomen.</p>
<p>- Neen, ik zou sterk voor de wettige ontbinding van een huwelijk zijn, wanneer partijen niet bij elkander blijken te passen. En ik geloof, dat de vrouwen vrij wat beter behandeld zouden worden, als zij het recht hadden om het wangedrag en de ontrouw van den man te straffen door hem te verlaten.</p>
<p>- Och, kind! gij neemt het te ernstig met het huwelijk en met de mannen; ze zijn zooveel omstandigheden niet waard - zij bedriegen ons - betaal ze met gelijke munt.</p>
<p>Rosalie wendde zich met weerzin af. - Zij voelde eene huivering van vrees en afschrik voor haar nicht, sedert dit onderhoud; maar Francisca zocht haar te meer, en altijd in denzelfden dartelen geest sprekend, gewende Rosalie zich ongemerkt aan de uiting eener lichtvaardigheid, die haar aanvankelijk kwetste en bedroefde. Rosalie betrok eene bekoorlijke villa in de nabijheid van Montreux, terwijl de overige vrienden in het dorp hun intrek namen. Al zeer spoedig was zij in de gelegenheid om te ontwaren, dat onedele gedachten en eene lage levensbeschouwing ook tot lage daden voeren, want Francisca liet haar ouden, ziekelijken echtgenoot, die voor de groote druivenkuur was gekomen, onbarmhartig aan de zorgen van zijn kamerdienaar over, om hare dagen in vroolijkheid te slijten met zijn vijfentwintigjarigen neef, die evenals Lawrence aan eene lichte borstaandoening leed
<pb n="265"/>
of die voorwendde, om in gezellige ledigheid ‘de kleine kuur’ in het heerlijke druivenland te kunnen ondergaan. Lawrence vond het een alleraardigst tijdverdrijf de beide nichten, de witte en de roode roos, zooals hij haar noemde, te bestudeeren, en zich intusschen den schijn te geven van zich met vaderlijke goedheid aan het kranke knaapje en de opgeruimde grootmoeder toe te wijden.</p>
<p>De onverholen coquetterie van Francisca was hem te alledaagsch, om haar niet vervelend en pretentieus te vinden. Rosalie daarentegen was een studiebeeldje, dat al de charme van het nieuwe en oorspronkelijke voor hem had. Haar ongekunstelde vrijmoedige omgang met iedereen - haar liefderijke bejegening van haar over ingebeelde kwalen tobbende moeder - haar waakzaamheid voor haar teeder kind - haar schrander oordeel over alle voorkomende zaken - haar verheven opvatting van natuur en kunst, dit alles bracht Lawrence in ongeveinsde verrukking. - Dit was dan eindelijk het echte goud. - Hoe lang had hij niet dan klatergoud gevonden en bewonderd. Soms rees het kwijnende beeld van Clara voor hem op, en droomde hij vluchtig van hun onschuldig en gelukkig samenzijn. Dan trilde er voor een oogenblik iets als pijn door zijn hart, als hij indacht dat hij haar een doodsteek had toegebracht; maar straks steeg hij lustig zingend te paard of zocht afleiding in den omgang met den jongen Polowski.</p>
<p>Hoe ver Lawrence ook vaak was afgedwaald, hij was niet zoo bedorven of hij voelde den weldadigen invloed van eene edele en reine vrouw als eene zuiverende atmosfeer over hem heen gaan - en het kwam hem soms voor, dat hij een beter mensch was of worden kon, als hij in haar weldadige nabijheid bleef.</p>
<p>Hij vond daartoe de welkome en nooit door hem verzuimde gelegenheid, om zoowel aan de moeder als aan het kind zijner
<pb n="266"/>
heroïne al zijne zorg en oplettendheid te wijden - terwijl de komst van Travers, die ook over eene ‘kleine kuur’ dacht, maar wel eene groote zou noodig gehad hebben, zijn vrijen omgang met de dames zeer begunstigde.</p>
<p>Paul kwam met bewolkt voorhoofd en grimmige trekken - de hersens vol lastige zaken en netelige verwikkelingen omtrent zijn openbaar ambt en zijn streven om aan den niet altijd even helderen politieken hemel als een meer beduidend gesternte te blinken. Wat kon hij zich bezighouden met een ziekelijk jongetje en met eene onbeduidende jonge vrouw.</p>
<p>Het bleek al ras, dat zijne reis dan ook niet in het minst met deze beiden in verband stond, maar samenhing met geheime conferenties voor het heil der volkeren met invloedrijke personen. - Nooit was hij kribbiger en prikkelbaarder dan als hij in zaken eenige moeilijkheden had te doorworstelen - Wee! de huisgenooten, vooral vrouw en kind.</p>
<p>Lawrence's oog en oor, door zijne teedere belangstelling voor Rosalie gescherpt, zamelden duizende grieven en ergernissen op in die dagen, die zijn geestdrift voor het interessante slachtoffer van dezen lafhartigen despoot niet weinig verhoogden</p>
<p>Het waren bange dagen van gedurig twisten en tergen - opvliegen en razen - kwalijk nemen en verwijten. - En toch was het Rosalie, alsof de dorens thans minder scherp waren en de wonden minder pijnlijk nu Lawrences broederlijke troost en steun haar telkens vergoeding boden, waar zij miskend en veronachtzaamd werd. Het scheen ook zelfs aan Paul eenige verlichting te geven, dat zijne gade thans meer tevreden en opgeruimd was, en hij zich weinig met haar had bezig te houden. Om ongestoord zijn eigen weg te kunnen gaan, droeg hij zelfs gedurig het geleide zijner vrouw aan zijn vriend Watson op. Moest hij soms gansche dagen naar Genève, om het evenwicht van Europa of den vrede der wereld onder eene fijne sigaar en goeden wijn te regelen, dan was het:
<pb n="267"/>
‘Lawrence zal wel met u den voorgestelden tocht doen - ik kan u onmogelijk vergezellen.’</p>
<p>Of hij zoo blind en zorgeloos was geworden door de politieke hartstochten, die hem geheel beheerschten, en of hij er eenig ander onedel doel mede beoogde en haar zelf een strik wilde spannen - dan wel geheel uit onhandigheid het zoo onnadenkend aanlegde - maar hijzelf maakte Lawrence zoozeer tot den bestendigen geleider zijner vrouw, dat Rosalie er zich door gegeneerd en benauwd begon te gevoelen, te meer, daar Lawrence met elken dag vrijmoediger voortstreefde in vertrouwelijke toenadering.</p>
<p>Nog eenige dagen zou Paul vertoeven, om ook de komst van Edward af te wachten tot een gezamenlijken tocht naar de schilderachtige Valée des Ormonts, toen eensklaps een paket brieven uit Parijs aankwam, dat het geheele plan in duigen wierp, en Paul deed besluiten om onverwijld te vertrekken.</p>
<p>Aan Lawrence werd het opnieuw opgedragen dat uitstapje te regelen, en Paul vertrok, zich heimelijk gelukwenschend dat hij er af was, terwijl Lawrence niets vuriger verlangde dan dat Edward nog zes weken zou wegblijven. Wat was hij als een fijn kenner van het vrouwelijk gemoed schroomvallig stap voor stap met deze zonderlinge vrouw voortgegaan van beleefdheid tot beleefdheid, van kiesche oplettendheid tot oplettendheid. - Het gunstig onthaal, dat elke attentie vond bij moeder, dochter en kleinkind, bracht tot zekere hartelijke deelneming en vertrouwelijkheid, wat na het vertrek van den norschen Travers te sterker uitkwam. Was Lawrence door zijn lijdenden toestand voor moeder en dochter een voorwerp van medelijden geweest, dat zij met belangstelling verpleegd hadden - moest hij Rosalie dan nu niet veel meer beklagen, troosten en vergoeden wat zij leed? - Welke ridderlijke houding schonk hem nu zijne verontwaardiging voor de miskenning, waaronder zij gebukt ging.</p>
<pb n="268"/>
<p>Hoe verdubbelde hij de blijken van de hoogste vereering voor eene zoo begaafde vrouw, die door haar pedanten echtgenoot als een halve idioot behandeld werd! - Zij mocht nergens naar vragen - niets weten of verstaan van al Paul's drijven, en nooit verwaardigde hij zich met haar over politieke aangelegenheden of andere algemeene belangen en vraagstukken te spreken. Lawrence daarentegen kwam elken morgen de dagbladen lezen, en hoewel overigens geen vriend van litteratuur, had hij altijd een deeltje van Byron, Shakespeare, Heine of Göthe in zijn zak, en wist telkens Rosalie uit te lokken om haar geestige opvatting uit te spreken en haar vernuft te laten schitteren. Welk een ongekend genot bood zulk een gezellig verkeer aan het nooddruftige jonge hart, dat zoo koud en ledig was gebleven! De omgang met Rosalie had een zeer weldadigen invloed op Lawrence, en deed al het beminnelijke van zijn oorspronkelijken aanleg weer bovenkomen - want was hij een lichtzinnig, hartstochtelijk wezen, gevaarlijk omdat hij door geen vast beginsel bestierd werd, hij had veel voortreffelijks, dat slechts was bedolven en overstoven door den invloed van slecht gezelschap, dat hij de macht niet had gehad te verlaten, en dat hem van kwaad tot erger had voort-gelokt. Al wat goed en edel in hem was scheen aanvankelijk weder te ontwaken, en hij verbergde zijne afdwalingen niet: hij beleed ronduit, dat hij veel dwaasheden had begaan, doch dat Rosalie hem redden en tot alle goed sterken zou.</p>
<p>Geen gevaarlijker arbeid is er echter in de wereld voor vrouwen dan de bekeering van zwakke, loszinnige mannen te beproeven, die hunne zedemeesteres onder het bekeerings-werk zelve zoo licht als een nieuwen buit medevoeren. - Rosalie vermoedde echter het gevaar niet van het verheven standpunt, dat zij tegenover dien schoonen boeteling innam, en gaf zich argeloos aan de vreugd over van zooveel vorderingen te maken en aan Lawrence's verbetering te arbeiden. -
<pb n="269"/>
En inderdaad hij leefde in haar nabijheid zoo onschuldig als een pasgeboren kind en zoo matig als een afschaffer. - Wat gleden die dagen snel en zacht daarheen - wat levensvolle gloed - wat lieflijk licht lag over geheel de schepping uitgespreid. - Wat was die donkerblauwe waterspiegel wonderschoon, als zij des avonds in het maanlicht nog een klein watertochtje maakten; wat ademden zij vrij in de verkwikkende berglucht, als zij des daags de naburige valeien doorkruisten. Zelfs mevrouw de Toulouse vergat hare kwalen en voelde zich verjeugdigd bij het gezellig gesnap der jonge lieden, en had zij Paul eens als het ‘charmante jonge mensch’ bewonderd, zij vereerde thans in Lawrence den ‘volmaakten gentleman’. Wat was hij welwillend en voorkomend - wat kon hij verstandig met haar keuvelen over de strenge eischen van de ‘groote kuur’ en de vrijgevigheid bij de ‘kleine kuur’! -Hij had zelf de fijne oplettendheid elken dag de ponden druiven te noteeren, die mevrouw gebruikte om de tering van zich af te wenden en hare sappen te vernieuwen uit druivennat, aangemoedigd door het voorbeeld van eene andere zwaarlijvige lijderes van hare jaren, die zich door eene jaarlijksche druivenkuur reeds dertig jaren tegen die ziekte had verdedigd, en het eenige lid van haar familie was, die de kwaal op deze wijze ontkwam. - Maar zij kon dan ook veertien pond daags nuttigen! - en zoover kon mevrouw de Toulouse het maar niet brengen, ofschoon zij volgens de belangrijke aanteekeningen dagelijks een ons meer consumeerde.</p>
<p>- Als mijne tong het maar uithoudt! zuchtte zij vaak bekommerd - die verslijt ik geheel en al door het druiveneten.</p>
<p>Lawrence had er geen vrees voor - de tong eener Fransche vrouw vooral is sterk.</p>
<p>De kleine Paul was niet minder met zijn nieuwen vriend ingenomen, die met hem ging rijden, varen, wandelen; die met hem zong en allerlei spelletjes deed. Ook bij Rosalie keerde bijwijlen de natuurlijke blijgeestigheid terug. Zij scheen
<pb n="270"/>
een geheel ander wezen. Nooit had haar moeder geweten welk eene schitterende vrouw, die arme, gekwelde, onderdrukte eigenlijk was.</p>
<p>En Rosalie was dan ook tegenover Paul een geheel ander mensch. De diepe afkeer, dien zij hem toedroeg, gaf eene onaangename hardheid aan den toon harer stem, bitterheid aan elk woord dat zij sprak. - De onrust en walging teekenden zich sterk af op haar gespannen trekken, en gaven eene trotsche scherpheid en koelheid aan haar anders zacht en zielvol gelaat; doch nu de rustelooze terging en het gestadig kribben haar niet prikkelden, keerden de oude kalme liefderijke uitdrukking van haar oog, de blijde ronde toon in haar welluidende stem terug. Nieuwe veerkracht voelde zij in zich wederkeeren, nieuwe levensmoed stroomde door hare aderen, en gestreeld door den zoeten geur van den besten levensbalsem, de liefderijke bejegening van een belangstellend hart - door een vriendelijken voorkomenden omgang bij waardeering van haar persoonlijkheid, hief haar neergebogen geest zich weer op als de bloem in de dauw.</p>
<p>- Grootmama! - zei de kleine Paul op zekeren dag, toen hij voor het geopende venster reeds verlangend naar zijn speelmakker uitkeek - daar is die lieve mijnheer Lawrence! - De kleine snelde hem tegemoet en werd met krachtige armen luchtig opgeheven - en vroolijk rondziend van Lawrence's schouder, riep het kind:</p>
<p>- Mama, ik heb gedacht, wij moesten mijnheer Lawrence maar voor papa nemen. Ik geloof vast, dat hij veel meer van ons houdt dan papa, die altijd tegen ons snauwt en knort.- Ik vind hem ook veel mooier en liever - en gij ook, niet waar, Mama?</p>
<p>Allen lachten hartelijk - Lawrence niet het minst.</p>
<p>Terwijl Rosalie zijne schalksche oogen poogde te ontwijken, voelde zij toch dat hij een gloeienden blik op haar wierp.</p>
<pb n="271"/>
<p>Na het bezoek van Travers was er eene groote toenadering ontstaan. Lawrence behoefde geen klachten of ontboezemingen van Rosalie te hooren; hij had gezien en opgemerkt, en hij waagde heden voor het eerst over dat alles te spreken. En nu eenmaal het vertrouwen zoover gebracht was, volgde de eene mededeeling de andere, en er ontstond eene vertrouwelijkheid, die met iedere ontmoeting in innigheid moest toenemen.</p>
<p>Francisca was intusschen met haar gezelschap naar de overzijde van het meer, naar het nieuwe badhuis te Evian gegaan - en dit was Rosalie eene ware verlossing. Immers Francisca kon voor haar hart de vriendin niet zijn, waaraan zij thans zoo dringend behoefte had, die haar steunen en terecht brengen zou. - Zij was integendeel met den Mephistogeest vervuld, die er vreugde aan had Rosalie in den strik te zien spartelen, waarin zij haar liever voortgesleept dan uit gered zou hebben, al ware het alleen geweest om het zelfverwijt te ontkomen, dat Rosalie zooveel beter was dan zij - Rosalie moest van dat hooge voetstuk der onbezoedelde deugd afgerukt en aan haar gelijk gemaakt en vernederd worden. - En toch was Francisca ook niet zonder strijd overwonnen. - Was zij een van die ongelukkige meisjes, die eigenlijk nooit jong en argeloos zijn geweest - was zij ontijdig in de wereld rondgevoerd om als jonge dame te schitteren, terwijl ze nog kind was - had zij zelfs geleerd gevoelens voor te wenden, voor zij het gevoel kende - tóen het eindelijk ontwaakte, was zij op lange na niet zoo bedorven als zij het scheen door haar dwaze coquetterie, waarin haar hart slechts voor een gering deel gemengd was geweest. - Arlof was de onbemiddelde, schoone neef van den rijken, ouden, leelijken graaf, dien zij moest huwen - had de oude wereldling edelmoedig genoeg kunnen zijn om zijn neef en erfgenaam voort te helpen bij zijn leven, de jonge man zou niet met verlangen naar den dood zijns ooms
<pb n="272"/>
gewenscht hebben - en twee jonge lieden, geheel voor elkander berekend, zouden hoogst gelukkig geleefd hebben op den rechten weg van deugd en eer - maar de eene maatschappelijke wangestalte roept altijd eene tweede en derde in het leven. - Was het wonder, dat haar hart den jongen luitenant ten deel viel, terwijl zijn oom haar hand zou verwerven. En toch gaf dat ijdele hart zich niet zonder strijd gevangen, en bleef de wroeging niet uit. - Hoe verdubbelde zij eensklaps haar teederheid voor den ouden graaf - hoe oplettend was zij plotseling voor al zijne behoeften geworden. Was het alleen huichelarij om het oog der wereld te verblinden? Neen, het was meer, het was eene zwakke poging van het zwakke hart om te boeten - goed te maken - en bovenal zichzelf in slaap te sussen, sedert het oogenblik geslagen had, dat de jonge vrouw zich geschaamd heeft het vrije voorhoofd met fierheid en zelfvertrouwen voor haar spiegel op te heffen. - Een morgen brak voor Francisca aan, die haar de oogen deed neerslaan voor haar eigene beeltenis – waarop zij zichzelve voor het hoofd sloeg en verwenschte.... Maar waarom daarbij stil gestaan - c'est le premier pas, qui coûte - de volgende kosten al minder en minder - de helling is zoo glad en de vaart sleurt het slachtoffer steeds sneller en sneller in de diepte.</p>
<p>En Rosalie de preutsche zou sterker willen zijn of schijnen? Neen, zij was toch niet beter - zij zou juist zoo handelen als zij... Dit was haar eene soort van geruststelling voor haar geweten, eene rechtvaardiging, die alle zelfverwijt verstompte. Francisca's bijtende spot omtrent Lawrences gemeenzaamheid krenkte Rosalie's eergevoel. - Zij wilde die nobele broederlijke betrekking niet voor eene lage liaison aangezien hebben, waarover zij zich eenmaal zou hebben te schamen. En toch won Lawrence sterk op het eenzame hart van deze verlaten vrouw, en de wondere betoovering, de mystieke droomen
<pb n="273"/>
der liefde rezen ongemerkt als een fata morgana uit het blauwe meer over haar op, om haar geheel en al te overstelpen.</p>
<p>&nbsp;</p>
<p>Gelijk de lijder die zich door eene krankheid voelt aangetast, waarvan hij den naam niet wil hooren, met zichzelven worstelt, om zich te ontveinzen dat hij krank is, zoo streed Rosalie met de zachte bekoring, die zij voelde dat haar begon te overweldigen.</p>
<p>- Daar moet een einde aan komen, zeide zij, als zij alleen zat te peinzen - maar zij had de kracht niet om er een eind aan te maken. - Wat was dat voor een mysterieuse invloed, die haar hart deed trillen van ongekende weelde.</p>
<p>- Zou dat - zou dat de liefde zijn?.... zuchtte zij. Dan was het haar, of zij Francisca's spotlach hoorde schateren bij dat levenslustig: - ‘Wees gelukkig - maak gelukkig! - vergeet niet te leven - het leven is kort.’</p>
<p>Wat zou het haar baten te strijden en zichzelve te kwellen - en die vurige liefde haar geboden koelzinnig af te wijzen.... En toch zij voelde het al te wel, dat zij dit offer brengen moest.</p>
<p>Lawrence werd allengs dringender. Met edele fierheid en ernst had zij hem tot de oude perken teruggewezen, maar hij was daardoor niet afgeschrikt, veeleer aangevuurd, al verschoof hij zijn aanval tot gunstiger kansen; want Rosalie begreep niet geheel het gevaar dat haar naderde, en kon niet besluiten hem nu reeds uit haar nabijheid te verbannen. Wat bleef haar dan over - en was Lawrence niet eene troostende verschijning in haar verlatenheid geweest.</p>
<p>Om hem echter haar misnoegen te laten voelen, ontwierp zij verscheiden wandelplannen en tochtjes waarvan Lawrence uitgesloten was.</p>
<p>Maar haar dwaze moeder verijdelde door onhandig ingrijpen en voorbarige bemoeizucht gedurig deze zwakke pogingen.</p>
<pb n="274"/>
<p>- Gij vergeet onzen goeden Lawrence! bestrafte ze Rosalie. Wat zal de arme man zich vervelen als hij ons zoolang niet ziet! - Ik wil hem zelf gaan vragen. Gij kunt soms zoo stijf tegen hem zijn, en hij is hier alles voor ons!</p>
<p>En als hij weer verscheen, waar bleven dan al haar voornemens om hem koel te bejegenen en af te wijzen - zich geheel van hem te verwijderen? - Zij had er den moed en de kracht niet toe.</p>
<p>Edward zou komen. - Dat was anders haar hoogste vreugd - en nu? Met een zeer gemengd gevoel zag zij hem tegemoet.</p>
<p>In hare beste momenten strekte zij de armen naar hem uit, als naar haar steun en beschermer - en in andere oogenblikken wenschte zij dat hij mocht wegblijven, en voelde zij dat zijne tegenwoordigheid haar onaangenaam zou zijn.</p>
<p>Achter Edward rees nog een ander beeld - Wilhelm Von Kern. Neen, aan hem kon zij nu vooral niet denken, zooals vroeger. - Het was of zijn oog uit de verte droevig en waarschuwend op haar was geslagen - of hij haar ernstig toewenkte: - ‘Keer terug! - waag u niet aan dien oever - al is hij met bloemen omzoomd...’</p>
<p>&nbsp;</p>
<p>Den volgenden morgen hing de nevel lang over het meer, zoodat het varen weinig aanlokkends kon bieden voor den nieuwsgierigen vreemdeling, die ieder punt langs den oever belangstellend bespiedde. Toch zat Wilhelm Von Kern in het bootje te turen, of hij de villa niet ontdekken zou waar oude vrienden toefden, die hij zoo hartelijk wenschte weder te zien. Hij heeft een paar reisgenooten te Verny achtergelaten, en denkt alleen een genoegelijk dagje bij mevrouw de Toulouse en Rosalie te gaan slijten.</p>
<p>De nevel dunt sedert de zon over de hooge bergruggen is gestegen, en reeds is het bootje dicht genoeg bij de villa genaderd om den reiziger door zijn binocle een blik op huis
<pb n="275"/>
en hof te gunnen. Hij onderscheidt duidelijk menschen op het terras onder eene kleine tent van gestreept doek gezeten – zijn hart scherpt zijn oog. Hij ziet eene dame. Het kan niemand anders zijn dan Rosalie. Maar wie is hij, die zoo gezellig aan haar zijde zit? Zou Paul zoo vertrouwelijk naar haar heen zijn gebogen? Het kan ook haar broeder zijn. Zou Edward hem reeds voor zijn geweest?</p>
<p>Met eene wending van den oever is hij het groepje weer kwijt, maar hij is nu ook nabij - en haastig springt hij aan wal om op de villa toe te snellen, die hij echter van de landzijde langs een omweg moet binnengaan. Geen bedienden ontmoetend, die hem in zijne vlugge vaart weerhouden, snelt hij vol blijmoedige verwachting de slingerpaden der boschjes door, recht op het punt aan, waar hij de gedaanten gezien heeft.</p>
<p>Is het onbescheidenheid - is het argwaan - is het jaloerschheid - nieuwsgierigheid? Hij kan het opwellend gevoel niet ontwarren, dat hem jaagt naar die plek. De tuin is zoo bekoorlijk - de lucht zoo zacht - hij luistert naar het suizen van het geboomte en het kabbelen van het water. Hier en daar ziet hij het spoor van een kinderwagentje, en vindt hij fragmenten van speeltuig, maar het knaapje ontdekt hij niet. Daar krijgt hij door het wuivend loover de gestreepte tent weer in het oog. Hij ziet het witte kleed der dame. - O ja, zijn bonzend hart zegt het hem: zij is het! - hij ontdekt ook het grijze zomerkostuum van een elegant heer. - 't Is of een mes hem in het hart steekt - onwillekeurig blijft hij met ingehouden adem staan - eene zonderlinge beklemdheid, schier angst, drukt hem neer. Neen, het is Edward zoo min als Paul - de man, die thans zoo gemeenzaam aan Rosalie's voeten in het gras zit of liever geknield ligt, en niets ziet dan haar, herkent hij met ontroering; het is de fameuse held van de jockey-club, Lawrence Watson, een der meest beruchte roués van den Boulevard des Italiens! - en hij
<pb n="276"/>
durft haar aldus gemeenzaam naderen! - haar, die hij slechts met den diepsten eerbied gedenkt en vereert...</p>
<p>Dat dierbaar wezen, dat hij op zijne handen door het leven zou hebben willen dragen - in de nabijheid van dien man, die in elke vrouw een speelbal ziet, neen! eene prooi, die hij heeft te bemachtigen. Hier is gevaar! Hoe kookt zijn bloed - al zijne aderen tintelen. Het duizelt hem. - Maar in plaats van eerst tot bezinning te komen, stormt hij voorwaarts; als moest hij Rosalie aan het hol eens tijgers gaan ontrukken. - Op het eigen oogenblik, dat Lawrence zich voor 't eerst verstout zijn hartstocht onstuimig uit te spreken, ontdekt Rosalie achter den boozen geest - den beschermengel. - Zij slaakt een kreet van ontzetting, en weert Lawrence van zich. - Deze begrijpt haar gebaar niet recht, maar wendt zich plotseling om en ziet tot zijne ergernis Wilhelm zoo nabij, die, meer de stem van zijn opwellenden naijver en verontwaardiging dan van oordeel en voorzichtigheid hoorend, luidkeels uitroept:</p>
<p>- Rosalie! die man in uwe nabijheid!</p>
<p>Het woord was gesproken en verstaan. Als een razende springt Lawrence op Wilhelm toe om hem een duchtigen slag toe te brengen, maar deze weerde den aanval behendig met zijn wandelstok af.</p>
<p>- Wees voorzichtig - ik zal mij verweren! roept hij uit, zich tot verdediging gereed houdend.</p>
<p>- Van hier, onbescheiden indringer! bijt Lawrence hem doodsbleek en knarsetandend toe.</p>
<p>- Wat gaat gij beiden beginnen! - Kom, om Godswil! tot uzelven. - Wat beteekent dit alles - riep Rosalie, bevend tusschen beide opgewonden ridders tredend, die elkander verwoed en dreigend in de oogen staarden, als waren zij bereid tot een kamp op leven en dood.</p>
<p>- Lawrence! het is onze oude vriend Von Kern, herkent
<pb n="277"/>
gij hem dan niet, sprak Rosalie, eene poging doende om eenige opheldering te geven.</p>
<p>- Ha! is het uw <hi rend="spat">oude vriend</hi> Von Kern! - riep Lawrence, smadelijk haar toeknikkend, alsof hij nu begreep waarom die heer zoo vermetel durfde zijn - ik ben maar een <hi rend="spat">nieuw vriend</hi> - ik zal plaats ruimen, mevrouw! - maar geen Engelsch edelman zal zich door een Duitschen boer ongestraft laten beleedigen. Gij zult mij voldoening schenken, mijnheer!</p>
<p>- Daar kunt gij op rekenen - ik wacht u - antwoordde Von Kern, en wilde gaan.</p>
<p>Rosalie wrong zich de handen en riep in wanhoop uit:</p>
<p>- Verstaat elkander dan in 's Hemels naam! - Ga toch zoo niet heen, Von Kern! - Blijf toch, Lawrence! - Mijn God! wat moet dit alles worden.</p>
<p>- Deze plek is te eng voor ons beiden. - Beslis, Rosalie! antwoordde Lawrence - spreek! - wie moet blijven?</p>
<p>- Bedaar, Lawrence! - kom tot uzelf - blijf beiden en laat ons spreken, hier heeft een misverstand plaats.</p>
<p>Wie moet wijken - wie moet blijven! bleef Lawrence eischen. - Moet die man, die u komt bespieden en overvallen - blijven? - Dan ziet gij mij nooit weer hier, mevrouw!</p>
<p>Sidderend slaat Rosalie het oog van het purperrood gelaat van Watson op den doodsbleeken Von Kern.</p>
<p>- Ik geloof, dat ik recht heb te verzoeken mij na deze scène alleen te laten, zegt Rosalie, zich eensklaps herstellend en met waardigheid voorttredend.</p>
<p>De beide heeren bogen en verwijderden zich, onder het afspreken van de plaats en omstandigheden, waar zij elkander zouden wederzien, om deze netelige zaak af te maken.</p>
<p>Rosalie zonk in de tent op hare knieën neer, en gaf haar geprangd gemoed in een vloed van tranen lucht, die uit zeer gemengde bronnen vloeiden. De verschijning van Von Kern had haar eensklaps aan zichzelf wedergegeven, en haar
<pb n="278"/>
wegkwijnend zedelijk gevoel tot volle kracht opgeroepen. Die twee mannen waren voor haar de personificatie van de deugd en de ondeugd.</p>
<p>En toch - wat is onze deugd in het oog van Hem, die in de diepte van ons wezen leest! - Op dat eigen moment, toen Wilhelm aan Rosalie als een reddende engel verscheen - haar werkelijk redde, bonsde zijn hart van minnenijd en sloeg de oude, zoo lang gesmoorde vlam in vollen gloed weer uit. Ja, een oogenblik voelde hij spijt zichzelf zoo streng beheerscht te hebben, benijdde hij den vermetelen minnaar - en misgunde hij hem de plaats, die hij vrijwillig, met zooveel zelfbedwang ontruimd had, en er woelde in zijn boezem een hartstocht, die hem in een seconde tot een moordenaar had kunnen maken.</p>
<p>Neen! Wilhelm was op dat tijdstip geen engel - een mensch - een zondaar - maar, omdat hij een zedelijk mensch was, zegevierde het hooger beginsel en week de zinnelijke begoocheling voor ernstig zelfonderzoek en belijdenis van zwakheid en schuld voor zijn Vader in den Hemel. Hoe smartte het hem, die een man des vredes was, zoo onbedacht gehandeld te hebben, dat hij gedwongen werd Lawrence's uitdaging aan te nemen, die allicht een noodlottig einde kon hebben. Maar wat er ook gebeuren mocht, éen zaak schonk hem voldoening, hij had een gevaarlijk mensch uit Rosalie's nabijheid gedreven, en dat gold hem als de grootste overwinning - hij had dezen vijand uit zijne vaste stelling verjaagd - hij had eene geblokkeerde vesting ontzet.</p>
<p>Rosalie had kracht, moed en helderheid herkregen om zich uit de strikken los te scheuren, die zoo onmerkbaar om haar heen waren geslingerd - en zij dankte en zegende Wilhelm daarvoor. Hare oogen waren geopend - en zij zag nu duidelijk hoever zij reeds was heengevoerd naar de gladde baan, waarop zoo menigeen is uitgegleden. - Hoe gelukkig
<pb n="279"/>
voelde zij zich, als zij haar moeder aanzag, als zij op haar kind staarde, dat zij voor deze beide geliefde wezens het oog niet beschaamd behoefde neer te slaan.</p>
<p>Maar wat zou Paul - wat zou de wereld van het voorval maken? - Och, zij wist het wel - hij zou er altijd iets boosaardigs, iets moedwilligs uitzuigen, maar hoever hij gaan, hoe wreed de wereld zijn zou, dat vermoedde zij niet - omdat zij de valsche positie der vrouw in deze beschaafde maatschappij nog niet volkomen begreep, en de ongelijke weegsteenen niet kende, waarmede mannelijke en vrouwelijke afdwalingen gewogen worden, in de onrechtvaardige weegschaal der publieke opinie.</p>
</div>
<div type="chapter">
<pb n="280"/>
<head rend="h3">XII. Aan de speelbank.</head>
<p>Aan den voet van het statige Schwartzwald, dat als een trotsch en majestueus bolwerk de Duitsche grenzen beveiligt, ligt een van die weelderige lusthoven, die voor de vorsten en volken der beschaafde wereld jaarlijks hare liefelijke bloemgaarden ontsluiten. De bronnen, die hier ontspringen, schijnen fonteinen van levenwekkend water te zijn, waaraan koningen en prinsen zich komen verkwikken, waarbij ministers hunne portefeuilles, veldheeren hunne legerorde, geleerden hunne bibliotheken kunnen vergeten, om zich geheel uit het ambtelijk gareel los te maken - en enkel mensch te zijn.</p>
<p>Maar bij welke badplaats vloeit bonter, rijker, levenslustiger publiek te zamen dan te Baden-Baden!</p>
<p>Dit is althans het gevoelen van een klein reisgezelschap uit drie jonge mannen bestaand, die op een schoonen zomeravond van een tocht naar het Oude Slot terugkeeren. Zij hebben den heerlijken aanblik genoten, die men daar van de hoogte over de bekoorlijke Rijnlanden heeft.</p>
<p>Baden lag daar zoo schilderachtig aan hunne voeten in
<pb n="281"/>
het vriendelijke dal, gezellig omringd door de tallooze op de groene heuvelen verspreide elegante villa's, ingesloten door de steeds hooger rijzende bergen in het rond, en als met een krans van eiken- en beukenloof versierd, die levendig uitkomt tegen het donkergroen der statige dennewouden van het majestueus op den achtergrond verrijzend gebergte. Zij hebben de ontzaglijke porfiermassa's gezien, wier grillige vlakken en kloven aan de fantastische ruïnen van ingestorte torens en kasteelen doen denken, of ook wel aan eene wilde zee, waarvan plotseling de opgeruide baren versteend zijn geworden. - Zij hebben dat alles gezien en niet gezien. - Althans een hunner reist rond, als had hij eene lastige taak te volbrengen - hij gebruikt dezen tocht als een geneesmiddel, dat hem walgt, maar dat hij werktuigelijk slikt, omdat het hem toegereikt wordt en hij te apathiek is om er zich tegen te verzetten. Hij moet ieder etmaal zooveel afdoen, als het reisboek opgeeft, en dat alles gaan opnemen wat er toe staat. Zij keeren tot de drukbezochte wandelplaats der beau-monde terug in de belommerde laan bij het Conversationshaus en langs de Bazar. Hij slentert tusschen de elegante groepen voort, met de verveling op het wrevelig gelaat, en grijpt eindelijk een stoel op het terras en zinkt er op neer met den zwaren zucht:</p>
<p>- God zij gedankt - dat is dan toch al weer afgedaan!</p>
<p>- Ik geloof dat gij niet recht tevreden zijt, dat wij hier zoo lang vertoeven, zegt zijn reisgenoot.</p>
<p>- Ik moet toch ergens blijven, Polowski! - 't Is me volmaakt onverschillig, waar ge mij heenzeult.</p>
<p>- Ik geloof, Lawrence, dat wij ons hier wel zullen amuseeren, verzekert de derde reiziger, de jonge Vaillant.</p>
<p>- Ik ben dikwijls te Baden geweest, herneemt de jonge Polowski, maar ik kom er altijd met dezelfde verrukking terug. Baden is voor mij alles! Sla uwe oogen maar rond over dezen golvenden menschenstroom, die onder de liefelijke mu-<pb n="282"/>ziek in de zoele avondlucht hier zoo gezellig rondwemelt als eene onafzienbare guirlande van levende bloemen van de lief-talligste soort en in den schitterendsten kleurendos. Hier treft gij de bekoorlijkste Engelsche blondines en de bevalligste Italiaansche brunettes aan; hier ziet gij de gracieuste Parisiennes en de elegantste Spaansche donna's met de fierste Russische schoonen bijeen. Gij vindt zoo iets noch te Londen, noch te Petersburg. - Parijs, Madrid noch Rome leveren die keur van schoonheid en die mate van verfijnde weelde op, die herwaarts stroomt, alsof alle landen hier in den zomer eene wereldtentoonstelling hielden van al wat zij het schitterendst en betooverendst bezitten.</p>
<p>Lawrence zag droomerig en afgetrokken rond; hij liet zijn dwependen vriend maar phantaseeren. - Hij had het spleen - en kon het met zichzelf niet eens worden of hij zich dood zou schieten - zich in een afgrond werpen of zich in het Meer Leeman, vóor de villa van Rosalie, gaan verdrinken. Gelukkig had hij een paar vroolijke vrienden ontmoet, die beloofden hem te zullen genezen, als hij zich aan hunne leiding overgaf.</p>
<p>Polowski meende niet beter te kunnen doen, dan zijn vriend deze bekoorlijke tooverwereld binnen te leiden, waar de God dezer wereld een zijner beroemdste tempels heeft opgeslagen, om elk met ruime keus genietingen voor alle zinnen aan te bieden; maar onverschillig liet Lawrence zich meesleepen, waarheen men hem bracht, naargeestig als hij was en walgend van het leven, waarvan hij de beteekenis niet verstond. Toch was de rijke, kwistige Engelschman geen verwerpelijk reisgenoot voor de beide andere heeren. Polowski was bepaald een arm edelman, en de derde een Fransch student, die zijn boeltje zoo wat had opgemaakt, en nu gaarne meereisde op uitnoodiging van Lawrence, die schik in hem had, omdat hij een dolle grappenmaker en avontuurlijke snaak was.</p>
<pb n="283"/>
<p>Als de clown van het gezelschap gaf hij zijn aangenaam bijzijn in ruil, overtuigd daarmede volkomen effen rekening te maken. Inderdaad was het soms een zwaar werk, Lawrence te amuseeren. Vergeefs ruischte de liefelijke muziek door de met frissche woudgeuren gebalsemde avondlucht. Vergeefs brachten zij hem op de schoonste punten van de heerlijke omstreken; natuur en kunst schenen geen den minsten invloed op zijn ontstelden geest uit te oefenen.</p>
<p>Vergeefs flaneerden zij onder de sierlijke arcades der smaakvolle Trinkhalle, of zaten zij onder vroolijk gesnap uren voor het prachtige Conversationshaus, waar het wemelde van excentrieke toiletten en vermaarde schoonheden. - Danszaal, concert, opera, tafelweelde - 't werd alles beproefd zonder indruk op hem te maken.</p>
<p>Polowski begon soms aan zijne genezing te wanhopen.</p>
<p>- Hij is totaal inamusable! riep hij zuchtend uit.</p>
<p>- Er is nog maar éen kans - antwoordde de Franschman - het spel.</p>
<p>- Hij geeft er niet om - hij heeft er geen lust in.</p>
<p>- Beproef het weer - en altijd weer - die prikkel valt plotseling in het hart en laat het eensklaps weer feller kloppen - ik ken dat....</p>
<p>Polowski stond op - Lawrence volgde hem werktuigelijk - hij richtte zijne schreden regelrecht naar de speelzalen. De lichten waren pas opgestoken, want buiten was het nog dag - maar hier moest de nacht vroeg beginnen. Zij slenteren heen en weer door al de rijk versierde zalen, waar de speeltafel zwoegde onder de stapels van goud en de kistjes met zilver die de bedrogenen tegenblinken. - Ongeduldig snellen de liefhebbers aan. Mannen en vrouwen van allerlei stand en leeftijd offeren op dit altaar aan den god der fortuin. Naast de hoogbejaarde Russische gravin, die met de stapeltjes goud zit te spelen als een klein kind met de hoopjes koper pasgeld,
<pb n="284"/>
zit de burgervrouw met hare zwart katoenen handschoenen, nog in den rouw over haar echtgenoot en beproevend haar noodlot te dwingen. De afgeleefde Engelsche verkwister zit, sidderend van hartstocht, naast zijne bevende dochter, die telkens fluistert: - ‘Vader - kom mede!’ - De jonge losbol werpt er de laatste banknoot van zijn vaderlijk erfdeel op de groene tafel, en de rijke artiste stort hier haar zuur verdiende schatten in het slijk, terwijl de koopman zijn kapitaal gaat wagen, en de fabrikant zijne familie ruïneert.</p>
<p>Eene driedubbele rij van zittende en staande spelers en speelsters blikt over de tafel der fortuin en staart met gespannen gelaatstrekken en flikkerende oogen op den toovenaar, die het geheimzinnig spel regelt, dat niemand begrijpt, niemand verklaart, maar duizenden verarmt en de bankhouders verrijkt. De rijk uitgemonsterde bedienden hebben al spoedig de lucht van de drie lions, die daar naderen, en pikken den blonden, rijzigen Engelschman er al uit. - Ja, zulken zien zij gaarne. Zij wenken de croupiers. - Men verwijdert eenige nieuwsgierigen met de verzekering dat, wie niet opzet, zoolang niet mag toeven om de spelers te belemmeren. Er komt ruimte. Hij krijgt een stoel naast den directeur, die de kaarten met goochelaars vlugheid behandelt en telt. Achter dezen dienaar des noodlots zit op een veel hoogeren zetel nog een wachter, die de sterk verlichte groote ovale tafel geheel overziet en alle spelers, ja, elken wandelaar scherp in het oog houdt. Tegenover hem zit de handige betaalmeester, met zijn kistje met banknooten, bakjes met goud- en zilvergeld en stapels van rolletjes dukaten, als de patronen waarmede deze krijg wordt gevoerd. Nu eens ziet men hem, als met een tooverslag, de gansche tafel met handenvol gouds bestrooien, dat hij met vorstelijke mildheid schijnt rond te deelen - maar om het straks ook weer even snel naar zich toe te zien stroomen, als de bank wint en de spelers verliezen.</p>
<pb n="285"/>
<p>Lawrence speelt onverschillig en ongelukkig.</p>
<p>- Het is mijn avond niet, zegt hij tot Polowski, die op zijn schouder leunt en het spel volgt; - maar hij gaat toch steeds voort met hoopjes van vijf goudstukken op te zetten, die ook altijd weer met den haak des croupiers worden weggehaald.</p>
<p>De man op den hoogen stoel ziet twee elegante dames naderen; zij behoeven geen plaats te zoeken. Hij wenkt haastig, dat men haar behulpzaam zal zijn. Maar het is onnoodig, want de bedienden zoowel als de croupiers snellen gedienstig aan, duwen eenige dikke kooplieden en minder zwierige dames op zij, om haar terstond stoelen aan te bieden. Zij waren hier reeds vele dagen en spelen soms, als het weder niet schoon is, van des morgens elf uur als de bank geopend wordt tot middernacht met eene zonderlinge speelwoede. Van haar gemoedsgesteldheid kan geen kalm burger zich een denkbeeld vormen. Zij verkeeren in een soort van razernij - zij zijn als onder zekere betoovering, die niet ophoudt vóor zij den laatsten penning verspeeld hebben. Zulken zijn de echte troetelkinderen in de speelzaal. De donkere oogen van de kleine, levendige brunette flikkeren, zoodra zij het goud hoort klinken; zij verslindt de stapels van geld met hare begeerlijke blikken en haast zich een goudstuk op te zetten.</p>
<p>De andere is eene rijzige blondine in den vollen bloei en bovenal in de volle bewustheid van haar weelderige schoonheid - zij staat rustig bij de groene tafel en laat hare groote blauwe oogen oplettend langs de rij der spelers dwalen eer zij begint te spelen, en vraagt eene nieuwe kaart aan den bediende om den wisselloop van het spel te noteeren, door het prikken in de kolommen, want zij gelooft aan het spel en aan zekeren gewissen loop bij het rad der fortuin.</p>
<p>Lawrence verneemt het ritselen van het prachtige zijden kleed over het parket aan zijne zijde. - Zeker fijn parfum
<pb n="286"/>
omwaait hem - hij ziet om en rijst tevens op, om wat ruimer plaats aan de jonge dame af te staan; met een oogwenk merkt hij op, welke bevallige gestalte er is omsloten door dat smaakvolle lichtblauwe kleed met witte kanten rijk gegarneerd. Zij dankt hem met zoo sprekende uitdrukking in den blik van die donkere oogen en zoo vol bevalligen eenvoud in de lichte buiging, waarmede zij hem vereert, dat hij zijne aandacht niet meer bij het spel heeft, maar elke harer bewegingen moest volgen.</p>
<p>- Welk een heerlijk regard - welke prachtige oogen zijn dat, fluistert hij Polowski toe.</p>
<p>- Ik ken haar, antwoordt deze. - Het spel is niet gelukkig voor haar - zij verliest veel, maar ze geeft, het niet op.</p>
<p>Neen, zij gaf het niet op - de ongelukkige zat daar weldra met gloeiend gelaat en ingehouden adem, zenuwachtig trillend bij ieder nieuwen inzet - fel geschokt bij elke nederlaag van dat geducht ‘c'est fait!’</p>
<p>Lawrence is vermoeid van de wandeling en speelt niet langer; hij gaat op eene sofa aan den wand zitten, waar hij de blauwe dame bespieden en bewonderen kan. Zij is de laatste, die van de speeltafel opstaat, maar nu is ze doodsbleek.</p>
<p>Lawrence merkt het op. - Zij is nu nog interessanter dan straks, zeide hij, toen zij hem met driftige schreden en in zichzelf gekeerd voorbijging.</p>
<p>Den volgenden avond maakte Lawrence meer haast om naar de speeltafel te gaan.</p>
<p>- Ziet ge - zeide Vaillant - wij zullen hem wel wakker krijgen - let maar op!</p>
<p>Maar zoo vroeg kon Lawrence niet in de speelzaal komen, of de jonge schoone blondine zat al weder bij de kaarten of stond bij de roulette.</p>
<p>Uit de verte herkent hij reeds het fraaie blauwe kleed en
<pb n="287"/>
tracht tegenover haar post te vatten. Zij merkt hem terstond op - zijne kloeke gestalte stak dan ook boven alles uit. Hij was nog altijd de echte salon-Adonis, al waren zijne trekken wat scherper geworden - zijne lokken wat dunner en wilder om zijn hoofd waaiend - en als hij de fijne blanke hand uitstrekte om het goud op te zetten, beefden de zenuwachtige vingers en spraken de hoogopgezwollen adergroepen zoowel als het doorschijnend rood zijner oogleden van overspanning en verslapping van zijn gestel.</p>
<p>En altijd weer zijne opmerkzaamheid deelend tusschen het spel en de schoone dame, en soms een blik met haar wisselend, ontdekt hij eensklaps de kleine brunette aan hare zijde, wier zwarte oogen met duivelachtige boosheid op hem rustten. 't Was of de grond onder hem brandde, toen hij Estrella herkende.</p>
<p>Wat hebben de stormen der driften haar leelijk gemaakt, en hoe zinkt zij nu weg naast de schitterende Léontine. Een helsche glimlach speelde om hare lippen, toen zij zag hoe zijn oog telkens bewonderend tot Léontine terugkeerde. Zij wachtte met ongeduld het oogenblik af, dat hij ook haar zou aanzien. - Ja, hij deed het weldra met eene vreeselijke uitdrukking van verachting en walging; had dat wezen ooit zulke macht op zijn hart en zijn lot kunnen uitoefenen, dacht hij nu met afkeer en haat. - Met welk een dreigenden blik beantwoordde zij hem! - een vlammende bliksemflits scheen uit dien zwarten krater geslingerd te worden om hem te verpletteren; maar hij spotte met die machtelooze woede. Haar hart bonsde met hoorbare slagen - het was of zij moest ondergaan in dien dwarlstroom van wilde drift en woede, die in haar boezem woelde.</p>
<p>Wat snood bedenken verrees nu in het verdwaalde hart.</p>
<p>Lawrence voelde haar haat hem tegenstroomen en stond op om zich te verwijderen. Onwillekeurig hief Estrella de
<pb n="288"/>
hand tegen hem op en zwoer bij zichzelve: - ‘Die twee zullen gescheiden blijven, al moet het zijn door een moord!’</p>
<p>Intusschen luisterde Léontine naar geen andere stem dan die van den bankier, bij het eentonig tellen van het trente-et-un of trente-quarante. - Zij verloor nogmaals en altijd weer. - Eindelijk wordt het laatste goudstuk met sidderende hand gewaagd. Met ingehouden adem luistert zij - haar angstige blik is op den bankier gevestigd. - Hij telt.... de bank wint...</p>
<p>- O, mijn God! - zucht Léontine halfluid en slaat een blik vol wanhoop om zich heen.</p>
<p>Lawrence staat over haar, merkt alles op en verliest haar geen oogenblik uit 't oog. Wat zal zij doen?</p>
<p>Zij herstelt zich en wendt zich lieftallig tot den bankier, die haar ieder oogenblik de vriendelijkste attenties bewijst, en zij zegt:</p>
<p>- Ik ben niet gelukkig van avond. - Ik heb geen geld meer bij mij. - Ik kan niet voortspelen, tenzij ik naar mijn hotel ga om geld te halen. - Wilt gij mij eenige goudstukken leenen?</p>
<p>De vriendelijke bankier zegt met een aandoenlijk lachje, zijne oogen half dichtknijpend:</p>
<p>- Schoonste dame! vergeef mij - wij leenen nooit. - En hij wendde zich snel naar de andere zijde, alsof hij vreesde voor de macht dier smeekende oogen.</p>
<p>Geheel ontroerd en doodsbleek staat zij op, en gaat met sleependen tred heen als besluiteloos wat zij doen zal.</p>
<p>Zij moet hare kleinoodiën aanspreken; ze beleenen of verkoopen, dat is het eenige wat haar redden kan.</p>
<p>Lawrence volgt haar op den voet - en zegt vriendelijk toetredend:</p>
<p>- Gij zijt niet wel - sta mij toe u te geleiden. - Wil ik een rijtuig laten komen?</p>
<pb n="289"/>
<p>- Ik dank u - ik wilde slechts even in de lucht gaan - de warmte heeft mij bevangen.</p>
<p>Werkelijk was Léontine het bezwijmen nabij. Buiten flonkerden de reine starren tusschen lichte wolkjes door en blikten zoo vriendelijk op de donkere aarde neder, alsof er geen zonde en lijden meer was daar beneden. Maar zij was niet meer gewoon ten hemel op te zien.</p>
<p>Polowski zag eenige oogenblikken later Lawrence met Léontine op het terras zoo vertrouwelijk wandelen, dat hij zijn makker toewenkte met een troostend knikken en wuiven met de hand, dat zooveel zeggen wilde als:</p>
<p>- Wees gerust over hem, hij is al genezen van het spleen.</p>
<p>De kleine zwarte had dien avond haar geluk in een andere zaal aan de roulettetafel beproefd, waardoor zij niet terstond het vertrek van Léontine opmerkte. Na herhaalde en zware verliezen vlogen eensklaps haar wantrouwende blikken snel de zalen rond. Waar was zij? - Met wien was zij gegaan? - O, met hem! - dat gevoelde zij wel. - En zij sloop ook bevend naar buiten om hen te zoeken. Juist brak de maan door de wolken en wierp een helder licht door het geboomte op twee wandelaars, die beiden gaarne hun brandend hoofd in de frissche lucht lieten bekoelen, zonder te vermoeden welke dreigende schaduw hen achterna volgt.</p>
<p>Dood en verderf woeden in Estrella's hart. Haar eenige gedachte is leedgevoel, dat zij geen dolk heeft om een van die twee te doorsteken. Maar zij is nog niet zeker, wie zij eigenlijk moet doen vallen. - Zij haat beiden evenzeer.</p>
<p>- Eerst Léontine, denkt ze, hij moet dien slag nog voelen - en dan hem. - Léontine heeft wapens genoeg - pistolen en dolken naar keus. - Met haar eigen dolk zal ik haar treffen. - Maar ik moet nog wachten.</p>
<p>Zij schort haar wraak dus op om het plan te doen rijpen, en het beste middel uit te denken om straffeloos haar boos-<pb n="290"/>aardigen wraaklust bot te vieren. - Zij gevoelt, dat zij voorzichtig moet zijn en niet te veel haar haat bloot geven; zij doet het wanhopige om zich meester te worden, en de rol van de beschermende, deelnemende vriendin te blijven spelen.</p>
<p>- Léontine! liefste, ik zoek u overal - gij hebt mij doodelijk ongerust gemaakt, spreekt zij met hijgende borst en heesche stem.</p>
<p>- Ik had behoefte aan lucht, antwoordde Léontine, weer geheel kalm, ja zelfs met vroolijk schitterende oogen.</p>
<p>- Wilt gij niet meer spelen? - De tijd verloopt - komt gij niet aan de tafel? - vraagt ze driftig.</p>
<p>Lawrence begreep dat hij zich niet beter van deze lastige verschijning kon afmaken dan door de dames naar de speelzaal terug te brengen en stelde zijn portefeuille ter beschikking van de schoone onbekende. Van dit oogenblik af scheen Léontine's gelukskans gekeerd. - Zij won en zette nu steeds meer op, om altijd te winnen. - Dit geluk bracht haar geheel buiten zichzelve - zij speelde met wilden overmoed al stouter. Aller oogen waren op de bekoorlijke vrouw gevestigd, die daar stond als een trotsche heroïne, die een glansrijke overwinning behaalt. Zij deed dit inderdaad, want zij was van nu aan de heldin van den dag geworden en de aangebedene van de rijke loshoofden, die in dezen gevaarlijken dampkring rondfladderden.</p>
<p>Estrella nam slechts heel voorzichtig deel aan het spel en was zelden gelukkig, maar zij scheen toch in de opwinding van Léontine medegesleept te worden tot een wonderlijke gejaagdheid. - Zij was een van die hatelijke speelsters, die altijd twisten over een paar goudstukken, nu met den bankier, dan met de naast haar zittende, straks met den croupier; maar tusschen al die schermutselingen door hield zij Lawrence in het oog, om telkens een snellen maar duivelachtigen blik vol diepen haat op hem te werpen.</p>
<p>Met somber gelaat, alsof ook hij op iets vreeselijks broedde
<pb n="291"/>
stond Lawrence nu naast dan over de beide door hartstocht geprikkelde speelsters. Het goud groeide bij Léontine steeds aan. Toch kwam het hem voor, dat de rolletjes aan Estrella's zijde gedurig verminderden.</p>
<p>Hij begon haar scherp in het oog te houden en hij zag hoe behendig zij aanhoudend het goud tusschen de plooien van haar kleed deed glijden. Een wilde vreugde ontsierde zijn trekken en helsche voldoening gaf hem een zegepralende houding. Hij had al te goed de dreigende blikken verstaan, die Estrella op hem had geslagen, al veinsden zij wederkeerig elkander niet te kennen. Hij begreep hoe gevaarlijk die sluwe vrouw hem kon worden - waarom zou hij haar sparen? - Zij had hem, zij had Clara niet gespaard! - En geheel vergetende, dat hijzelf de eerste oorzaak van al dat kwaad was, dat hijzelf die vrouw te gronde gericht en zedelijk ten onder gebracht had - dat hij allerminst haar aanklager of rechter mocht zijn - staat hij op, fluistert Polowski een paar volzinnen toe en keert glimlachend terug, om den loop van het spel te volgen en verliezen en winnen van rood of zwart te noteeren.</p>
<p>De wachters op hun hooge stoelen wisselen ter wederzijde van de speeltafel elkander om het half uur af.</p>
<p>Zoodra die tijd verstreken is, komt een ander met zijn lederen kussentje in de hand om bezit te nemen van den wachttoren.</p>
<p>Polowski onderhoudt zich eenige oogenblikken met den heer, die er weder plaats zal nemen.</p>
<p>Deze houdt van nu aan Estrella ongemerkt scherp in het oog, terwijl zij tegelijk dooreen paar reeds ingelichte croupiers bespied wordt. Het spel is zeer geanimeerd. Léontine ziet opnieuw het goud zich toestroomen en schuift het gewonnene zorgeloos naar Estrella heen. - Er worden veel beteekenende wenken gewisseld tusschen den directeur en de bedienden, die niemand behalve de ingewijde verstaat.</p>
<pb n="292"/>
<p>Een kwart uur later komt een gegaloneerd bediende tot Estrella, eerbiedig buigend zegt hij dat er iemand in de leeskamer is, die haar wenscht te spreken. Estrella volgt hem met vluggen tred, een of andere aangename verrassing of avontuur te gemoet snellend Zoodra zij den drempel der zaal overschreden heeft, worden de deuren achter haar gesloten: doch zij merkt dat niet op. De bode verzoekt haar nog verder te gaan en voert haar door verscheidene vertrekken, altijd de deuren achter zich afsluitend, tot hij haar in een klein zijvertrekje gevoerd heeft, waar twee heeren van de bank haar wachtten, die haar kortaf zeggen, dat zij haar in arrest hebben genomen om haar in handen der justitie te stellen. Haar kleederen worden onderzocht en in allerlei vreemdsoortige zakken worden losse goudstukken en zelfs geheele rollen goud gevonden niet alleen, maar ook kostbaarheden dezer dagen aan aanzienlijke gasten ontvreemd.</p>
<p>In haar koortsachtige opgewondenheid ziet en hoort Léontine niet anders dan het spel, dat haar gansche geluk uitmaakt en vermoedt weinig wat er is omgegaan met haar gezellin; zij blijft tot de klok middernacht verkondigt en de bank sluit - en zij wordt overladen met gelukwenschen over haar gunstig fortuin.</p>
<p>- Maar waar mag mijne vriendin toch zijn gebleven? - vraagt Léontine eindelijk rondziend.</p>
<p>- Vraag niet! - zegt Lawrence haar een ernstigen wenk gevend, en zoodra zij uit het bereiken van onder de oogen der omstanders zijn, geeft hij haar de onvermijdelijke opheldering.</p>
<p>- Nu wordt mij alles duidelijk! - roept Léontine verschrikt uit. - Zij, zij is dediefegge, die mij al zoolang geplunderd heeft? - Om harentwil heb ik al zoo menigeen verdacht - zooveel bedienden weggezonden!</p>
<p>- Het is zeer goed dat dit booze schepsel uit de voeten komt, hervat Lawrence onbewogen en zich heimelijk gelukwenschend, dat hij zich zoo spoedig en schoon op zijn lastige vijandin
<pb n="293"/>
heeft kunnen wreken, nu zij hem met een nieuwen aanval van haar wrok bedreigde.</p>
<p>- Maar dat is vreeslijk! Wat zal er van haar worden! jammerde Léontine, die zeker minder medelijden zou gevoeld hebben voor de ongelukkige, als zij geweten had dat Estrella aan niet meer of minder dacht, dan haar en haar nieuwen aanbidder uit den weg te ruimen.</p>
<p>Nog eenige oogenblikken wijdde zij aan het rampzalige slachtoffer eener onbeteugelde begeerlijkheid, om haar weldra, onder het genot van een schitterend souper bij lustig gezelschap en in den roes van een nieuwen hartstocht, ten eenemale te vergelen.</p>
<p>Estrella werd veroordeeld tot een gevangenisstraf van eenige jaren voor de velerlei diefstallen, op de allerlistigste wijze door haar gepleegd, zoodat vele onschuldigen voor haar bedrog geboet hadden.</p>
<p>En terwijl de beklagenswaardige in den kerker door stille woede werd verteerd, stortten Léontine en Lawrence zich in al de dartele genietingen, die het ‘goddelijk Baden’ zoo ruimschoots oplevert. Een prachtige villa werd betrokken, en toen die feestelijk werd ingewijd, vraagde Polowski zijn glas opheffend aan zijn vriend:</p>
<p>- Heb ik te veel gezegd? - Baden is ons Paradijs!... Hier is alles wat men wenschen kan, Fransche comedie, Parijsche actrices, Italiaansche muziek en Milaneesche zangeressen. Hier is zelfs het Oude en het Nieuwe Slot voor sentimenteele dweepers. Hier is de roulette voor wie aan verveling lijden.</p>
<p>- Levensvreugd tintelt hier in den wijn, hervatte Lawrence zijn glas met van vreugde stralend gelaat vullend. - En wat zijn de bekers groot! - Napels zien en dan sterven, zeiden de dichters eertijds. - Baden zien - en altijd leven - en goed leven ook, is thans mijn leus.</p>
<p>- Ik zou zelfs wel lust hebben hier te overwinteren, - zei Léontine, die Parijs gaarne eens ontvluchtte. Mij dunkt dat het hier verrukkelijk moet zijn in den herfst...</p>
<pb n="294"/>
<p>- O, de herfst in het Schwartzwald! - dat is iets onbeschrijflijks, - riep Polowski - als de drukkende warmte wijkt en de frissche geuriqe berglucht ons uit die wouden tegenruischt als een geheimzinnige muziek - dan worden wij zes jaren jonger.</p>
<p>De gezamenlijke vrienden besloten inderdaad hier te overwinteren en organiseerden de schitterendste jachtpartijen. Daar was Léontine in haar kracht. Als de waldhoorns door het gebergte schalden - de hinnekende paarden van ongeduld trippelden - de fraaie jachthonden lustig blaffend om haar heen stoven - als het van alle zijden pam! pam! pam! door het woud klonk - dan was Léontine zalig....</p>
<p>Na de jacht de vroolijke maaltijd. - Na den maaltijd de zoete rust - tot de dartele muziek van Strauss den slaap verdrijft en de leden electriseert om met polka's en mazurka's het feest te besluiten. - Neen, er was waarlijk geen tijd om aan Estrella te gedenken - en zoo haar duistere schim soms verwijtend oprees op den achtergrond van Lawrence's herinnering, dan verbande zij dat spooksel met al de verachting, die zijn verontwaardiging als fatsoenlijk man hem ingaf tegen een zoo slechte vrouw!...</p>
<p>&nbsp;</p>
<p>De winter is streng - de nacht is lang en donker - en de snerpende windvlaag weet een weg te vinden zelfs waar geen straal van zon of maan mag binnen dringen. - De gevangenen rillen op de stroozakken en luisteren angstig naar het loeien en bulderen van den nachtstorm, tot de troostrijke slaap ook dezen ongelukkigen eenige verlichting brengt. Een kleine tengere vrouw kan echter de brandende oogen niet sluiten, haar kloppend hoofd brandt als vuur - haar hart dreigt te bezwijken onder de heftige slagen. - Toch weent ze niet, al spert ze soms de verdroogde lippen wijd op van wanhoop en al knarst zij de tanden van razernij. Zij zit op
<pb n="295"/>
haar leger ineengedoken. Haar hoofd rust op haar knieën en zij wrijft haar kleine voeten om ze te verwarmen. - Ze is krank en lijdt hevige smarten door de kou van het vochtige vertrek - zij - die in vorstelijke weelde zich placht te baden.</p>
<p>- Waar waren nu de satijnen schoentjes en de kanten kousjes!</p>
<p>- Waar zijn nu dans en snarenspel - waar de schitterende feestzalen en de wulpsche vreugde? - Verre, verre achter haar, als in een diep weggezonken verschiet verdwenen en door een zee van jammer van haar gescheiden.</p>
<p>Het is stikdonker in haar ziel, stikdonker om haar heen. Zij tast behoedzaam rond en voelt oplettend over den ruwen stroozak of ze geen dunne plek of opening kan ontdekken, en die niet vindend, bukt ze zich en rijt met de tanden het zware linnen vaneen.</p>
<p>- Wat is dat? - roept een oude gevangene, die niet zoo vast slaapt als de anderen.</p>
<p>- Stil! wat zou het zijn - snauwt Estrella - de ratten zijn weer aan het werk.</p>
<p>Zij houdt zich een poos stil tot de oude weer begint te snorken, en nu zoekt zij uit het stroo de langste halmen bijeen alsof het verborgen schatten waren en vlecht die stevig en behendig te zamen - Zij heeft een kram in den muur ontdekt - en zij, die eens naar lauwerkransen dong.... vlecht zich een strop!</p>
<p>....................</p>
<p>....................</p>
</div>
<div type="chapter">
<pb n="296"/>
<head rend="h3">XIII. De man zonder beenen.</head>
<p>Onder de schoonste momenten die het menschelijke leven sieren, mogen ongetwijfeld die uren geteld worden, waarin het ons gegund is een ongelukkige zooveel mogelijk tot een gelukkige te maken. Edele harten smaken dan een voorgevoel van de reine genietingen der zaligen. Het is deze liefelijke aandoening, die de fijne scherpe wezenstrekken van Dr. Crane met een verhoogden levensgloed verzacht en verheerlijkt. Het is weer zomer en hij gaat weer naar buiten! - Maar ditmaal niet te voet en ook niet alleen. - Hij veroorlooft zich de weelde van een open rijtuig, ter wille van de twee dames die tegenover hem zijn gezeten. Het zijn oude bekenden - Nanine en haar moeder. Maar wat is er met deze beiden gebeurd? Ook over haar geheele wezen ligt een waas van opgewekten levenslust en welbehagen. Zij lachen en schertsen zorgeloos en ongedwongen als kinderen, die uit spelen gaan, en kijken telkens eens uit naar een vreemdsoortig ijzeren wagentje dat haar volgt. Het is een gemakkelijk voertuig, geschikt voor het transporteeren van gekwetsten. Ach, de bleeke jonge
<pb n="297"/>
man, die er in vervoerd wordt, is wel verminkt: hij mist beide beenen! Maar daar denkt hij nu niet aan. Hij is gelukkig - dat leest men op zijn kalm, blij gelaat; en de lijder, die jaren lang aan het ziekbed gebonden, eindelijk den vrijen blauwen hemel boven zijn hoofd mag zien welven, drinkt de geur des velds met volle teugen in, en heeft geen woorden om zijn genot uit te drukken. Gedurig wordt halt gemaakt en spreekt Reveil, die hem geleidt, hem eens toe; telkens heeft hij met kinderlijke drukte iets te vragen. Op het hoogste punt van den weg gekomen stijgen de dames even uit, om zich te vergewissen hoe het met Arthur gaat; - hij rijkt allen de hand - maar zijn hart wordt nu door zijn gevoel overstelpt. Hij wil spreken - maar hij kan niet. De anderen evenmin - in aller oogen blinken welsprekende tranen. Zij verstaan elkander en slaan tot vereenigde dankzegging het oog naar den hemel.</p>
<p>- Vermoeit de tocht u niet al te veel, mijn jongen? vraagt de bezorgde moeder, terwijl ze hem kust.</p>
<p>- Vermoeien! - glimlacht hij. - Ik doe immers een soort van hemelvaart? Kan de gevangene vermoeienis voelen, als hij aan zijn kerker ontvoerd wordt? Aanschouw ik niet een nieuwen hemel en een nieuwe aarde?</p>
<p>Toch grepen de aandoeningen, de krachtige luchtstroom en de vreemde beweging hem zoo sterk aan, dat hij schier bewusteloos in het châlet van Crane werd binnengebracht, en eerst ontwaakte, toen hij op een frisch open bed in een nette kamer zich bevond, dicht bij een groot openslaand venster, dat hem het bekoorlijkste uitzicht over een vriendelijk landschap bood.</p>
<p>Hij had eenige uren van rust noodig, maar kwam daarna tamelijk snel bij.</p>
<p>- De vreugde is de beste artsenij, zeide hij, vroolijk in het gezellige ruime vertrek rondziend, en dan weer naar buiten kijkend over bosch en veld. Geluk is levenstinctuur.
<pb n="298"/>
O, mijn God! Wist gij mij op aarde nog deze zaligheid te scheppen!... Wat zal het ginds dan zijn!.....</p>
<p>Arthur scheen in zeker opzicht weer kind te zijn geworden. Hij bekeek alles met de verrassende geneugte van het nieuwe. De liefelijke natuur daar buiten zag hij aan met de naïeve betoovering van een knaap, die voor een overvolle tafel met prachtig speelgoed staat en niet weet wat hij het mooiste vindt. 't Was of de goede God dit liefelijke hoekje expresselijk voor hem had laten groeien, en of al de vogels uit de buurt bepaald aangesteld waren om voor hem hun zoetste liederen te komen zingen - of de wiegelende takken hem hun troostenden handkus toewuifden en elk bloempje daar met opzet voor hem gekweekt was.</p>
<p>- Luister toch, alweer een andere stem - die vogel heb ik nog niet gehoord. - Zie eens, alweer een nieuwe bloem - en zoo ging 't van den morgen tot den avond. En als hij dan in een klein wagentje door de slingerpaden van den bloemhof werd gereden en ademde in de weldadige geur van een weligen plantengroei, of voor het huis in de schaduw van een paar fraaie beukenboomen de duiven tot zich lokte, die al spoedig aan hem wenden en weldra uit zijn hand kwamen eten of zich op zijn schouders zetten - dan was hij opgetogen als een dartel kind. Wat een ander nooit opmerkte, trof hem sterk. Hij lachte om elken spreeuw, die zoo koddig in het gras stapte - en luisterde scherp om te ontdekken, hoe dichtbij dit of dat zangvogeltje wel nestelde. Hij had een onbeschrijfelijke vreugd in elken bonten vlinder, die hem voorbij zweefde, en elk gonzend bijtje of nijver miertje scheen hem zoo wonderbaar en heerlijk, alsof zij alleen geschapen waren om hem te verlustigen. Dat leven en streven in de natuur verbaasde en bekoorde hem onuitsprekelijk, die zoo lang tusschen de doode steenen der stad had gevangen gezeten en geen geluid had vernomen dan het dreunen der
<pb n="299"/>
rijtuigen door de straten. Vaak breidde hij, overstelpt van geluk, de armen dankend uit naar dien blauwen hemel, waarvan hij nu zulk een ruim veld overzien kon, hetzij hij het spel der wolken volgde of de fonkelende sterren bewonderde, en dan stamelde hij een diep gevoeld: ‘Loof den Heer mijne ziel, die mijn leven verlost van het verderf - en kroont met goedertierenheden - vergeet geen van zijne weldaden. Het is God, die ze u bewees’.</p>
<p>De kinderen uit de buurt kenden al spoedig den goeden heer zonder beenen, die zoo mooi wist te vertellen, en dagelijks brachten zij hem kleine geschenken van beziën, die zij voor hem gingen zoeken, of veldbloemen die zij op de heuvelen verzamelden. Het was of hij elken morgen kalmer en sterker ontwaakte, sedert hij zoo frisch in het luchtig rustig landhuis mocht slapen en van het heldere bronwater drinken. Welbehagelijk zit zijne moeder dag op dag uren lang naar hem te kijken.</p>
<p>- 't Is of er soms weer een blosje op zijne ingevallen wangen wil doorbreken - zegt ze tot Nanine, - vindt ge niet dat zijn fijne witte handen minder beenderig zijn? - En wat is zijn stem veranderd! Hij lacht, hij praat, hij fluit den heelen dag! - en de oude vrouw heeft geen woorden genoeg om de weldoeners te danken, die haar dat alles zoo edelmoedig hebben bereid; want gaf Crane zijne woning ten beste - Reveil zorgde voor de kosten, maar hij deed dat op de hem eigene kiesche wijze en wel door aan Nanine de uitvoering van een paar schilderstukken op te dragen. Ditmaal behoefde zij niet te copieeren - eindelijk mocht zij het genot smaken eens eigen idee te volgen en de beelden, die haar geest vervulden, naar keus en smaak en ingeving uit te werken.</p>
<p>Drie weken gingen zoo in stil geluk voorbij, toen Nanine meende dat er een schemering van weemoed over Arthurs
<pb n="300"/>
blij gelaat begon te komen. Hij had zijn viool weer ter hand genomen, maar wat hij speelde droeg een stempel van ongemeene zwaarmoedigheid. Zij had den moed niet hem naar de oorzaak te vragen - en gaf nauwkeurig acht op hem. Hij scheen meer dan ooit belang in haar arbeid te stellen, nu zij zoo in zijne nabijheid werkte - en toen hij weder een geruimen tijd had gespeeld, legde hij het instrument neder met de woorden:</p>
<p>- Wat blijft er van over als de snaar niet meer trilt - niets! - en als hij daarna haar penseel met groote nauwlettendheid gevolgd had, riep hij uit:</p>
<p>- Wat moet het toch heerlijk zijn iets te kunnen werken dat blijft!....</p>
<p>Nanine verstond hem en zag liefderijk naar hem om. Hij had zijn gelaat reeds met beide handen bedekt en snikte zacht.</p>
<p>- O! denk niet dat ik ondankbaar ben - stamelde hij zich vermannend - maar toch - zoo niets te zijn - niets te kunnen doen....</p>
<p>Met vriendelijke bemoedigende woorden bracht Nanine hem weder tot kalmte - maar het bleef een treurig feit dat de arme jonge man tot nu toe geen andere bezigheid had gekend dan die van te lijden - en al berustte hij er doorgaans in, bij wijle ontwaakte bij hem toch ook de mannelijke wensch om te werken en voor anderen iets te zijn.</p>
<p>Wat hem mede begon neer te drukken was de omstandigheid, dat hij zijn vrienden sedert den dag van zijn aankomst niet weder had gezien. Wel gingen er bijna dagelijks hartelijke briefjes heen en weer - maar nu hij hier geheel tot rust was gekomen, rees zijn eigen verleden als de herinnering van een bangen droom voor zijn geest met zooveel vragen, die hij niet wist op te lossen, maar wier beantwoording hij van Reveil verwachtte - dat hij met onge-<pb n="301"/>duld vaak naar het hek keek en zenuwachtig trilde als hij voetstappen op het pad hoorde.</p>
<p>Eindelijk verneemt hij de stemmen zijner beschermers, die hem reeds zooveel goeds hadden verkondigd.</p>
<p>Met welke geheel andere aandoeningen betrad Crane nu zijn châlet als voorheen. Welk een ongekende levensvreugde doorstroomde zijn hart, als hij het kinderlijk dankbaar lachend gelaat van Arthur aanziet, en Nanine en de oude vrouw zoo bedrijvig en gezellig het huisje stoffeerend. Toen na de eerste wederzijdsche ontboezemingen het gezelschap rustig voor het landhuis onder de warande was gezeten en Arthur kwam aanrijden in zijn gemakkelijken leuningstoel, die van een kunstig mechaniek was voorzien, waardoor hij die zelf bewegen kon - kon Nanine de vraag niet langer onderdrukken, waarom Reveil zoo lang was weggebleven.</p>
<p>- Ik kan niet denken, dat het bij toeval is geschied.</p>
<p>- Dat is het ook niet - antwoordde Reveil, - ik heb dat gedaan omdat Arthur geheel tot een zelfstandigen toestand zou komen, en dat hij van het magnetisch rapport, dat tusschen ons ontstaan was, zou vrij worden. - Hij is nu gezond en moet geheel tot het gewone menschenleven terugkeeren - alle abnormale toestanden en disposities zijn overwonnen - en hij moet thans naar lijf en ziel <hi rend="spat">zichzelf</hi> trachten te zijn en te blijven.</p>
<p>- Zonderling! gij die zulk een zeldzame mate van mediamieke eigenschappen bezit en er zoo weldadig mede gewerkt hebt, gij wendt blijkbaar alle moeite aan om ons denken en onderzoeken een geheel andere richting te geven.</p>
<p>- Dat bedoel ik ook, lieve vriendin! omdat ik wenschte dat gij u voortaan geheel door het woord des Meesters zoudt laten leiden en <hi rend="spat">leven door het geloof en niet door aanschouwen</hi>.</p>
<p>De zekerheid, die gij voor uw godsdienstig leven zoekt,
<pb n="302"/>
kan u alleen door de bestendige levensgemeenschap met God geworden, die allen twijfel overwint. - Stel uw geluk niet in buitengewone verschijnselen - wacht het niet door droom of visioen, niet van engel of geest. - Gij vindt het door het geloof alleen en door het geloof volkomen.</p>
<p>Onze spiritisten zagen elkander vreemd aan - en de oude vrouw zeide eenigszins verlegen:</p>
<p>- Maar de ontdekking van het bestaan eener geestenwereld heeft ons toch den eersten troost geboden in onze duisternis en het is door de spiritistische manifestaties alleen, dat wij tot zekerheid aangaande onze toekomst na den dood zijn gekomen.</p>
<p>- Helaas, dat het zoo moest zijn! - maar het had alzoo niet behooren te wezen. - Wij Christenen moesten als kinderen der opstanding, volkomen zekerheid bewaard hebben in ons bewustzijn van de hope des eeuwigen levens - en ik bid u tracht voor het vervolg niet meer naar omgang met engel of geest, maar jaag naar dat eeuwige leven, dat aangroeit door een innige gemeenschap met Christus.</p>
<p>- Gij hebt dus zeer bepaald tegen het spiritisme.</p>
<p>- Indien het spiritisme wil zijn: een nieuwe godsdienst, een goddelijke openbaring of een onfeilbaar richtsnoer voor ons leven - dan heb ik er grootelijks tegen en verwerp ik het met alle kracht; - maar als het zijn wil: een psychologisch onderzoek tot toelichting van den rijkdom der menschelijke natuur, de bevestiging dat er is een bestendige gemeenschap tusschen hemel en aarde, tusschen levenden en dooden - dan heb ik er niet alleen vrede mede, maar er zouden gevallen kunnen voorkomen, waarin ik dat onderzoek aan de daartoe bevoegde, ja geroepen personen ernstig aanbeval. Verre zij het van mij de manifestatie van gene zijde des grafs te verwerpen, integendeel ik zegen die in den tegenwoordigen tijd; maar ik vraag u: heeft biltere ervaring
<pb n="303"/>
u niet geleerd, dat gij, indien gij ook langs dezen proefondervindelijken weg niet tot de absolute waarheid zijt doorgedrongen en, zoodra gij u niet langer door uw eigen rede liet voorlichten, maar blind op de wijsheid van een onbekende raadgever afgingt, verderf en ellende hebt geoogst. - Laat ons als onbetwistbaar vaststellen, dat de manifestaties werkelijk door geesten bewerkt worden, welken waarborg hebt gij dan nog, dat die geesten wijzer en beter zijn dan gij? - of dat zij waarlijk zijn de individu's waarvoor zij zich uitgeven? - Wee dengeen, die zulke onbekende leermeesters tot gids verkiest. Gij zijt de eerste niet die door ‘verleidende geesten’ op een dwaalspoor gebracht zijt. Want velen geven zich blindelings aan de bekomen uitspraken over, alsof zij orakeltaal vernamen, gestaafd door de vreemde werkingen, welke ermede vergezeld gaan.</p>
<p>- Ik erken dat dergelijke dweepzucht spoedig ziekelijk wordt, en de spiritisten gaven zelf door hun lichtgeloovigheid en overijling vaak aanleiding, dat nuchtere beoordeelaars het geheele verschijnsel als een soort van waanzin aanmerkten of het onder de besmettelijke ziekten gerangschikt wilden hebben - maar dit ergert mij.</p>
<p>- Als het een ziekteverschijnsel is, - antwoordde Crane - dan is het gelijk aan de koorts, die wel niet de kwaal zelf is, maar de gewelddadige poging van een geschokt organisme om zich te herstellen. - Het is de brandende dorst van den lijder. - Een groot deel der Christenheid gaat gebukt onder een nameloos malaise - een onbevredigd verlangen - een onbestemd vermoeden van het ongenoegzame van hedendaagsche toestanden en levensvormen. - Daar is een smachten naar het oneindige, door geen afgepast systeem te verzadigen; duizenden zijn zat van al het materialistisch, realistisch drijven dat onze maatschappij en ons gezin is binnengedrongen. - Al de poëzy is verdreven uit het leven - het ideaal is ontluisterd in
<pb n="304"/>
het gemoed - koude en angstvallige berekening van wantrouwen en zelfzucht is in plaats van het warme en edele enthousiasme getreden. Het is duizende zielen al te bang, al te eng en te bedompt geworden - en zie, daar wordt, gelijk de heilige ziener het noemde: ‘<hi rend="spat">een deur in den hemel geopend</hi>! en de verbijsterde Christenheid snelt aan en juicht; wij zien - wij ontdekken de kusten van het vaderland - welk een grenzenloos verschiet! - maar niet langer ledig en doodsch als de woestenij - maar bevolkt met tallooze heerscharen, die er werken met heerlijke krachten en getuigen van hun gelukzaligheid - en zij ontdekken met verrukking dat ons verloren ideaal ons wenkt - dat daar boven nog poëzy bestaat - dat er ginds een hemelsch Paradijs bloeit - dat er waarlijk vriendelijke engelen ons omzweven.</p>
<p>- Is het dan wonder dat al die onbevredigde zielen nieuwsgierig zijn? - Het is veeleer te verwonderen, dat de schare nog niet vertienvoudigd is, zeide Nanine.</p>
<p>- Zij zal verduizendvoudigd worden - binnen weinige jaren, antwoordde Reveil. - Want bij alle volken is dezelfde behoefte ontwaakt.</p>
<p>- Verdienen dan de spiritisten zoo smadelijk bejegend te worden, alsof ze niet alleen razende maar booze menschen waren? - vraagde Crane geërgerd.</p>
<p>- Neen, dat is een schandelijk onrecht, en waarlijk de wapens, die tegen het spiritisme gewet worden, zijn beneden de waardigheid der zaak, die niet met flauwe aardigheden of holle machtspreuken is uit den weg te ruimen. - Het spiritisme moest komen - het kon niet langer uitblijven. - De hedendaagsche schriftgeleerden hebben den sleutel der Godskennis weggenomen als in de dagen van Christus, en zelf niet willende ingaan, verhinderen zij ook nog degenen, die zouden ingaan. Van de godgeleerden heeft de gemeente eeuwen lang eenigen vooruitgang gewacht - gelaten en geduldig,
<pb n="305"/>
ootmoedig en bescheiden - vergeefs - alles bleef onbeweeglijk en versteende - tot het rationalisme der vorige eeuw de harde korst aan stukken sloeg, waarvan de kinderen dezer eeuw de scherven voortgaan te verbrijzelen. De christenheid is intusschen zoo vervreemd van het geloof, dat haar eenmaal op de graven deed juichen: ‘de Heer is waarlijk opgestaan!’ - dat men de Spiritisten als waanzinnigen aanstaart, die den moed hebben te verzekeren: ‘de ontslapenen leven - zij geven ons de bewijzen dat zij ons omzweven, en met uitnemender krachten zijn bedeeld dan wij.’ – Niet dat de dooden zich niet bij alle volken en in alle tijden hebben geopenbaard, maar hun manifestaties bij de niet-christen volken werden steeds als dom heidensch bijgeloof afgewezen en bij de Christenen of als werkingen rechtstreeks van Salan - of - van den H. Geest beschouwd. – Viel de manifestatie in den smaak der geestelijkheid, het medium werd als een heilige vereerd en deed mirakelen; vond het medium minder genade dan werd de narrekap klaar gemaakt en in een spotkleed met vlammen en duivelen beschilderd, werd de toovenaar of heks ter brandstapel gevoerd. Kwamen dus mediamieke verschijnselen in een familie voor, er werd de diepste geheimhouding over bewaard om zich voor vervolging te vrijwaren. - Meent niet dat de menschen thans zooveel wijzer of beter zijn - neen! maar de tijdgeest is wijzer en beter - de zeden zijn verzacht en is er al niet meer liefde, er is meer kritiek en openbaarheid en door deze minder onrecht en geweld - anders zouden de Spiritisten door zekere alwijze volksverlichters met veel ambitie ten vure gedoemd worden, want nog nimmer is er een tijdperk geweest, waarin de waan van het grof zoogenaamd gezond verstand zich met meer plompheid en aanmatiging tegen alles verzet, wat maar niet zoo alledaagsch en oppervlakkig is, dat elk het op den eersten greep vatten kan.</p>
<p>- Gij neemt dus het mediumschap als een onloochenbaar feit aan, dat zich recht zal weten te verschaffen, vraagde Nanine.</p>
<pb n="306"/>
<p>- Ja, ik acht het een van de voornaamste merkteekens van onzen tijd, en de dag kan niet verre meer zijn, dat men zal moeten toestemmen, dat het toch wat al te dwaas wordt, om een verschijnsel, dat nu sedert vijfentwintig jaar zich in de beschaafdste kringen bij alle volken op dezelfde wijze en met toenemende kracht constateert – eenvoudig maar dood te zwijgen of met een machtspreuk en een spotlach af te wijzen.</p>
<p>De menschelijke natuur ontplooit voor elk natuurvorscher een reeks van nog ongekende vraagstukken, en wijst er op dat wij zijn uitgerust voor meer dan éen wereld - dat wij in ons aardsch hulsel, in gebonden toestand omdragen al de krachten, die wij in onze verdere ontwikkelingsphasen aanwenden zullen. - Gods wijsheid laat het echter toe, dat onder bijzondere omstandigheden, die schatkamer zich nu en dan ontsluit en er iets van de wonderlijke en heerlijke vermogens te voorschijn komt, die wij in dit aardsche bestaan niet tot onze vrije beschikking krijgen. - Tot die eeuwige krachten breng ik de werkingen, die men <hi rend="spat">magnetisch</hi> en <hi rend="spat">mediamiek</hi> noemt.</p>
<p>- Maar treft men die verschijnselen gelijkelijk bij de boozen als bij de goeden aan? hervatte mevrouw Belfort.</p>
<p>- Daar is een heilig mediumschap, dat zich ontwikkelt in een ieder, die zijn geest opheft tot de gemeenschap met God. Ieder godzoekende ziel is meer of minder een medium tusschen hemel en aarde, en naar de mate des geloofs, verheft zich de geest hooger en maakt hij zich van de aardsche banden losser. Maar daar zeer weinige christenen in dit leven tot den vollen geestelijken wasdom zich ontwikkelen, zoo wordt ook dat koninklijke standpunt, dat de Heer den mensch op aarde tegenover de aan hem onderworpen natuur geschonken heeft, te weinig gekend - dat standpunt, waarop voor den God geheiligden wil geen ding onmogelijk is. Dat geloof, dat bergen verzet, is die kracht waarvan Jezus zeide: <hi rend="spat">Wat gij wilt zal u geschieden</hi>. - Geen teeken door Jezus verricht zou
<pb n="307"/>
voor zijn echten discipel onmogelijk zijn, indien hij in bestendige gemeenschap met zijn Goddelijken meester verkeerde, en het woord zou vervuld worden: - <hi rend="spat">Gij zult meer doen dan deze dingen</hi>. - Dit is niet alleen in den eersten christelijken tijd menigmaal gebleken, maar het zou niet moeielijk zijn uit de annalen der kerkgeschiedenis een onafgebroken reeks van merkwaardige mediums aan te wijzen, van de apostelen af tot op dezen dag, die de bewijzen geleverd hebben, dat de rij der profeten, die zich krachtig als Godsgezanten betoond hebben, niet met het oude verbond is besloten. Bij hun verschijning openbaarden zich teekenen en wonderen, omdat door hen en in hen de eeuwige krachten werkten. Want wonderen zijn niet anders dan de bij ons nog ongekende eeuwige krachten zich in den tijd openbarend.</p>
<p>Daar is ook een physisch mediumschap, dat gegrond is in een eigenaardige constitutie; bij alle bergbewoners komt het min of meer voor en bij de Aziatische volken het meest. Deze gesteldheid is geheel en al onafhankelijk van iemands deugd of ondeugd – geloof of ongeloof. De sporen van deze natuurlijke mediamieke werkingen zijn zoo menigvuldig onder ons, dat ik mij gerust op de ervaring van elke familie durf beroepen en vragen: ‘Is er een enkel gezin, waarin geen overleveringen voortleven van een of ander vreemd voorval, helzij een sterk bevestigd voorgevoel, een merkwaardige droom of een visioen van een stervende, eerbiedig onder de familiegeheimen bewaard en waarvoor men doorgaans liever niet rechtstreeks uitkomt, maar dat niet te loochenen valt, hoewel het niet is te verklaren en zoo kennelijk heenwijst op een gemeenschap lusschen de levenden en de zoogenaamde dooden.’</p>
<p>Daar is eindelijk een kunstmatig mediumschap door kunstbewerkingen, medicamenten en berookingen verkregen of verhoogd - van oudsher bekend onder den naam van <hi rend="spat">magie</hi> en beoefend in de geheime eerediensten, priesterkasten en
<pb n="308"/>
broederschappen. Waar men van het natuurlijke mediumschap afdwaalt op het terrein van deze kunstenarijen en vertoonmaking, daar brengt het toovenaars en bezweerders voort, zooals de bijbelsche verhalen ons in Egypte, in de woestijn, en in 't land Kanaän zoo treffend schetsen, die waarzeggen uit de ingewanden van offerdieren en op vogelgeschrei acht geven en zich in het akeligste bijgeloof en dienst der demonen verloopen, waarmede het gansche Oosten eeuw in eeuw uit is vervuld geweest; terwijl de kinderen van het Westen er ook niet vreemd aan bleven en in onze dagen is dat alles populair geworden als biologie, tafeldans, enz.</p>
<p>Bij de eerste soort van verschijnselen - het geheiligde mediumschap - staan de werkende krachten in omgekeerde rede tot den mensch als bij de laatste soort. Immers bij de eerste is het God, die de eeuwige kracht en heerlijkheid aan het ootmoedig menschenkind openbaart door den dienst zijner engelen - in het andere geval is het de vermetele sterveling, indringende in hetgeen hem niet geopenbaard is - in het eerste is het een lichtstraal, die van boven wordt gegeven - in het tweede is het gestolen vuur van het hemelaltaar.</p>
<p>Bij dit heilige mediumschap zijn de hemelen altijd geopend - de aarde is geen verlaten eiland in den aether-oceaan. Legioenen bewoners van andere bollen omringen haar; de engelen Gods dalen er dag en nacht op neder, om met de kinderen der menschen in aanraking te treden en een goddelijke zending te vervullen. - Zoo min de aardbol genoeg heeft aan haar eigene physische en chemische krachten, maar zij aanhoudend door volle stroomen uit de zon als gevoed en bewerkt moet worden, zoo min als de aarde afgesneden is van de wisseling van gemeenschap met het verwijderd gestarnte - zoo min kan ook de menschheid zichzelf genoeg zijn zonder gedurige gemeenschap met de bewoners uit andere gewesten. Indien de aarde vierentwintig uur werd afgesneden van de siderale invloeden, alles
<pb n="309"/>
zou verloren zijn, omdat zij geen licht en warmte heeft in zichzelf. Evenzoo dorst ook de menschheid naar de gemeenschap met hooger wezens, en zij zou geheel tot het dierenrijk terugzinken als het geestenrijk haar niet gedurig naar hooger leven opvoerde. Maar ook hier dreigt gevaar en doen wij geen schrede voorwaarts zonder behoedzaamheid - zelfs daar waar wij niet vermetel indringen, niet overmoedig oproepen - waar de manifestaties ongezocht zich aan ons voordoen. Want wie zijn de geesten, die het luchtruim vervullen en het naast bij de aarde zich onthouden? - De misdadigste en meest onontwikkelde afgestorvenen, die door hun aardschgezindheid nog aan deze lage sfeer geboeid zijn, en o zoo gaarne op het aardsche terugwerken. - Wel verre van uit deze troebele bron licht te putten, moet de Christen zijn licht laten schijnen en hen opwaarts wijzen; want menig levende weet vrij wat meer van het Godsrijk dan duizend afgestorvenen, en terwijl het ter eene zijde een hoogst belangrijke studie is, om uit de manifestaties zelfs der minst bevoorrechte geesten, iets van den toestand der ontslapenen te leeren kennen, zoo is het van den anderen kant dwaasheid de uitspraken van afgestorvenen tot grondslag van eenig leerstelsel te maken en op gezag van onbekende individuen een geloof te omhelzen, dat met het Evangelie in strijd is.</p>
<p>- Hoe bedoelt ge dat?</p>
<p>- Ik bedoel het stelsel der Spiritisten, die als hoogere openbaring de leer der Reïncarnatie propageeren, en dat systeem is zeer bepaald anti-christelijk! - Gij ziet elkander verbaasd aan - toch zal ik u bewijzen dat mijn bewering volkomen waar is. - De Reïncarnatie-leer sluit het Evangelie uit en het Evangelie vernietigt de Reïncarnatie-leer. De Spiritist, die dat systeem aanhangt, heeft met Christus niets te maken - hij denkt zijn zaligheid te bereiken door een stelsel van herhaalde louteringen - zijn
<pb n="310"/>
ziel zal in een reeks van levens allengs gefiltreerd worden en hij draagt in dit leven de straf van een vroeger aardsch bestaan, om in een volgend voor de misslagen van het tegenwoordige te boeten.</p>
<p>- Hoe is men toch aan die dwaze denkbeelden gekomen?</p>
<p>- Zij zijn zeer oud, want vergeefs trachtte steeds de beperkte rede in te dringen in het mysterie van de wording der dingen; wij oogsten duisternis voor licht, waar wij ontijdig en als met geweld de waarheid willen ontsluieren. Zoo ging het de wijzen der oudheid, zoo gaat het 't hedendaagsch geslacht. Men wil alles weten, alles doorgronden, op elke vraag een antwoord hebben. Welnu! de geesten, die onze aarde 't naast omgeven, merken op dat er van tijd tot tijd van de hunnen verdwijnen om naar hooger sferen over te gaan; maar dat begrijpen zij niet of willen het liever niet erkennen - en verkondigen ons dat deze weder geïncarneerd zijn om op aarde nog eens een menschenleven door te maken, hetgeen hun, wereldschgezind als ze zijn, zeer wenschelijk schijnt, omdat zij zich niet volkomen gelukkig gevoelen en geen begrip van geestelijken wasdom hebben. Maar laat ons nu die leer eens indenken, dat wij onzen geest, ons eigenlijk wezen, ons ik, dat, wat ons op aarde boven al het geschapene verheft, niet van onze ouders ontvangen - dat zij ons alleen ons stoffelijk hulsel schonken, dus niets van hun geestelijk bestaan hebben medegedeeld - dan verliest de menschheid het voorrecht, dat aan al wat leeft is verleend, namelijk het vermogen van wezens voort te brengen naar zijn aard, wezens die aan de ouders in alles gelijk zijn. Neen, de mensch brengt, volgens de spiritische leer, vleeschmassa's voort, die van elders hun beste deel moeten erlangen. De gelukkige moeder, die in haar zuigeling haar eigen leven herkent, die in zijn blik het oog haars echtgenoots ziet, vergist zich grootelijks - het onnoozel kind, dat zij omhelst, is wel vleesch
<pb n="311"/>
van haar vleesch, maar niet geest van haar geest - het heeft de zwarte ziel van Cartouche, Nero of van een anderen booswicht gekregen, die tot zijn loutering in het kleine lichaam is gevaren, toen het mondje openging om den eersten kreet te slaken, of nog vroeger misschien. Gij lacht, mevrouw! - de dwaasheid blijkt al grooter als men het wèl indenkt. Indien het Gode had kunnen behagen niet aan elk lichaam zijn eigen geest te geven, maar telkens dezelfde oude zielen nog eens weer voor de nieuwe lichaampjes te bezigen, dan zou het kunnen gebeuren, dat ik bijvoorbeeld mijn eigen broeder was. Ik meen nu wel dat ik in den hemel een broeder heb, die reeds heenging voor ik geboren werd, maar wie weet of ik dat niet zelf ben en hij voor de tweede maal uit mijn ouders werd geboren. Het is ook mogelijk dat ik mijn eigen grootmoeder ben en nog eens als mijn kleinzoon of kleindochtertje terugkom. Moet ik de absurditeit nog verder uitmeten?</p>
<p>- Neen, ik moet erkennen nooit die gevolgtrekkingen gemaakt te hebben - beleed de moeder - maar nu voel ik al het ongerijmde van die leer, want wat wordt er op deze wijze van het individueel, wat van het nationaal karakter?</p>
<p>- Van familietype is dan ook geen quaestie meer - zelfs niet van individualiteit - want denk toch eens na, dat men zonder slag of stoot aanneemt, dat mannen als vrouwen, vrouwen als mannen zouden kunnen getransformeerd worden op gezag van geesten, die in hun leven wellicht ver beneden onze ontwikkeling stonden. - Deze onnatuurlijke onzin kan dan ook alleen bij hoogst oppervlakkige beschouwing van het wezen des menschen post vatten, die de verscheidenheid van man en vrouw alleen in het lichaam en niet in den aard der ziel erkent.</p>
<p>- Het is zeker voor een moeder nog al akelig - hervatte mevrouw Belfort - om te denken dat onze kinderen, of liever de vleeschklompjes die uit ons zijn voortgesproten, worden bewoond door vreemde geesten. - Wellicht is mijn dochter dan
<pb n="312"/>
eigenlijk een Samojeed of mijn zoon een Nieuw-Zeelander. En verbeeld u, dat wij allen gestorven en tot het geestenrijk verzameld zijn, en dat ik daar ga ontdekken, dat deze of die onzer voorouders die ik vereerd heb, niemand anders is dan ikzelf – of wel mijn keukenmeid. - Welk een aanhoudend gemis! Welke akelige teleurstellingen zou dat geven! - Ik sterf vol vreugd om met mijn ontslapen echtgenoot hereenigd te worden. - Maar ach! ik vind hem niet - hij is bij mijn aankomst juist weder naar de aarde gereïncarneerd, en terwijl ik denk hem verheerlijkt te vinden in onverderfelijkheid, ligt hij op de armzalige aarde nog eens als een hulpeloos wicht in de luren te weenen. - Neen, neen! weg daarmede.</p>
<p>- De vader der geesten is een God van orde, antwoordde Reveil, en zijn rijk is geen warrelklomp. Zuike gedrochtelijke ideeën moesten geen gezond menschenhoofd kunnen vervullen in de XIXe eeuw, die de waarde van het individu zoo zeer in het licht heeft gesteld. Elk wezen is zichzelf - en blijft eeuwig zichzelf. Laat u zulke fabelen van Reïncarnaties niet opdringen - zij zijn niet minder uitzinnig en leugenachtig dan die de priesters u vertellen.</p>
<p>- Ik vond het denkbeeld in zoover aannemelijk, antwoordde Arthur, als het ons het lijden eenigszins verklaarde.</p>
<p>- Het doel van het lijden wordt langs dien weg niet duidelijker; maar wel gaat u het licht over alle donkere dagen op, als gij leert gelooven dat alle dingen medewerken ten goede, dat de beproeving van een uitnemend gewicht voor onze vorming is, als wij er ons door laten louteren. Eens danken wij God voor al het geleden kwaad. - Zalig zijn zij, die treuren - zalig, die uit groote beproeving komen - roemt de Christen. Wat kan ons scheiden van de liefde Gods! geen verdrukking, noch benauwdheid, noch tegenwoordige noch toekomende dingen. - Gij ook arme lijder - gij lijdt niet
<pb n="313"/>
voor uw zonden uit een vroeger bestaan - ook niet voor uw zonden in dit leven; maar gij lijdt, omdat naar uw aard en aanleg geen ander opvoedingsmiddel voor u mogelijk was - gij lijdt opdat ook gij, deze wereld afstervend, te meer geheiligd en vatbaar zoudt worden om Gods heerlijkheid te aanschouwen.</p>
<p>- Dat is zoeter troost - sprak Arthur, een traan wegwisschend - dan telkens op nieuw het smartvolle aardsche leven te moeten doorworstelen.</p>
<p>- En dan nog, mijn waarde! zou al ons lijden in staat zijn ons van onze vlekken te wasschen, ons te ontzondigen in het oog van den Reine, wiens oog te heilig is om het kwade te zien? Neen, al konden wij honderdmaal in het vleesch op aarde wederkeeren - wij zouden honderdmaal een nieuw zondenregister maken, maar geen nieuwe Incarnatie zou de schuld van de vorigen kunnen uitdelgen, omdat wij altijd weder in de schuld zouden vallen. Dan klinkt een andere hemelstem: ‘Hij doet ons niet naar onze zonde. Hij vergeldt ons niet naar onze ongerechtigheden. Hij ontfermt zich vol goedertierenheid en genade. Wij hebben een Middelaar en Verlosser, die ons Gode gekocht heeft met zijn bloed, en die ons weet te reinigen en te vormen naar zijn beeld, zoodat wij den dood niet zien, al verwisselen wij het sterfelijke met het onsterfelijke. Christus wil dat zijn vrienden bij hem zullen zijn. Hij zal ze tot zich nemen om nimmer meer gescheiden te worden. Zij zullen hem volgen, waar hij heengaat.’ Wie dus het Evangelie aanneemt en de Heilige Schrift verstaat, kent hooger troost dan het Spiritisme in staat is te geven. Waar het van een nieuw Evangelie durft gewagen, daar valt het onder het apestolisch anathema: Wie een ander Evangelie brengt, die zij wie hij zij, mensch, geest of engel - wie een ander Evangelie brengt, die is niet uit God! - Daarom waarschuwt de apostel tegen
<pb n="314"/>
de leeringen der demonen, die bedektelijk tot dwaling zullen verlokken - en geeft hij ons dezen toetssteen. ‘Geliefde, <hi rend="spat">gelooft niet een iegelijken geest - maar beproef de geesten of ze uit God zijn. - Een iegelijk die niet belijdt, dat Jezus in het vleesch gekomen is, die is niet uit den Vader</hi>.’</p>
<p>- Maar met het Evangelie in de hand - hervatte Crane - kan men door de thans zoo menigvuldige manifestatiën uit de geestenwereld zeer veel leeren. - Over het algemeen leeft het Christenvolk in barbaarsche onwetendheid ten opzichte van den aard van het geestenrijk. Zelfs uitnemende Christenen veronachtzamen die kennis al te zeer, en begrijpen maar niet, dat de H. Schrift van de eerste tot de laatste bladzijde vol is van mediamieke toestanden en verschijnsels, en dat de hedendaagsche openbaringen haar in alles recht laten wedervaren en op de treffendste wijze bevestigen en verduidelijken. Al het wonderbare in de H. Schrift vermeld, gebeurt nog - en omgekeerd, er gebeurt niets wonderbaars tegenwoordig, dat niet reeds in de schrift vermeld is - de verschijnselen bewijzen dat ze tot hetzelfde gebied behooren. Zij dragen nog altijd den eigen stempel en verdienen door elk, die het wezen des menschen in zijn betrekking tot een hoogere orde van zaken wil leeren verstaan, bestudeerd te worden.</p>
<p>- Ongelukkig gaat de heftigste tegenstand hier weder uit juist van diegenen, die in de eerste plaats geroepen waren het volk voor te lichten en daar men nu vaak zonder genoegzame kennis en ontwikkeling, geheel onvoorbereid aan het proefnemen trekt, ontstaan er allerlei dwalingen. De Christenleeraar zegt met de Joodsche wet in de hand: ‘gij zult geen dooden vragen’ - maar hij vergeet, dat Jezus met Mozes en Elias zich onderhield op den berg der heerlijkheid - en dat de Apostel der Heidenen ons toeroept - ‘alles is uwe, hetzij dood hetzij leven,
<pb n="315"/>
hetzij tegenwoordige of toekomende dingen’ - ‘wij zijn niet gekomen tot den tastelijken berg der wetgeving, maar tot de gemeenschap der volmaakt rechtvaardigen in het licht.’</p>
<p>Heeft de Heer niet gezegd: ‘Van nu aan zult gij zien de hemelen geopend?’ - maar zekere vrome lieden willen de hemelen liever gesloten houden en zijn zoo schroomvallig op dit punt, dat zij het den Godzaligen Oberlin wel als een zonde zouden willen aanrekenen, dat God hem het voorrecht schonk om door zijn ontslapen echtgenoote in zijn verlatenheid getroost te worden.</p>
<p>De Spiritualoog onderzoekt en beproeft de geesten, die tot hem komen door sympathie of zending. De Spiritist roept geesten op, en verbeeldt zich dat elke geest hem onfeilbare geheimenissen kan verkondigen, al had hij zich op aarde volstrekt niet om de eeuwige dingen bekommerd en al was hij pas eergisteren gestorven. - De dood alleen maakt de geesten niet tot onderwijzers der menschen. Hij die onderzoeken wil, wage zich niet zonder ervaren leidslieden op deze ongepeilde diepte. - Gij, mijn vrienden! hebt nu ondervinding genoeg opgedaan, om te weten hoe gevaarvol het is zich met krachten in aanraking te stellen, die men niet genoegzaam kent en meester weet te blijven. - Onderzoekt thans de Schriften, daarin is ons alles geopenbaard, wat tot het leven en de godzaligheid noodig is. - Gij weet dat des Heeren engelen zich legeren rondom allen, die hem vreezen. Houdt dat heerlijke geloof vast, maar beteugelt verder uw nieuwsgierigheid. Wij zijn onvatbaar om het hemelsche te begrijpen, anders had de Heer er ons meer van geopenbaard. Wij kunnen het niet dragen, en de apostel, die een blik achter het voorhang had mogen slaan, roept uit: ‘Dat het in geen menschenhart kon opkomen, dat het onuitsprekelijk is en niet geoorloofd zelfs om mede te deelen!’ - Zij die gelooven, haasten niet - wij weten en wij wachten tot de eeuwige poorten ons ontsloten zullen worden.</p>
<pb n="316"/>
<p>- En toch rijst zoo vaak de wensch in mij op om ook aan anderen iets van onze ervaringen mede te deelen, zeide Arthur, want o! de menschen hebben zulke armzalige denkbeelden over het Vaderland daar boven.</p>
<p>- Ik heb gemeend in uw geest te handelen, sprak Crane, door uw dagboek aan enkele kranken te leenen, en zij waren er zeer blijde mede. - Zoudt gij er op tegen hebben om er de schoonste bladzijden uit te laten drukken.</p>
<p>Een hooge blos vloog over Arthurs bleek gelaat terwijl hij zeide: - Zouden die blaadjes nog van zooveel beteekenis kunnen zijn? - Ik stel ze gaarne ter uwer beschikking.</p>
<p>- Dan gaan zij morgen naar onze drukkerij, hervatte Reveil.</p>
<p>- Gij spreekt den diepsten wensch mijns harten uit - riep Arthur met schitterende oogen - ik had echter den moed niet om er zonder eenige opwekking van uwe zijde toe over te gaan, maar sedert lang heb ik aanteekeningen gemaakt onder den titel van: <hi rend="spat">Blaadjes van den man zonder beenen</hi>. Zie hier! mijn geschrijf is reeds tot een boekje aangegroeid.</p>
<p>Arthur liet een portefeuille voor den dag brengen, waarin hij een bundel aanteekeningen had verzameld, die hij nu met Dr. Crane nazien en schiften wilde.</p>
<p>- Ik zal dan óok werken! - Ik zal ook een scherfje tot den grooten bouw aandragen!.... - Nu ben ik schier al te gelukkig, riep hij uit. - Moeder!.... uw zoon zal geen ledigganger meer zijn - hij zal nog werken vóor hij sterft - hij is niet zonder handen en zonder hoofd - al is hij een man zonder beenen!</p>
</div>
<div type="chapter">
<pb n="317"/>
<head rend="h3">XIV. In de stad van Rubbens.</head>
<p>In een onaanzienlijk estaminet op de kade van Antwerpen zit een jong mensch bij zijn tinnen bierkan - en neemt mismoedig zijn scheefgeloopen en uit den naad geberste schoenen in oogenschouw. Hij schijnt er een lange voetreis mede te hebben afgelegd, want ze zijn verschrikkelijk bestoven en passen best bij den ineengedeukten valen vilten hoed, dien hij nu op zijn dikken stok laat draaien, terwijl hij verdrietig naar de zwarte wolken staart, die het daglicht dreigen te onderscheppen. Hij is hongerig, want hij heeft den geheelen morgen rondgeloopen, en durft zich toch geen middagmaal gunnen.</p>
<p>De dikke waardin, die achter de kleine toonbank van het nederig buffet zit, merkt het wel welke begeerige blikken hij soms op de ham, de eieren en de worst slaat, die zij smakelijk heeft uitgestald - maar zij naait stilletjes door, tot de reiziger eindelijk zijn pover beursje uithaalt en dralend vraagt: - Wat ben ik u schuldig?</p>
<p>- Voor avondmaal, nachtkwartier en ontbijt, en een paar glazen bier, - zegt de vrouw, het oog op een naast haar hangend plankje slaande, waarop zij met krijt heeft boekgehouden - zie dat maakt juist twee franc.</p>
<pb n="318"/>
<p>- En als ik hier langer in den kost wilde blijven?</p>
<p>- Dan zal het u per dag op 1,50 franc komen.</p>
<p>Er vallen een paar eindjes Faber-potlood en teekenkrijt uit zijn sijne portefeuille, die geheel niet in overeenstemming is met den boerenkiel dien hij aan heeft, en terwijl hij zich bukt om het gevallene op te rapen, vliegt hem een denkbeeld door het hoofd, dat hem met meer opgewektheid doet opkijken, terwijl hij zegt:</p>
<p>- Ik zou uw portret wel willen maken, zoo aardig als gij daar nu zit. - Gij zoudt dan precies zoo op 't papier komen, voor 1,50 franc.</p>
<p>De vrouw vat dit als een compliment op en zegt:</p>
<p>- Loop, snaakje! - zet er dan mijn knappen zoon of mijn mooi meisje liever op.</p>
<p>- En u toch ook?</p>
<p>- Nu ja, ik zou mijn beste muts even kunnen opzetten, als gij het eens probeeren wilt - 't zou wel aardig zijn - lacht zij welbehaaglijk. - Maar zal het goed lijken?</p>
<p>- Goed, of geen geld.</p>
<p>Hoe weinig lust tot scherts er in het jonge moedelooze hart was over gebleven, toch deed een glimlach zijn vlossig kneveltje trillen.</p>
<p>- Gauw maar - zegt hij - doe uw beste pak aan - ik loop even heen om het papier te halen.</p>
<p>Zijn inval zegenend, keert hij weldra met verruimd gemoed terug en hij gaat terstond aan het werk. De hospes is mede voor den dag gekomen en wil er ook op staan.</p>
<p>- Dat had ik eerder bij de hand moeten grijpen, denkt de reiziger - misschien had ik mijn jas dan kunnen behouden en mijn broek niet behoeven te ruilen.</p>
<p>Hij teekent vlijtig door en brengt den hospes en zijn vrouw met zoon en dochter in zwart krijt op het papier - voor den matigen prijs van vijf franc! - Hij werkt onder de aanhoudende kritiek van al de leden der familie en van den staljongen,
<pb n="319"/>
die de af- en aanloopende bierdrinkers op het genie opmerkzaam maakt. De hospes zit met strak gezicht en durft zich niet te verroeren. De zoon en dochter vinden alles even schoon en wonderlijk; maar de hospita is minder gemakkelijk te voldoen - zij weet dat de baas een veel knapper man is, en dat hij haar al te oud heeft gemaakt! - De herbergier raakt geheel in verrukking, als hij zijn eigen kuifje, zijn eigen dikke bakkebaarden, zijn nieuwen halsdoek, boord en vest, zijn kostelijken horlogieketting zoo levendig op het blaadje ziet te voorschijn komen - dat hij de gansche buurt wel had willen samenroepen om het wonder te zien, als het maar niet zulk boos weer was geweest.</p>
<p>Een schenkblad is 's jongelings teekenbord, een korst brood zijn gom-elastiek, terwijl een sigarenpijp zijn teekenpen wordt en een opgerold papier hem voor doezelaar dient.</p>
<p>- Gij weet u verwonderlijk te behelpen, roept de hospes voldaan. Blijft bij ons en ik zweer u dat ik u zal recommandeeren! - Kom zet u mee aan tafel - gij hebt het dubbel verdiend! - Wie weet, of er loopt met dit weer nog deze of gene reiziger bij ons in, die zich ook wil laten portretteeren.</p>
<p>Inderdaad, het weer was slecht genoeg om elkeen onder dak te doen vluchten. Het middagmaal was afgeloopen en het kunstwerk werd juist hervat om voltooid te worden, toen de deur vrij driftig werd opengeworpen door drie druipnatte mannen, die hun kleederen zoo haastig afschudden, dat onze teekenaar zijn werk moest beveiligen. - Zij gaan regelrecht de eerste gelagkamer door naar een opkamertje, zetten zich daar aan een tafeltje, en eenige ververschingen bestellend, schreeuwen zij luid genoeg om beneden verstaan te worden - want zij maken veel beweging en zijn in levendige woordenwisseling. Zij spreken een zuiverder Fransch dan de Belgen en schijnen uit het noorden van Frankrijk afkomstig - hoewel een hunner thans uit Engeland moet teruggekeerd zijn,
<pb n="320"/>
die daarvan veel wonders heeft te verhalen aan de beide vrienden, die hem hier hebben opgewacht.</p>
<p>De teekenaar in zijn blauwen kiel spitst zijn ooren met angst - 't is hem als herkende hij die stemmen en hij verbeeldt zich telkens bekende namen te hooren noemen.</p>
<p>- Gij komt dus heden van Gent en keert morgen naar Parijs terug? vraagt de jongste van het drietal, een slordig heerschap met een stoppelig dun blond baardje en een gemeen smal ingevallen gezicht - terwijl hij zich tot den oudste wendt, een kloekgebouwd werkgast met groote lichtgrauwe oogen, die telkens uit de enge oogleden schijnen te willen springen, als hij zijn snellen blik scherp op iemand richt of liever laat schieten.</p>
<p>- Ja onmiddellijk, om verslag van mijn zending aan mijn lastgevers uit te brengen, zegt hij met een air van hoog gewicht. - Kan ik iets voor u doen?</p>
<p>- Dan zal ik u het tegenwoordige adres van mijn vrouw en van mijn moeder geven, gij zult wel zoo goed zijn haar een en ander te gaan vertellen? - Noteer even: ‘Madame Dentu - Clairvoyante. Rue des bons enfants etc.’</p>
<p>- Wat zegt ge - uw moeder clairvoyante? - Ik dacht dat alleen jonge meisjes met zulke zotternij aangehaald konden wezen.</p>
<p>- Dat dacht ik vroeger ook, antwoordde George Devant, de derde van het gezelschap, met een geheimzinnig gebaar zijn stijve zwarte moustache opstrijkend, terwijl hij het vaalgele gezicht dicht bij het frisch en forsch gelaat van den werkman bracht; - ik heb eenige ervaringen op dit gebied opgedaan - ik ben.... Spiritist - sterk medium, en wilde magnetiseur worden, omdat daar goed geld mede te verdienen is. Ik deed dus veel moeite om een jong meisje, dat ik als natuurlijke slaapwandelaarster had leeren kennen, in mijn dienst
<pb n="321"/>
te krijgen. Daar zij echter schrikkelijk bang voor mij scheen te zijn, ging dat niet dan door list. De weduwe Dentu nam haar als dienstbode in huis. Ik beloofde haar dat ik haar van het lastige slaapwandelen zou genezen, en eindelijk haalden wij haar over om zich daartoe te laten magnetiseeren; doch verbeeld u wat er gebeurt. - Terwijl ik de gewone bestrijking aanwend en haar verzoek mij onafgebroken aan te staren - voel ik mijn oogen zwaar worden - een wonderlijke en onweerstaanbare bedwelming overvalt mij - ik verzink in een zoo diepen mediamieken slaap, dat niemand mij kan wakker krijgen, terwijl de patiente met volle bewustzijn stilletjes haar magnetiseur zat te begluren, misschien wel uit te lachen. Men was genoodzaakt een deskundige, den heer Allix te laten roepen, om mij te wekken. Hij verklaarde dat dit verschijnsel meermalen voorkom!; het herhaalde zich bij ons ook dagelijks - en ik ontwaarde dat mijn fortuin niet op den weg des magnetiseurs zou liggen. Allix, nu eenmaal met ons aan den gang zijnde, wenschte eenige proeven te nemen met de weduwe Dentu - en zie daar, hij maakt haar al zeer spoedig somnambule. Zij slaapt nu dagelijks voor tal van personen, die haar over hun kwalen en bijzondere belangen komen raadplegen, want zij heeft bepaald een waarzeggenden geest en zal een tweede madame Lenormand worden.</p>
<p>- Gelooven de menschen tegenwoordig dan nog aan waarzegsters? vraagde de werkman verontwaardigd.</p>
<p>- Het is ongelooflijk hoeveel voorname lieden haar gedurig komen consulteeren over alle mogelijke quaesties en omstandigheden - en ze heeft er den slag zóo van beet gekregen, dat het een mooie affaire is geworden.</p>
<p>- Wel, dat is niet onaardig! - ik voor mij geloof niet aan die dingen; maar hebt gij haar wel eens naar de toekomst der internationale gevraagd?</p>
<p>- Zij verzekert dat die eene grootsche bestemming heeft
<pb n="322"/>
en binnen weinig jaren een schitterenden triumf zal vieren.</p>
<p>- Dacht ik het niet! antwoordde de werkman, die, nu het orakel naar zijn zin profeteerde, er toch zoo heel ongeloovig niet voor bleek te zijn.</p>
<p>- Ja, haar voorspellingen zijn brillant - juichte Louis Dentu - en zij wordt meer en meer beroemd. Gij moet verder weten dat ik, sedert ik u het laatst sprak, gehuwd ben....</p>
<p>- Gehuwd!... gij!... lachte George, als moest hij stikken in den lachbui - met wie of wat?</p>
<p>- Met een aardig sommetje gelds....</p>
<p>- Ha! nu begrijp ik 't, anders zou ik 't nooit geloofd hebben.</p>
<p>- Wij begonnen een affaire, maar ach! ik deug er niet voor om als een ledepop achter de toonbank te staan en voor iedereen te vliegen. Mijn vrouw zei, dat ik den heelen boel in de war bracht, en drijft de zaak nu alleen, terwijl mijn moeder bij haar inwoont, die slapend tienmaal meer verdient dan mijn vrouw wakend, (als die ziel ooit goed wakker is) - en zelfs meer dan ik, die reis en trek en rondom wakker ben.</p>
<p>- Dus snijdt het mes van alle kanten?</p>
<p>- Ja, wij moesten al lang rijk zijn! Maar geduld, als de onzen eenmaal aan het roer komen, zullen wij met minder moeite vette soep eten. Wat is tegenwoordig uw vak, behalve uw agentschap?</p>
<p>- Mijn vak? - Ik werk in steen, in hout, in ijzer - in alles. Als men een weinig slim en handig is, en zijn oogen den kost geeft waar men ziet werken, dan is 't gemakkelijk overal aan te komen en vele ambachten te beoefenen, want de werkende stand staat over het algemeen veel lager in ontwikkeling dan wel vermoed wordt; te lang zijn wij van onderwijs verstoken geweest of liever de priesters hebben ons een onderwijs verschaft, dat het gezond verstand uitdoofde
<pb n="323"/>
en de menschen tot machines maakte, en daarom kan men ze lichtelijk wat vertellen. Het meerendeel der arbeiders is schrikkelijk dom en er valt nog niet genoeg op te rekenen. Ze moeten nog meer lijden en dan eerst zullen zij zich aangorden als een eenig man. - Ik ben in niet minder dan acht en dertig groote fabrieken geweest - en nergens vergeefs durf ik zeggen, ofschoon het werk langzaam gaat.</p>
<p>- En hoe legt gij het dan aan?</p>
<p>- Ik begin met om werk te vragen - en leer het personeel zoo doende kennen. Ik maak mij vrienden, vind geestverwanten; dezen wijd ik in onze beginselen en plannen in, open hen betere uitzichten - en dan vallen ze mij bij menigte toe. - Ik word op de handen gedragen en 't kan mij weinig schelen of ik na twee of drie weken weer word weggezonden dan of ik vertrek uit eigen beweging. - Ik heb nu ruim drie jaren op die manier mijn apostelambt vervuld en duizenden tot de internationale gebracht. De broeders van den bond stichten de vereenigingen en afdeelingen en organiseeren onder hen clubs, die de zaak levendig houden. Nu verlang ik echter sterk naar huis - ik ben het zwerven zat en ik ben blij mijn agentschap op onzen vriend George over te mogen dragen. Zie hier de brieven van den heer Assi met specialen last, om onder de werklieden van den heer Schneiders te ageeren. - Men fluistert wel, dat dit de wraak is van den Minister Rouher op den vorst der fabrikanten, omdat deze zijn lastigste bestrijder in de Kamer is - maar dat kan ons niet schelen - wij bereiken juist door al die politieke knoeierij 't best onze eigen oogmerken.</p>
<p>- Ja, laten de grooten elkander maar dwarsboomen en verdelgen, 't komt alles ten bate der goede zaak, sprak Louis. De internationale zal niet kunnen opereeren zoolang de grooten en machtigen het eens zijn; maar hoe meer die verdeeld worden,
<pb n="324"/>
zoo te eerder zullen wij heerschen. Zij denken ons te gebruiken om hun kleingeestige persoonlijke bedoelingen te dienen, en intusschen bereiden wij onze groote onderneming bestendig voor, die stilletjes aanrijpt, want ik verzeker u, dat het volk overal ongeduldig op beter tijd wacht en rekent - onvergenoegdheid heerscht in alle klassen; de menschen zijn overal vol bitterheid en haat - wangunst en wrevel is alom in de lucht.</p>
<p>- Het Engelsche werkvolk is even grimmig als de stugge mokkende Duitschers - al zijn ze niet zoo irritabel als onze opvliegende Fransche broeders. Het zal wellicht meer moeite kosten om ten onzent de ontijdige uitbarsting te verhinderen, als die bij andere natiën te doen ontvlammen. Ik vind ook dat men ons te lang martelt met preparatieven - waarom er niet wakker op ingegaan?</p>
<p>- Wijze mannen zooals Vermorel en Delescluze bezweren ons nog te wachten en niet te haasten, omdat door ontijdigen en gedeeltelijken opstand niets kan worden uitgericht; dat ziet ge bij elke ontploffing van het ongeduld te Parijs: het oproertje wordt gesmoord als vonken die men uittrapt.</p>
<p>- Ja, ja, maar 't is nu lang genoeg! riep Louis - ik wilde nu ook wel eens markies zijn; ik voel dat de arbeid mij verlaagt.</p>
<p>- Wij hebben ons vrijwillig tot gehoorzaamheid aan onze hoofden verplicht, en wij zijn gehouden voor de naleving onzer geheime statuten te zorgen. - Gij, mijnheer Devant, hebt bijvoorbeeld tegen uw lastgeving gehandeld. Uw reisroute was over Ostende, Brugge, Gent - en gij zijt over Rotterdam gegaan? Gij zult in moeite komen, en als gij uw gedrag niet aan mij, die als oud-agent boven u sta, volledig kunt ophelderen, mag ik u uw verdere lastbrieven niet ter hand stellen.</p>
<p>- Ik zal mij verantwoorden - ik heb dat gedaan om mij te onttrekken aan een voor ons streven zeer gevaarlijk persoon, die mij reeds lang in het oog had ge-<pb n="325"/>kregen en mijn gangen naging; ik achtte het noodig, dat hij mijn spoor geheel verliezen zou. Ik bedoel zekeren Reveil.</p>
<p>- Ha, die welsprekende redenaar! die eensklaps tusschen de rijen der werklieden optrad en heel de vergadering scheen te beheerschen met zijn groote woorden?</p>
<p>- Dezelfde - is dat geen voorwerp om te ontloopen? - Hij is in staat om ons het terrein overal voet voor voet te betwisten. Als hij in een vergadering verschijnt en men laat hem aan het woord komen, dan trekt hij geheele afdeelingen van onzen bond af - ja, zelfs van de ijverigste oudgasten en medeoprichters heb ik hem zien volgen.</p>
<p>- Dat is waar. - Hij praat zoo smakelijk van den Hemel en weet zooveel van het zoogenaamde Goddelijke recht te vertellen, dat menig domoor, die niet vast in de schoenen staat, zich laat bedotten en met hem hemelburger wil worden - maar wij laten dat aan de priesters over.</p>
<p>- Geloof mij, zijn naam staat niet ten onrechte in het roode boek - riep George gebeten - hij is onze grootste vijand en hij moet in de eerste plaats uit den weg geruimd worden.</p>
<p>- Maar, George! - hernam Louis spottend - waart gij niet zelf een tijd lang geheel onder zijn biologie?</p>
<p>- Ja, ik moet het tot mijn schande bekennen - ik heb een tijd aan zijn leiband geloopen en het heeft mij veel moeite gekost weder mijzelf te worden.</p>
<p>- Ik had nooit gedacht, dat gij tot zulke armzaligheid zoudt vervallen, riep Louis, hem minachtend den rug toedraaiend.</p>
<p>- Louis, gij zijt nooit in den dagelijkschen omgang van dien mensch geweest. Als hij vat op iemand heeft dan doet hij met u wat hij wil. - Er zijn er die voor hem door een vuur zouden willen loopen - maar dat getal is gelukkig niet groot, want hij eischt al te veel van een mensch... al te veel....</p>
<p>- Is hij zoo'n neger? - zoo'n tiran? vraagde de agent.</p>
<pb n="326"/>
<p>- Dat ook weer niet. - Hij is zelfs zeer toegevend en welwillend. - Ik heb hem schrikkelijk geplaagd, want ik had hem graag nijdig willen zien; maar ik heb hem nooit kwaadaardig kunnen maken. - Hij kan verdragen wat ieder ander dol zou doen worden en daarom heb ik juist zoo'n haat tegen hem. Hij gunt een mensch geen genot, geen pret. Hij maakt u alles tot zonde. - Gij weet, ik sloot mij eerst bij hem aan, omdat ik meende langs dien weg op het spoor van een van die zeer gevaarlijke komplotten te komen, die de regeering overal liet opdiepen, of zij er waren of niet. Ik hield mij alsot ik zijn volgeling wilde worden, alleen om hem te bespotten. Maar ik weet niet hoe het kwam, ik kon elkeen voor den gek houden, maar hem niet. - Soms schokten en bewogen mij zijn zonderlinge woorden, dat het mij bang werd om het hart. Er waren momenten, dat hij mij zooveel eerbied afdwong, dat ik besloot hem alles te belijden en vergeving te vragen.</p>
<p>- Maar zoo gek zijt gij toch niet geweest? - viel Louis heftig in.</p>
<p>Valsche schaamte dwong George om te liegen en zich liever nog slechter te houden dan hij werkelijk was, want hij had zich menigmaal door berouw overmand gevoeld, en hij zeide:</p>
<p>- Neen - ik deed het ook niet - maar ik kon hem toch niet verlaten en gehoorzaamde hem op zijn wenken.</p>
<p>- En liet hij u nog al wat verdienen?</p>
<p>- Ja zeker, hij betaalde elken dienst rijkelijk.</p>
<p>- Hij kan dat licht doen, hij is immers schatrijk?</p>
<p>- Dat weet ik niet. - Volgens zijn milddadigheid zou men het denken, maar volgens zijn sobere levenswijs en spaarzaamheid niet - en daarom geloos ik, dat hij het geld uit Amerika krijgt.</p>
<p>- 't Is met dat al een zonderling wezen - merkte de agent peinzend aan. - Zou hij wellicht van hooge geboorte zijn en zich om politieke redenen schuil houden?</p>
<pb n="327"/>
<p>- Wie kan het zeggen. De politie heeft ten minste geen goed oog op hem. Soms heb ik gedacht dat hij een prins moest zijn; hij kon zoo iets hoogs over zich hebben; maar als ik naga met welke lieden hij meest omging, dan is hij niet veel. Bij hooggeplaatste personen komt hij niet als voor zaken. Feesten bezoekt of geeft hij niet. In onze laatste woordenwisseling, toen ik hem verliet, heb ik hem nog verweten, dat hij de borst maar niet zoo hoog moest dragen. ‘Wat komt er over uw drempel - zei ik - dan arm volk om wat te vragen. - Geen mensch komt naar u omzien als om te halen - uw vrienden zijn allemaal naakte jakhalzen!’</p>
<p>- Ik moet toch zeggen, dat dit al een heel vreemd exemplaar is - zeide de agent - mij dunkt het is toch klaar, dat hij met zijn liefdadigheid een doel heeft, en wat kan dat anders zijn dan langs dien weg een sterken aanhang onder het gemeen te krijgen, zooals onze patroons dat ook trachten te doen.</p>
<p>- Dat kan ik nog niet aannemen, hernam George. - Hij deed nooit iets om iemand te vriend te krijgen. - Hij is zeer onverschillig omtrent het oordeel en de gezindheden der menigte. Hij vraagt eigenlijk naar vriend noch vijand en kan de menschen soms verschrikkelijk doorhalen. Hij schijnt niemand te vreezen, niemand te zoeken, niemand te ontzien; en toch heeft hij voor elk, die tot hem komt, een woord van raadgeving of hulp en geld over. Meen echter niet dat hij veel genoegen van zijn weldaden heeft. - Niemand is meer gehaat, bespot, belasterd en in alles gedwarsboomd dan hij. - Ondankbaarheid is steeds zijn loon. Als hij iemand hielp, wist ik al vooruit, dat hij een vijand te meer zou krijgen en wien hij eens ondersteunt, meent recht te hebben voortaan geheel door hem onderhouden te worden; wien hij iets geeft, die verbeeldt zich, dat hij nog veel meer had kunnen en moeten geven - en zit hier of daar een gezin in nood, dan wordt er hem een verwijt van gemaakt, even alsof hij de officieele aalmoezenier ware. Men
<pb n="328"/>
scheldt hem de huid vol, en mompelt dat bij hem in de kelders het goud opgetast ligt, terwijl hij, de woekeraar, de armen van gebrek laat omkomen. Ik heb menig zaakje voor hem behandeld, waarbij mij lang het geduld zou zijn vergaan; maar hij bleef altijd tot vervelens toe met zachtheid volhouden. Daarom moest ik hem soms als een hooger wezen bewonderen, want hij scheen verre boven de gewone drijfveeren der menschen vetheven. Maar hij was voor mij al te streng en kon nooit iets door de vingers zien. Als ik daar voor hem stond en hij dat wonderbare oog op mij richtte, terwijl hij alles zeide, water in mij omging, veel beter dan ik het zelf wist, dan vervloekte ik hem als mijn boosaardigst en kwelduivel. - Ik moest mij aan hem overgeven en worden zooals hij het wilde, en daar had ik geen lust in - of ik moest hem haten. - Ik had wel om een lief ding gewenscht hem nooit weder te zien. - Maar jawel, hij is overal, waar men hem niet wil ontmoeten. - Daar staat hij te Londen eensklaps vlak aan mijn zijde in de zaal der werklieden, 't Was me of mij een spook verscheen; ik poogde mij ongemerkt te verwijderen, maar 't scheen of zijn blik mij vasthield. - Hij martelde mij zoo, dat ik wel in den grond had willen zinken om hem te ontsnappen - want ik voelde dat doordringend oog zoo fel, zoo somber op mij gevestigd, dat ik eindelijk moest opzien en hem steelswijs aankijken - ik kon ook niet laten hem te groeten. - Met zijn gewone minzaamheid sprak hij mij aan en vraagde mij of ik tegenwoordig voor de Internationale werkte. Op den klank van die stem ontzonk mij weer als van ouds de moed om te liegen - ik moest hem de waarheid zeggen als een schoolkind dat betrapt wordt. - Ja, spot vrij met mijn dwaasheid - doch nu begrijpt gij waarom ik voor niets ter wereld met hem op hetzelfde vaartuig of naar dezelfde stad vertrekken wilde; hij zou mij niet hebben losgelaten en wellicht geheel van den bond
<pb n="329"/>
afgetrokken en stellig te Ostende, Brugge en Gent mij geducht in het vaarwater gezeten hebben. Nu ga ik daar later werken als hij weg is. Zijt gij er mede tevreden?</p>
<p>De werkman knikte nadenkend en zeide:</p>
<p>- Genoeg van hem, hier zijn uw stukken. Laat Louis ons nu wat van de oude vrienden vertellen - wat hebben zij uitgevoerd? Winnen wij nog steeds te Parijs?</p>
<p>- O ja, wij gaan sterk vooruit. - Niemand werft meer aan dan onze kostelijke dr. Beaujeu. Zijn gloeiende taal wint ons altijd vele leden met elke redevoering. Hij leeft steeds meer voor de belangen der verdrukten.</p>
<p>- 't Is mooi en goed, maar al dat gesnater helpt de ellende de wereld niet uit - zei George grimmig - ik houd niet van dien babbelaar; hij brengt ons niets in den zak of in de maag.</p>
<p>- Wacht maar! als die man eens de handen vrij zal hebben, dan is het uit met de slavernij, juichte Louis. - Hij zal niet rusten vóor hij ons allen gelukkig ziet. Hij zegt dat geluk ons recht is - maar dat wij te flauwhartig zijn om het ons toe te eigenen. Wij hangen nog aan verouderde vooroordeelen; de een vreest de wetgeving of het leger, de ander de politie - deze de gevangenis - de meesten vereeren de priesters met hun gevolg van hel en duivel. - Hij wil ons van dat kleingeestig bijgeloof aan ingebeelde machten geheel ontbolsteren, opdat wij onbevreesd het geluk zullen aanvaarden.</p>
<p>- Maar van de priesters, die vijanden van het volksheil, komen wij niet vrij, indien wij het gouvernement niet omverwerpen, dat hen beschermt en daarop moet dus alles gericht worden, sprak de werkman met gebalde vuist zwaaiend. - De Revolutie zal ons over de omvergestorte tronen tot het afbreken der altaren voeren, om de verjaagde priesters den onttroonden vorsten achterna te zenden.</p>
<p>- En dan zal het alle dagen feest voor ons zijn! - lachte Louis. Vrijheid, gelijkheid en broederschap!</p>
<pb n="330"/>
<p>Zoodra de ijveraars den naam van dr. Beaujeu hadden genoemd, was de jonge teekenaar doodsbleek geworden; het potlood viel uit zijn bevende vingers; zijn lippen trilden onder het slaken van eenige smartelijke zuchten, en ofschoon hij zich hield als braken zijn punten en dreigde zijn werk hierdoor te bederven, in zijn hart klaagde een stem:</p>
<p>- Ach God! - zal hij het menschdom redden! - ik was niet geplaagd door bijgeloof of schroomvalligheid - geen eerbied heeft mij teruggehouden om den beker der vreugde op te nemen en ten bodem toe te ledigen - maar de nasmaak is wrang - de droesem is hard te verteren! - Geen duivel of Godheid heb ik gevreesd! - en daar zit ik, rampzalige landlooper, ellendig en verlaten! - 't Is een fraaie leer voor zulke vagebonden van geboorte als deze, die goeden naam, noch eer, noch goed hebben te verliezen. - Zij winnen altijd wat, want zij bezitten niets - zijn niets. - Maar ik, die een beroemd man wilde worden - die een geachten naam een nieuwen luister wilde bijzetten door de glorie.... ik kan niet worden als zij, die voor niets terugbeven - voor wie alle middelen even goed zijn. Waren zij in mijn geval geweest, zij hadden zich rijk gestolen en den ouden vrek zonder aarzeling of wroeging neergeveld. - Maar ik, neen er was iets in mij dat mij weerhield - ik kan niet voorbedacht kwaad doen, al gaf ik mij aan de wilde vaart der jeugdige driften over. Ik ben toch niet als deze.... zelfs niet, nu ik zoo diep in het slijk ben gezonken.....</p>
<p>Werktuiglijk had hij zijn teekening afgewerkt en hij stond verstrooid op om met den hospes af te rekenen, die met verbazing uitriep:</p>
<p>- Maar gij zult in die stortbui toch niet weggaan?</p>
<p>Hij had het niet opgemerkt, dat het weder opnieuw was losgebarsten - Wat maakte het hem, hij wilde voort - 't was of de grond brandde onder zijn voeten, terwijl hij die
<pb n="331"/>
mannen daar hoorde spreken. Hij kon het niet langer aanhooren.</p>
<p>Hij had nu ontdekt, dat hij per stoomboot op Rotterdam en van daar naar Engeland kon komen. Hij rekende af en verliet haastig de estaminet om zijn schreden onverwijld naar de Hollandsche boot te richten. De hospes keek hem hoofdschuddend na en zeide tot zijn vrouw:</p>
<p>- Zijn ochtend- en avondredenen komen niet overeen. - Eerst zei hij, dat hij naar Amerika wilde - later, dat zijn vader in Holland ziek lag - en nu hij daar zoo rustig zat te teekenen, krijgt hij het eensklaps in den kop om de deur uit te hollen - kijk hem eens loopen. 't Is niet richtig met hem.</p>
<p>Toen hij het plankier van de boot snel op wilde stappen, traden een paar politieagenten op hem toe, die een vorschenden blik op hem sloegen, alsof zij zijn bleek vervallen gelaat zochten te herkennen; hij voelde dat zijn knieën knikten, en dat hij nog bleeker werd; maar hij vermande zich om aan den conducteur te vragen naar den minsten prijs om mee te varen. - Het weinige verdiende geld was wel voldoende, maar hoe zou hij onder dak komen, waar zou hij aan wal stappen? - Hij moest toch nog iets meer in den tasch hebben.</p>
<p>De politieagenten komen al weer nader en hij durft zich op de boot niet wagen. Met een hoogen blos van verlegenheid stormde hij de boot af en dwaalde de stad nog eens in, tot hij voor de deur van een kerk bleef stilstaan.</p>
<p>Wat zoekt de ongelukkige in het bedehuis? Hij komt er niet om te bidden. Neen, daar is hij nog zeer verre af - zijn bleeke lippen mompelen vervloeking en spot. Hij zoekt er niet God, maar de menschen; niet den weg naar den hemel, maar een reispenning voor de aarde. Hij richt zich naar een kapel, waar hij ziet dat een paar jeugdige kunstschilders zitten werken. De aanblik van de krachtige levenslustige artisten doet hem pijnlijk aan - een somberen, bijna
<pb n="332"/>
nijdigen blik werpt hij hun toe en staart toch op hun werk met moeilijk te bedwingen bewondering.</p>
<p>Een tenger bleek man van middelbaren leeftijd staat bij de schilders en is in een levendig gesprek gewikkeld.</p>
<p>- Gij hebt dus alle hoop opgegeven om uw kostelijke uitvinding in zwang gebracht te zien, zegt de een, het palet neerleggend.</p>
<p>- Althans langs dezen weg is alle uitzicht vervlogen, antwoordt de bleeke man met een smartelijken glimlach.</p>
<p>- Wat hadden zij er dan toch tegen in te brengen?</p>
<p>- Niets hoegenaamd - de commissie betuigde hooge ingenomenheid met mijn ‘<hi rend="spat">peinture mate</hi>’ - de bewijzen waren geleverd voor de duurzaamheid, want de buitenwand van mijn atelier is met mijn muurverf bewerkt. - Mijn fresco's hebben eenige jaren lang al de ongevallen van een paar sterke winters en onze natte najaarsluchten doorstaan en hebben niets verloren. - De commissie heeft dat alles gezien en scheen overtuigd van de deugdelijkheid der specie.</p>
<p>- Maar op wat grond verwerpen zij dan uw uitvinding.</p>
<p>- De commissie heeft in haar rapport eenvoudig zichzelf onbevoegd verklaard om mijn uitvinding te beoordeelen, door te beweren dat die op het gebied der chemie te huis behoort...</p>
<p>- Maar dat is allermoedwilligst - dat is - dat is... arglistig - dat is....</p>
<p>- Dat is echt commissieachtig - doofpotachtig - moorddadig eigenlijk.</p>
<p>- En zal het gouvernement daarbij berusten?</p>
<p>- Natuurlijk! - Het gouvernement kan toch geen apotheker aanstellen om mijn ‘<hi rend="spat">peinture mate</hi>’ te beoordeelen - en stelt niet genoeg belang in het onderwerp of in mijn persoon om zich verder te verontrusten.</p>
<p>- Maar dat is schandelijk - dat is bitter erbarmelijk - roepen de beide vrienden om strijd.</p>
<pb n="333"/>
<p>- Bitter is het zeker - zuchtte Wiertz - zeer bitter, vooral omdat ik inderdaad de dwaasheid heb gehad nog eenige medewerking van mijne tijdgenooten te verwachten - maar geduld - wie weet wat er later nog van worden kan. - Vooreerst moet ik er mijn hart aftrekken en wil ik liever voortgaan mijn plannen door te zetten om een soort museum van mijn geesteskinderen te formeeren, dat eenmaal aan mijn vaderland vervallen zal, om van mijn streven te getuigen.</p>
<p>Een pijnlijke stilte volgde. - Wiertz zag op en ontdekte den jongeling, die met vurige blikken op het schilderwerk staarde en zeide gemelijk:</p>
<p>- Wat staat die landlooper daar te gapen. - Wat moet gij hier, vriendje?</p>
<p>- Vergeef mij, mijnheer! - stamelt, de jongeling verschrikt door den somberen blik uit dat schitterend oog - ik wilde u vragen of gij soms niet iemand weet, die een model noodig heeft - ik ben gewoon te poseeren.</p>
<p>- Voor het oogenblik hebben wij u natuurlijk niet noodig - is het onverschillig antwoord van een der schilders, die over zijn schouders naar hem ziet - doch kom over een paar dagen eens weder.</p>
<p>- Laat eerst eens zien - zegt Wiertz - of de kerel werkelijk bruikbaar is. Hij heeft een interessanten kop.</p>
<p>- Gij hebt gelijk, Wiertz! antwoordt de andere. - Op het hooren van dien naam slaakt de knaap een hoorbaren zucht en in zijn hart jammeren een bittere smart en wanhoop.</p>
<p>- Treed eens toe, beval de schilder. - Laat ik u dit stuk doek omwerpen. - Duivels! die knaap weet van drapeeren. Goed zoo - gij zult voorstellen: de beangste vluchteling, die even omziet en stilstaat om naar zijn vervolgers te luisteren. Best zoo - dat kan niet beter. - Nu zult ge de bandiet zijn, die achter de struiken ligt te loeren om een aanval te doen. - Onverbeterlijk - gij hebt een flinke opvatting. - Zijt gij acteur?</p>
<pb n="334"/>
<p>- Neen, mijnheer....</p>
<p>- Deze kunst is u zoo maar niet aangewaaid... gij hebt oefening.</p>
<p>- Dat is zoo, ik heb mij geoefend.</p>
<p>- Gij kunt de volgende week op ons atelier voor ons poseeren - waar woont gij?</p>
<p>De jongeling bloost sterk en zegt:</p>
<p>- Ik trek maar door en zoolang kan ik mij niet ophouden, ik heb behoefte aan eenig reisgeld.</p>
<p>De schilders geven hem elk een halven frank - en hij verwijdert zich zoo pijlsnel, als ware hij in den grond verzonken.</p>
<p>Terwijl zij nog spreken over het buigzame van die ranke maar zoo gespierde gestalte, de levendige uitdrukking van zijn sprekend gelaat met den somberen gloed van zijn mat en toch zoo vurig oog, voegt zich bij den groep in de kapel nog een artiste, die met den uitroep: - Welkom, prof. Sérieux! wordt ontvangen.</p>
<p>Sérieux ziet er verwarder en haveloozer uit dan ooit en valt naargeestig op een stoel bij den schildersezel van een zijner vroegere leerlingen neder; hij schijnt meer vervuld met eigen pijnlijke denkbeelden, dan geneigd zich veel met het gezelschap bezig te houden.</p>
<p>- Gij hadt hier een aardig figuur kunnen zien, als gij een minuut vroeger waart gekomen; een machtig aardigen jongen vagebond, met een zeer geestigen en ondeugenden kop.</p>
<p>- Wat zegt ge! riep Sérieux opvliegend en in zijn zakken tastend om een dagblad te zoeken. - Lees dit signalement - lees deze oproeping van een jongeling, die zijn diepbedroefde betrekkingen heeft verlaten.</p>
<p>- Middelbare lengte - bruine tint - zwart haar - ja, ja! - Neus dik - mond ordinair - kin rond - ja, ja! - hij is het. - Bruine jas - licht grijze pantalon - bruin zijden vest.</p>
<pb n="335"/>
<p>- Neen, dit heer was gedekt met een blauwen kiel, droeg een donkeren broek.......</p>
<p>- Waar is hij heen gegaan - ik wil hem zoeken - ik moet - ik ga.......</p>
<p>- Maar hoe zult gij hem vinden, lieve vriend!</p>
<p>- Ik zoek hem reeds tien dagen lang en meen zijn spoor tot hier ontdekt te hebben.</p>
<p>- Dan loop ik met u mede, zei Wiertz, toen hij zag dat Sérieux niet terug te houden was.</p>
<p>- Hij is nog zoo jong en hij heeft zooveel goeds - maar hij is onder verkeerd gezelschap geraakt. - Ik verwijt me nu, dat ik hem te veel op eigen wieken heb laten drijven - dat ik meer werk van hem had kunnen maken, meer zijn vertrouwen winnen - enfin, hij is nu voortvluchtig en zijn brave tante, die hem als haar oogappel lief heeft, sterft van smart als hij niet terugkomt.</p>
<p>Zij bleven een paar uur loopen en beraadslagen over de beste middelen om hem op te sporen, dien zij nu stellig voor den bedoelden vluchteling hielden, maar vergeefs.</p>
<p>De jongeling had zich intusschen naar een kleinen uitdragerswinkel begeven.</p>
<p>Een kreupele koopman in oude kleederen strompelt hem tegen, een klein verschrompeld vuil ventje, wiens sluwe oogen, die in de roode randen schijnen te branden, hem reeds uit de verte hebben gadegeslagen, zooals de spin loert op het vliegje dat langs haar net snort. Hij blijft achter een halfsleten uniform staan en laat den jongeling aan zijn gepeins over. Een zonderling weemoedigen blik slaat deze op een pantalon en jasje, daar als ‘een stel’ bij elkander te koop gehangen. ‘Wat is dat dwaas alzoo mijzelven als opgehangen en onthoofd te zien, denkt hij, en mijn eigen gestalte in het afgelegde kleed te herkennen, alsof het mijn lijk ware! - Ba, de akelige denkbeelden! - Waarom kan ik daarover niet lachen? -
<pb n="336"/>
Lachen? - Zal er wel ooit weder een blijde lach op mijn gelaat komen? - Zullen ooit weder vroolijke denkbeelden in mijn hoofd nestelen? - Ik vrees - ik vrees - het is gedaan met mij. - Kom, laat ik het vest verkoopen en voortspoeden.</p>
<p>- Zoo, zoo! - roept de schacheraar hem toe en wekt hem uit zijn droomend staren - zijt ge daar nog eens weder, mijn vriend! - wat was er van je dienst? - Ge ziet, ik kan maar slecht van je plunje afkomen - kijk, daar hang je nog ten voeten uit.</p>
<p>De jongeling bijt zich op de lippen en verbleekt; - hij heeft nauwelijks de kracht om te spreken, maar hij opent zijn kiel en laat een bruin zijden vest zien.</p>
<p>- Wel ja, met zulke vodderij moet je mij niet aankomen; laken heeft nog eenige waarde, al is het nog zoo oud - maar stofjes - 't is niets waard. Dat prul had eigenlijk bij dat koopje behoord, en gij doet wel het mij te brengen, nu ik met dien jas moet blijven zitten.</p>
<p>- Wat geeft ge er voor? zegt hij, ongeduldig met den voet stampend.</p>
<p>- 't Is verkerfd in de plooien - zegt de koopman met minachtend gebaar het stuk onderzoekend - en verkleurd op de borst - de kraag is vettig - wat is zoo'n vod meer waard, dan een halven frank - en dat is nog te veel.</p>
<p>- Gij spot met mij - en ik heb geen tijd - het vest is goed gemaakt en de zijde zwaar - er is nog geen sleet of breuk aan - geef drie frank en ik laat hèt hier.</p>
<p>- Als gij er uw halsdoek bij doet, twee frank - en dan moet gij nog razend gauw toeslaan of ik wil er niets mee te doen hebben. - Gij zijt geen Antwerpenaar? - Geen Belg? - Hebt ge wel een paspoort?</p>
<p>Hij rilde - maar hij begreep dat alles van zijn vastberadenheid zou afhangen, en vermetel den kleerkooper in de sluwe oogen ziend, sprak hij:</p>
<pb n="337"/>
<p>- Een paspoort, vertoont men aan hen, die het recht hebben zulks te vragen, niet aan elk met wien men zaken doet.</p>
<p>- Pak maar op met je vest - zegt de koopman, hemden rug toedraaiend, als wil hij in zijn binnenkamer gaan en toch nog even omziend naar zijn slachtoffer. Zoodra hij bemerkt dat de jongeling de deur wil uitgaan, keert hij zich om en roept:</p>
<p>Twee frank is te veel - anderhalve - 't is ook wel te veel, maar die zal ik je geven. - Steek ze maar gauw op!</p>
<p>Koelbloedig werpt deze zijn kiel af en ontdoet zich van zijn vest. De koopman slaat een begeerig oog op een fijn gestikt overhemd, en de mouwen grijpend om het linnen tetaxeeren, zegt hij: - En dat? - wilt ge dat niet liever ruilen - gij kunt er een mooi rood of blauw gestreept voor krijgen.</p>
<p>- Het is niet zoo goed als het wel lijkt, antwoordde de jongeling, terwijl hij tot over zijn ooren kleurt.</p>
<p>- Het is toch niet oud? - hernam de koopman, die er veel zin in heeft, al is het nog zoo vuil.</p>
<p>- Ik heb er menigen reep afgescheurd om mijn voeten te verbinden.</p>
<p>De koopman knikte onverschillig, telde hem een frank en 50 centimes toe, terwijl hij hem scherp van onder zijn ruige wenkbrauwen bespiedde - en de zwerver snelde naar buiten als vreesde hij in dat huis gevaar.</p>
<p>Koud sloeg de najaarswind hem tegen de borst, dien hij onwillekeurig met de handen bedekte, als de rukvlagen zijn dunnen kiel deden opfladderen; maar hij liep zoo snel, dat hij het spoedig warm genoeg kreeg.</p>
<p>Het was een zonderlinge en gewaagde tocht, dien hij aanving, In plaats van den grooten weg te blijven volgen, verliet hij dien om een ongebaand pad te kiezen, en het behaagde hem zoo dicht mogelijk de rivier in al haar kronkelingen op te zoeken; zij was zijn gids, maar zij voerde hem langs het moeilijkste spoor, dat zich ooit een zwerver kon kiezen.</p>
<pb n="338"/>
<p>Het was kennelijk, dat hij hierdoor zekere lastige of gevaarlijke ontmoetingen op de heirbaan zocht te vermijden en zoo min mogelijk wenschte gezien te worden.</p>
<p>De dorpen ontweek hij dan ook - en als het weder het maar eenigszins toeliet, trachtte hij niet eens onder dak te komen, maar overnachtte onder een boom, of beschut door schuur of heining op het veld. Hij voelde zich veiliger onder den vrijen hemel en spaarde zijn penningen; maar zijn gestel, hoe gehard en gezond ook, begon toch onder deze ongewone leefwijze veel eerder te lijden dan hij gedacht had. Reeds had hij verscheidene dagen rondgedoold zonder recht te weten waar hij zich bevond, toen hij door dorst gekweld een kleine werf opliep, waarop hij een houten pomp ontdekte. - Het was nog zeer vroeg, en hij meende dat hij de pomp wel zou kunnen aanslaan zonder iemand te wekken; maar bij zijn eerste poging werd een luik opengestooten en een aardig meisjeskopje keek naar buiten met de vraag: - ‘Wat moet ge daar zoo vroeg?’ Maar zij sprak een taal, die hij niet verstond. Met schrik ontdekte hij een nieu wen hinderpaal op zijn weg - hij moest de grenzen zijn gepasseerd waar de Fransche taal gangbaar was - en hij besloot van nu aan zijn toevlucht te nemen tot een gebarenspraak, die hij als kind van een doofstomme had geleerd. - Het jonge meisje verstond zijn vriendelijk gelaat en innemende manieren zeer spoedig, en liet hem niet alleen drinken, maar gaf hem brood en appels mede. Hij zag een paar malen om, zij stond nog aan het hekje en. hij wuifde haar zijn dank uit de verte toe. Niet altijd vond hij zulke vriendelijke oogen en zoo milde hand. Ruwe stugheid, gemeene hardheid was veel meer zijn dagelijksch deel, waar de behoefte hem met menschen in aanraking bracht, die hij echter zooveel mogelijk poogde te ontvluchten.</p>
<p>Even onbekend met de wegen als met de taal dwaalde hij dagen lang in een kring rond, gedurig op zijn schreden weder-<pb n="339"/>keerend tusschen het fort Lillo en Bergen-op-Zoom - tot hij eindelijk voor een water aanlandde, dat hij voor de Schelde hield. Het was de Steenbergsche Vliet. Twee scheepjes werden met steenen geladen. Hij trachtte den schippers te beduiden, dat hij wilde meevaren en dat hij naar Rotterdam moest. Toen zij echter zijn groote Brabandsche munt zagen, wezen zij hem onbarmhartig af. - De diepe teleurstelling, die zich in zijn gelaat en houding teekende, moet stellig zeer welsprekend zijn geweest, want de knecht wenkte hem aan boord te komen, maar was toch niet edelmoedig genoeg om hem zijn geld te laten houden. Hij streek spottend de lompe muntstukken op en de reiziger was voor het eerst van zijn leven in den toestand van geen enkelen penning meer in den zak te hebben - maar het scheepje stak van wal - en de zwerver hoopte dat het hem zijn doel nader zou brengen.</p>
<p>'t Was of het zacht kabbelende water en de frissche lucht hem kalmer stemden. Twee lange uren had de schipper noodig om het eiland Overflakkee te bereiken en daar kon de vreemdeling aan wal stappen. - Welk een onoverzienbare vlakte breidde zich uit voor zijn verbaasden blik. Hier en daar teekent zich een schraal groepje boomen tegen den horizon af, die een boerenhofstede omkransen. Nog altijd geleid door zijn dwaling, dat het voldoende zou zijn om het water te volgen, stapt hij treurig voort om Rotterdam te zoeken, vermoeid door de ontzettende eentonigheid van het landschap. Ieder voorwerp is reeds op grooten afstand zichtbaar, en de zeldzame verschijning van mensch of dier op een dijk, komt als een spookachtige verschijning schril tegen de lucht uit. - Het was hem te moede alsof zelfs het gewelf des hemels boven dit platte land niet zoo hoog was als elders en of de grauwe najaarswolken weldra op hem neer zouden zinken. - Honger en dorst begonnen hem te pijnigen, en hoe verwenschte hij een ongastvrij oord, waar zelfs het water langs
<pb n="340"/>
de wegen niet drinkbaar was. Hij moest dus wel hulp inroepen en wendde zich naar een groote keurig nette boerderij, die de kenmerken van welvaart onmiskenbaar vertoonde. Een paar meisjes gaapten hem angstvallig aan en vluchtten in huis, maar de kleinste kwam spoedig weder en bracht hem een cent.</p>
<p>Verstomd van spijt, schaamte, trots en ellende wierp hij de cent van zich en ging verder.</p>
<p>- Bedelaar! - sprak hij tol zichzelf - wat hebt gij gedaan - ga terug en zoek uw handgeld in het slijk. - En hij keerde weder; maar de meisjes, verschrikt toen zij den nijdigen landlooper, die de gift haar voor de voeten geworpen had, met drift zagen wederkomen, vloden schreeuwend in huis en keerden met een knaap terug, die, zich niet tegen den bedelaar opgewassen geloovend, den kettinghond losliet om hem te verjagen.</p>
<p>Hij hield den hond echter met de behendigste batonnade van zijn hielen, zoodat de boer, de stokslagen voor zijn wachter vreezend, den hond terugriep, die onzen wandelaar reeds veel te ver uitgeleide had gedaan.</p>
<p>De rijke boerderijen, waar altijd die kettinghond bromde, ging hij voortaan voorbij, hoezeer door honger en dorst gemarteld. Hij wilde het nu bij de armen zoeken. Twee armoedige woninkjes lagen daar aan den weg, uit wier bouwvallige schouwen de rook gezellig opkronkelde en den hongerige deed vermoeden, dat de middagpot te vuur moest zijn. Aan de eerste hut klopt hij aan - de jonge huisvrouw opent de deur. Zij is bezig het sober middagmaal op te disschen; de reuk van gekookte spijs doet den uitgehongerden zwerver watertanden; hij wijst veelbeteekenend naar mond en maag en naar den dampenden schotel - maar ach, de portie is zoo klein en de eters zijn zoo velen! Het kan niet lijden - en de huismoeder wenkt, afwijzend; zij schudt met het hoofd, en geeft door allerlei onbehaaglijke geluiden
<pb n="341"/>
te kennen, dat zij den ongenoodigden gast aanraadt zoo gauw mogelijk heen te gaan. - Daar is nog de tweede hut, de deur staat open - zal hij daar gaan? - Neen, hij heeft den moed niet meer. Aan de hut van een dagloonster in gescheurde kleederen om spijs te bedelen! - en na die ontzettende vernedering nog afgewezen te worden! - dat brak den knaap het hart. Wanhopig sloeg hij de hand voor de oogen en slaakte een bangen kreet; zijn voeten konden hem niet langer dragen en duizelend zonk hij aan den weg neder.</p>
<p>- Ben ik niet als de verloren zoon in de gelijkenis! - riep hij uit. - Ik, brooddronken kind der weelde! - ik - die mij zou wenschen te laven aan de spijs der armsten - en het wordt mij geweigerd! - Mijn God! mijn God! - is er ook voor mij een vader, die de armen naar mij zou uitbreiden, als ik wederkeerde? - Neen, hij zou niet - hij zal mij vloeken en vervolgen. - Nooit, nooit moet ik weerkeeren onder dat oog, dat mij zou verteren. - Voort, voort, ellendeling! - Maar ik kan niet verder. - Is er daarboven een Vader der menschen, die zich ontfermt over onze ellende - barstte hij uit - o Vader! heb dan erbarmen met mij en red mij. - Neen, o neen, ik ben razend! ik bezwijk, mijn verstand is verbijsterd - er is geen ontferming. - Ik moet omkomen - hier in den vreemde sterven....</p>
<p>Hij tracht een haastige poging te doen om op te staan; de kracht ontbreekt hem en hij zinkt weer neer. Maar een krachtige arm ondersteunt hem en voorkomt dat zijn hoofd tegen een boomstam slaat. - Een arme vrouw bukt zich met vriendelijk gebaar over den ongelukkige. Hij verstaat haar woorden niet, maar al de geluiden uit dien vriendelijken mond gaan regelrecht tot zijn hart. Zij heeft erbarmen - zij wil hem helpen - zij beklaagt zijn deerniswaardigen toestand, dat verstaat hij duidelijk uit de sympathetische klanken, die
<pb n="342"/>
zij doet hooren, en als zij hem heeft opgericht en in een gemakkelijke houding gezet, ziet hij dat zij hem een dampende kom koffie aanbiedt en dat er een paar sneden brood op zijn knieën liggen.</p>
<p>Nooit kan het zien van een stukske brood krachtiger uitwerkselen hebben dan dit brood der weduwe voor dien verloren zoon. Luid snikkend heft hij de handen ten hemel - de arme vrouw weent met hem - eten kan hij niet, maar hij kan haar vriendelijken drang niet weerstaan om te drinken. Zoodra hij de kom heeft aangevat, snelt de arme vrouw in haar woning en zij komt met een pot water en een doek terug - zij ontdoet hem onder deelnemende tonen, want woorden waren het voor den vreemdeling niet, van zijn ellendig schoeisel, dat met slijk niet alleen, maar met bloed bevlekt is; zij wascht zijn wonden, verbindt ze met windsels, die zij van een ouden rooden doek scheurt en trekt hem met veel voldoening een paar grijze wollen sokken aan, wel met vele dikke stoppen bezet, maar toch warm en zindelijk; en zij herstelt zoo goed mogelijk de schoenen door de versleten touwtjes wat bij te binden - terwijl de jongeling nog altijd in tranen badend haar aanstaart als een droomverschijning, als een weldoende engel uit een tooververtelling.</p>
<p>Zich wat hersteld hebbend rijst hij op om zijn tocht voort te zetten; maar hij kan niet voort - een duizeling overvalt hem opnieuw en, had de vrouw hem niet ondersteund, hij zou zijn neergezegen. - Zij leidt hem naar haar kleine woning, wijst hem een ouden leunstoel aan den haard, waarvan hij dankbaar bezit neemt - want de wind was opgestoken en groote vlokken sneeuw stoven neer. Tegen den avond kwam de oudste zoon en broodwinner in huis. Met ontzetting ontdekte de reiziger, dat hij daar een echten doofstomme tegenover zich zag, en met huivering hoorde hij de krijschende geluiden, die hij uitstiet. - Nu begreep hij die meewarigheid der arme vrouw nog beter,
<pb n="343"/>
en toen zij hem noopte om zich op een bos stroo in het kleine schuurtje uit te strekken, had hij die vriendelijke arme ziel met dat rijke moederhart wel willen omarmen. De slaap begon hem ook te begeven, zijn droomen werden al akeliger en zijn rust was afgebroken. - Vroeg in den morgen stond hij reeds weer buiten om het vreemde landschap in oogen-schouw te nemen. De arme lieden lieten hem niet gaan voor hij koffie en een stuk brood genuttigd had; geld konden zij hem niet geven - maar toch vond hij ze rijk en mild tegenover de vrekkige boeren op hun prachtige hofsteden. Hij vatte zijn stok weer op, stopte zijn klein pijpje en sukkelde langzaam verder, want zijn verwonde voeten en verstijfde leden hadden zijn vluggen tred geheel veranderd in een sleepend strompelen, en moedeloos het hoofd op de borst gezonken, zonder op of omzien voortwandelend, bemerkte hij niet dat het terrein om hem heen al smaller en smaller was geworden en keek hij eenigszins verschrikt rond, toen hij zich op een smalle strook lands tusschen twee breede wateren bevond. Hij was tot den zoogenaamden Hals van het eiland Overflakkee genaderd en zag ter rechterzijde het Haringvliet, ter linker het gat van Brouwershaven voor zich.</p>
<p>Het verrassende en indrukwekkende van dit tafereel greep hem levendig aan. De zon brak door tusschen de opeengetaste wolken en goot een schitterend licht over de breede stroomen uit. De nacht was zeer ruw geweest en de wateren getuigden nog van de heftige beweging. De tuimelende golven waren gekroond met sneeuwwitte kuiven van schuim, dat hoog opstoof, wild uiteenspatte en aan de wateren het aanzien gaf alsof ze met zwermen van zwanen bedekt waren, die de blanke wieken een oogenblik ophieven om ze snel weer onder te dompelen. Een menigte meeuwen fladderden met sierlijke wendingen over de bruisende golven en groote visschen zag men hier en daar opspringen; maar verder was ook geen levend wezen
<pb n="344"/>
op te merken en hoe schoon deze aanblik ook voor de beschouwing zijn mocht, de vluchteling ontwaarde met schrik dat hij op een eiland was. Wel kwam bij het wisselend lichteffect der wolkschaduwen nu eens Hellevoetsluis dan Brouwershaven te voorschijn - maar, helaas! welk een breede vloed scheidde hem van die steden. Voor zich uit zag hij den stompen toren van Goeree met het kustlicht, en de eigenaardige lucht, die hij inademde, zeide het hem even zeker als het indrukwekkend en mysterieus gedruisch van vele wateren, dat hij de zee naderde. Hoe schaamde hij zich zijn gebrekkige geographische kennis; want, begreep hij al dat hij zich nabij de Noordzee bevond, hij wist niet wat hij van die groote stroomen had te maken - en richtte zijn schreden naar het oude Goeree, dat boven al de schoone en welvarende dorpen van Flakkee nog altijd een zweem van steedsche deftigheid uit een bloeiend eertijds heeft overgehouden in de hooge statige gevels der huizen, die van vroegere welvaart getuigen. Hij had eenig geld. onderweg opgedaan, kocht zich wat brood, nam een glas bier en wandelde verder, om op het gedruisch der zee af het strand te gaan zoeken, niet twijfelend of hij zou er een vaartuig vinden. De overblijfselen van een ouden ronden toren trokken zijn aandacht. Hij beklom den steenen trap en zette zich, beschut door de hooge borstwering, neder, om te bepeinzen wat hij beginnen zou - maar tot zijn ontsteltenis ontdekte hij, dat hij niet goed denken kon - dat hij geen plan wist te beramen, geen besluit kon vasthouden, want vreemde beelden onderbraken steeds onwillekeurig zijn gedachtengang, alsof hij telkens door den slaap overmand werd en toch meende hij te waken. Hij voelde dat het zoover met hem was gekomen, dat hij niet langer met zijn noodlot zou kunnen worstelen, dat hij het kampen weldra zou moeten opgeven. - Hij moest laten komen, wat komen wilde. Hij had niet verder de macht om
<pb n="345"/>
te willen en te streven; hij dreef niet langer, maar werd gedreven - waarheen? - Hij scheen onvatbaar voor hoop of vrees. De zee zien, - de zee, wier machtige stem hij nacht en dag hoorde, wier geheimzinnige muziek hem onweerstaanbaar lokte.</p>
<p>- De zee - fluisterde hij telkens - de zee - ik moet er heen.</p>
<p>Zoodra hij Goeree verliet, veranderde het landschap van karakter. - De vette kleigrond, waarin meekrap en koolzaad zoo welig tieren, werd vervangen door losse zanden, maar de eentonige vlakte is nu met bevallige boschjes kreupelhout gezellig gestoffeerd - en nauwelijks heeft hij die doorloopen of hij blijft verrast staren op het woest en golvend strand. Daar bruist de eeuwige zee - daar stuwt zij haar bronskleurige baren tegen de lage kust hem tegemoet. Het lage duin van Ouddorp en Goeree heeft al de poëzie van het vruchtbare eiland gekluisterd. Er is iets verhevens en grootsch in dat ongerepte strookje land, dat zich nog niet aan den ploeg heeft onderworpen - en machtig greep de woestheid van het eenzaam veld den jongman aan. Van zulk een woestenij had hij geen denkbeeld gehad - waar het bulderen van de zee alleen de diepe stilte breekt en de zeemeeuw slechts beweging brengt.</p>
<p>In bewondering van het ongemeen tafereel verloren, kon hij zich niet verzadigen te staren op het beweeglijke veld der baren en op het wonderbaarlijke spel der kleurschakeeringen van den bronzen waterspiegel. Eensklaps rijst hij op met een kreet van vreugd - hij ziet een stoomboot in volle vaart de baren klieven en zoo dicht nadert zij de kust, dat hij de bemanning zien en het naambord lezen kan. - Maar ach! wat baat het hem te wuiven of te roepen - de boot gaat onverbiddelijk voorbij - en nergens is een spoor van havenhoofd of werken - hij is een banneling in een verlaten oord, dat voelt hij al te wel. - Gods hand is zwaar op hem - hoe zal hij ontvlieden? - De boot snelt al verder en verder voort - de rook verdwijnt reeds
<pb n="346"/>
langs den gezichteinder - zoo verdwijnen al zijn hoop, moed en kracht, en het is hem of die opstuivende golven hem tegenwuiven en of uit zee een stem hem toeroept:</p>
<p>- Spring in zee, -ongelukkige! - zoek uw graf in den schoot der baren - lijd niet langer, geef het op! - Ja, de golven wenken hem, ieder schuimende kam lokt hem - duizend geheimzinnige stemmen klinken in het gedruisch der wateren.</p>
<p>- Ik moet er heen, - ik kom! - ik kom! - roept hij luid, en met uitgestrekte armen en bedwelmd en verbijsterd van radeloosheid snelt hij op de golven toe. - Daar knalt een schot, honden stuiven hem voorbij - hij ziet twee jagers op de heuvelen en blijft staan. De betoovering is verbroken. Hij komt tot zichzelven. De jagers zijn net gekleed en hebben een beschaafd voorkomen. Hij treedt op hen toe, spreekt hen aan en wordt verstaan.</p>
<p>Zij verklaren hem de reisgelegenheid. - Uren heeft hij nog te loopen voor hij de plaats zal bereiken, waar de boot op Rotterdam afvaart. - De jagers geven hem een milden reispenning en hij begeeft zich opnieuw op weg - maar zijn kracht is gebroken - zijn leden doen hem pijn - zijn hoofd is zwaar en duizelig. Telkens moet hij gaan zitten aan den weg en kan dan nauwelijks meer opstaan. - Zijn ellende wordt verhoogd door den invallenden winter, die met sneeuwstorm zich inzet. - Hij sleept zich voort, maar kan het niet verder brengen dan tot den ouden toren. De avond begint te vallen, hij kruipt de trappen op, om. daar onder het starrendak zijn nachtkwartier te houden. - De nachtwind verhief zich. Onstuimig geloei en het gebulder der zee wonnen gedurig in kracht, 't Was hem, of hij die tuimelende golven nog steeds zag, en of van de schuimende toppen een vriendelijk gelaat hem tegenlachte - nu eens zag hij zijn moeder, dan zijn zuster daar tusschen - maar haar aanblik beangstte en pijnigde hem meer dan ze hem troostte. Soms sluimerde
<pb n="347"/>
hij even in, maar om straks weer met een schrik te ontwaken. - Welke zonderlinge stemmen waren er toch in de lucht? - Keer weder! sprak de een. - Ga verder, altijd verder! riep de ander. - Houd moed! was het nu. - Geef het op! klonk het straks. - En dan zag hij weer die onstuimige worsteling van het woelende water, dat hem lokte, met dat statige sluimerlied - eentonig, diep en somber als een grafzang.</p>
<p>- Kom, ik wil gaan - het is genoeg - fluisterden zijn bevende lippen. - Het is nacht en niemand kan mij nu weerhouden. - Hij rees op om naar de trap te gaan - maar haastig komt iemand de trap op - hij wijkt terug. - Het is een vrouwelijke gedaante, zij blijft op de bovenste trede staan en breidt de armen uit als om hem den weg te versperren. Hij ziet haar aan - herkent haar en zinkt neer - zijn gelaat met beide handen bedekkend, stamelt hij:</p>
<p>- Zuster, lieve trouwe zuster, verstoot gij mij dan niet?</p>
<p>In een vloed van tranen uitbarstend komt hij tot bezinning.</p>
<p>- Ik moet geslapen hebben, het was een droom - een heerlijke droom! - neen, lieve zuster! het is of ik uw zegen nog voel - of uw nabijheid mij gesterkt en verhelderd heeft. - Laat komen, wat komen moet - ik zal mijn lot verbeiden. - Hij zag op - duizende tintelende sterren blonken aan den donkeren hemel. 't Was, of hij ze nooit zoo talrijk en zoo schitterend had gezien. De stille majesteit van den nacht greep hem onweerstaanbaar aan. Wat was dat luchtgewelf nu mateloos diep! - Het hemelsche heir scheen aanhoudend aan te groeien! - Altijd dichter werden de sterrengroepen. - Hoe nietig, klein en ellendig voelde hij zich thans tegenover zooveel overweldigende grootheid. Hij zonk op zijn knieën neer, hief de handen ten hemel en smeekte God uit het volle hart om ontferming en redding. - Het was zijn eerste gebed!....</p>
</div>
<div type="chapter">
<pb n="348"/>
<head rend="h3">XV. De clairvoyante.</head>
<p>De avondlucht is scherp en de wintersterren vonkelen helder boven de woelige Boulevards van Parijs. De theaters gaan uit - op de stilste straten wordt het weder levendig. Honderde rijtuigen rollen snel heen en weer. Pierre maakt zich verdienstelijk met voor twee dames een weg te banen en haar naar haar rijtuig te begeleiden - want hij heeft mevrouw Beaujeu en haar dochter heel toevallig in de opera gezien en is altijd tot haar dienst bereid. Onder vroolijk gesnap en geestige kritiek over muziek en personeel, rolt het rijtuig veel te snel naar Pierres meening door de volle straten en bereikt de woning des dokters. Vreemd genoeg zien zij hem voor het huis als op den uitkijk staan, en onrustig op en neer dribbelen. Hij loopt driftig op het rijtuig toe en spreekt eenige onverklaarbare woorden, als tot verontschuldiging van zijne houding, die hij geheel onnoodig met vergezochte onwaarschijnlijkheden poogt toe te lichten, en hij zegt dat alles op zoo zonderlinge en verwarde wijze, dat Cécile duidelijk bemerkt dat hij geheel en al van streek is.</p>
<pb n="349"/>
<p>- Wat scheelt er aan, Alphonse? Gij zijt doodsbleek!</p>
<p>- Ik ben heel wel! - antwoordt hij met een wanhopige poging om kalm te schijnen - perfect wel - wat zou mij deren! - dol blij dat ge komt - haast u, maar wat....</p>
<p>- Wat is er dan te doen, Alphonse? herneemt Cécile, ontdekkend hoe hij beeft.</p>
<p>- Kom mede - spoed u maar naar boven. Laat Pierre heengaan - neen, kom mede - neen, blijf hier mijn jongen, wacht nog even - Cécile - ga gij maar vooruit met Hygiéne - ik heb Pierre wat te zeggen.</p>
<p>De schrik plant zich voort; Cécile en Hygiène zijn al geheel ontroerd en verwachten een noodlottig bericht. - Beaujeu houdt Pierre op het portaal staande, grijpt hem hartstochtelijk bij de hand en spreekt fluisterend:</p>
<p>- Pierre, gij waart steeds de vriend en makker van mijn zoon - weet gij wat er met hem gebeurd is?</p>
<p>- Ik weet niets - ik heb in lang geen tijding ontvangen, verzekert Pierre ontstellend.</p>
<p>- Ik bezweer u - misleid een wanhopend vader niet: ik weet hoe jongelieden elkanders geheimen deelen.</p>
<p>- Ik betuig u, dat ik van niets weet - wat brengt u op deze gedachten?</p>
<p>- Een noodlottige tijding. - Een brief uit Valenciennes meldt mij, dat Hygie vermist wordt.</p>
<p>Pierre springt op van ontsteltenis.</p>
<p>- Van wien komt dat bericht?</p>
<p>- Van mijn broeder. - Mijn arme zuster Louise is ziek van angst en schrik. Hoe moet ik 't aan mijn vrouw bekend maken! ik ben radeloos!</p>
<p>- Sta mij toe met u te gaan, bad Pierre.</p>
<p>- Gaarne - o neen - ja! - stamelde Beaujeu, maar Pierre volgde hem, hopend nog van eenigen dienst te kunnen zijn.</p>
<pb n="350"/>
<p>Beaujeu was zelf te zeer geschokt om de droeve tijding met eenig beleid te melden en zeide, in zijn zakken tastend om een brief te zoeken:</p>
<p>- Vreemde tijdingen van Henri - heel vreemde tijdingen, Cécile!</p>
<p>- Is er iemand ziek? vraagt. Hygiène.</p>
<p>- Tante Louise is ziek - is geschrikt - want iemand laat niet van zich hooren. Hij is niet thuis - hij schijnt stil uitgegaan te zijn - zij zijn ontevreden en bekommerd over zijn lang wegblijven.</p>
<p>Cécile en Hygiène staren met ingehouden adem den stamelenden vader aan tot het hooge woord er uit moest. Hygie heeft het huis zijns ooms heimelijk verlaten en keert niet terug - alle nasporing blijft vruchteloos.</p>
<p>Moeder en dochter barsten in luide klachten uit. Pierre loopt met eau de Cologne, spiritus en glazen water van de eene naar de andere, ondersteunt nu de snikkende moeder dan de kermende dochter, tot hij Beaujeu, die op geen van beiden veel acht slaat, maar den heilloozen brief nog tienmaal herleest, moet toeroepen:</p>
<p>- Dokter, om Gods wil! zie toch eens naar Hygiène.</p>
<p>Het arme meisje zonk marmerwit neer, alsof ze plotseling was versteend. - Stijf en ijskoud waren eensklaps al haar leden, strak alle wezenstrekken, dichtgesloten haar oogen en lippen.</p>
<p>Beaujeu droeg haar op een sofa - waschte en wreef haar slapen. Roerloos lag zij daar, een doode gelijk; want zij gaf geen blijk van iets te hooren of te voelen en ademde schier onmerkbaar. De dokter zond Pierre naar de apotheek om eenige middelen te halen, terwijl de arme moeder eensklaps tot zich zelve kwam om haar ongelukkig kind hulp te bieden en haar kleederen los te maken. Maar geen poging der liefde of der kunst bracht verandering in den ontzetlenden
<pb n="351"/>
toestand dier jeugdige bezwijmde. De rampzalige moeder omvatte de ijskoude gestalte en riep op hartverscheurende wijze:</p>
<p>- Ach, zij is dood! - zij is van schrik bezweken.... Twee kinderen weg... weg... twee!</p>
<p>- Neen, neen, zij is niet dood - zij leeft - zij hoort wellicht alles - zij zal bijkomen - houd u maar kalm, zeide Beaujeu met een gejaagdheid en onstuimigheid, die bewezen hoe geschokt en bekommerd hij was.</p>
<p>- Moet ik dan beide kinderen tegelijk verliezen! - jammerde Cécile, terwijl zij met ingehouden adem op het levenlooze meisje bleef turen.</p>
<p>Pierre stond daar ook als versteend en moest na een paar uren zonder hoop heengaan - want Beaujeu zag alle middelen, die hij aangewend had, om haar uit de verdooving te wekken, schipbreuk lijden.</p>
<p>Vroeg in den morgen was Pierre weer daar, om te hooren hoe men den nacht had doorgebracht. Helaas! er was nog geen de minste verandering gekomen. Het morgenlicht ging over het bleek gelaat op als over dat eener doode, en de dag ging voorbij in angstig afwachten. - Beaujeu raadpleegde zijn bekwaamste vrienden. - Al wat beproefd werd, bleek vruchteloos - geen zucht, geen trekking van spier of zenuw gaf van het leven blijk, dat met tooverbanden geboeid scheen.</p>
<p>- Zij is dood! -bleef de moeder jammeren - en zoo niet dan moet zij toch bezwijken, omdat zij spijs noch drank kan nemen.</p>
<p>- Geduld! - bad Beaujeu - ik heb het laatste middel nog niet beproefd - en weder begon hij met den grootsten ijver een reeks van zorgvuldig toegepaste proefnemingen, maar altijd zonder gewenscht gevolg:</p>
<p>Uren bracht hij bij zijn geliefd kind door - gedurig met het oor op het hart met ingehouden adem luisterend of er niet eenige levenswerkzaamheid wederkeerde - soms barstte
<pb n="352"/>
ook hij in tranen uit en bedekte het lieve gelaat met vurige kussen, haar naam honderdmaal uitroepend - maar geen antwoord of beweging. En toch wist hij zeker dat zij leefde.</p>
<p>Zoo stonden de ouders daar een dag later weder radeloos de handen wringend, toen Cécile uitriep: - Zie, Alphonse! wordt het oog niet vochtig? - Zou er een traan vloeien? - Dierbaar kind, kunt gij ons dan niets te kennen geven?</p>
<p>Beaujeu zinkt op de knieën neer; hij legt zijn hoofd op de borst van het kind en omvat haar teeder, om nog eens het kloppen van het hart te beluisteren. Thans meent Cécile eenige trilling der lippen te bespeuren. De dokter bukt zich weder, en, als door een instinct gedreven, laat hij zijn adem sterk over den hartkuil gaan.</p>
<p>- Zie, zie! de lippen bewegen zich, roept de verrukte moeder. - De dokter herhaalt de proef en beademt haar sterker.</p>
<p>- Ja..... zucht Hygiène met zwakke stem – adem daar meer - nog sterker en ik zal bijkomen.</p>
<p>Met welke ontroering bukte de vader zich over het dierbaar kind, terwijl hij bevend vraagt: - Gij hoort mij dan?</p>
<p>- Als gij daar blijft, met uw mond boven de maagstreek, hoor ik u en kan ik u antwoorden.</p>
<p>- Gij hebt dan alles kunnen vernemen?</p>
<p>- Neen, ik was ver weg - maar nu hoor ik u - gij kunt mij echter niet uit dezen vreemden toestand redden - mijn zenuwleven is geheel gestoord door den schrik. - Laat Reveil komen - hij kan mij genezen.</p>
<p>- Waarom kan ik u niet genezen?</p>
<p>- De uitstraling van uw zenuwen staat niet in zulk een sympathetisch rapport tot mijn gestel om mijn verstoord zenuwleven weder te kunnen regelen.</p>
<p>- Hoe weet gij dat?</p>
<p>- Ik voel het - maar vraag mij nu niets - wees niet
<pb n="353"/>
bevreesd - ik zal genezen - laat niemand bij mij toe - ik moet rusten tot Reveil komt.</p>
<p>- Maar Reveil is op reis! zuchtte Cécile.</p>
<p>- Hij komt heden thuis, antwoordt Hygiène stellig.</p>
<p>Na dit kort onderhoud verzonk de kranke weder in den toestand van lethargie of schijndood. Het oog scheen gebroken, van ademhaling of hartklopping was niets meer te bespeuren - de spieren waren stijf, de gewrichten niet te buigen. - Alleen de streek van het hart bleef warm. Met welk een onstuimige vaart snelde de ontroerde vader naar zijn ouden, sinds lang veronachtzaamden en miskenden vriend - maar toch overtuigd, dat dit groote en edele hart niet voor hem gesloten zou zijn in den nood, al had hij hem menigmaal diep gekrenkt. Ontzettend was voor hem het bericht, dat Reveil nog niet van zijn reis naar Engeland terug was, en dat zijn vrouw ook niet wist wanneer hij zou wederkeeren. Zonderling was het zeker, dat hij zich nu aan de uitspraak der lijderes vastklemde, er aan geloofde als aan een profetie, zoodat hij, zelfs tegen alle betuiging van de onwaarschijnlijkheid zijner komst in, bleef uitzien of hij niet opdaagde. Rust had hij echter niet om lang te toeven. Hij liep af en aan en wilde eindelijk toch heengaan, toen een blij gejubel der kinderen vaders thuiskomst verkondigde. Hoe vermoeid ook van een onspoedige reis en slecht winterweer, verklaarde Reveil zich terstond bereid hem ten dienst te staan, en hij begaf zich onverwijld met Reaujeu op weg. Vol gespannen verwachting staarden de sidderende ouders hem aan, die daar zoo rustig en eenvoudig binnentrad en, tot tranen met hun leed bewogen, hen kwam troosten en zoo mogelijk helpen.</p>
<p>Daar lag het jonge meisje marmerwit en koud als een schoon lijk, met kalmen vrede op het vriendelijk gelaat. Met diepe deernis staarde Reveil eerst zwijgend haar aan en legde dan zacht en mededoogend de eene hand op haar voorhoofd -
<pb n="354"/>
de andere op den harlskuil. Zijn liefderijke blik scheen aan het lijdende wezentje geboeid; maar allengs richtte hij het hoofd op en sloeg de oogen vertrouwend ten hemel. Het moederhart voelde wel dat hij vurig bad, en zij paarde haar smeeking aan de zijne. Na eenige seconden begonnen zijn handen gelijkmatig maar snel te trillen - die trilling deelde zich aan de lijderes mede. - Men zag duidelijk een lichte siddering door haar leden varen, doch zeer zacht.</p>
<p>Gabriels oog rustte nu weder onafgewend en meewarig op de patient; zijn gansche houding drukte den vurigen wensch uit om het kind te behouden. Deze liefderijke en ernstige wil verhoogde zijn magnetisch vermogen; hij werkte letterlijk als een levend galvanisch inductie-toestel. Zijn aderen lagen dik op zijn donkerrood gekleurde handen, waaruit het bloed scheen te willen uitbarsten. Zijn geest doordrong haar - zijn ziel vervulde haar - hij voelde dat de kracht zijns levens naar haar uitging en geheel haar wezen doorstroomde. De ademhaling werd merkbaar - de lijkkleur week; de leden werden lenig. Na een half uur begonnen de gelaatsspieren licht te trillen - tot zich zachtkens met een glimlach de lippen openden.</p>
<p>Er lag een onuitsprekelijke zalige en verheven uitdrukking van dankbaarheid op het jong gelaat, terwijl zij zeide:</p>
<p>- Uw geloof en uw liefde zullen mij behouden - God zij gedankt, die u gezonden heeft. - Gij kunt mij geheel redden, maar ik zal eerst langzaam genezen. - Gij moet zeven weken lang elken dag op ditzelfde uur komen, om mij een half uur in magnetischen slaap te brengen. Laat niemand mij iets zeggen over dezen toestand - of mij, als ik ontwaakt ben, melden, wat ik u zeggen zal als ik helderder in mij en om mij zal schouwen. - God zegene u - wek mij op.</p>
<p>Reveil wekte haar door eenige zijdelingsche bewegingen met de wuivende hand - zij begon te geeuwen en te rekken,
<pb n="355"/>
huiverde als iemand die uit een diepen slaap komt, en hij verwijderde zich, nog voor zij de oogen opsloeg, met den dokter en liet haar aan haar moeder over, die over haar bleef waken en haar in stilte gadesloeg.</p>
<p>Beaujeu zeide niets, maar de wijze waarop hij Reveils hand met beide handen omklemde, bewees genoeg wat er omging in zijn ziel.</p>
<p>- Vertrouwt gij mij haar genezing verder toe, vraagde Reveil.</p>
<p>- Volkomen, antwoordde Beaujeu - en Reveil vertrok. Nooit had hij zich zoo gelukkig gevoeld, verklaarde hij later menigmaal, dan toen hij het leven des kinds voelde weder-keeren onder zijn handen. 't Was hem als ware hij reeds van het stof losgemaakt, zwevende in de sfeeren der eeuwigheid. - Nooit voelde hij zich sterker aan God verwant.</p>
<p>Tot Céciles niet geringe verbazing was Hygiène als versuft, en bezat niets meer van de helderheid van zoo even; zij glimlachte zwijgend tegen haar moeder, maar met een matte, wezenlooze uitdrukking op het zacht gezichtje, die de arme moeder het hart ineen neep.</p>
<p>- Zouden haar geestvermogens gekrenkt zijn? - vraagde zij zich heimelijk af. Zij durfde het nauwelijks indenken. Maar het leven was gered - en verder moest men het afwachten. Die doffe toestand bleef acht dagen voortduren - zij vraagde naar niets of niemand, scheen alles vergeten, bleef voor alles onverschillig. Het was of het leven des lichaams alleen was teruggekeerd, en of het leven des geestes was uitgedoofd. Haar gelaat bleef altijd kalm en zacht, maar onbeweeglijk. Het was of ze aan niets dacht, niets voelde en toch lag er een uitdrukking van kalmte, bijna van geluk, over dit bleeke gezichtje, alsof haar geest in hooger sfeeren werkzaam, een stroom van harmonie en vrede op het stoffelijk deel afzond. Uren lag zij roerloos op de rustbank en op vaste tijden verzonk
<pb n="356"/>
zij in een zonderlingen slaap, waarin zij menigmaal begon te glimlachen en te fluisteren, alsof zij zich vertrouwelijk met iemand onderhield; maar zij sprak te zacht om verstaan te worden en Reveil had streng verboden haar met vragen lastig te vallen.</p>
<p>Verlangend zagen de ouders elken dag naar zijn komst uit en verbaasd volgden zij zijn zegenend oog en zijn weldadige hand. Zijn verschijning had echter na acht dagen op de patient een geheel andere uitwerking dan in de eerste week. Had hij haar toen uit haar schijndood tot het leven geroepen, thans scheen zijn nadering en vooral het wuiven van zijn hand, haar te bedwelmen; hij raakte haar nimmer aan, hield alleen de hand dicht over haar hoofd of beademde zacht hare slapen; terstond sluimerde zij in en bleef in het eerst sprakeloos.</p>
<p>Op zekeren dag richtte zij zich eenigszins op, strekte de hand uit en zeide verwonderd rondziend:</p>
<p>- Het wordt licht om mij, daar vóor mij is het of de wolk, die mij schijnt te omgeven, zich opent - het wordt helder alsof de dag daar doorbreekt. - Ik zie alles duidelijk in een zacht blauw licht; een glimlach van blijde verrassing speelde om haar half geopende lippen, terwijl zij welgevallig fluisterde: - Welk een vreemd vlak landschap! Is dat onze arme Hygie - zie ik hem dan weder. - Hoe ver is hij van ons gevloden - ik volg hem toch. - Hij heeft veel geleden - maar hij zal behouden worden.</p>
<p>- O, mocht het waarheid zijn! zuchtte Cécile.</p>
<p>- Ja, het is de waarheid! antwoordde de kranke.</p>
<p>De moeder wilde nog een en ander vragen, maar Reveil stond het niet toe, en gaf haar de verzekering dat zij eerjang de waarheid van dit gezicht bevestigd zou zien, want dat Hygiène tot dien graad van clairvoyance opklom, waarin de afstand geen belemmering meer geeft aan de waarneming
<pb n="357"/>
des zieners en waarin zij zich zeer zelden vergissen zullen - mits ze niet door allerlei vragen verward en vermoeid worden. De patient bepaalde elken dag zelf het uur, ja, de minuut waarop haar magnetische slaap zou aanvangen en eindigen, en dit miste nooit, ook al was Reveil verhinderd te komen; zij viel op het bestemde oogenblik in slaap, wanneer hij zijn gedachten en wil maar uit de verte op haar vestigde.</p>
<p>- Ik zal weldra den hoogsten trap van clairvoyance bereikt hebben - zeide zij een andermaal - dan zal de helderheid van het zien weer afnemen en mijn vatbaarheid voor een hoogeren levenskring zal zich weer inkrimpen tot mijn gewoon bestaan. Ik ben door den schrik diep geschokt - was ik een weinig zwakker geweest, ik ware gestorven - ik ben gekomen op de grenzen des ongemeten oceaans, dien wij de eeuwigheid noemen, en ik spreek tot andere wezens, die hier bij mij zijn om mij te beschermen en voor te lichten, zooals geen sterveling dat doen kan.</p>
<p>- Zijn dan andere wezens hier? vraagde Cécile.</p>
<p>- O ja, zeer vele heerlijke wezens.</p>
<p>- Wie zijn zij?</p>
<p>- Dat weet ik nog niet - mij dunkt zalige geesten.</p>
<p>- Hoe doen zij zich aan u voor?</p>
<p>- Als menschen, maar schooner en fijner - zij zijn vol goedheid en liefde, dat voel ik duidelijk, want het straalt van hen uit. - Stil, val mij niet lastig met vragen - dit stoort mij in het zien. - Wat is dat! riep zij uit, terwijl haar gelaat van hemelsche zaligheid straalde. - Mijn ziel verheft zich naar reiner sfeeren. - O, hoe licht en gemakkelijk stijgt zij opwaarts - zij vaart door velerlei rangen van liefelijke wezens naar de lichtende ruimte der schoone gewesten des Eeuwigen Vaders.</p>
<p>Thans scheen het haar gedurende eenige oogenblikken niet meer mogelijk tot de menschen te spreken. Zij lag als in
<pb n="358"/>
een diepen slaap, marmer wit en onbeweeglijk - eindelijk verhief zij de stem weder en met een uitdrukking van verheven ernst, riep zij uit. - Ja, er is een hoogste wezen, een almachtige gebieder, hoewel de spotters het willen loochenen. - Daar boven ruischt zijn lof in hemelsche hymnen door de sfeeren en op de donkere aarde noemen duizend droeve harten Hem in den lijdensnacht nog Vader - Vader van alle barmhartigheid - en voelen dat Hij de liefde is en de liefde blijft, ook waar Hij ons beproeft. - Duizende zonnen wentelen om de groote zon, die het heelal verlicht - en al die heirlegers van zonnen zijn bewoond, door wezens zeer ongelijk van krachten, wijd verschillend van eigenschappen - maar al die wezens verheerlijken dankend en lovend den Vader der geesten! - Alleen het kind der aarde durft met zijn maker twisten, hem lasteren en loochenen.... Ik werd gedragen als op de armen mijner beschermgeesten - zij voerden mij van het eene paradijs in het andere; maar ik mag niet langer toeven - ach! het wordt weer donker. Het voorhangsel valt - het wordt nacht. - Met bevende stem fluisterde zij droevig de laatste woorden, om na een kwartier uur van diepen natuurlijken slaap geheel verkwikt te ontwaken.</p>
<p>Den volgenden avond vertoonde haar magnetische toestand een geheel ander karakter.</p>
<p>- Mag ik niet meer opstijgen tot de zalige gewesten? vraagde zij aan haar onzichtbare geleiders. - Ik gevoel dat gij de waarheid zegt - ik zou ongeschikt worden om te leven. - Ja, ik moet nog op aarde blijven - om hem en anderen - dat zie ik wel. - Laat mij tot hem gaan.</p>
<p>Na een oogenblik zwijgens scheen zij iemand te herkennen.</p>
<p>- Arme jongen, gij zijt zeer krank! - Och, de zonde is bitter en het genot ijdelheid.</p>
<p>- Ziet gij Hygie, vraagde Cécile angstig - en waar is hij?</p>
<p>- Ja, hij is in de leerschool des lijdens.</p>
<pb n="359"/>
<p>- Maar hoe ziet gij hem toch.</p>
<p>- Gij zoudt hem niet herkennen. Hij is armoedig en verwaarloosd - zijn kleederen heeft hij verkocht voor reisgeld - en och, wat lijdt hij nu bitter door vermoeidheid, kou en ongemak - maar het zal hem nut zijn.</p>
<p>- Waar is hij?</p>
<p>- Dat weet ik nog niet, maar het is een vlak land bij de zee.</p>
<p>- Waar dwaalt hij toch heen?</p>
<p>- Hij wil naar Amerika - maar God zal het niet toelaten. Hij volgt een breeden stroom; zoo gelooft hij aan een groote stad te zullen komen - angst en wroeging knagen aan zijn hart - maar het is nog niet genoeg gebroken.</p>
<p>- O God! wees hem genadig! barstte de moeder uit - zich met moeite bedwingend op den wenk van Reveil.</p>
<p>- Ween niet, moeder! - hij zal behouden worden. - Hij zal leeren bidden. Hij heeft gedwaald - maar nu erkent hij zijn misslagen.</p>
<p>Nauwlijks was Hygiène des anderen daags weder in haar magnetischen slaap gezonken, of haar moeder wilde haar naar haar broeder vragen. Zij wenkte echter dat zij zwijgen zou, en begon na een geruimen tijd stil in zichzelf gekeerd te zijn geweest:</p>
<p>- Hij staat aan den oever van een breed water en wenscht over te varen, maar de schippers zijn onbarmhartig en weigeren hem den overtocht. - Neen - een man loopt toe en wenkt hem op de schuit te stappen. - Och, waarom houdt hij zich als een stomme. O, zij spreken een taal die hij niet verstaat - Foei! die onbarmhartigen, zij eischen hem zijn laatste penningen af - welk vreemd kopergeld. - Hij geeft alles en zet zich weenend neer - zij steken van wal. - Hij brandt van ongeduld om aan de overzij te komen - maar ook daar zal hij nieuwe teleurstelling
<pb n="360"/>
vinden - hij moet nog veel lijden - en door lijden moeten wij allen ingaan.</p>
<p>Beaujeu schudde ongeloovig het hoofd en zeide tot Cécile:</p>
<p>- 't Is alleen overluid droomen - ik hecht er geen beteekenis hoegenaamd aan! - Maar toch was hij de eerste die des anderen daags haar ongeduldig vraagde:</p>
<p>- Ziet gij Hygie weder?</p>
<p>- Hij heeft een zwaren dag gehad, hij heeft honger en dorst geleden, antwoordde zij. - Het water is brak in de slooten, en de rijke pachters verdreven hem door hun honden hem na te zenden. - Maar een arme dagloonster erbarmde zich over hem. - God zegene u, barmhartige trouwe ziel! voor uw liefde aan den vreemden zwerver betoond.</p>
<p>- En dat zou het lot van mijn zoon zijn! riep de dokter snikkend uit. - Mijn kind een bedelaar - een landlooper geworden - een misdadiger misschien!</p>
<p>- Zoo is het vader - hij is diep gezonken; omdat hij God niet heeft gekend, heeft hij de deugd verlaten.</p>
<p>Beaujeu leed onuitsprekelijk - en deed het wanhopige om zichzelf op te dringen dat het dwaas was zich aan de woorden zijner kranke dochter te storen, die immers niets dan hersenschimmen zich voorgespiegeld zag - en toch snakte hij ieder dag naar het uur, waarop haar hallucinaties weder begonnen op te komen. Reveil trad nooit in woordenwisseling over haar ontboezemingen en verzocht nadrukkelijk hem niet met discussies lastig te vallen - alleen zeide hij: - de feiten zullen spreken - noteer alles, later zal u veel opgehelderd worden.</p>
<p>&nbsp;</p>
<p>Een andermaal zeide zij:</p>
<p>De nacht is ontzettend geweest - het heeft gesneeuwd en gevroren, en Hygie lag in een klein schuurtje op een bos stroo. - Hoe stijf zijn zijn leden, thans dwaalt hij op
<pb n="361"/>
een onafzienbare vlakte. Hij gaat over een smalle landtong tusschen twee groote vloeden - van de overzij stralen de kustlichten hem toe - hij nadert de zee. - Ik hoor haar golven bruisen - het strand is vlak en eenzaam, - vergeefs zal hij naar scheepjes uitzien - er is geen landingsplaats.</p>
<p>&nbsp;</p>
<p>Een dag later was het:</p>
<p>- Hij heeft den geheelen dag langs het woeste strand gedwaald en zit thans op een soort van ommuurde hoogte, van waar hij een schoon uitzicht heeft.</p>
<p>Twee jagers hebben hem heden gezien en zij gaven hem geld, maar hij durft zich de weelde niet gunnen om den nacht onder dak door te brengen - arme jongen, kent gij eindelijk de waarde van een paar stuivers?</p>
<p>&nbsp;</p>
<p>Welk een nacht is dat geweest op het open veld bij sneeuw en hagel; hij was slechts beschut door een hoop stroo, waarachter hij zich poogde te verschuilen. Ach, God! zijn ellende is al te groot, erbarm u zijner! - Hij is geheel krank en kan niet meer - hij weet niet meer wat hij doet. - O God! ontferm u over mijn armen broeder. - Er zal verlossing komen - zij zeggen het mij - houd moed, moeder! - vader! - hij zal behouden worden.</p>
<p>&nbsp;</p>
<p>Cécile had het journaal consciencieus bijgehouden, en liet zich door Beaujeus twijfelzucht de hoop niet ontnemen, dat er realiteit in deze visioenen zijn zou - zij voelde zich sedert zeer gekalmeerd omtrent het lot van haar zoon. - Daar er echter na verscheidene dagen nog geen tijding kwam begon Beaujeu te mompelen.</p>
<p>- Ziet ge nu wel, dat het louter droombeelden zijn zonder eenige beteekenis. - Cécile zweeg en wachtte.</p>
<p>- Het zijn hallucinaties zonder objectiviteit - onze zwak-<pb n="362"/>heid benevelt onze rede en zou zelfs mij bijgeloovig maken.</p>
<p>Doch hoe hardnekkig Beaujeu bij zijn opinie volhardde, hij zat toch des anderen daags weder met papier en potlood om te vernemen, of ze iets omtrent Hygie zou te bespreken hebben en om dan elk woord nauwgezet op te teekenen. - Hygiènes geest scheen ditmaal een geheel andere richting te nemen.</p>
<p>Zij was bijzonder ernstig gestemd. - Haar gelaat werd als verheerlijkt, haar houding kreeg iets zoo verhevens en bevalligs, dat een beeldhouwer haar voor model zou begeerd hebben. - Het was kennelijk, dat zich een indrukwekkend tafreel voor haar geest onthulde.</p>
<p>- Wie is hij, die daar zoo statig nederdaalt uit de wolken? - fluisterde zij met eerbied de handen samenvouwend. - Machtig en heerlijk is zijn vorstelijke gestalte, met majesteit omgord - en door engelen omringd! - Wie is hij, deze schitterende heraut des Heeren? - Hij is de Vorst der hemelsche heirscharen! - Hij daalt af uit den Hooge. Zijn machtige voet roert de rotsen aan en zij sidderen. De aarde wordt bewogen onder zijn voetstap, tot in haar ingewanden trilt zij van ontzetting. - Vulkanen rooken - rotsen splijten - stroomen treden uit hun oevers - aardschokken aan vele plaatsen - wee - wee - wee!</p>
<p>Het oordeel der volken genaakt - een gerichtsengel staat op de rotsen aan de boorden van den Rijn, en hij zweert bij den Hemel dat het uur nabij is. - Hij zwaait zijn bliksemend zwaard over beide oevers der rivier - wee, wee, wee! - Gewogen en te licht bevonden, machtige Keizer! - Gewogen en te licht bevonden, brooddronken wereldstad! - Gewogen en te licht bevonden, hoovaardig en weelderig volk van Frankrijk! - uw uur is gekomen!...</p>
<p>Zij siddert zoo sterk, dat de rustbank schudt.</p>
<p>Welke grauwe wolken rijzen daar op in de vallei - hoe
<pb n="363"/>
davert het gebergte! - Zie, de eenzame wouden der aloude Vogezen zijn vervuld met ontzachlijke drommen van krijgers. Wie zijn zij, die heldhaftige heirscharen, die daar dalen van de hoogte? - stil! machtig, majestueus, onverwinlijk - als een ader van vloeiend metaal uit de steenrotsen brekend, stort een blinkende stroom van staal en van koper zich neer in de dalen. - Wat gedruisch en gedreun van de tallooze wagens! - Wat ontzaglijk gekletter van wapens en paarden! - Legioen op legioen daalt er af - batterij op batterij komt te voorschijn uit de dikke wolken, die de ruiterbenden en kanonnen opjagen......</p>
<p>Mijn God! mijn God! daalt dat eindelooze heirleger af om op Frankrijk te storten! - Zullen die honderdduizenden steeds door honderdduizenden gevolgd worden? - Zij rukken voort met onverstoorbare kracht en wijken niet bij het dunnen der gelederen - andere scharen vullen ze weer aan. - Onze legers vluchten en vallen. - Steden en kasteelen worden bezet - Frankrijk bezwijkt! - de overmoedige - te haastig ten strijde geloopen! - Wee - wee! - de velden zijn rood van het bloed - de wegen zijn bedekt met kreunende gekwetsten, met verminkten en stervenden - lijken liggen overal op hoopen en in kuilen - steden en dorpen staan in brand. - Verwoesting - verdelging alom. - Het uur der vergelding heeft geslagen. - Wee ook ons! - Wee over de weduwen en weezen - over de lijdenden en verslagenen!... Wek mij op, want het gezicht is al te vreeslijk - het zou mij dooden... Zeg mij niets van dit schriktooneel als ik ontwaakt ben.</p>
<p>Men volgde stiptelijk op wat de patient verlangde. - Beaujeu schreef ieder woord en elk verschijnsel in zijn dagboek - zonder tot een andere meening over de visioenen te geraken dan de eenmaal door hem vastgestelde. Allerminst zou hij aan Hygiène zijn bedenkingen daaromtrent hebben
<pb n="364"/>
medegedeeld. Hij was dus niet weinig verbaasd, als zij hem des anderen daags, zoodra zij in magnetischen toestand was, een zeer duidelijk en volledig overzicht van al zijn denken en gissen over haar visioenen hoorde geven.</p>
<p>- Gij meent dat ik slechts overluid droom, dat hetgeen ik zie een onbeduidend spel der fantasie is, en gij gelooft mij niet, riep zij verontwaardigd - maar ik zie de toekomende dingen even klaar als de verledene voor mij, juist alsof ze tegenwoordig zijn. Ik heb u gezegd, daar daalt een machtig leger van de bergen - ik zie hun banieren wapperen - ik hoor hun wapens klinken - de zon fonkelt op de puntige helmen. - Wee, dat arme blinde volk! - De Heer der heirscharen zal ons in hun hand geven en daar zal niemand zijn die ons verlost.</p>
<p>- En de Keizer dan? vraagde Beaujeu glimlachend.</p>
<p>- Ha! de Keizer zal in wanhoop zijn degen aan den overwinnenden vorst bieden, en verlaten en uitgefloten door zijn heir, zal zijn kroon en rijk van hem genomen worden. Wee, over Napoleon en zijn huis! De metalen stroom, die onweerstaanbaar van de bergen vloeit, golft voort tot voor Parijs, en zal de stad omringen als een ijzeren boei - zij zal ingesloten en uitgehongerd worden, tot zij zich overgeeft. - Gij gelooft het niet - eer zes jaren om zijn, zal dit alles volbracht worden - en meer dan dit....</p>
<p>- Nog meer? zei Beaujeu ongeloovig het hoofd schuddend.</p>
<p>- Ja, veel meer, dat zwaar en bang valt om uit te spreken, mijn geleider laat het mij zien - de kerken zijn gesloten en geplunderd en tot pakhuizen en kazernen gemaakt. - Godslastering gaat op ter plaatse waar het Agnus Dei en het Kyrie Eleison placht te klinken. - God heeft dit volk overgegeven in de hand des machtigen vreemdelings. Germanië legt ons zware schatting op - neemt steden en provinciën in bezit. - Maar dit blinde volk ziet niet op naar
<pb n="365"/>
den hemel - herkent de hand niet, die het slaat. - In plaats van verootmoedigd boete te doen, vermenigvuldigen zij de godslastering; en nu het oordeel is gekomen, zijn zij overgegeven in een verkeerden zin, zoodat zij de leugen gelooven. - De hand des eenen broeders zal zijn tegen den anderen - zij zullen elkander aanvallen en dooden - wat de vreemde soldaat gespaard heeft, dat zal hun eigen hand verwoesten. De straten dezer stad zijn vol dooden en verminkten, en er is niemand om ze te begraven - op het kerkhof tieren de woestelingen, als bezetenen die zich nestelen in de graven....</p>
<p>De satan zal zijn sabbath vieren binnen onze wallen; hij zal Parijs zijn oudste dochter heeten, zijn geliefde, waarin hij een welbehagen heeft! - Wek mij op en zeg mij nooit iets van deze vreeselijke dingen, die gewis zullen komen.</p>
<p>&nbsp;</p>
<p>Beaujeu liet al die sombere hersenschimmen voorbijgaan zonder ze meer overweging waardig te keuren dan een benauwden droom. - Wat hem meer interesseerde, waren de verschijnselen, die hij op den voet volgen en toetsen kon. Meermalen begon Hygiène hem over een patient te spreken, die hem bijzonder interesseerde, en gaf zij ongevraagd haar advies met verwonderlijke doctorale wijsheid. - Voelde hijzelf zich niet recht wel, Hygiène waarschuwde hem terstond zich niet te veronachtzamen en beschreef hem zijn lijden met een juistheid, die hem verstomde.</p>
<p>- Mijn kind! nu gij zoo scherpzinnig zijt in uw ziekte-beschrijvingen en zoo knap in het aangeven der geneesmiddelen, dat ik waarlijk bij u ter school moet komen, moet gij mij ook inlichten aangaande de bron uwer verhoogde kennis.</p>
<p>- Ik kan u daaromtrent alleen dit zeggen, dat mijn geest op een wijze waarneemt, die het zien, voelen en hooren in zich vereenigt, zooals wij dit in ons gebonden zintuiglijk bestaan niet kennen. - Alle stoffelijke dingen komen mij voor
<pb n="366"/>
min of meer transparant te zijn - zij beletten mij niet te zien wat ik zien wil; al wikkelt iemand zich in zes mantels - ik zie zijn lichaam daarin, alsof het van rood glas was, dat van binnen wordt verlicht. Ik doorzie op die wijze niet alleen het heerlijke maaksel van het menschelijk organisme, maar ik begrijp het volkomen in al deszelfs geheimzinnige werkingen.</p>
<p>- Maar hoe kunt gij de medicijnen en hun verhouding opgeven, gij, die nooit iets van die dingen geleerd hebt?</p>
<p>- Gedeeltelijk doe ik dat door een verhoogd gevoel voor de verwantschap en harmonie der dingen. - Evenals de dieren, door hun behoefte geleid, voelen welk kruid zij moeten eten in dezen of genen toestand, zoo gevoel ik nu ook, bij de ontdekking van een kwaal, welk middel de natuur oplevert om die te verhelpen; maar er is meer - ik ben niet alleen - beschermgeesten onderwijzen mij en zeggen mij veel, wat ik in dezen toestand uit eigen waarneming nog niet weten kan.</p>
<p>- Is uw toestand gelijk aan dien van het medium.</p>
<p>- Neen! - het medium klopt aan de poort van het geestenrijk en spreekt op den drempel met dengeen die haar komen onderrichten - de clairvoyante verlaat haar stoffelijk hulsel en zweeft het geestenrijk binnen. Het medium trekt de geesten tot zich, de somnambule wordt door haar beschermengelen binnengeleid om zelf te aanschouwen. - Mediamieke en somnambulistische toestanden zijn zoo verwant, dat ze vaak nauwlijks te onderscheiden zijn.</p>
<p>- Kent gij hen, die uw beschermgeesten zijn?</p>
<p>- Ik heb ze op aarde niet gekend, zeggen zij mij; - maar zij die altijd bij mij is, mag ik Laura noemen.</p>
<p>Beaujeu trilde op het hooren van dien naam en vraagde:</p>
<p>- Kunt gij mij beschrijven hoe zij er uitziet? - En niet zonder aandoening hoorde hij thans dezelfde persoonsbeschrijving, die Reveil hem eenmaal had gegeven.</p>
<p>- Laura zegt, dat zij jaren lang een groote verbittering tegen
<pb n="367"/>
ons huis gevoed heeft, die haar ontwikkeling tegen hield - maar dat zij nu, tot proeve van haar geheele overwinning op dien weerzin, mijn beschermengel mag zijn.</p>
<p>Peinzend wreef Beaujeu zich over het voorhoofd en zeide: - Ben ik in een tooverwereld geraakt, of is er zooveel tusschen hemel en aarde, dat dit alles werkelijkheid kan zijn?</p>
<p>Het duizelde hem, maar hij poogde onbewogen, ja, luchthartig te zeggen:</p>
<p>- Het klinkt alles bijster vreemd, mijn kind! en toch moet ik erkennen, dat gij mij dagelijks bewijst mijn gedachten te hebben gelezen. - Op wat wijze worden u die kenbaar?</p>
<p>- Als ik u dat zeide, zoudt gij er toch den spot mede drijven, want ik zou uw geheele theorie over de hersen-werkzaamheid bij het denken omvergooien. - Laat het u genoeg zijn te ontdekken, dat ik waarlijk elke uwer gedachten zie, zoodra ze ontvonken. - Wat zoudt ge lachen als ik u zeide, dat ze niet ontkiemen in uw hoofd, maar veeleer daar eindigen. - Neen! later kan ik u daar meer van zeggen. - Ik zie de hersenen als de bollen van een omgekeerde plant, waarvan de stam het ruggemerg is en de zenuwen de takken zijn. - Deze wonderbare boom is als met een stroom van licht omvloeid en doordrongen, en bij dat licht, zie ik al wat in het lichaam is. - Op de kranke plaatsen is het licht matter, soms schier uitgedoofd. - Gij hoort mij geduldig aan, zooals men naar een beuzelend kind luistert; neem liever proeven met mij, die wat meer gelijkvloers zijn. - Ga beneden bij den portier, schrijf daar een brief, en ik zal hier vertellen, wat gij geschreven hebt. - Verberg dien waar gij wilt en ik zal u zeggen hoe gij het gedaan hebt - waar en wanneer - en geloof ten langen laatste, dat de mensch een heerlijke geest is, al is die nog met duizend boeien belemmerd en bezwaard.</p>
<p>Beaujeu sprak met Cécile af, dat zy bij Hygiène zou blijven. Reveil stond de proefneming toe en nauwelijks was
<pb n="368"/>
hij beneden bij den portier of Hygiène glimlachte en zeide:</p>
<p>- Vader wil mij geducht beproeven - maar het is jammer, dat hij nu die nare sigaar opsteekt, hij die nooit rookt - foei! dat zal hem ziek maken. - Hij schrijft, maar de inkt van den portier is zeer bleek:</p>
<p>‘Ik zal aan de clairvoyance gelooven, als mijn kind door drie zolderingen heen dit schrift lezen kan’</p>
<p>- Ba! wat of die zolderingen er toe doen - het oog des geestes is microscoop en telescoop te gelijk. - Hij neemt het blaadje op en legt het in zijn schoen. - Wacht, hij zal er nog een klaar maken. - Zijn pen spat geweldig:</p>
<p>‘Indien de clairvoyance waarlijk mogelijk is, dan is de sluier der waarheid opgeheven. ’</p>
<p>- Neen, vader! maar menige waarheid zal daardoor ontdekt en gehuldigd kunnen worden, thans door de waanwijsheid verworpen - maar er is ons een grens gezet, die geen schepsel overschrijden zal en voor de rechtvaardiging van het magnetisme is de tijd nog niet rijp.</p>
<p>Vader komt - ja, goed dat hij de sigaar uit het venster werpt - hij is er bleek van geworden. - Hij heeft het tweede blaadje in de hand - (zij lacht) - hij hecht het met een ouwel buiten op de kamerdeur.</p>
<p>Beaujeu trad binnen. Cécile rook reeds den onaangenamen geur van de slechte sigaar en zag zijn betrokken gelaat - maar hoe klaarde het op, toen zij hem een blad voorlegde, waarop alles te lezen stond, wat zij uit Hygiènes mond had opgeschreven en dat hem allen twijfel moest ontnemen.</p>
<p>Zoo bestond er dan werkelijk een verheffing, een vrijwording des geestes in magnetischen slaap - zoo was de helderziendheid geen bedrog of zinsbegoocheling! - Hier was geen loontrekkende huurling; hier was geen geldslaande magnetiseur - hier was zijn eigen argeloos kind en zij ontsloot voor zijn oog een ruimer blik over den onmetelijken rijkdom
<pb n="369"/>
der menschelijke natuur, dan alle academies ter wereld.</p>
<p>Het was noodig dat Reveil aan zijn zucht tot proefneming spoedig paal en perk stelde, door hem te verzekeren, dat de sterkende en genezende kracht van den magnetischen slaap voor de lijderes geheel verloren zou gaan, als hij haar voortdurend met vragen en proeven bleef verontrusten.</p>
<p>- De schoonste resultaten zijn die, welke men spontaan verkrijgt, zeide Reveil. Laat de natuur werken, heeft de patient behoefte om te spreken, laat haar begaan; maar stoor de zelfwerkzaamheid nimmer. Viel deze belangrijke somnambule in handen van rustelooze proefnemers, zij zou geheel verward en gestoord kunnen worden; of raakte zij onder het bereik van een baatzuchtig en onkundig magnetiseur, die haar wilde exploiteeren, dan zou zij even goed uitgeput en verward worden als zoo menige clairvoyante, die later als een bedriegster wordt gedoodverfd, alleen omdat de onwetende magnetiseur haar toestand voor een ‘<hi rend="spat">constanten</hi>’ heeft aangemerkt, zonder op de eb en den vloed, het af- en toenemen acht te slaan; en zich verbeeldend dat hij door kunstmatige manipulaties haar altijd op het toppunt van helderheid kan houden, waarop zij zelden langdurig blijven zal, loopt men gevaar het gestel te gronde te richten. – Hygiène's helderziendheid zal allengs afnemen en dan keert zij weldra tot het gewone leven terug - hoewel er altijd iets abnormaals in haar wezen zal blijven voortduren. - Zij kan ophouden somnambule te zijn, maar altijd zal zij medium blijven - en het zijn deze mediamieke werkingen, waartegen al uw batterijen te vergeefs gevuurd hebben, toen gij haar met allerlei medicamenten hebt overladen.</p>
<p>- Een nieuwe wereld van denkbeelden, een onafzienbaar veld van waarneming is mij ontsloten, - hernam Beaujeu -
<pb n="370"/>
maar ik wenschte tot overtuiging nog een paar proeven te nemen, omtrent dat zien op groote afstanden.</p>
<p>- Heb geduld, spoedig zal al wat zij voorzegd heeft bevestigd zijn.</p>
<p>Beaujeu behoefde niet lang te wachten. Des anderen daags verzonk zij in zoo diepen magnetischen slaap, dat haar gelaat veel witter en kouder werd dan gewoonlijk - slechts nu en dan bewogen zich de lippen, maar niemand verstond wat zij zeide. - Eindelijk sprak zij zeer vergenoegd en glimlachend:</p>
<p>- Hij is daar goed! - Welk een lief gezin! - God heeft Hygie geleid. - Vader! wees niet hard jegens hem, schenk hem vergiffenis. Hij vergaat van angst en wroeging over zijn afdwaling, maar hij is veilig en zal gezond worden. - Morgen zullen wij brieven hebben - en zult gij erkennen dat er een God is, die zich ontfermt over de kinderen der menschen en hun gangen bestiert.</p>
<p>- Indien dit alles zich bevestigt, - zeide Beaujeu - dan wil ik het prediken op de straten, - want dan bestaat er geen heerlijker kracht dan die van het Magnetisme.</p>
<p>- Zoo is het - antwoordde de somnambule - maar al zaagt gij nog grootere wonderen en al prediktet gij ze van de daken, ‘t zou u niet baten.</p>
<p>- Maar ik mag niet langer zwijgen - nu ik zoo groote proeven gezien heb.</p>
<p>- Men zal u niet gelooven, - men zal u bespotten, - men zal u boosaardig lasteren, en uw beste vrienden zullen u voor gek verklaren.</p>
<p>- Maar wij bezitten thans een schat van feiten, die voor geen tegenspraak wijken.</p>
<p>- De H. Schrift is ook vol feiten, - maar dit natuurwet-<pb n="371"/>aanbiddend geslacht verwerpt ze toch. - Tot op het somber einde dezer eeuw zal de materieele ontwikkeling en vooruitgang den menschelijken geest geheel geboeid houden. - Zij zullen het stof eten, en er zich in wentelen tot ze er moede en zat van zijn geworden - en niet eer zal de geestelijke zijde van ons bestaan tot recht en waardeering komen. Maar in het begin der volgende eeuw zal het magnetisme al zijn kracht en invloed op het schitterendst ontsluieren en de lamp worden, die den natuurvorscher voorlicht, waar elk ander hulpmiddel te kort schiet, en op het gebied van het wijsgeerig denken zoowel, als van het godsdienstig leven zal een stroom van licht worden uitgegoten, waarvoor het kortziend oog van de kinderen dezer eeuw zich lichtschuw dicht blijft nijpen.</p>
<p>- Moeten wij dan nu over al de wonderen, die wij aanschouwen, zwijgen?</p>
<p>- Neen! - getuig - openbaar - overtuig waar ge kunt, - maar weet, dat gij er de martelaar van zult zijn; want hoe grooter ontdekkingen aan de wereld zullen gegund worden door aanwending van die natuurkrachten, waarmede men allengs gemeenzaam is geworden, zoo te vermeteler zal de waan des ongeloofs de banier opsteken tegen hetgeen nog voor onzen blik is verborgen. Heet zal de strijd zijn, die algemeen zal ontbranden - maar de overwinning is aan licht en waarheid beschoren, al zullen de barbaarsche en ruwe handelingen bewijzen, hoe laag dit geslacht nog staat, al roemt het al te overmoedig op kennis en beschaving. - Wanneer de afgematte volkeren, zat van gewelddadigheden en bloedvergieten, op de verwoesting van tot vernieling geprikkelde onkundigen beschaamd zullen nederblikken, dan zullen zij den vrede leeren najagen als den eersten stap tot waren voortuitgang - dan zullen zij de stem des geestes in alles leeren verstaan en erkennen, hoe nauw de geestelijke met de stof-<pb n="372"/>felijke wereld vereenigd is - hoe de stof in al haar werkingen door den geest wordt beheerscht. Dit alles zal het versmade en verguisde Magnetisme aan den dag brengen; want onmetelijk is de invloed, dien de aanwending dezer wonderbare kracht zal uitoefenen om den mensch tot de diepste kennis van zijn eigen eeuwig bestaan op te leiden en zijn blikken hooger en wijder in het heelal te leeren slaan.</p>
</div>
<div type="chapter">
<pb n="373"/>
<head rend="h3">XVI. Het Hollandsche huisgezin.</head>
<p>- Is het nu niet juist zulk een woeste Novemberavond als de romanschrijvers uitkiezen voor akelige gebeurtenissen, zegt Alyda, de oudste van de zes dochters van den heer Cramer, terwijl zij de vertaalboeken dichtslaat van haar jongste zuster, die zij heeft les gegeven.</p>
<p>- Dat weet ik zoo net niet, antwoordt Jetje, een aardig geestig ding van vijftien jaar, - want ik heb nog niet zooveel boeken verslonden als gij, - maar ik vond het precies een avond om iets heel lekkers te eten.</p>
<p>- En er iets heerlijks bij te drinken, voegt Anna er bij, die bezig is hier en daar een verwelkt blaadje van de door haarzelf gekweekte najaarsplanten te plukken, die in een grooten bloemtafel van ijzerdraad de kamer versieren - en de zusters noemen haar ‘onze kruidkundige,’ want apothekeres durven zij niet zeggen.</p>
<p>- En onderwijl wat prettigs te vertellen of uit een mooi boek voor te lezen, voltooit Nelly, - want dan naai ik tweemaal zoo gauw.</p>
<p>- Br.... wat loeit die wind! - is alles wel goed gesloten? - houdt de deuren toch dicht, - waarschuwt Lonne,
<pb n="374"/>
die muziek overschrijft. – ‘t Was nog ‘t best dat we een quatre-mains speelden, om dat onstuimige gebulder van het weer niet zoo te hooren. 't Is noodweer.</p>
<p>- Het is precies weer voor een verdwaalden ridder of voor de imposante verschijning van een mysterieus vreemdeling, die in een mantel gedoken rondwaart in storm en nacht, fantaseert Alyda.</p>
<p>- O ja, onze dichteres is al vast aan het romantiseeren.</p>
<p>- ‘t Is inderdaad of de orkaan me inspireert, antwoordt Alyda, - en als er nu wafels en kandeel of zoo iets bij kwam, zou ik wel in staat zijn een spookgeschiedenis te improviseeren.</p>
<p>- Maar, lieve moeder! waar blijft vader? Het theewater zingt al een half uur te vergeefs.</p>
<p>Zoo snapten de dochters van den heer Cramer, in de gezellige huiskamer verzameld, en elk met eenigen nuttigen arbeid bezig, om de theetafel gezeten. - Mama sluit zich nu ook aan, maar ziet met zekere onrust naar buiten.</p>
<p>- Ik begrijp niet waar papa nu blijft, -zegt ze bezorgd, - want hij beloofde terstond terug te komen. Hij is even met den kantonrechter medegegaan, die hem een oogenblik scheen noodig te hebben.</p>
<p>- Och, als die hem nu maar niet te lang aan de praat houdt.</p>
<p>- Maar zeg eens, moedertje! is er nu op zulk een uitgelezen avond niets voor het mes, vleide Jetje. - Ze hebben me nu bepaald iets troostelijks, iets verkwikkelijks in het hoofd gebracht.</p>
<p>- Houd u maar stil, fluisterde de bloemkweekster, - ik heb iets extra's gezien in de keuken, - hebt gij niets geroken?</p>
<p>- Ha! die heeft weer wat afgeneusd en moet het geheim dadelijk verklappen, - dat is niet aardig.</p>
<p>- Kom, kom, knor niet op het lieve kind, of zoo iets
<pb n="375"/>
ook niet aan onze neuzen getelegrafeerd zou zijn? – ‘t Zal wat goeds worden.</p>
<p>- Hoor ik daar geen zware stappen en mannenstemmen?</p>
<p>- Het is papa - maar hij is niet alleen.</p>
<p>De jongste meisjes snellen naar voren, maar Cramer zegt, eenigszins haastig ze terugwijzend:</p>
<p>- Neen, neen, blijft gij binnen - roept mama en vraagt of zij licht medebrengt! - en de dartele meisjes ontgaat het niet, dat hij haastig de zijkamer opent om er iemand binnen te laten.</p>
<p>- Daar is vast iets aan de hand, zegt de slimme Jet, - pa spreekt zoo ernstig en kortaf.</p>
<p>- Zou er een ongeluk gebeurd zijn met den storm? - vragen de oudere zusters en blijven onwillekeurig zwijgen in afwachting van eenige inlichtingen.</p>
<p>Intusschen is mevrouw Cramer ook in de voorkamer gekomen en niet weinig verrast er het welbekend gezicht van hun huisvriend, den kantonrechter te zien, dat echter met ongewone ambtsdeftigheid overtogen is. Zij ziet hem lachend aan en zegt:</p>
<p>- Wat officiëele houding, waarom komt ge niet binnen?</p>
<p>- Omdat ik hier meer ambtshalve dan vriendschappelijk ben, - herneemt de kantonrechter, een kruiig jong heer, die, na het afleggen van zijn regenmantel, met een zoo onberispelijk toilet te voorschijn treedt, als moest hij op een receptie in de residentie verschijnen - keurig geganteerd en een geur van kostelijke parfumerieën bij het uithalen van zijn fijnen zakdoek om zich verspreidend; doch dit had niets ongewoons - zijn rechterlijke, eenigszins gemaakte kalmte bewees dat hij ongemeen was bewogen.</p>
<p>- Wij hebben hier een wonderlijk voorval, mevrouw! Gij! moet weten, sedert eenige dagen is op het eiland een zeer verdacht persoon opgemerkt...</p>
<pb n="376"/>
<p>- Hemel! is er ingebroken?</p>
<p>- Nergens ingebroken, mevrouw.</p>
<p>- Maar gemoord misschien?</p>
<p>- Ook geen aanslag op het leven. De verdachte landlooper deed geen kwaad, maar speelde met veel talent de rol van doofstomme. Door den rijksveldwachter aangehouden, gaf hij zich gedwee over, want hij scheen uitgeput en moedeloos. Om te weten wat er van zijn doofheid was, bleef de brigadier wat achter en schoot onverwachts zijn karabijn af. De gewaande doofstomme keek snel om in de richting van het geluid - hij was dus niet doof. In de herberg Het Fortuintje gebracht om gevisiteerd te worden, bleek hij ook niet stom te zijn; want hij begon verbazend rad Fransch te spreken, zoodra de brigadier een kleine brieventasch op zijn bloote borst vond en die nazag om te onderzoeken of hij ook eenige papieren bij zich had. De arme drommel had slechts eenig gebedeld geld, een paar stukjes potlood en krijt, een stukje Oost-Indische inkt, een kaart met garen en een naald bij zich, met een paar brieven - maar zijn portefeuille was zeer fijn, evenals de étui voor zijn pijpje - zijn taal en houding getuigen dan ook van beschaving en zijn vak schijnt de schilderkunst. Maar hij heeft geen papieren, die hem de toelating tot het rijk verzekeren; - hij moet dus gerechtelijk over de grenzen gezet worden en is daarom door ons gearresteerd.</p>
<p>De gevangene is een flink gebouwd jongeling - en ofschoon hij nog geen volle achttien jaren oud is, heeft hij reeds een onstuimig leven achter zich. - Hij bekent veel schulden gemaakt te hebben en daarom te zijn gevlucht. - Zijn oogmerk was naar Engeland of naar Amerika te gaan. Hij schijnt niets zoozeer te vreezen als tot zijn betrekkingen weder te keeren, daar hij zich verzekerd houdt, dat zijn vader, die een beroemd man is en een hoog gevoel van eer heeft, hem zijn afdwalingen niet zal vergeven, hoewel
<pb n="377"/>
hij die bitter betreurt. - Tot zoover mijn verhaal - nu zal uw echtgenoot u de rest mededeelen.</p>
<p>- Ik begrijp niet waar dat alles heen moet, - verklaarde mevrouw Cramer, die niet gewoon was dat de kantonrechter haar van rechtszaken sprak.</p>
<p>- Gij zult u herinneren, begon Cramer nu, - dat toen ik voor eenige jaren van mijn uitstapje naar Parijs terugkwam, ik vol was van de welwillendheid en dienstvaardigheid van zekeren dokter Beaujeu.</p>
<p>- Die driftige kleine man, die zijn kinderen zoo excentriek opvoedde?</p>
<p>- Dezelfde - en wij hebben de vrucht zijner opvoeding hier voor ons, want verbeeld u, dat in de portefeuille van dezen landlooper een brief gevonden is..... van dr. Beaujeu te Parijs! De kantonrechter herinnerde zich terstond den naam mijns vriends, en vraagde zijn gevangene in welke betrekking hij tot dien heer stond. - De arme jongen bloosde sterk en zeide: - Ik ben zijn onwaardige zoon.</p>
<p>- Maar, Cramer! - was dat niet die man, die op de meeting zoo tegen het bidden ijverde en verklaarde dat er geen God was?....</p>
<p>- En wiens zoon toen reeds een meesterstuk vervaardigd had. - Nu is de vraag, lieve vrouw! wat zoudt gij er van denken, als wij dien armen kranken jongen in bescherming namen en trachtten hem met zijn vader te verzoenen?</p>
<p>- Dat zou voortreffelijk zijn - maar waar is hij nu?</p>
<p>De kantonrechter zette een bedenkelijk gezicht en zeide aarzelend:</p>
<p>- In de gevangenis.</p>
<p>- Mag hij niet losgelaten worden?</p>
<p>- Dat wil zeggen: onder zekere voorwaarde: - Staat gij er voor in dat hij ons niet ontsnapt?</p>
<pb n="378"/>
<p>- Maar hij is toch geen bandiet of moordenaar - mag hij niet hier komen?</p>
<p>- Zijn zaak dient toch eerst onderzocht, - zeide de man van de wet; - morgen moet ik hem opzenden naar den officier van justitie. - Ik bedoelde voor het oogenblik slechts eenige verkwikking voor hem te vragen, en een schrijven van Cramer te bekomen om den vader te winnen.</p>
<p>- En het arme kind zoo lang in de gevangenis te laten? - hij is immers ziek?....</p>
<p>- Geen kind, maar een man als een boom! - Maar hij ziet er beklagenswaardig genoeg uit om steenen harten te vermurwen - hij heeft een schrikkelijken hoest en zeer gewonde voeten.</p>
<p>- Welnu, hoor dat eens aan! Hier is geen hospitaal - ik neem hem in verpleging.</p>
<p>- Hij zal het goed hebben bij zooveel pleegzusters. - Maar weet, mevrouw! dat hij door en door verwaarloosd, en haveloos is. Uw echtgenoot heeft hem gezien om zijn identiteit te constateeren - en om zijn jeugdigen leeftijd en de familie waartoe hij behoort, wil ik hem onder zekere bepalingen hier laten komen. - Evenwel de mogelijkheid bestaat nog, dat zijn roman verdicht is; - wij hebben dus noodig de zaak nauwkeurig te onderzoeken en hem intusschen in verzekerde bewaring te houden.</p>
<p>- Ik sta voor hem in, zei Cramer; - de boetvaardige brief, dien hij heeft geschreven, is een zedelijk bewijs voor de waarheid van zijn verhaal, zoo sterk als er maar ooit een gegeven kan worden.</p>
<p>- Ja, mijn vriend! maar wij mannen van het recht moeten wettelijke bewijzen hebben.</p>
<p>- Kom! laat uw hart spreken en zet alle gerechtelijke langdradigheid op zij - breng den jongen hier!</p>
<p>- Ik kan met dien knaap niet rigoureus zijn, - mom-<pb n="379"/>pelde de kantonrechter; - hij heeft mijn hart getroffen - wij zijn ook jong geweest en onbezonnen, Cramer! - Enfin! ge doet me machtig veel plezier u het lot van dien zwerver aan te trekken; - maar als hij bij u zal toeven, moeten wij beginnen hem van het hoofd tot de voeten in de kleeren te steken; - ik zal u van avond nog een pak goed zenden, dat hem wel passen zal.</p>
<p>- En ik ga terstond een kamertje voor hem gereed maken, waar hij zich wat verkwikken en verfrisschen kan.</p>
<p>- Nog iets - de verdere huisgenooten behoeven niet alles van uw gast te weten.</p>
<p>- Zeker niet, zeker niet! - wij zullen er wel een mouw aan passen en zorgen dat niemand hem ontmoet, voor hij er presentabel uitziet.</p>
<p>- Geef hem kamerarrest, zei Cramer - of eenzame opsluiting.</p>
<p>- Ja, maar hij schijnt nog in een gevaarlijke stemming - zoo dof - zoo radeloos, alsof hij tot een wanhopige daad in staat was.</p>
<p>- Gij maakt mij waarlijk bang! zei mevrouw verschrikt.</p>
<p>- Neen, vrees niets, lieve vrouw! - denk dat een onzer kinderen in den vreemde dwaalde.....</p>
<p>- Ik treed ook niet terug, - verzekerde de goede vrouw met warmte, - maar wij moeten te meer op hem letten.</p>
<p>- Nu ga ik hem halen.</p>
<p>- Blijf dan een kwartiertje uit, tot zijn kamer gereed en verwarmd is.</p>
<p>De heeren begaven zich naar de gevangenis om den ongelukkige te kalmeeren met de toezegging, dat zij bereid waren hem als vrienden te helpen, mits hij zich aan hun leiding overgaf.</p>
<p>- Gij zult mij toch niet uitleveren? - vraagt Hygie angstig.</p>
<pb n="380"/>
<p>- Wees niet bevreesd! verzekerde Cramer. - Vertrouw op mij - ik wil u aan mijn huis nemen.</p>
<p>- In dezen toestand? - zuchtte Hygie, verlegen van zijn smerige plunje op het keurig toilet des kantonrechters ziend. Mag ik eerst mijn brieven voltooien? - Want ik voel, dat ik wellicht later niet meer in staat zal zijn het te doen.</p>
<p>Terwijl hij daar bij een smeerkaars in het torenkamertje zat te schrijven, vermoedde hij niet hoe moederlijk voor hem gezorgd werd door zijn nieuwe beschermster. Zij verhaalde aan haar oudste meisjes, dat de zoon van een vriend op reis krank geworden door hen zou worden opgenomen, en zij wist alles zoo behendig te schikken, dat Hygie met Cramer zijn kamer bereikte, zonder door iemand gezien te zijn. De kantonrechter kwam een oogenblik later en liet een koffertje volgen, alsof het van den nieuwen gast was; het bevatte al de toiletbenoodigdheden, die een elegant jongmensch maar kan verlangen. Niettemin zeide hij heengaande nog eens met zekere strenge deftigheid:</p>
<p>- Vergeet niet, mevrouw! dat hij mijn gevangene is, totdat wij volle zekerheid van alles zullen erlangen, en dat er nog altijd veel raadselachtigs overblijft.</p>
<p>- Stel mij gerust aan als uw cipier, hernam zij even ernstig; - ik beloof u, dat hij mij niet ontsnappen zal.</p>
<p>Het was haast jammer, dat de jonge dames den interessanten avonturier bij zijn aankomst niet te zien kregen, want hij zag er waarlijk fantastisch genoeg uit om voor een geheimzinnige verschijning op een Novemberavond te kunnen figureeren. Zijn dik zwart haar hing in lange wilde krullen om zijn sterk gespierden nek, en bij de vermagering van zijn vervallen gelaat, schenen zijn donkere oogen veel grooter dan anders en gaven door hun smartelijke uitdrukking zijn geestig gelaat een nog belangwekkender voorkomen; - zijn voeten
<pb n="381"/>
mochten in verscheurd schoeisel steken, met touwtjes saamgebonden - een vale kiel mocht om zijn breede schouders hangen, de eerbiedige buiging, die hij bij de ontmoeting voor zijn vriendelijke beschermvrouw maakte, kenmerkte hem nog altijd als den hoffelijken zoon van goeden huize. De vilten hoed, dien hij in de bevende hand hield, geleek meer op een half vergaan koolblad dan op iets anders, en toch had hij dien onbewust nog op zoo zwierige wijze op zijn verwarde haren gezet, dat menig fattig student het hem zou benijd hebben. Maar overigens was alle heerlijkheid van hem geweken; - hij was zoo uitgeput, dat hij met moeite de trap opstrompelde, die naar zijn kamer voerde - een lief gezellig celletje - en daarnaast vond hij een gelegenheid om zich van zijn bedelpak te ontdoen en zich geheel te metamorphoseeren. Hoe aanlokkend de voor hem gereed gezette ververschingen er ook uitzagen - zich van het pelgrimsgewaad te ontdoen en van het slijk der ellende te zuiveren was zijn dringendste behoefte.</p>
<p>- Toch moet ik die oude huid bewaren, wat er ook met mij gebeurt, zeide hij en pakte zijn armoedige plunje zorgvuldig in het kistje. Hij bekeek zichzelf van top tot teen, alsof hij voor het eerst van zijn leven zulke fraaie kleederen aanhad, maar hij had den moed niet in den spiegel te kijken en deze afkeer bleef hem lang bij.</p>
<p>Toen Cramer een uur later bij hem kwam, lag Hygie op zijn knieën voor zijn bed en snikte hoorbaar. Cramer verwijderde zich zacht - maar Hygie, iemand vernemende, sprong op - vloog naar hem toe - greep in vervoering zijn beide handen en stamelde:</p>
<p>- Het is al te veel. - Ge zijt al te goed - of ben ik hier bij engelen aangeland?</p>
<p>- Bij welmeenende vrienden, die het recht goed met u voor hebben. - Houd maar moed - alles kan nog heel best
<pb n="382"/>
terecht komen. - Gij weet nu toch wel dat er een God is, die de schreden des menschen stiert.</p>
<p>Hijgie knikte veelbeteekenend, terwijl groote tranen onder de lange wimpers uitsprongen.</p>
<p>- Gij moet weten, dat ik, toen ik u te Parijs zag, in een gansch ander gedeelte van Nederland woonde. - Wie heeft uw paden gericht naar het eenige wezen, dat onder de drie millioen menschen uw identiteit kon constateeren om u te redden? Voorwaar, er is een trouwe Leidsman van de kinderen der menschen.</p>
<p>Hygie hief de gevouwen handen ten hemel en stamelde met bevende lippen:</p>
<p>‘Onze Vader, die in de Hemelen zijt!’ - en Cramer voegde er bij: - ‘Uw naam worde geheiligd!’</p>
<p>&nbsp;</p>
<p>De brief, dien Hygie in de gevangenis had geschreven, werd onmiddellijk opgezonden en luidde:</p>
<p>&nbsp;</p>
<p>‘O, mijn vader! zult gij mij ooit kunnen vergeven, dat ik u uit een gevangenis moet schrijven? - Nooit! neen nooit! Ik erken dat ik uw vergiffenis geheel onwaardig ben, want het is geen verschoonbare afdwaling - het is een misdaad, welke ik begaan heb. - Ik, die met zooveel goedheid door mijn braven oom en tante werd omringd, welke ik nu te laat erken en waardeer - ik heb hen laag behandeld - zij moeten mij vloeken - ik heb hun liefde met den zwartsten ondank vergolden. - Weggesleept door de laagste driften, verteerde ik dwaaslijk al het geld, dat gij mij zondt om mijn leveranciers te voldoen. Men begon mij van alle zijden lastig te vallen en ik raakte zeer in het nauw. Eens zag ik mijn oom bezig met geld te tellen. Een brandende begeerte ontwaakte in mij, om er mij van meester te maken. Bij het openen eener deur vlogen een paar bank-<pb n="383"/>noten en andere papieren van zijn tafel - ik zag dat hij ze niet allen opraapte - een biljet van duizend franks was achter een stoel blijven liggen - ik kon de verzoeking niet weerstaan om het mij toe te eigenen. - Verblinde ellendeling, die ik was - ik verheugde mij mijn lastige schuldeischers te kunnen bevredigen en nog wat over te hebben om nogmaals naar hartelust vol te houden. Ik haastte mij er gebruik van te maken en gaf een feestelijk diner aan mijn vrienden. Maar midden onder de uitgelatenste brooddronkenheid verneem ik een gerucht, dat mij zegt, dat mijn misdaad ontdekt is. De schrik ontnuchterde mij genoegzaam, om mij te beraden, wat mij te doen stond. Niet dan met moeite ontsloeg ik mij van mijn makkers, maar in stede van naar huis te gaan, wandelde ik den ganschen nacht door om mij uit de voeten te maken. Ik had niet meer dan 15 franks bij mij. Soms dacht ik er over terug te keeren en mijn oom te voet te vallen, - maar de vrees dat hij mij toch verstooten en aan het gerecht overgeven zou, dreef mij al verder voort. Na acht dagen bereikte ik Antwerpen - en ik bleef daar een paar weken, niet wetende wat ik beginnen zou. Ik had gehoopt mij naar Amerika te kunnen inschepen, maar het gelukte mij niet bij gebrek aan reisgeld, en nadat ik al mijn goede kleederen voor een landlooperspak had moeten verruilen, moest ik Antwerpen te voet verlaten en wilde ik beproeven of ik in Holland wellicht gemakkelijker een plaats op een schip zou vinden voor verre landen of aldaar door teekenen wat zou kunnen verdienen. Maar te voet reizen in den winter, als men de wegen niet kent, de taal niet verstaat, geen geld heeft en slecht gekleed is - 't was een onzinnig plan en ik heb onbeschrijflijke armoede en gebrek geleden. Ik betreurde mijn gedrag, - ik beweende het met de bitterste tranen - maar toch, naar u terug te keeren, durfde ik niet. Er was een doodelijke angst in mij, die mij al verder en verder voortdreef. Ik heb
<pb n="384"/>
uw naam bevlekt - de kroon van uw hoofd gerukt - eerloos zal ik wegvluchten. - Ik voel dat ik uw oog niet zou kunnen verdragen, uw vloek niet aanhooren. - Gij zult niet door mij geschandvlekt worden - ik ga verre heen. Ik bid alleen om eenig reisgeld. - Zeg mij, dat gij mij niet vloeken zult; - ik ben rampzalig door mijn eigen schuld, maar ik wil trachten een nieuw leven aan te vangen; - ik zal mijn straf geduldig dragen in de ballingschap, die ik verdiend heb.</p>
<p>Uw ongelukkige</p>
<p>H.</p>
<p>&nbsp;</p>
<p>In denzelfden geest schreef hij ook aan zijn oom en tante. Het was er echter nog verre af, dat hij het rechte schuldbesef zou voelen en de diepte zijner afdwalingen volledig peilen - van daar, dat telkens de oude trots weer opwelde, die hem zichzelf deed vrijpleiten. Hij begon te erkennen dat zijn opvoeding geheel verkeerd was geweest, en uit die ontdekking maakte hij een dekmantel, waar achter hij zich geheel en al verschuilen kon. Zijn vader was de oorzaak van zijn valsche begrippen en scheeve grondstellingen; zijn vrienden hadden hem door slechte voorbeelden bedorven en verleid; zijn oom had hem veel te veel als een kind behandeld en hem te kort gehouden; zijn leermeester had hem niet begrepen en hem miskend..... Ja, dat was waarheid! maar tegenover al die verkeerde invloeden stond de wijze raad zijner moeder en de trouwe waarschuwing zijner edele zuster, - de broederlijke terechtwijzing van zijn degelijken vriend Pierre, - het streng zedelijke voorbeeld van zijn meester en oom; - maar dat alles liet hij buiten rekening - en als hij dacht aan zijn vader, dan rilde hij bij de gedachte dat deze hem verstooten, hem voor altijd afsnijden zou - en hij voelde het wel, als die band vaneen was gereten dan zou er niets van hem terecht komen.</p>
<pb n="385"/>
<p>De winter was met groote strengheid ingevallen en alle wateren waren in weinig tijds met een dikke ijskorst overdekt - de post was overal vertraagd door de sneeuw - het antwoord op zijn brieven liet zich langer wachten dan hij zich had voorgesteld, en hij verzonk met iederen dag in grooter neerslachtigheid.</p>
<p>- Zij verloochenen mij, zeide hij wrevelig - zij zullen mij niet willen antwoorden. - Beteekent mijn verootmoediging dan niets? - Gelooven zij niet aan de oprechtheid van mijn berouw? - Komt mijn lijden geheel niet in aanmerking? Ben ik niet genoeg gestraft? - Ik heb te veel gezegd - ik heb mij te diep in het stof gekromd. - 't Baat me toch niet - ze kennen geen erbarming! - Zij verklaren mij voor dood!</p>
<p>En zijn onstuimig hart werd van uur tot uur oproeriger.</p>
<p>Gedurende de eerste dagen moest hij geheel zijn kamer houden, want zijn hoest was hevig en de wonden aan zijn voeten waren zeer verwaarloosd. Hij was ook te schuw om zich bij den gezelligen huiselijken kring aan te sluiten, en hoe meer zijn inwendige strijd klom, zoo te meer week zijn spraakzaamheid. Zijn werkzame aard deed hem terstond naar bezigheid zoeken. Hij had een verzameling met platen van den beroemden meester Jan Luyken op zijn kamer gevonden, en de vrijheid gevraagd om die geestige figuren te mogen kopiëeren. Hij teekende nu met de pen van den morgen tot den avond, letterlijk zonder op- of omzien; maar zoodra hij alleen op zijn kamer was, wierp hij zich in zijn stoel, kruiste de armen over de borst en staarde met diep gebogen hoofd op den grond, zich martelend met den kwellenden angst omtrent de opvatting van zijn schrijven. Reeds was hij op het punt zijn vader als een ontaard monster van onverzoenlijkheid te vloeken en redeneerde hij bij oogenblikken zijn afdwalingen weg met de meest alledaagsche uitvluchten, als: ik heb mijzelf
<pb n="386"/>
die heftige driften niet gegeven - heb ik mij zelf alzoo geschapen? - had men mij niet geheel anders moeten behandelen? en wat ben ik slechter dan duizend anderen? - toen mevrouw Cramer zelf hem een brief overhandigde. Het zien van het schrift zijns vaders trof hem zoo diep, dat hij doodsbleek in zijn stoel zeeg, en de eerste oogenblikken niet in staat was den brief te openen. Een weinig tot bezinning gekomen, begon hij te lezen en de vervoering, waarmede hij de eerste regels als verslond, bewees genoeg van wat inhoud dat schrijven was; hij bedekte dat blad met kussen en tranen en wierp zich als buiten zichzelf op den grond om het luidkeels uit te roepen.</p>
<p>- Hij vergeeft me - zij kunnen het vergeven - zij verstooten hun diep onwaardigen zoon niet! - O, welk groot zondaar ben ik, dat ik zulke liefderijke harten kon breken!- Hoe ontaard, om die teedere ouders zoo ter dood toe te grieven in mijn zelfzuchtig drijven!.....</p>
<p>Nu eerst sloeg hij zich voor zijn hoofd en op de ontroerde borst, met verfoeiing van zijn verkeerde wegen en onedele gezindheden.</p>
<p>Het was een stormachtig uur - het was het verbrijzelen van het steenen hart en de verslagen ziel blikt met schrik in de duistere diepte des verderfs neder. Als door een vonk uit den hemel was de harde rotsgrond gespleten - maar boven den afgrond zweefde de geest Gods - en die geest is de liefde.</p>
<p>Hygie bad dat men hem dien ganschen dag alleen zou laten, en zijn verlangen werd geëerbiedigd. Spijs of drank roerde hij niet aan. Thans leerde hij het nadrukkelijk, dat ‘de mensch bij brood alleen niet zal leven,’ maar zijn hoogste voedsel vinden moet in het woord, dat uit den mond Gods uitgaat - en dat woord is: Genade.</p>
<p>Zijn vader schreef met weinig woorden:</p>
<pb n="387"/>
<p>- ‘Mijn arme jongen, keer tot uw bedroefde ouders weder - wij zullen niet omzien naar hetgeen voorbij is - begin een nieuw leven - wij hebben veel geleden, maar onze liefde is onveranderd.’</p>
<p>Nu ontdekte Hygie wat het was te vasten en te bidden, en hoe er waarheid en diepen zin in gebruiken lag, die hij in zijn oppervlakkigheid voor geestelooze ceremoniën had uitgekreten. Ja, toen hij allengs tot rust kwam, was daar soms iets in zijn hart dat om een lied vroeg - hij had wel een lofzang willen aanheffen, maar hij kende er geen.</p>
<p>Hij was nog niet in de lucht geweest, sedert hij het huis van Cramer had betreden. Hij snakte naar beweging en ging in den tuin. Het was Woensdagavond - uit de hooge vensters van de dorpskerk straalde het licht door het kale geboomte van het kerkhof. Daar ruischen de plechtige orgeltonen hem tegen - die eenvoudige statige muziek roert zijn gemoed zoo zonderling, dat hij wel naar die kerk had willen snellen en met de schare instemmen in dien lofzang, dien hij nu zacht mede zong, zelf woorden zoekend voor de melodie.</p>
<p>Toen de familie Cramer uit de avondkerk was teruggekeerd, kon hij zijn verlangen niet zwijgen om zijn gevoel een vorm en uiting te geven, en men antwoordde hem:</p>
<p>- Wij hebben u tot nogtoe niet gevraagd onzen huiselijken godsdienst te deelen, omdat ge veel rust voor uw geschokt gestel noodig hadt en toch uw kamer moest houden; maar wij kunnen onzen eenvoudigen dienst even goed in uw taal als in de onze uitoefenen.</p>
<p>Voor het eerst van zijn leven woonde hij een protestantsche godsdienstoefening bij, in bijbellezing, gebed en gezang bestaande - en hij werd zoo geheel overweldigd door de zachte weldadige invloeden van deze ongekunstelde plechtigheid, dat hij uitriep:</p>
<pb n="388"/>
<p>- Nu versta ik iets van wat gij bedoelt met een Godsvereering in geest en in waarheid, die het verstand verlicht en het hart verheft en verwarmt.</p>
<p>Sedert hij van de vergevende liefde zijner ouders zeker was en hij elken dag brieven kreeg, nu van zijn moeder dan van zijn oom, begon hij allengs te herleven, ofschoon het bericht van de gevaarlijke ziekte zijner tante en van Hygiènes lijdenden toestand aan zijn hart bleef knagen. Hij bespeurde dat hij de eerste dagen schier als een slaapwandelaar had doorgebracht, meer levende met zijn eigene sombere ideeën, dan waarnemende wat om hem heen gebeurde; want met doffe onverschilligheid was hij voor heel het leven vervuld geweest. Thans ontdekte hij, dat hij zich in een allerliefst gezin bevond, waar het huiselijk leven met al deszelfs rijke beteekenis en wijd reikende invloeden zich voor zijn verbaasden blik ontplooide. Van zulk een gezellig samenzijn en geheel met en voor elkander leven, had hij zich geen denkbeeld kunnen vormen.</p>
<p>Verlegen met zijn houding had hij zich in het eerst zooveel mogelijk afgezonderd, doch nu won hij van dag tot dag in gemakkelijkheid en keerde zijn natuurlijke vrijmoedigheid en gezelligheid weder. Het familieleven en de godsdienst beide openbaarden zich steeds van een hoogere zijde, die voor hem geheel verborgen was geweest en over menig maatschappelijk vraagstuk ging hem, door de heldere gedachten en gezonde inzichten van Cramer, een verrassend licht op. Er kwam orde in den chaos zijner willekeurige opvattingen en grillige meeningen, en met kalmer en klaarder blik ging hij het verdere leven tegen, gedreven door zijn vurig verlangen om door edele daden zijn troebel verleden uit te wisschen en nog eens een eervolle plaats in de maatschappij te mogen innemen.</p>
<p>Hoe nuttig zijn verblijf in Holland voor hem zijn mocht, hunkerend keek hij iederen dag naar den thermometer
<pb n="389"/>
of de vorst niet afnam en de wateren niet ontdooiden; maar de winter bleef even streng. - Zijn wonden bleken moeilijk te genezen, en hem, die zonder pas herwaarts was gekomen, zonder moeite weer over de Fransche grenzen te voeren, ging mede niet zonder bezwaren. - Weken lang bleef hij dus de gast van de familie Cramer, en hij maakte zich den tijd ten nutte om een fraaie schilderij tot aandenken van zijn verblijf in dezen lieven vriendenkring te voltooien.</p>
<p>Reeds welde van tijd tot tijd zijn oude dartelheid weer op - reeds begon de pas gefnuikte lichtvaardigheid hem weer te bevangen - menigmaal sloeg Cramer hem met kommer gade en vraagde zich af: Heeft hij nog niet genoeg geleden en geleerd? - toen een verpletterende tijding, als de laatste groote slag van den tuchtmeester op zijn overmoedig hoofd nederzonk.</p>
<p>De goede tante Louise was bezweken - bezweken ten gevolge van de smart, die haar verwend troetelkind over haar gebracht had - bezweken met zijn naam op haar lippen. - O! zij had hem nog zoo gaarne eens gezien en gesproken - zij had gehoopt, dat hij nog terug zou komen voor zij stierf.....</p>
<p>Deze tijding was de voltooiing van zijn kastijding, en grifte de heugenis van al het voorgevallene met een gloeiende stift in zijn ziel - om nimmer meer geheel van hem te wijken. Zijn onstuimig verlangen om naar huis te gaan en als 't ware een einde aan zijn straftijd te maken, werd zeer gewijzigd en hij begon er geweldig tegen op te zien om zijn verwanten onder de oogen te komen. - Hij had dat liefdevolle hart zijner teedere verpleegster gebroken - ach! hoe brandden hem nu al die dwaze handelingen, die hij in zijn zelfzuchtig voort-rennen begaan had, op de ziel! - Hoe verlaten stond die goede oom Henri nu daar in het leven! - Een stille smart verving de hartstochtelijke ontboezemingen van zijn eerste boetvaar-<pb n="390"/>digheid, - als de egge die over het bezaaide land ging, dat eerst door het ploegijzer was omgewoeld.</p>
<p>&nbsp;</p>
<p>De opinie van het geëerd publiek was niet bijzonder philantropisch of verheven over het voorval met den zwerveling dat, hoe kiesch ook door den kantonrechter en de familie Cramer verborgen gehouden, toch door de muren heen bespied was door de liefdelooze blikken der nieuwsgierigen.</p>
<p>Als een ‘extra tijding’ was het ongehoord geval even welkom bij den barbier als op het soireetje bij den notaris - en als een loopend vuurtje vloog het verhaal door alle winkeltjes en werkplaatsen en keukens heen.</p>
<p>De lezing was echter al gaande weg van de noodige varianten voorzien, en menig commentaar met meer of minder kwaadwilligheid bijgewerkt.</p>
<p>De baardscheerder had juist den breeden mopneus van den smid met nadruk opgewipt, om hem eens goed te raken, toen de discussie op de bank der wachtende klanten zoo heftig begon te ontbranden, dat de barbier den zeepkwast plechtig opstak en uitriep: - ‘Wacht ereis eventjes! - 't is allemaal bezijden de plank - als ik den smid klaar heb, zal ik je zeggen hoe dat geval ligt!’ - en den neus weer optoomende, ging het er zoo driftig langs, dat de smid de tranen haast over de wangen liepen. Toch kon het publiek niet wachten tot hij geheel gezuiverd was, en de barbier begon:</p>
<p>- Ik heb het van een visscherman, dien ik zooeven hier onder het mes had - namen noem ik nooit - maar hier heeft hij gezeten - en die vertelde, dat hij met zijn eigen oogen had gezien, dat er met den laatsten storm heel wat te doen is geweest op de kust - en dat er met veel wrakhout en tuigaadje, ook een kerel onder Stellendam is aangespoeld - natuurlijk meer dood dan levend - maar ze hebben er de levensgeesten nog weer ingekregen en toen hij zijn mond
<pb n="391"/>
open deed, heeft hij een taaltje gesproken, dat geen schepsel voor menschelijke woorden herkennen kon - en daarom hielden zij het eerst voor het gekwaak en gekras van een doofstomme. Maar toen ze zijn plunje goed bekeken, kwam het aan het licht, dat ze zoo'n kaskenade niet met hem hadden behoeven te maken - want dat het een losgebroken boef was - zoo regelrecht uit het peperland gevlucht - en daar komen ze niet voor goeddoen!!</p>
<p>Een geweldig gebrom en gescharrel met klompen en bespijkerde zolen gaf van het algemeen afgrijzen blijk, - maar, ging de barbier voort: het mooiste moet nog komen - verder is het uitgelekt, dat de vrouw van dien trotschen Cramer zijn bloedeigen zuster is. Die hebben hem nu verstopt, om hem uit de handen van het gerecht te houden, want hij zou moeten hangen - misschien is hij ook alweer weg, want de groote lui weten alles met geld te beknoeien voor zoo'n schobberdebonk.</p>
<p>Met open mond en strakke oogen was dat schrikkelijk verhaal verslonden, en nu werden de handen saamgeslagen, de hoofden geschud, en groote wolken uit de pijpen geblazen of nieuwe pruimen met veel energie in de wangen gewerkt.</p>
<p>&nbsp;</p>
<p>Op de theevisite bij den notaris, volgde men een andere vertaling, maar de tongen waren veel scherper en de harten even koud.</p>
<p>- Wat zegt gij nu van die ongerijmde historie bij Cramer! riep de vrouw van den notaris uit, zoodra de ontvangersvrouw gezeten was. - Die hebben me daar een smerigen landlooper in huis gehaald.</p>
<p>- Zijn die menschen nu heelemaal gek - half gek waren ze al lang, maar nu slaat het er door.</p>
<p>- Ik zeg dat zoo iets onverantwoordelijk is, moraliseerde de notaris - en dat het de vagebonderij aanmoedigt.</p>
<pb n="392"/>
<p>- En dan zulke philantropie te drijven als men een huis vol jonge meisjes heeft! - riep de vrouw van den wethouder uit, dat is ergerlijk!</p>
<p>- De kantonrechter speelt gaarne de rol van den barmhartigen Samaritaan, zei de controleur schamper, met een vuurrood gezicht stralend van genot over zulk een gloeiend nieuwtje.</p>
<p>- Mag dat nu maar zoo, heer griffier? - Is het niet tegen wet en recht?</p>
<p>- Een meester in de rechten kan ook door zijn gevoel meegesleept worden! - als het een jongen van hier was, hij zou geen consideraties kennen - maar zoo'n vreemde snoeshaan - daar dweept hij nu mee, omdat hij van verre komt!....</p>
<p>- Maar hoe komt hij aan den kerel?</p>
<p>- Wel, het moet een broer van mevrouw Cramer zijn.</p>
<p>- Loop voort - die heeft geen broers!</p>
<p>- Nu, dan is het haar zoon.</p>
<p>- Die is lang dood!</p>
<p>- Ja, zoo zeggen ze! - maar ze wonen hier ook nog maar kort, en weten wij wat het eigenlijk voor volkje is?</p>
<p>- Hierlanders zouden het niet doen - zoo'n vuilen vagebond onder dak nemen. Wel foei! - Ze zullen er wat moois mee in huis halen.</p>
<p>- Nu komt het net eens aan 't licht, wat slag het is - wie weet waar ze mee in verband staan!</p>
<p>- Als ze er geen belang bij hadden - ze zouden hem wel hebben laten waaien, was de wijze opmerking van den controleur, alleen om schandaal te voorkomen, hebben zij hem gauw binnengehaald - daar kunt ge wel op aan - ik ken de wereld.</p>
<p>- Ik heb altijd gezegd: een moeder, die haar dochter viool laat spelen - dat is niet veel bijzonders; - dat is
<pb n="393"/>
daar een verkeerde troep, verzekerde de ontvangersvrouw.</p>
<p>- Dat zeg ik ook - en dan een dochter te laten studeeren voor apotheker, de andere voor dokter.... 't is of de menschen tegenwoordig van malligheid niet meer weten wat ze beginnen moeten.</p>
<p>- 't Zal stellig wel zoo'n stuk van een genie of een artiste zijn, grinnikte de ontvanger.</p>
<p>- De kerel kon er wel met een der schoonen doorgaan.</p>
<p>- Dat zouden ze misschien wel willen - als je er zoo een half dozijn hebt, ruimt het nog eens op.</p>
<p>- Wie weet, waarom ze dien poespas aanhalen - men zegt immers dat het een vluchteling is van hoogen rang, een jonge graaf, die iemand in een duel heeft gedood.</p>
<p>- Hm! dan zal er goed voor betaald worden - zij weten wel waarom ze zoo gastvrij zijn.</p>
<p>- De dominé zei toch ook dat het een romanesk waagstuk was en de dokter sprak zelfs van een fantastisch avontuur; doch ieder begrijpt, dat het ze geen windeieren zal leggen.....</p>
<p>&nbsp;</p>
<p>Het dienstmeisje der familie Cramer werd op de straat staande gehouden en bij den bakker bestormd met vragen.</p>
<p>- Wel, Josien! - jou volk heeft me daar een mooi cadeautje thuis gekregen. Daar krijg jij ook je portie van.</p>
<p>- Wat meen je toch?</p>
<p>- Wel, hou je nu maar zoo dom niet - 't heele dorp weet al lang dat die doofstomme landlooper bij je is ingekwartierd, zei de waschvrouw.</p>
<p>- Wel goddeloos! - wat verzinnen de menschen tegenwoordig voor leugens! - Er is bij ons een net jongmensch gelogeerd - 't is wel een Fransoos - maar een deftig heertje, dat verzeker ik dan....</p>
<p>- Een Fransche bedelaar! - of denk je niet, dat ik
<pb n="394"/>
hem heb zien opbrengen? - druipnat en de toonen staken hem door de schoenen.</p>
<p>- 't Is allemaal gekkepraat, hoor! - Zeg gerust dat ze het liegen, die je zoo iets wijs maken.</p>
<p>- Nu, daar komt de dochter van den slachter. - He, Mietje! heb je zelf 't niet van den verwer gehoord, die gister een glas bij je stopte?</p>
<p>- Ja, knikt ze - zijn vrouw had het van een zuster van den veldwachter, die hem in levenden lijve had opgebracht en onder den toren geplakt.</p>
<p>- Ja, viel een dagloonster in, de klokluider heeft er hem zien uithalen en sloop ze stilletjes na, om te zien wat ze met hem zouden doen - en toen ging 't eerst naar het huis van den kantonrechter, want geen schepsel kon hem verstaan - maar die is zijn Fransch goed machtig.</p>
<p>- Ik weet er meer van, zei een baker - of heeft de lantaarnopsteker hem niet bij Cramer zien binnengaan? - net op het oogenblik dat hij aan de overzijde de lamp opstak?</p>
<p>- En de veldwachter heeft er met den schoolmeester over gesproken, zei het zoontje van den bakker - en hem gevraagd wat of zekere woorden beteekenden op zijn Hollandsch, die hij in zijn oor geknoopt had en de meester heeft gezegd, dat het zooveel beduidde als een verkleede vluchteling en dat hij wel een hoog persoon zou zijn...</p>
<p>- Maar groote lui kunnen ook wel kwaad uitvoeren, merkte nu de bakker aan met langdurig knikkebollen en oogknippen.</p>
<p>- Ja, ja! zei de werkster - maar die halen ze uit de kast; - als het mijn zoon was, die bleef er in - dat is het verschil.</p>
<p>- Wie weet, wat schobbejak het is, dat grootelui's zoontje! dat er zoo haveloos uitziet - die zal het er na gemaakt hebben.</p>
<p>Josina raakte nu de kluts kwijt - zij moest bekennen,
<pb n="395"/>
dat zij toch ook eigenlijk niet wist, hoe die vreemde heer in huis kwam, daar zij in de keuken aan het bakken was geweest. En ja, ze had al gedacht dat mevrouw erg gehaast was om zoo een, twee, drie die kamer klaar te maken.</p>
<p>- Ik zou zijn naam wel willen weten, zei de bakker.</p>
<p>- Dat heb ik al aan den loopjongen van den dokter gevraagd, antwoordde zijn zoontje, die heeft er een fleschje gebracht; maar hij zegt, dat het voor geen christenmensch is om uit te spreken.</p>
<p>- Dan zal het een Jood zijn, net zoo'n leelijke zwarte kop. - 't Kon wel een valsche munter wezen.....</p>
<p>- Ja, vertrouwen zou ik hem niet, want hij zag er uit net als een echte gauwdief.</p>
<p>- Hij kan ze nog wel allemaal vermoorden!.... zei de baker huiverend.</p>
<p>- Wat doen ze ook met zulk opraapsel aan te leggen, hernam de bakker met voldoening, alsof hij een moord de meest gepaste bezoldiging voor deze lieden zou vinden.</p>
<p>Daar is geen afdwaling, die den mensch dieper verlaagt en verbastert dan de laster. Een weerloos slachtoffer te verscheuren wordt een fijne versnapering, een kannibaalsch genot, zooals het spelen van de katten met de muis, voor zij haar dooden, en het lekken van de slang, voor zij haar prooi verslindt - het is het omwoelen van het vliegje door de spin, voor zij het gaat uitzuigen. - Maar de kat en de slang en de spin bestoken ten minste haar eigen soort niet. - De mensch woedt grimmiger tegen eigen ras dan al het verscheurend gedierte te zamen. - De mensch gelooft niet gaarne aan de deugd van zijns gelijke - 't schijnt hem veel gemakkelijker aan de zeven hoofdzonden te gelooven, dan aan een enkele onbaatzuchtige daad van zijn naaste. - De Cramers werden dus voor de vierschaar der publieke opinie terechtgesteld en veroordeeld. - Rijk en arm mag
<pb n="396"/>
er nu het hart aan ophalen. Zij zijn vogelvrij voor al de giftpijlen, die met welgevallen op hun borst gemikt worden als op een schietschijf. - Hygie zoowel als de familie Cramer werd in beeltenis gegeeseld en verbrand.</p>
<p>Niemand, niemand sprak een woord ten gunste van den armen zwerveling - niemand, niemand sprak met lof of waardeering van de edelmoedigheid zijner redders.</p>
<p>Ja, toch wel iemand hier en daar - onder anderen de arme oude naaister, die voor weinige stuivers daags haar rug kromde om duizende steekjes te pikken in het kleine opkamertje naast den bakkerswinkel. Zij had den jongen landlooper ook zien opbrengen, toen zij dicht bij het raam was gaan zitten om nog eens den draad in de naald te steken, en zij had voor den ongelukkigen vreemdeling, die daar zoo diep verslagen heensukkelde met gebogen hoofd, gebeden - en thans bad zij weder: ‘O Heere! verlos ons van de plaag der dorpen! - bewaar ons voor den geesel der kwade tong! - voor het loopende vuur, ontstoken van de hel - want slangenvenijn is op hun lippen - behoed de deur van onzen mond.’</p>
</div>
<div type="chapter">
<pb n="397"/>
<head rend="h3">XVII. Altaar en graf.</head>
<p>Bij het snorrend wieltje eener beknopte naaimachine, geschenk van oom Léon aan de nichtjes - zit de bleeke vermagerde Thérèse Bressant ijverig te werken en wel met groote liefde, want het is voor de uitrusting harer zuster. - Welke herinneringen rijzen onder dien arbeid voor haar geest? - Zij denkt aan den noodlottigen dag, waarop zij dit nuttig instrument ontving en oom voor de onbezonnen Célestine een revolver moest meebrengen! - Zij denkt aan de bittere woorden, die het dartele wicht haar toen toevoegde over haar hopeloos engagement - en hoe ze de liefde van Charlotte bespotte, die nu dan toch eindelijk de bruid zou worden en naar Holland gaan. Neen, de tranen, die op het bruidskleed harer zuster vallen, zijn niet bitter of zelfzuchtig. Alle hardheid is allengs uit haar gebroken hart geweken. Het is geen spijt of wangunst - het is de weemoed, die haar overmeestert bij de gedachten, die zich aan haar opdringen over de toekomst en het verleden. - Wat gaat ze niet al verliezen! Charlotte zal zij naar den vreemde zien trekken en Martha? - Zij is nog wel dezelfde lieftallige en goedhartige zuster - maar toch is er een zeker iets over haar gekomen, dat aantoont dat zij een vreemdelinge zich voelt in haar huis -
<pb n="398"/>
dat zij niet meer van de wereld is. - Daar is iets kloosterachtigs in haar kleeding, iets statigs in haar houding, iets afgemetens in haar spreken en toch ziet ze thans zoo innig deelnemend de zwakke Thérèse aan, en werkt zij met liefde aan den bruidskorf voor Charlotte mede. - Een smartelijke zucht ontsnapt haar echter als zij opmerkt, hoe allengs de bleeke ingevallen wang weer met een fellen blos begint te gloeien en als die akelige kuch zich verheft, snijdt 't haar door merg en been.</p>
<p>De avondschemering komt het werk belemmeren en Thérèse wil wel even poozen - de rug doet zoo zeer, en de oogen zijn zoo vermoeid. - Martha houdt het bruidskleed nog eens omhoog en beziet het met welgevallen, terwijl Thérèse een veel beteekenenden blik op het lieve meisje slaat en een traan niet kan terugdringen, hoewel ze glimlachend zegt:</p>
<p>- Het is keurig, Martha, wat zal het goed zitten. - Gij hebt alle eer van uw laatste werk! - Laatste werk - ik wenschte dat het ook mijn laatste werk mocht zijn.....</p>
<p>- Zoudt gij dan de wereld willen verlaten en mij volgen in het klooster? antwoordde Martha verrast.</p>
<p>- Ja, de wereld zal ik welhaast verlaten, dat voel ik wel - maar om naar het eeuwige huis te gaan; en ik had zoo gehoopt, dat gij bij moeder waart gebleven - en al zachter ging zij voort: - als zij mijn oogen gesloten zal hebben.</p>
<p>- Ik bid u, roer die snaar niet meer aan, ik smeek u....</p>
<p>- Vergeef mij, liefste! - ik weet wat het u heeft gekost en hoe die smart uw offer verhoogt; maar ik ben nog niet zoo los van de wereld als gij, al sta ik met den eenen voet reeds in het graf. - Gij zijt mij zoo verre vooruit in zelfverloochening en vroomheid. - Ik ben maar een gewoon mensch en heb slechts alledaagsche ideeën en heel ordinaire gevoelens. Ik peinsde toch in den laatsten tijd veel over de groote raadsels die mij omringen - ik kan het bijvoorbeeld niet begrijpen, hoe de kerk kan eischen wat de natuur ver-<pb n="399"/>bieden zou. - Ik zeg niet dat gij verkeerd doet - ik bewonder u meer dan gij weet - maar ik begrijp die kerk niet, die het kind van de oude moeder wegneemt... als de dagen naderen, waarin zij hulpbehoevend gaat worden en den steun noodig heeft van onze dankbare hand.</p>
<p>- Maar doet God de Hemelvader het ook niet menigmaal?</p>
<p>- Hij geeft het leven - dat Hij het neme als het hem behaagt - maar de kerk geeft ons het leven niet....</p>
<p>- Zij geeft ons het leven der ziel, het eeuwige leven - en is God de alwijze Vader, de kerk met haar geheiligde instellingen is onze alwijze Moeder. Haar wil geschiede.</p>
<p>- Daar is een verzet in mijn ziel, een boos iets tegen deze gedachten, dat zeker zondig is en misschien een groote ketterij - maar ik draag het gevoel toch in mij om, dat de vrijheid ons element is en de liefde ons eenig richtsnoer moet zijn.... - Zie zoo streng mij niet aan, beste Martha!</p>
<p>- Ik vrees den invloed van uw ongelukkige vriendin Bertha, de rampzalige vrijdenkster - zoolang gij met haar blijft omgaan, zullen zulke booze bedenkingen u kwellen. Snijd haar af. Gij ziet toch hoe blijmoedig moeder mij afstaat - ja, met hoeveel meer vertrouwen zij mij den sluier ziet aannemen dan Charlotte den bruidskrans. Moet ik niet gaan om voor heel ons huis mij op te offeren? - Moet ik niet boete doen voor de ongelukkige afgedwaalde? - Is het niet zalig om voor u allen als priesteres in te treden en door mijn offer al de mijnen te heiligen en te behouden? - Ik weet, dat ik moeders vurigsten wensch volbreng en dat zij mij gaarne ziet heengaan.</p>
<p>- Zij heeft altijd alleen en geheel voor ons geleefd, hervatte Thérèse - en dat onbaatzuchtige hart is niet gewoon naar eigen vreugd of genot te vragen - maar wij - moeten wij dan ook aan haar niet denken, nu de levensavond daalt en zij zwak en hulpeloos zal worden?</p>
<p>- En gij zoudt willen sterven.... Leef, o leef nog lang
<pb n="400"/>
voor onze dierbare moeder - ik bid God zoo vurig om uw leven, riep Martha de armen om haar hals slaande.</p>
<p>- Als ik haar maar niet tot last word in plaats van haar tot steun te zijn - die vrees martelt mij.</p>
<p>- Och, wees niet zoo zwaartillend. - God waakt - Hij zal het wel maken.</p>
<p>- Ik geloof dat, maar ik zie toch ook dat wij menschen vaak ons eigen lot bederven. - Als ik denk aan uw talenten, dan vraag ik mij af: - Waarom moeten die begraven worden?</p>
<p>- Begraven? - O, Thérèse! zult gij dan nimmer ophouden het klooster te miskennen? - Nog altijd is het in uw oog een soort van kerker - en geloof mij, het klooster is in den loop der eeuwen de uitnemendste kweekplaats der vrouwelijke krachten geweest. In die gevangenis is de vrouw voor het eerst vrij gemaakt; in die veilige omtuining is zij zichzelve bewust geworden, en heeft zij kunnen beproeven en bewijzen wat zij vermag door haar geest en door haar gemoed. Daar trekt Charlotte nu heen naar een vreemd land, om een zwak man te dienen, als haar heer en meester en met hem te zwoegen voor het lieve brood.... Zal zij nu al haar talenten en gaven ontplooien in die dienstbaarheid en bij de moeizame verpleging harer kinderen? Neen, Thérèse, de ongehuwde staat is in mijn oog verre te verkiezen boven de slavernij des huwelijks - mits de kloostermuur de maagd beveilige, mits het geestelijk gewaad haar schild zij in deze lage onreine maatschappij. In het klooster, ontslagen van kwellende zorgen en de dienstbaarheid des huiselijken levens, is de vrouw vrij. - Zij leeft - zij werkt - zij handelt - zij is zichzelf in den dienst van den Heer. Het klooster was oudtijds de hoogeschool der vrouwen - daar heeft zij geleerd te regeeren. - Zij beheerde de goederen - zij ontwierp reglementen - zij ondernam reizen - zij voerde processen - zij redigeerde gedenk-<pb n="401"/>schriften. - Of zijn niet de abdissen van oudsher beroemd geweest door de stichting van kloosters en de regeling van orden, die met onweerstaanbare macht ingrepen en heerschten in en over hun tijd? Wat zullen onze arme geëmancipeerde jonge meisjes uitrichten in deze booze wereld? Wie zal haar steunen en beveiligen tegen de mannelijke kwaadwilligheid? - Zij dwalen als schapen zonder herder, omringd van valstrikken - zij tobben doelloos om zonder eenheid - ik vrees dat een groot deel van haar arbeid ijdel zal zijn...</p>
<p>&nbsp;</p>
<p>De komst van Charlotte gaf het gesprek een andere wending. Zij heeft tijding van Emile, die haar schrijft....</p>
<p>Ja, wat schrijft een opgewonden minnaar al niet!....</p>
<p>Hij geeft haar een sterk gekruide en bloemrijke beschrijving van de lieve woning, die hij gehuurd heeft; een woning, zooals er nergens een geweest is - natuurlijk omdat die in zijn oogen reeds verheerlijkt is door de liefde, gestoffeerd met vriendelijke gezelligheid en welvaart, een verblijf waar uit ieder hoek geheimzinnige stemmen iets toefluisteren van de zalige toekomst en het zoet van het huiselijk geluk.... Charlotte is eensklaps als doof en blind voor haar omgeving en geheel verdiept in die boeiende lectuur.</p>
<p>- Een brief is toch eigenlijk een wonderlijk ding, zegt Martha tot Thérèse - zoo'n onnoozel stukje papier wordt hier opengevouwen - het drijft al onze denkbeelden op de vlucht en toovert andere daar eensklaps neer; het vernietigt onze stemming, stoort onze aandoeningen en omringt ons met visioenen van dingen die veraf zijn en het stelt ons in gemeenschap met de gewaarwordingen en voorstellingen en begrippen van verwijderde personen alsof ze bij ons waren. Het is waarlijk alsof er uit dat blaadje een parfum van levensvreugde ons allen tegenwaait, en of de blijdschap van de gelukkige harten ons bestraalt.</p>
<pb n="402"/>
<p>Maar welk aardsch geluk wordt niet voor gevoelige zielen met een waas van weemoed getemperd? - De vereeniging riep tot scheiding - bij den band die gelegd werd, moesten andere banden, zooal niet gebroken toch zeer gerekt worden. Voor Emile scheen de vreugd meer onvermengd te zullen zijn. Althans op het eigen uur dat zijn brief door Charlotte werd genoten, dwaalde hij mijmerend in zijn nieuw gehuurde woning, en was hij met een zalig gevoel van welbehagen bezig alles op te tuigen voor de komst van zijn levensgezellin. Hij past en meet en overlegt en schikt, en staat bewonderend stil om het harmonisch effect van het geheel te overzien. Met een trotschen glimlach op het gelaat, voelt hij zich reeds de meester van dit huis, en met bruiloftszangen in het hart, werkt hij zacht neuriënde of fluitende aan de voltooiing van den kleinen tempel der huiselijkheid. Hij kon zijn goeden smaak in zekere mate bot vieren - hij behoeft niet angstig te becijferen, niet karig te stoffeeren. Hij moet zijn Franschen naam eer aandoen, want het is de Parijsche reuk dien hij heeft medegebracht, die hem zooveel aisance bezorgd en tot den meest gezochten photograaf der residentie gemaakt heeft - hij is in de mode, begunstigd door het Hof en door al wat noblesse en aristocratie heet. Hij heeft een ruim bestaan gevonden en geen wolk van smart of leed beschaduwt langer zijn voorspoedige baan.</p>
<p>Maar hoe onverwacht rijzen de nevelen aan onzen helderen gezichteinder - hoe snel vliegt de wolk, die onzen hemel verduistert!</p>
<p>Met lichten tred snelt hij naar zijn oud logies en vindt op zijn kamer een brief, waarin zijn vriend Wiertz hem mededeelt, hoe een zijner liefste wenschen is verijdeld door de flauwheid van zijn land- en kunstgenooten, en dat er vooreerst wel niets van de verffabriek zal komen.</p>
<p>Nu Emile zoo bijzonder door de fortuin werd begunstigd,
<pb n="403"/>
was hij voor zichzelf geheel niet rouwig om dat bericht; immers hij wenschte zich onverdeeld op zijn vak te kunnen toeleggen. Maar voor Wiertz was het een nijpende pijn, een vernieuwde kwelling, die al de grieven, de miskenningen en verguizingen oprakelde, welke hem zijn leven lang door degenen, die zoo ver beneden hem stonden, waren toegemeten. Nooit was het Emile moeilijker gevallen zich in het leed des naasten te verdiepen dan thans, nu hij zoo overgelukkig was.</p>
<p>Wat is dat, vroeg hij zich af, ben ik zoo zelfzuchtig? - Maakt het geluk ons zoo koud, zoo hard? Verijdelt het genot en de vreugd ons gemoed? Of is onze ziel zoo klein, dat ze slechts éen enkele soort van gevoelens te gelijk kan huisvesten?</p>
<p>Inderdaad voelde hij zich zoo ongeschikt om een passenden brief samen te stellen, en betrapte hij zichzelf zoo gedurig op het teruggaan tot eigen blijgeestige aandoeningen, dat hij besloot eenige dagen vroeger opreis te gaan en zijn vriend met een bezoek te verrassen.</p>
<p>&nbsp;</p>
<p>- Wat is het stil en somber hier in huis, vraagt Emile, eenigszins luidruchtig de woning van Wiertz binnentredend, aan de oude huishoudster, die bedrukt voor zich neerziet en schijnt te aarzelen of zij hem wel terstond zal toelaten.</p>
<p>- Och, mijnheer, blijf even hier, hij is zoo ziek! - zegt de goede trouwe ziel en veegt haar oogen met een tip van haar voorschoot af. Hij is verleden Zaterdag nog een nieuw stuk begonnen, maar moest Zondag gaan liggen. Hij was al lang niet goed. Wij zagen het wel; maar hij zeide altijd: ‘Ik heb het veel te druk om ziek te zijn!’ - hij werkt zich dood.....</p>
<p>- Maar ik kan toch bij hem gaan?</p>
<p>- O zeker, hij wacht u - en zijn vriend, de dokter is veel bij hem - en blijft zoo lang.....</p>
<pb n="404"/>
<p>De kranke knikt Emile vriendelijk tegen en steekt hem de magere handen hartelijk toe, terwijl hij glimlachend zegt:</p>
<p>- Daar leg ik nu! - Dat is wat anders dan een schilderij voor Dinant, mijn geboortestad te maken - ik begon zoo dapper, maar werd zoo onwel, dat ik moest gaan liggen, en dat doe ik niet gemakkelijk.</p>
<p>Emile slaat hem met kommer gade en merkt spoedig dat Anton in een gevaarlijken toestand verkeert, al spreekt hij met stralende blikken en een koortsblos op de wang met vervoering over zijn werk, alsof hij daar maar nederlag om te mijmeren en te improviseeren.</p>
<p>- Wat is het vervelend, dat ik nu het penseel niet kan hanteeren; alles is mij zoo helder en klaar! - Mijn geest blijft altijd voortarbeiden, zegt hij - en de ontwerpen rijpen met ongekende snelheid en helderheid in mijn brein - ja, mijn ideeën schijnen steeds stouter vlucht te nemen.</p>
<p>Emile smoort een zucht, want hij ziet wel, hoe die heldere vlam de toorts verteert, en dat die sterke geest weldra de laatste banden zal verscheurd hebben en dan wegsnellen, waar hij hem niet volgen kon.</p>
<p>Wiertz is steeds omringd van de grootsche beelden, die hij schept. Hij ligt daar op zijn krankbed als in het midden van een museum zijner meesterwerken. Het is niet mogelijk over iets anders met hem te spreken. Want wanneer hij met een nieuw onderwerp vervuld was, dan kon hij het ook niet weer loslaten voor hij het afgewerkt had. Het idee vervolgde hem, overmeesterde hem; ja tiranniseerde hem zoo sterk, dat hij het overal bij te pas bracht, en in niets belang stelde, wat er niet mede in verband te brengen was. - Of hij met vrienden wandelde en of hij ergens dineerde, hij wist altijd den loop der gesprekken ongemerkt daarheen te leiden, dat hij zijn eigen gedachtenreeks verder uitspinnen en verrijken kon. Hij bleef rusteloos voortwerken en dit vermoeide hem
<pb n="405"/>
geheel niet, terwijl het hem daarentegen pijnigde, als hij zijn ideeën loslaten of een geheel andere richting geven moest.</p>
<p>- Op twaalf reusachtige paneelen wil ik den geheelen ontwikkelingsloop der volkeren wedergeven, zooals ik daar de rijkgeschakeerde tafereelen in een onafzienbare processie statig zie voorbijtrekken, sprak hij met levendig gebaar in de lucht wijzend alsof hij de groepen daar zag. - Dit gansche onafmetelijke panorama van het verleden, dat ik als van een hoogen berg overzie, wil ik op het doek vasthechten, om door deze beelden der vervlogen dagen zekere waarheden te prediken aan de kinderen van heden en morgen....</p>
<p>- Maar die veel omvattende taak zal jaren arbeids eischen, dunkt me.</p>
<p>- Neen, toch niet - het zal snel op het doek komen - ik weet nog maar niet, waar ik ze plaatsen zal.</p>
<p>- Gij zoudt daar een nieuw gebouw voor moeten hebben.</p>
<p>- Ongetwijfeld, maar dat is van later zorg. Het is een onuitsprekelijk genot deze levende beweeglijke schilderijen te ontwerpen of liever te zien worden. De groepen komen langzaam op en trekken als de drijvende wolken voorbij. Ik geniet als wijsgeer, dichter, colorist, componist, moralist. Ik schilder, ik dicht, ik schep al wat mij behaagt. De oude wereld is met al haar heerlijkheid en ellende voorbijgetogen, van de lieflijke idyllische herdergroepen af tot op het ontzenuwde ineen stortend Rome toe - met al die fantastische figuren, van helden en wijzen en dwazen. Dan kom ik tot het groote keerpunt in de geschiedenis. Het verschijnen van den Christus, en zooals ik hem thans zie, wil ik hem malen. - Ik zou nu alle schilderijen wenschen over te werken, waarop ik hem ooit voorstelde - vooral die triumf van den Christus - zie, dat is veel te zwak - bij de majesteit waarin ik Hem thans voor mij zie.</p>
<p>- Gij geniet dus veel, terwijl 't schijnt dat gij lijdt.</p>
<pb n="406"/>
<p>- O, Emile! mijn vingers jeuken mij van begeerte om deze prachtige groepen te schetsen. Hoe heerlijk, hoe majestueus, hoe lieflijk en schoon moet Hij zijn, die beminnelijke Zoon des menschen en groote Zoon van God, - die eenige, wonderbare Godmensch! - Ik begrijp nu alles beter - ik zie de schilderij voor mij alsof alles reeds voltooid was. Ik zou soms willen vragen of anderen het dan ook niet zien, wat daar zoo tastbaar voor mij verschijnt.</p>
<p>- Ja! zeide Emile bewogen, - wij zien het ook wel, want gij schildert reeds met uw woorden; maar mij dunkt het spreken grijpt u te veel aan.</p>
<p>- O neen, ik ben niet vermoeid, antwoordde Anton, het klamme zweet van het hooge witte voorhoofd vegend - op zijn kwijnend lichaam gaf hij geen acht - hij scheen geen vermoeden te hebben, hoe de dood zich haastte om de aardsche hut te sloopen.</p>
<p>Toen de dokter des anderen daags kwam, vond hij den lijder sterk verminderd en wel zoo, dat hij het noodig achtte hem zijn positie bekend te maken. De leden waren ijskoud, de pols scheen niet meer merkbaar, en nog schitterde het oog, alsof daarin het leven zich tot het laatste oogenblik zou samentrekken, om licht in het rond te spreiden.</p>
<p>Deze mededeeling scheen hem smartelijk te verrassen - daaraan had hij niet gedacht bij zijn onverzadelijken werklust. Dat dierbare werk nu juist te laten varen! - onvoltooid af te breken!.... Dat het hem zwaar viel zich met die gedachte te verzoenen, bewees de diepe stilte waarin hij verzonk - en een uitdrukking van bangen strijd ontstelde een oogenblik zijn schoone regelmatige trekken, heftiger dan ooit de felste lichaamssmart het vermocht.</p>
<p>- Scheiden van dien arbeid? fluisterden zijn bevende bleeke lippen. - Scheiden, nu ik gerijpt ben voor een veel grootscher loopbaan - dat is mij een raadsel. - Scheiden, nu
<pb n="407"/>
ik maar heb te grijpen uit den vollen overvloed dier idealen - nu ik mijn roeping beter dan ooit begrijp en kan vervullen? - Onmogelijk nu heen te gaan....</p>
<p>Hij uitte verder geen klacht, geen zucht, terwijl hij met ten hemel geslagen oogen roerloos bleef liggen, maar twee groote tranen blonken onder de zwarte lange wimpers van zijn mannelijk oog en zwollen snel alsof ze elk oogenblik zouden wegvloeien - maar neen, zij schenen tot de bron terug te keeren, tot dat groote hart, dat nu zich overgaf in Godes wil. - Het offer was gebracht.....</p>
<p>- Grijp moed, groote en edele geest - sterven is gewin! fluistert Emile hem toe - uw scheppende genius sterft niet. - Gij blijft eeuwig leven en gij zult eeuwig werken. Gij zult weldra den triumf van het kruis in volle heerlijkheid aanschouwen.</p>
<p>De geneesheer week nu niet meer van zijn zijde en waakte met Emile onafgebroken bij zijn leger. Onder folterend lijden had Wiertz zich jarenlang voortgesleept, maar nu ook is eensklaps de lamp uitgebrand, want de olie is tot den laatsten druppel verteerd.</p>
<p>De beslissende strijd naderde met zijn eigenaardige verschrikkingen - verheffing van lijden des lichaams bij onmacht van den scheidenden geest om tot helderheid te komen. De kranke werd woelig - akelige droombeelden kwelden hem - dankbaar zag hij telkens tot zijn getrouwe verplegers op, die hem vriendelijk bemoedigende woorden toespraken. Dit stilde zijn opgewondenheid, en hij wenschte wat te rusten.</p>
<p>Na eenige oogenblikken van schijnbare sluimering, richt hij zich op. Zijn oogen schitteren van een onbeschrijflijken glans - zijn gelaat is als verheerlijkt, en met verrukking de armen uitbreidend om daar voor zich uit iets aan te wijzen, spreekt hij:</p>
<p>- Welke bekoorlijke figuren naderen daar - welke lieftallige wezens omringen mij - zij weenen over mijn lijden -
<pb n="408"/>
wat hebben zij mij allen lief! - Spoed, spoed! geef mij palet en verwen - ik moet die hemelsche groepen schilderen - welke reine vormen! - heerlijke lichtgloed! - verheven schoonheid! - liefelijke gestalten! - Welke schilderij is dat? - Raphaël is overtroffen! - Heerlijker en heerlijker - naderen zij - hoe goddelijk schoon! - zoo fluistert hij met zaligen glimlach en zinkt achterover, terwijl zijn hand nog altijd blijft uitgestrekt, alsof hij met palet en penseelen bezig was.....</p>
<p>België heeft een van haar geniaalste zonen verloren en het land der idealen ontvangt een lieveling te meer, die zoo rijk met de schoonste voorgevoelens eener hoogere wereld was bedeeld.</p>
<p>Diep bewogen stond Emile daar bij het stoffelijk overschot van dezen edele en groote.</p>
<p>- ‘On se retrouve au ciel,’ zeide de dokter, hem aan de schilderij herinnerend, waarop Wiertz zoo roerend het wederzien heeft trachten te malen - ja, hij wist het nu reeds wat het was: ‘Une seconde après la mort’, en mocht zijn scheidende geest evenals die ziel, die hij geschilderd heeft, het boek der menschelijke grootheid nog eenige momenten hebben vastgehouden, in zijn vlucht naar den hooge ontviel het hem stellig even ras, bij een eersten blik op de onmetelijke grootheid van het hemelsche.</p>
<p>Toen Emile terugkeerde van het graf zijns vriends, voelde hij in zijn hart iets pijnlijks - iets als nijpend zelfverwijt, dat hem neerdrukte bij het denkbeeld, dat hij toch wel wat meer had kunnen doen voor de uitvinding zijns meesters. Immers, hij had bij zijn nalatenschap nergens een volledige beschrijving van dien belangrijken arbeid gevonden en wat hij er van op schrift had, was door zijn achteloosheid zoekgeraakt. - Hoe verwenschte hij nu zijn slofheid, die hem zijn eigen handschrift had doen verliezen, terwijl hij verzuimd had voor Wiertz een volledig afschrift bij te werken,
<pb n="409"/>
toen alles nog versch in zijn geheugen lag. En nu waren die lippen gesloten en zonk zijn geheim met den uitvinder in het graf.</p>
<p>Geheel ontstemd nam hij plaats op den trein en greep in de wachtkamer een dagblad door een Duitscher achtergelaten. Nauwelijks slaat hij het om of zijn oog valt op een annonce, die met vier duim groote letters den naam van Eugène Chalon verheerlijkt als uitvinder van een voortreffelijke muurverf voor fresco's, met de hoogdravende aanprijzing van al de schoone qualiteiten dezer prachtige verfstof.</p>
<p>- Brutale schelm! barstte hij los - zoo heeft hij mij dan het geschrift ontstolen, dat ik zoolang wanhopig gezocht heb! Nu ben ik blij, dat ik het niet geheel had bijgewerkt - gij hebt dan toch het rechte recept niet! knoei maar voort - en pronk met eens anders veeren - gij zult eenmaal ontmaskerd worden.</p>
<p>Deze les was zwaar en nadrukkelijk - maar Emile meende het te oprecht met zichzelf en zijn verloofde om er het nut niet van in te zien, nu hij aan den ingang van een nieuwe baan stond en een ander leven zich geheel afhankelijk stelde van zijn ijver, wijsheid en trouw. Met de hartelijkste voornemens vervuld en genezen van zijn overmoed, snelde Emile naar zijn verloofde, om haar naar het echtaltaar te geleiden.</p>
<p>Van een graf naar het altaar - en ach! wie weet hoe spoedig weer naar een graf.....</p>
</div>
<div type="chapter">
<pb n="410"/>
<head rend="h3">XVIII. De menschenhater.</head>
<p>- Ja, beest! nu lik je mijn handen, omdat ik je gebroken pooten verbind en je het drinken vlak voor je neus houd - o ja wel - nu leg je den kop zoo vriendelijk op mijn knie en kijkt me met je mooie bruine oogen zoo goedig aan of je waarlijk dankbaar waart; - maar pas eens op - als je weer loopen kunt, waar je wilt, dan loop je toch van me weg - en ik mag blijde zijn als je me niet in mijn beenen bijt, voor je heen gaat.... Ja, beest! ik weet dat alles vooruit - je zult niet beter zijn dan de menschen - waarachtig niet - geen zier....</p>
<p>Deze bittere toespraak werd gehouden door den ouden heer Lamarche, terwijl hij het groote bleeke gelaat goedhartig over een tamelijk grooten hond boog, voor wien hij een zacht leger in een hoek van zijn kamer bereid had, op een enormen hoop fijn gescheurd papier. Hij zat op den grond bij zijn patient; met kennelijke teerhartigheid bewoog hij de knokkelige handen voorzichtig om de zwachtels te bevochtigen, waarmede hij twee pooten zorgvuldig omwonden had.</p>
<p>Het gewonde dier gaf alle teekenen van erkentelijkheid voor de barmhartigheid aan hem bewezen, en Lamarche
<pb n="411"/>
kon niet nalaten hem met de eene hand over den kop te streelen, terwijl hij met de andere de kom opligtte om hem het drinken gemakkelijk te maken. Hij deed dat alles echter met een gelaat, dat even somber en mistroostig was als de eentonige klank van zijn doffe stem. Het was zelfs of zijn droefgeestigheid in een vlaag van misnoegen overging, toen hij opziende ontdekte, dat iemand hem bij zijn verplegingswerk bespied had, en met een hem voorheen geheel vreemde norschheid zag hij om naar dr. Crane, die in de half geopende deur bleef staan om het zonderlinge tafereel te overzien.</p>
<p>Lamarche stond eenigszins verlegen op, en zeide verstoord:</p>
<p>- Is mijn wijkplaats dan nog niet verborgen genoeg?</p>
<p>- Die zoekt vindt - lieve vriend! - wij misten u al zoo lang, dat....</p>
<p>- Mij missen, een mooi ding - wie ter wereld zou mij missen? antwoordde de oude man kortaf. - Gij zegt dat uit beleefdheid.</p>
<p>- Gij ziet dan toch, dat ik mij de moeite heb gegeven uw spoor te vinden.</p>
<p>- Kan ik iets voor u doen?</p>
<p>- Wij hebben u noodig.</p>
<p>- Ja, dat begrijp ik; maar ik deug tot niets meer - en ik doe ook niets meer - ik bedank er voor....</p>
<p>- En ik betrapte u daar, als een echte Johannieter wonden heelend?</p>
<p>- Ik bedoel, dat ik niets meer <hi rend="spat">voor de menschen</hi> of <hi rend="spat">met de menschen</hi> doen wil.</p>
<p>- Om voortaan onverdeeld de warmte van uw rijk hart aan uw hond te besteden?</p>
<p>- Mijn hond? - hernam Lamarche verontwaardigd. - Ik zou geen hond willen hebben. - Het is een vreemd dier, dat voor mijn deur werd overreden. - De straatjeugd sleurde het arme beest reeds voort om het te gaan verdrinken -
<pb n="412"/>
ik kocht hem af; maar hij was mij te zwaar om te dragen en niemand wilde hem opnemen - ik moest zelfs geld uitloven om het bloedende dier op mijn kamer te laten brengen. - Maar 't is mijn hond niet - ik begeer geen hond. - Zoodra hij weer klaar is, loppt hij weg - dat weet ik! - Ik kon het schreeuwen niet hooren en niemand deed iets om het ongelukkige schepsel te helpen. - Zij wilden hem doodslaan - uit barmhartigheid natuurlijk - o, de menschen zijn schrikkelijk barmhartig! - 't Was wellicht voor ons allen ook nog het beste, besloot hij binnensmonds.</p>
<p>- Wat bedoelt ge?</p>
<p>- Dat we dood geslagen werden uit erbarmen. - Daar ik vreesde dat ze hem toch niet uit zijn lijden helpen, maar nog lang martelen zouden, wil ik aan het gejammer een eind maken. Dat was weer zelfzuchtig. - Waaruit doen wij iets anders, niet waar? - Ha, ha - ja, alles is zelfzucht - 't is alles eigenbaat - ha! ha!</p>
<p>- Gij een baatzuchtige? - grimlachte Crane ongeloovig. - Ik ken u beter.</p>
<p>- Ja, ja, ook ik ben een egoïst - wij zijn immers allen zulke monsters van eigenbelang. - Gij ook....</p>
<p>De oude man sprak met een zenuwachtige gejaagdheid en pijnlijke trilling van zijn goedig gelaat, dat eigenlijk veel te zacht was om al de bitterheid zijner ziel te kunnen uitdrukken.</p>
<p>Crane zag hem met innig medelijden aan, want wat dan ook de bron zijner smart mocht zijn - hij moest zwaar en diep geleden hebben, en deelnemend zeide hij:</p>
<p>- Mij dunkt - gij zijt hier al te eenzaam. Ge moest eens met me gaan - ik zal u bij zeer aangename menschen.....</p>
<p>- Aangename menschen! gromde Lamarche wrevelig. Neen, ik heb meer dan genoeg van de aangename menschen..... Genoeg! - Genoeg!....</p>
<pb n="413"/>
<p>Crane merkte wel dat de vlieger zoo gauw niet opging en beproefde het langs een anderen weg.</p>
<p>- Woont gij tegenwoordig bij voorkeur zoo hemelhoog en dan nog tusschen vier naakte wanden?</p>
<p>- Ja, zeker - zeker - bij voorkeur, antwoordde hij haastig.</p>
<p>- Gij waart voorheen zoo recht comfortable gelogeerd.</p>
<p>- Ja, voorheen! - maar toen had ik die duivels van bedienden noodig - en nu behoef ik niemand meer om mij heen te hebben. Bovendien - men heeft mij glad door mijn boeltje geholpen, en ik heb niets meer dan wat ge hier ziet - een bed, een paar tafeltjes en kasten met eenige stoelen en mijn pakkisten.</p>
<p>Inderdaad had Lamarche zijn smaakvolle, keurig nette woning met een akelige zolderkamer verwisseld, die veel op een papiermagazijn geleek, dat door wervelwind en aardbeving was omgewoeld. Het was een chaos van allerlei dingen, die met zichzelf verlegen schenen en geen plaats kunnende vinden, blindelings over elkander gestort en gestruikeld, verbaasd waren over de ongerijmde ontmoetingen, die ze hier hadden. Zijn rustbank en de meeste stoelen, ja zelfs zijn bed zwoegden onder stapels boeken en kistjes, en de waschtafel zoowel als de schrijftafel was overstelpt met gekreukelde papieren en pakketten - afgewisseld met in papier gewikkeld en ook gebruikt klein huisraad en kleedingstukken, die geheel van kapstok en borstel vervreemd waren.</p>
<p>- Ik ben een beetje slordig geworden, sedert ik geen bezoek meer afwacht - dat beken ik, zei de oude man glimlachend - maar ik was juist begonnen met wat orde op mijn zaken te stellen en ik zal voortgaan met opruimen, als ge er niet tegen hebt.</p>
<p>Lamarche begon nu, op een stapel folianten dicht bij den hond gezeten, weer vlijtig papieren te scheuren, die hij in een groote ton verzamelde, terwijl Crane met een mengeling
<pb n="414"/>
van lachlust en medelijden zijn bedrijf gadesloeg. Hij ontdekte nu, dat het zonderling leger van den hond reeds een vrucht van die opruimingszucht was, en las op de verscheurde bladen niet zonder een smartelijken zucht: <hi rend="spat">Crèche Chrétienne, Education harmonique</hi>! - ook onder de tafel lag een berg snippers, dien Lamarche nog steeds bleef ophoogen. Hij vergat zijn patient intusschen geen oogenblik en keek telkens bekommerd naar het dier, dat zich vol vertrouwen door hem liet verplegen.</p>
<p>- Gij zult wel denken, dat opruimen hier niet geheel overbodig is - ik had het voorheen al te druk - ik kon er op het laatst den tijd niet meer afnemen iets te bergen - zoo is alles onder den voet geraakt. - Hoe meer rommel ik had des te minder kon ik vreemden laten komen, om hier te redderen. Enfin, gij weet genoeg wat een oud vrijer is. - Maar gij weet niet wat een vader is, die zijn eigen kinderen vermoordt? - Zie, die ton vol papieren is de doodkist, waarin ik ze ter aarde zal bestellen of liever op antieke wijze tot asch zal laten verbranden.</p>
<p>- Gij wilt die asch toch niet in uw wijn mengen? spotte Crane - of in urnen bewaren? - Maar kat zien wat hebt ge daar - waaraan koelt ge uw verscheurwoede?</p>
<p>Crane raapte een paar bladen op en las: <hi rend="spat">Le règne de Dieu</hi>! - en hij zuchtte zwaar.</p>
<p>- Lees niet, Crane! - dat was alles onzin. - Ik was een gekke dweeper, toen ik dat schreef. - Als ik ooit weer zoo veel ruimte vrij krijg op mijn schrijftafel, dat er een vel papier kan liggen om beschreven te worden, dan ga ik heel wat anders schrijven. Het zal heeten: <hi rend="spat">De heerschappij van het Beest</hi>. En dat zal gelezen worden - dat verzeker ik u! - Maar wie wil iets van <hi rend="spat">Le règne de Dieu</hi> hooren? - En lusten ze dat geschrijf ook niet - welnu, dan heb ik nog eens weer wat te scheuren en ik spreid er
<pb n="415"/>
wellicht een leger van voor zieke katten uit de buurt, die kunnen mij dan uit dank ten slotte de oogen uitkrabben.</p>
<p>- Zonderlinge man! - zei Crane. - Gij hebt dus meer tijd, en gij moest uw oude vrienden niet zoo verwaarloozen.</p>
<p>- Men heeft mij rust beschoren - dat is zeer vriendelijk - niet waar? - want gij ziet voor u: een op zij gezet ambtenaar. - <hi rend="spat">Ik ben te oud</hi>! heet het - jonge lieden hebben tegenwoordig het recht de oude lui te verdringen. - Weldra zal men niemand het recht toestaan oud te worden. - Als iemand zestig, vijftig, misschien veertig jaar bereikt heeft, zal het aankomend geslacht zeggen: - ‘Maak plaats! - het is nu lang genoeg - de gemiddelde levensduur is op zoo of zooveel jaar gesteld - permitteer ons u voor de hatelijke kwalen van den ouden dag te vrijwaren - ruk uit! - stap op! - wij zijn verlegen om uw plaats - 't Wordt te vol op aarde. - Ouderdom begint een indiscretie te worden.</p>
<p>- Sedert wanneer zijt gij werkeloos?</p>
<p>- Ik ben voor twee maanden op het onverwachts gepensionneerd met verscheiden tijdgenooten, hoewel ik reeds lang eenig vermoeden had gekregen door allerlei vitterij op mijn ambtsverrichtingen. Ik kon mijn chef, die dertig jaren over mij tevreden was geweest, niet meer voldoen. - In het eerst begreep ik dat tobben en wringen niet; maar op zekeren morgen mij bij hem vervoegend, om toch eenig licht in mijn veranderde positie te krijgen - vind ik Mr. Travers bij hem. - Ha! dacht ik, is dat de adder die hier werkt - maar die man was vriendelijker dan ooit - voorkomend - neerbuigend - hij stond zelfs op om mij een stoel te geven en leidde mij er heen, alsof hij vreesde, dat ik anders zou omvallen - ‘Hoe gaat het toch tegenwoordig, waarde oude heer! schreeuwde hij, met
<pb n="416"/>
de hand als een spreektrompet aan den mond en zoo dicht bij mijn oor, dat ik opsprong - kan je me verstaan? – Ik zeide dat ik niet doof was. - Maar een beetje hardhoorend, hernam hij spottend. - Gij hebt nog uw oude fierheid - dat speelt nog den jongeheer, als voor dezen. - En de oogen? hoe is het daarmee? - O best, zei ik, ik gebruik nog geen bril. - Dat is verkeerd, riep hij, daardoor komen al die vergissingen in de stukken - dat geeft verwarring en moeite op het bureel. - Mijn chef zeide echter vergoelijkend: Hij doet zijn best nog, maar de oude dag geeft toch een bevende hand. - Inderdaad, ik beefde op dat moment, maar van ergernis, vooral toen Travers zoo schamper zeide: O, voor een man, die zooveel lief hebberijvakjes heeft als hij, zal het beter zijn, wat meer vrijen tijd te hebben, dan kan hij zich geheel aan zijn fantasieën wijden. - Het scheelde niet veel, of die twee behandelden mij als een idioot. - Toen begreep ik, dat het met mij gedaan was. Men had mij reeds lang als een eigenzinnige dwarskop uitgekreten, die altijd maar in den ouden sleur wou blijven. - Het zij zoo. Jonge lieden wachtten met ongeduld op onze tabouretten op het bureel. - Wij mogen blij zijn, dat ze ons den nek niet hebben gebroken voor zij zitting nemen. - Zij hadden eerst veel rondgeloopen - nu zitten zij - en wij loopen rond! - Wij zijn nog niet doof, lam, blind of suf - wij hebben nimmer klachten gehoord over tekortkoming in onze ambtsplichten - wij hebben met eere onze betrekking bekleed - maar het geheim is, dat mijn vriend Travers een paar heertjes tot zijn last heeft, en hij vond het meer gepast dat het gouvernement hen aan den kost hielp dan dat hij er mede bezwaard bleef. - Dat is wereldwijsheid - bovendien aan het vaderland de versche jeugdige krachten te bieden is verdienstelijk - niet waar? - Hij behoort tot de zeer aangename menschen!.... Ja, beest! smak maar zoo niet; ik zal je laten drinken - kijk hij eens dorstig zijn! -</p>
<pb n="417"/>
<p>Nu ging hij weer voort:</p>
<p>- Ik bezocht eenige hooggeplaatste personen, die mij mijn leven lang met onderscheiding vereerd hadden. - Thans ontvingen zij mij stijf en koel, en zagen mij zelfs wantrouwend aan; zij schenen zich zoo gauw mogelijk van mij te willen afmaken. Ik geloof dat zij ieder oogenblik verwachtten, dat ik om onderstand zou vragen, en zij hielden bij voorbaat zakken en harten stijf dicht. - Dat kleine kringetje, waarin ik gelukkig placht te zijn door het vertrouwen en de achting van eenige brave lieden, is als door de mollen ondergraven en al de bloemen mijns levens zijn verdord. - Mijn beste vrienden bleken zwak en karakterloos, niet bestand tegen de aantijgingen van een kwaadwilligen laster, en ik sta daar op mijn ouden dag alleen als op een uitgestorven wereld. Ik heb dus tijd om de overblijfselen van ‘<hi rend="spat">Le règne de Dieu</hi>’ op te ruimen en de restes van mijn <hi rend="spat">Crèche Chrétienne</hi> tot een hondennest te bezigen! - Wacht, arm dier! - heb je zoo'n dorst? - Kijk hij mij eens met de oogen volgen, nu ik voor hem inschenk. - Drink mijn jongen! - Daar heeft hij de lappen werkelijk weer losgewoeld van het verband! - Goed dat ik dien eenen poot ten minste zoo stevig gespalkt heb, dat hij dien niet los kan krijgen....</p>
<p>- Gij zijt een handig chirurgijn.</p>
<p>- Ik smeek u, zeg het maar zacht! - want ik word stellig nog beboet voor onwettige uitoefening der heelkunde! - Zonder vervolging genees ik dien hond niet - dat is zoo zeker als iets!</p>
<p>- Maar wat hebt ge toch met uwe Grèche gedaan?</p>
<p>- Ik heb haar aan de zusters der Heilige Genoveva overgelaten.</p>
<p>- Is het mogelijk - gij? - Als een ander het van u zeide, zou ik het nooit gelooven.</p>
<pb n="418"/>
<p>- Ik heb gezocht naar onbepaald devouement en ik heb dat onder de onzen niet gevonden. De Protestanten hebben mij in alles gedwarsboomd, en zij zouden mijn stichting aan hun kleingeestige partijdigheid zonder eenige verschooning opgeofferd hebben. Ik ben een eenzaam oud man; ik heb zelfs geen neef of nicht om mijn werk te steunen of voort te zetten. Ik begaf mij naar de weduwe Bressant - zij is mijn eenige vriendin. Daar trof ik de door haar liefde beroemde zuster Félicité aan. - Wat kon mij dat zwarte kleed schelen - haar hart is blank en rein. - Kan een weinig bijgeloof - veel bijgeloof zelfs - het geloof en de liefde te niet doen? - Welnu, ik heb aan Martha Bressant mijn stichting als een bruidsgeschenk medegegeven - zij gaat in het klooster van Menilmontant, en als er protestantsche kloosters voor eenzame oude mannen waren, dan ging ik er aanstonds in, mits ik cellulair mocht zitten.</p>
<p>- Wel, sticht gij er dan een. Gij zoudt een goed prior zijn.</p>
<p>- Neen! ik heb u gezegd dat ik bang ben voor de menschen - en door iets te stichten, zou ik weer in het gedrang komen - ik wil op eigen gelegenheid kluizenaar onder de hanebalken zijn.</p>
<p>- Gij voelt u toch niet gelukkig in deze eenzaamheid?</p>
<p>- Minder ongelukkig dan onder de menschen.</p>
<p>- Och, de menschen zijn zoo kwaad niet. - Zij....</p>
<p>- Gij kent ze nog niet. Gij hebt altijd alleen met <hi rend="spat">de pen en de boeken gewerkt</hi> - maar begrijp toch eensj dat ik <hi rend="spat">met menschen moest werken</hi>! - Werk met metalen, met steenen, met klei - met instrumenten van wat aard - dat is alles een lust om te doen - maar kies menschen tot uw grondstof! en menschen tot uw hulp! - en gij raakt tusschen de tanden
<pb n="419"/>
van uw eigen machinerie geklemd en wordt verbrijzeld. - Zij scheuren u kort en klein! - O, wat is het koud en donker op die kleine aarde! - Wat is het leven zwaar - wat zal het sterven licht zijn!</p>
<p>Een sterke vinger klopte krachtig op de deur. De hond gromde zoo verschrikkelijk, dat het roepen om binnen te komen niet werd gehoord.</p>
<p>Crane opende, en een lang net man in de fatsoenlijke uniform der politieagenten trad binnen - zijn scherp oog rustte onmiddellijk meer op den hond dan op de menschen, terwijl hij met een militairen groet salueerde:</p>
<p>- Ik zie wel dat ik terecht ben, zeide hij, zijn aanteeken-boekje uit de borst van zijn rok halend. - Ge hebt hier een hond - een hond - die....</p>
<p>- Ja, dat is een hond! antwoordde Lamarche korzelig.</p>
<p>- Hoe komt die hond hier?</p>
<p>- Langs den trap, mijnheer!</p>
<p>- Het is uw hond niet.</p>
<p>- Wiens hond is het dan?</p>
<p>- Gij hebt u dien hond wederrechtelijk toegeëigend.....</p>
<p>- Ei zoo, mijnheer! Als gij zoo straks van de trappen valt, uw been breekt en ik sleep u naar boven om u te verplegen, zult ge dan meenen, dat ik mij uw persoon wil toeëigenen? - Wederrechtelijk toeëigenen?....</p>
<p>- Natuurlijk niet, mijnheer! Ik ben geen ding, dat iemand voor zijn pleizier er op na zal willen houden; maar een zeldzaam mooie, goed gedresseerde hond, echt ras - dat is iets anders....</p>
<p>- Dus, omdat hij toevallig mooi is, heb ik hem mij toegeëigend? - Gij hebt aanleg voor de rechtsgeleerdheid.</p>
<p>- Gij kunt toch niet zeggen, dat hij u is nageloopen?</p>
<p>- Neen, waarlijk niet. Ik heb hem deugdelijk laten dragen; wat meer is, ik heb hem van zijn mishandelaars gekocht,
<pb n="420"/>
omdat er geen politieagent was om hem te beschermen.</p>
<p>- De wettige eigenaar reclameert zijn hond - hernam de politieagent kortaf.</p>
<p>- Hij is tot zijn beschikking, mits hij mij zijn eigendomsrecht bewijst.</p>
<p>- De hond heeft een fraaien halsband omgehad, en de naam is op een koperen plaatje gegraveerd.</p>
<p>Lamarche zag met schrik, dat. de halsband ontbrak.</p>
<p>- Ik herinner mij nu verward iets van een bebloed voorwerp, dat men mij getoond heeft. - maar het was zoo vuil, dnt ik blij was dat de jongen, die het gillende dier hier bracht, dat ding meenam, want het bloed droop er af.</p>
<p>- Dit geeft uw zaak een zeer ongunstig voorkomen, merkte de politieagent scherp aan. - Verduistering van herkenningsteekenen - vernietiging van bewijsstukken - dat wordt een leelijk geval! - Waarom wordt zoo iets gedaan? - Immers kennelijk met het doel om alle navraag te ontduiken....</p>
<p>- Ja, ja, dat wordt nu een mooi dingetje voor hongerige advocaten, zei Lamarche grimmig. - Heb ik 't je niet gezegd, Crane? - Ik doe niets meer! - En dacht ik een oogenblilc mij aan de bescherming der dieren te wijden, ook dien pas snijdt de Satan mij af. - Weet je wat, vriend! - zeide de oude man, zich driftig tot den agent wendend, terwijl hij een mand vol papieren omkeerde en leegschudde - leg den hond daarin en maak dat je beiden uit mijn oogen komt.</p>
<p>- Maak u zoo driftig niet, mijnheer! Gij kunt een ruim kostgeld voor den hond rekenen, - zei de agent het armelijk verblijf met minachtenden blik rondziend, alsof hij dacht: - Die arme drommel zal door een goede fooi getroost worden.</p>
<p>- Leg jijzelf hondenkoslhuizen en hospitalen aan, zooveel
<pb n="421"/>
als je wilt. - Komaan, pak op! - zeide hij op den hond toeloopend. - Het dier zag hem zoo droefgeestig aan, als voelde hij wat er omging, - Neem hem bij den nek, en wij zullen hem samen voorzichtig in den mand leggen - maar voorzichtig!...</p>
<p>Zoodra de politieagent naderde liet de hond zeer grimmig zijn tanden zien, en toen hij een poging deed om hem aan te raken, vloog hij zoo verwoed op hem toe, dat de agent verschrikt terugdeinsde.</p>
<p>- Dat zal niet gaan, mijnheer! - hij zal bijten.....</p>
<p>- Dat moet gaan - ik wil den hond geen minuut langer houden. Heb ik het u niet gezegd, Crane? - Maak maar vast uw proces-verhaal op tegen den hondendief - tegen den hondenhalsbandverdonkeraar - tegen den ongepatenteerden hondenchirurgijn, en tegen al wat u belieft....</p>
<p>- Ik moet even kennis geven aan het bureel, hervatte de agent en wilde heengaan.</p>
<p>- Haal liever een makker om je te helpen en ruk uit met het corpus delicli.</p>
<p>- Weet ge welke naam er op den halsband moet staan? vraagde Crane, de agent tegenhoudend.</p>
<p>Hij zoekt in zijn boekje en zegt:</p>
<p>- De naam is: <hi rend="spat">Sérieux</hi>.</p>
<p>- Dien naam kennen wij; maar die heer woonde vroeger niet te Parijs?</p>
<p>- Hij is pas hier gekomen en tot professor aan de Academie van beeldende kunsten benoemd.</p>
<p>- Dezelfde - dan is de zaak gezond! riep Crane.</p>
<p>- Zeg liever, nu zullen de poppen eerst recht aan het dansen komen! - Heeft Sérieux mij tot hiertoe een goed hart toegedragen, dan wordt hij nu positief mijn vijand!</p>
<p>- Een mooi ding! - hij mag u wel zeer dankbaar zijn, dat ge zijn hond zoo kostelijk verpleegd hebt.</p>
<pb n="422"/>
<p>- Neen, neen! gij zult daar eens een grap van zien - ik heb zijn hond bedorven - verminkt.....</p>
<p>- Welnu, dan zij de dankbaarheid van het heest uw loon.</p>
<p>- Och, gij weet niet hoe de dingen loopen! - juist als ik dat ongeluk heb, dat de hond van mij is gaan houden, zal zijn meester nijdig op mij worden.... uit jaloezie....</p>
<p>De strenge politieagent had op eens een geheel andere houding aangenomen. Hij verzocht beleefd om verschooning, wachtte onderdanig op een briefje van Lamarche aan prof. Sérieux en was zeer voldaan, dat hij den nog altijd brommenden arrestant niet op staanden voet behoefde te aanvaarden.</p>
<p>- De lappen zijn alweer kurk droog! - zei Lamarche zijn patient niet vergetend. - Ik zal hem toch verzorgen zoolang hij hier is. - Laat mijn vriend Sérieux mij een proces aandoen, omdat ik zijn hond door verkeerde behandeling verknoeid heb, ik kan hem nu toch niet laten omkomen.</p>
<p>- Kom, lieve vriend, gij stelt u de dingen te zwart voor.</p>
<p>- Ja, ja, ik ken hem - als de hond een stijven poot houdt, is het alleen mijn schuld! - Hij zal er mij om haten!</p>
<p>Welnu, aanvaard die schuld dan maar en dien ongemotiveerden haat er bij.</p>
<p>- Hij zal elk die een hond heeft zeggen: - Wacht u voor dien kerel - dat is een eerste hondenbederver! - Neen, lach niet, Crane! - ik voorspel het u, dat het zal gebeuren!...</p>
<p>- Welnu, laat het gebeuren.</p>
<p>- Gij zijt machtig lakoniek.</p>
<p>- Wel zeker, dat moet ook uw kracht worden - wie u op den rechterwang slaat, bied hem ook den linker - en wie uw rok neemt, geef hem ook den mantel. Langs dien weg is alleen vrede in deze booze wereld mogelijk. Als iemand over u wil loopen, zet er uw rug maar naar, dan is hij er 't snelst over heen. Aanvaard het kruis - neem het iederen morgen gelaten op - den grooten kruiseling achter na....</p>
<pb n="423"/>
<p>- Gij hebt eigenlijk gelijk - maar zoo heeft nooit iemand tot mij gesproken.</p>
<p>- Ik zeg het niet uit eigen wijsheid; maar onze Heer en Meester, die wel wist welk deel zijn discipelen hier te beurt valt, gaf ons dien regel en voorspelde het zijn jongeren: - ‘<hi rend="spat">Indien u de wereld haat, zoo weet dat zij mij eer dan u gehaat heeft - in de wereld zult gij verdrukking hebben., maar hebt goeden moed, ik heb de wereld overwonnen!</hi></p>
<p>- Ik kan veel verdragen, Crane, maar die opzettelijke onrechtvaardigheid - die moedwillige lasteringen - zie dat kwelt me. - Travers weet het bijvoorbeeld beter dan iemand, dat ik die Crèche niet gesticht heb om er geldelijk voordeel mede te bejagen, evenmin om er roem of eer mede in te oogsten; dat ik er niet naar tracht iemand te overheerschen, en toch dicht hij mij eerbejag en lage hebzucht toe - toch heb ik het welzijn der kleinen aan mijn gierigheid opgeofferd...... Hij weet dat ik tijd, geld, kracht, rust aan de zaak, die ik liefhad, heb gewijd en nog ben ik een inhalige woekeraar, een listige intrigant - ja, misschien ben ik wel een kinderbeul of moordenaar - zie, dat schreit toch ten Hemel! - Het is hem niet genoeg mijn stichting verwoest en bedorven te hebben - hij doemt mij, ouden weerloozen man, tot den bedelstaf - was het dan niet barmhartiger geweest mij met éen slag te dooden?......</p>
<p>- Let nu eens op dien man, die uw bestaan vergiftigd heeft - al is hij gelijk aan dien gewelddrijvenden goddelooze, waarvan David spreekt inden 37en Psalm. Welnu, laat. hem groeien en bloeien als een inlandsche boom - hij zal zijn als die arme rijke man, die zijn deel heeft gevonden in dit leven - beklaag hem veeleer dan uw ziel om hem te verbitteren, De Heer is uw Helper.</p>
<pb n="424"/>
<p>- Ik benijd hem zijn eerambten en rijkdommen ook niet - maar zijn boosheid is mij een ergernis. - Ziet men hem gaan bij hooggeplaatste personen, men is er zeker van dat hij een valstrik spant voor een man, die beter is dan hij, maar die hem in den weg zit - loopt hij arm in arm met een ambtgenoot, zoo is er geen twijtel aan of hij spant samen tegen een onschuldige, die hem niet genoeg vereert of tegen wien hij een of andere beuzelachtige grief heeft. - Dat zulk een lage ziel in hoogheid is gezeten - dat eereteeken op eereteeken zulk een gemeene borst versiert - dat zijn naam wordt verheerlijkt als van een modelmensch - zie, dat is onverdraaglijk.......</p>
<p>- Toch moeten wij het leeren verdragen.</p>
<p>- Neen, ik wil niet - ik voel dat ik niet kan en niet wil berusten in de tegenwoordige orde van zaken in de wereld. Het laagste despotisme onderdrukt den edelsten vrijheidsdorst, die ons geslacht verteert. Zelfopoffering voor vaderland en menschheid is mythe geworden. Twijfel, wantrouwen, haat, minachting tegen al het ware, schoone en goede bezielt het opkomend geslacht. Ellendige fabrikanten worden millionairs, die het volk uitzuigen - beurzensnijders worden ministers en prefecten. - Het karakterlooze volk laat zich gedwee den voet op den nek zetten door brutale geweldenaars en kwakzalvers. Wij lachen om de wilden, dat ze zulke leelijke afgoden aanbidden; maar ik vraag u: - Knielen de kinderen dezer eeuw niet voor gedrochten en monsters? - Ik walg van de menschen in hun onteerende karakterloosheid en hun verfoeilijke boosaardigheid.</p>
<p>Crane liet hem maar uitbulderen - hij begreep dat dit geprangde hart lucht moest krijgen, - toch besloot hij hem ongemerkt het huis uit te troonen.</p>
<p>- Het is hier erg benauwd - zeide hij, - buiten is 't fisch - ga een luchtje met mij scheppen......</p>
<pb n="425"/>
<p>Lamarche antwoordde niet, maar tusschen kisten en pakketten ontdekte Crane eenige oude hoeden. Hij koos er een, die het minst gedeukt was, en zette dien Lamarche op het hoofd onder het praten. Toen hem dit gelukt was zonder dat de oude man zich verzette, schommelde hij ook een overjas van onder den rommel te voorschijn, hing hem dien over de schouders, nam hem bij de hand en bracht hem buiten de kamer, alsof hij een blinde voortleidde.</p>
<p>- Weet gij wel eens wat dag het heden is? vroeg hij op straat gekomen.</p>
<p>- Neen, 't kan me ook niet schelen - ik vraag zelfs niet hoe laat het is - mijn horloge staat sedert maanden stil.</p>
<p>- Maar de tijd stond niet stil. Zie eens, daar boven u blinkt het eeuwig gesternte. Het is winter - het is Kerstmis - en ik heb u opgezocht om met ons feest te vieren.</p>
<p>- Feestvieren - bijtende satire op onzen toestand - bittere ironie op onzen tijd. - Feestvieren - op deze armzalige aarde, waar de godsdienst tot een ellendig formalisme is verstorven - waar het materialisme ten troon zit en zegevierend rondrijdt als op den wagen van Juggernaut om al wat heerlijk en al wat liefelijk was onder zijn lompe wielen te vermorzelen! - Maar eens in mijn leven heb ik feest gevierd - ik was nog een klein kind en geloofde in degenen, die ik liet had - en ik had lief al degenen, die ik vertrouwde - mijn ouders, mijn broeders en zusters enden ouden leeraar, onzen huisvriend, die onze jeugdige fantasie wist te stoffeeren met al de reine visioenen van den kerstnacht. In zijn studeerkamer had bij een klein armelijk kerstboompje voor ons opgetooid, maar wij vonden het geweldig mooi. - De man had bijzonder slag van vertellen - zijn verhaal ontsloot ons het hemelsche rijk der idealen. - Daar lag het heerlijke Christuskindje in de nederige kribbe, omstraald met god-<pb n="426"/>delijken glans, die het eenvoudige gezelschap schier verblindde - daar juichten de schitterende engelenscharen met hemelsche lofgezangen. Daar kwamen de wijzen uit het Oosten en boden hem kostelijke geschenken, en ontvingen er geestelijke zegeningen en gaven voor terug. - “<hi rend="spat">Vrede op aarde</hi>!” - zongen wij, kinderen, de engelen na. - <hi rend="spat">Vrede op aarde! - God heeft in menschen een welbehagen</hi>!’ - En dat geloofden wij zoo vast, dat onze kleine harten zich baadden in gelukzalige vreugde..... Maar zulke feesten worden niet meer gevierd - de christelijke poëzie is vermoord. - In plaats van den stralenden kerstboom, die ons regelrecht uit het paradijs of uit den hemel neergedaald scheen - een kinderbal... Ba - br... de onzin! - de kleine caricaturen... Neen, ik leef te lang, Crane! - ik overleef alles - ik geloof dat ik ouder ben dan Methusalem. - Ik overleef liefde en vriendschap - vertrouwen en eerbied - trouw en geloof - als ik nog een maand leef is de hoop ook omgebracht......</p>
<p>- Arme vriend! wat hebt gij bitter geleden - maar schep moed - gij hebt nog vrienden.</p>
<p>- Vrienden? - Ach, vrienden! - dat is het ergste van alles, dat. onze vrienden juist ons ongeluk zijn! - Het zijn mijn vrienden, die mij hebben geradbraakt - gevierendeeld - geraspt - gestampt tot pulver! - Vrienden! - wie slaat ons hart bloediger wond dan degeen, die er aan gerust heeft.... Vrienden? Genadige hemel! als de laagste lasteraar goedvindt zijn vuile tong naar u uit te steken, dan vlieden zij immers met hoopen. - Er is geen trouw en vertrouwen meer, en daarom is de vriendschap zonder gloed en glans en bestendigheid.....</p>
<p>Daar Lamarche zich werktuiglijk liet voortleiden, bracht Crane hem regelrecht naar de kapel van Reveil. Een verblindend licht stroomde in de donkere straat hen tegen, toen
<pb n="427"/>
de deur werd geopend. De smaakvolle zaal was van boven lot beneden met guirlandes en bloemenkransen versierd - op een kleine verhevenheid stond de kerstboom, rijk beladen met geschenken, maar nog zonder licht. Langs de wanden zag men op fraaie transparanten de tafereelen der kerstgeschiedenis, die beurtelings, op de meest verrassende wijze verlicht werden.</p>
<p>Een groote schaar van nel gekleede, maar niet opgeschikte kinderen, trok geregeld de kapel binnen onder het zingen van een intochtslied. - Zij waren in groepjes afgedeeld, die elk met zinrijke banieren gekenmerkt waren. Onder dit lieflijk ‘Hosanna, gezegend is hij die daar komt!’ - werd de kapel gevuld en trok de feestelijke stoet naar de aangewezen plaats. De kinderen waren vooraf genoegzaam op de hoogte gebracht van de diepe beteekenis van het feest, zoodat de luisterrijke avond niet met langdradige redevoeringen behoefde bedorven te worden. De beeldende kunst was hier tolk; zij boeide de zinnen en trof de harten. Het Heilige Land verrees als met een tooverslag voor den verrukten blik - zij ontmoetten daar al de bekende groepen, en de geliefkoosde tafereelen ontrolden zich als met ongekende aantrekkelijkheid, terwijl een koor van knapen en meisjes het lied der engelen aanhief en de feestzaal met de volle stroomen der heerlijkste harmonie vervulde.</p>
<p>Lamarche aanschouwde dit alles als in geestvervoering - hij wist niet, of hij waakte of droomde. Reeds bij het binnentreden der kapel had het liefelijke en verrassende tafereel hem sterk aangegrepen. - Zijn strakke trekken werden allengs weer ontspannen - zijn koude wantrouwige blik was zachter en vriendelijker, zijn lippen schenen zich tot een glimlach te bewegen - want niets is aanslekelijker dan de vreugde der kinderen - en hij bleef ze op den voet volgen, zooals ze daar eerbiedig en aandachtig langs de schoone
<pb n="428"/>
galerij heentogen, maar toen het lied geëindigd en de omgang volbracht was, sloeg hij de handen voor zijn oogen om zijn tranen te verbergen, terwijl hij fluisterde:</p>
<p>- Vrede - vrede - maar het is niet waar - ze is niet op aarde. - Eere zij God in de hoogste hemelen - ja, dat zij zoo - in menschen een welbehagen - ach, lieve God! - in menschen? - Hoe is het mogelijk - in menschen?.....</p>
<p>Intusschen waren de lichten in de zaal verminderd - maar de kerstboom stond nu daar stralend en schitterend in het midden, omringd door de vroolijke kinderschaar. Het was een lust om die honderde vriendelijke, blijde jonge gezichtjes in het rond te zien om naar een kort toepasselijk woord van Reveil te hooren.</p>
<p>En terwijl hij daar zoo liefderijk en eenvoudig stond te spreken met de kracht der innige overtuiging en de bezieling der warmste liefde, staarde Lamarche hem verwonderd aan en zag dan beurtelings op die lieve kinderschaar, die in het licht van den kerstboom met een bovenaardschen glans overtogen scheen. En zoo vaak de zilveren kinderstemmen weer aanhieven, werd zijn hart zoo zonderling bewogen, dat hem de tranen uit de oogen spatten.</p>
<p>Eindelijk zeide hij tot Crane:</p>
<p>- Zie - in zulke menschen - ja, in zulken een welbehagen - met zulken vrede op aarde - maar - maar...</p>
<p>Het ‘Eere zij God!’ ruischte intusschen zoo machtig van het mannenkoor, dat daar inviel, en de zuivere vrouwenstem, die zoo liefelijk het ‘in den mensch een welbehagen’ herhaalde - dreven alle sombere beelden van hem. Tot slotzang had Reveil een lied vervaardigd van de troostende woorden: ‘Komt allen tot Mij, die vermoeid en belast zijt - Ik zal u rust geven voor uw zielen - neemt
<pb n="429"/>
Mijn juk op u, want Mijn last is licht en Mijn juk is zacht.’</p>
<p>De weldadige indrukken, die als langs al zijn zintuigen tegelijk zijn ziel binnendrongen, overweldigden zijn met bitterheid gepantserd hart - en versmolten met hun koesterenden gloed de ijsbergen, die zijn scheepje omkneld hielden.</p>
<p>- Het is mij hier goed, zeide hij. Een preek zou ik met verstrooidheid en onlust hebben aangehoord - maar het lied - maat, toon, harmonie - het beeld - licht, kleur, vorm - dat was mij te machtig. - De kunst in dienst van het verhevene - het reine, het heilige, dat was de fee, die mij ontvoeren kon aan den engen kring der alledaagsche armzaligheden, die mij half dood gemarteld hadden. De kunst, die, te midden van het grove proza der aarde, het ideaal uit hooger sferen tot ons brengt en een voorsmaak van het onverderfelijke en volmaakte als uit de verte ons liet aanschouwen, moest inniger met den godsdienst samenwerken.</p>
<p>Crane drukte hem de hand en zeide: - De kunst is te streng gebannen door het protestantisme. Zij zal eens, in haar rechten hersteld, haar verheven roeping weer aanvaarden om het altaar van het heilige te dienen - wanneer zoo menige ongerijmde klove gedempt, zoo menige onnatuurlijke breuk geheeld zal worden - door volgende geslachten - als de godsdienst elk gebied des levens zal wijden en doordringen, omdat het menschenleven een leven met God zal zijn....</p>
<p>- Ik dank u, - zeide hij tot Crane, toen deze hem weder op zijn zolderkamertje bracht - ik dank u, broeder in dit allerheiligst geloof mijner kindsche dagen. - Ik heb heden zijn star gezien - in mijn nacht heeft zij geschenen - en ik heb iets van zijn vrede gevoeld......</p>
<p>'t Was hem te moede als had hij de lucht uit het vaderland ingeademd - als ware hij met een sterkend en kal-<pb n="430"/>meerend bad overstort. Een hoogere gedachtengang hief hem op tot die zalige stemming, waarin de menschelijke armzaligheid geen toegang had - en toen hij op zijn eenzaam leger midden in den nacht ontwaakte, was het hem alsof langs de wanden van het zolderkamertje nog een echo ruischte van dat lieflijke lied:</p>
<p>‘Komt allen tot mij die vermoeid en belast zijt - en Ik zal u rust geven voor uwe ziele’.</p>
</div>
<div type="chapter">
<pb n="431"/>
<head rend="h3">XIX. Wedergebracht.</head>
<p>Het lange oponthoud in het, voortreffelijk gezin van Cramer werkte allerweldadigst op het voor goede indrukken zoo toegankelijk gemoed van den wel verdwaalden, maar geenszins verstokten jongeling. Eindelijk waren de hinderpalen opgeheven en kwam er een einde aan zijn ballingschap.</p>
<p>Eerst vervulde dit bericht hem met onstuimige vreugd - maar nauwelijks had hij een aanvang gemaakt met zijn kleine bagaadje bijeen te halen, of zijn opgewektheid begaf hem geheel en al, om voor een diepe melancholie plaats te maken.</p>
<p>- Neen, ik kan niet gaan! - riep hij uit, terwijl hij de armen slap bij zich neer liet vallen - ik geloof niet, dat ik gaan kan. Ik vrees - o, ik vrees van hier te gaan. Wat zal er van mij worden als ik deze veilige haven verlaat? - Ik hoor het bruisen van de wilde zee der hartstochten al in de verte - en 't wordt mij bang om het hart....</p>
<p>Zoo vond mevrouw Cramer hem moedeloos neerzitten tusschen verspreide kleedingstukken en teekeningen voor zijn open koffer - en weenend vloog hij zijn edelaardige hospita om den hals.</p>
<pb n="432"/>
<p>- O God! als ik van hier ga, zal ik weer slecht worden - ik weet nu, hoe zwak ik ben - daar ginds wacht mij de verzoeking onder de verleidelijkste vormen en de zonde onder de verlokkendste gedaante... en ik ben nog zoo zwak.</p>
<p>- Wees sterk! - God zal uw hart sterken, zeide zij, de hand op zijn gloeiend voorhoofd leggend. - Gij hebt. nu een steun en een staf, die gij voorheen niet hebt gekend - gij kunt bidden. Gij kunt roepen tot uw Vader in den hemel, die u altijd hoort, en Hij is de God der krachten - Hij zal u sterken.</p>
<p>Hygie kwam onder deze aanmoedigende toespraak wel tot bedaren, maar dezelfde vlagen van angst en vrees voor eigen zwakheid en de macht der verzoeking keerden nog telkens weer tot op het allerlaatste oogenblik van zijn verblijf, en toen eindelijk de afreize bepaald was en het scheidensuur sloeg, kon hij bijna niet van zijn weldoeners vertrekken. Cramer en de kantonrechter moesten hem gedurig aanmanen dat de tijd daar was - zij waren genoodzaakt hem onder den arm te nemen om hem heen te leiden. Maar nog geen zes huizen waren zij voortgegaan of hij was hen nogmaals ontsnapt. Hij vloog het huis in en stormde de trappen op om mevrouw Cramer nog eens en nog eens vaarwel te zeggen.</p>
<p>- Mijn moeder gaf mij mijn leven - maar gij, mijn tweede moeder, hebt mij geleerd dat leven te begrijpen en te bestieren. Eeuwig, eeuwig zal ik u dankbaar zijn! - en na haar nogmaals onstuimig in zijn armen te hebben gesloten, stormde hij de trappen af, om zich bij zijn beide vrienden te vervoegen, die hem uitgeleide zouden doen tot op de grenzen. Hier werd hij verrast door den hartehjken welkomstgroet van zijn leermeester prof. Sérieux, die hem tot Parijs wilde vergezellen.</p>
<p>&nbsp;</p>
<p>Het is een schoone winterdag. Pierre Novel heeft veel met
<pb n="433"/>
mevrouw Beaujeu en Hygiène te overleggen. - Zij hebben hem tal van commissies opgegeven - morgen zal het een feestdag zijn - wel ernstig en stil, maar toch een feest - want morgen komt Hygie te huis - de verloren zoon - die wedergevonden is. - En Pierre voelt iets in zijn hart van de aandoeningen van dien anderen zoon uit de gelijkenis, die niet was weggeloopen en ook wel een feestje had willen hebben...... Het komt hem meer en meer voor, dat het niet ongepast zou zijn om eens een woordje los te laten en mama te raadplegen over zekere plannen en wenschen voor zijn toekomst - en als hij zich van al zijn opdrachten behoorlijk heeft gekweten en Cécile hem vriendelijk op den schouder kloppend <hi rend="spat">haar zoon</hi> noemt, grijpt hij haar hand en ziet haar met zooveel ernst en smeeking aan, dat zij er geheel van ontroert, terwijl hij zegt:</p>
<p>- Zoudt gij mij waarlijk eenmaal willen toestaan dien naam te dragen? - O, hij wist wel, de schalk, dat hij een witten voet bij die moeder had en dat zij hem niet zoo lang reeds in haar gedurige nabijheid zou gedoogd hebben, als zij hem geen zeer bijzondere genegenheid had toegedragen. Een ding was hem tegen - hij was niet gelukkig geweest in de keus van een beroep; maar er lag nog een lange weg vóor hem - de leedere zaak kon dus niet wel vastgesteld of afgehandeld worden. ‘Zij waren nog zoo jong!’ - zei mama - maar toch.... Ook de dokter sprak vrij uit en vertrouwelijk met hem - en kwam hij heden al niet zoo ver als hij het wenschte - hij werd niet afgewezen - hij mocht blijven hopen - ja, hij mocht nog veel meer - hij mocht, al was het ook in de stille diepte zijns harten, blijven liefhebben en even stil aan wederliefde blijven gelooven.</p>
<p>Hygiène was geheel hersteld en niet alleen gezonder dan ooit te voren, maar veel opgeruimder. Zij voelde zich niet langer misplaatst en miskend door de eigenaardigheden van
<pb n="434"/>
haar wezen - zij was begrepen en begreep zichzelf uu beter, en daardoor was zij zich klaarder bewust geworden en genoot zij meer van de liefde harer ouders.</p>
<p>En die ouders - hoeveel nader waren zij elkander gekomen - hoeveel hooger waren zij gestegen in de lijdensoefenschool! Zij zag het wel - vader en moeder hadden elkander nooit beter verstaan - nooit hooger geschat dan thans, en hoe gelukkig maakte dat haar liefhebbend hart!</p>
<p>Op het oogenblik dat de echtgenooten zich van kinderen beroofd waanden - vonden zij elkander weder en sloten een nieuw meer verheven verbond, geheiligd door de diepste smart bij het ontwaken van hun inwendig leven. Cécile heeft haar Alphonse - Alphonse heeft zijn Cécile terugontvangen of liever, eerst recht leeren waardeeren. En nu zij hun beide kinderen als uit de kaken des doods hebben wedergekregen, slaat hun hart zoo hoog, dat zij nimmer gelukkiger tijdstip beleefd hebben. Twijfel en spotzucht zijn gebannen. - De godsdienst kon thans het licht des huisgezins worden.</p>
<p>Hygie had verzocht of zijn vader hem niet zou afhalen als hij te Parijs aankwam. Zijn vader kon hij niet ontmoeten op een openbare plaats.</p>
<p>Reveil had het op zich genomen Hygie aan het station op te wachten, en met popelende harten zagen de ouders naar hun geliefd kind uit.</p>
<p>Het was of Hygiène zijn nadering voelde; pijlsnel was zij naar beneden gevlogen om hem het eerst te zien, en aan haar hand trad hij met Reveil binnen. Hygie wilde zich aan de voeten zijner ouders werpen, maar zijn vader ving hem op in zijn armen en snikte:</p>
<p>- Kind, val alleen uw God te voet - dien God, dien ik u in mijn blindheid niet kon leeren kennen - maar nu kennen wij Hem, en Hij heeft ons aan elkander we-<pb n="435"/>dergegeven. - Op de knieën, kinderen, met uw vader - met uwe moeder. - Gabriel! gij hebt mij den hoogsten zegen gebracht - ga ons nu ook voor in het gebed.</p>
<p>Zoo knielden zij in heilige geestvervoering neder, en als zij samen gebeden hadden, omhelsden zij elkander met een zalige vreugd en vrede in de ziel, die een voorsmaak van den hemel mocht heeten.</p>
<p>Reveil wilde zich verwijderen, om het opnieuw door de reinste banden omstrengeld gezin, geheel aan eigen gewaarwordingen over te laten - maar Beaujeu greep nog eenmaal zijn beide handen om hem vurig te danken.</p>
<p>- Trouwe vriend, gij hebt ons tot God en tot elkander wedergebracht - ik geloof niet enkel op uw woord - maar door eigen ervaring - ik heb de krachten der toekomende eeuw aanschouwd.</p>
<p>Gabriel omarmde zijn vriend met vreugdetranen en zeide:</p>
<p>- Gij gelooft dan eindelijk, Alphonse, nu gij zoo groote dingen gezien hebt. - Gij hebt als kind dezer eeuw hooge eischen gesteld - en uw verwachtingen zijn overtroffen - maar - ‘<hi rend="spat">zalig zijn zij, die niet gezien en nogtans geloofd zullen hebben</hi>!’</p>
<p>&nbsp;</p>
<p><hi rend="sc">einde van het derde en laatste deel.</hi></p>
<q rend="bq">Mocht de welwillende lezer eenige belangstelling voor den verderen levensloop van eukele door ons opgevoerde personen voeden, en wenscht hij te weten hoe de voornaamste groepen zich zes jaren later voordeden - dan wijzen wij hem op een volgend werk, dat als vervolg van de ‘Kinderen der Eeuw’ onder den titel van ‘De strijd om liet leven’ eerlang het licht zal zien.</q></div>
<div type="chapter">
<pb n="439"/>
<head rend="h3">Zinstorende drukfouten, die de lezer verzocht wordt te verbeteren.</head>
<div type="section">
<head rend="h4">Deel I.</head>
<p><table>
<row>
<cell>Blz.</cell>
<cell>55</cell>
<cell>reg.</cell>
<cell>14</cell>
<cell>opdat ik beiden zegene - <hi rend="spat">lees</hi>: opdat ik u beiden.</cell>
</row>
<row>
<cell>Blz.</cell>
<cell>71</cell>
<cell>reg.</cell>
<cell>13</cell>
<cell>v.o. maar de hoed - <hi rend="spat">lees</hi>: maar den hoed.</cell>
</row>
<row>
<cell>Blz.</cell>
<cell>87</cell>
<cell>reg.</cell>
<cell>14</cell>
<cell>verdediging - <hi rend="spat">lees</hi>: verdeeling.</cell>
</row>
<row>
<cell>Blz.</cell>
<cell>88</cell>
<cell>reg.</cell>
<cell>2</cell>
<cell>zijn zoons - <hi rend="spat">lees</hi>: zijns zoons.</cell>
</row>
<row>
<cell>Blz.</cell>
<cell>105</cell>
<cell>reg.</cell>
<cell>14</cell>
<cell>v.o. wil - <hi rend="spat">lees</hi>: zij wil.</cell>
</row>
<row>
<cell>Blz.</cell>
<cell>105</cell>
<cell>reg.</cell>
<cell>13</cell>
<cell>ichtjes - <hi rend="spat">lees</hi>: nichtjes.</cell>
</row>
<row>
<cell>Blz.</cell>
<cell>123</cell>
<cell>reg.</cell>
<cell>1</cell>
<cell>v.o. herhaalde - <hi rend="spat">lees</hi>: verhaalde.</cell>
</row>
<row>
<cell>Blz.</cell>
<cell>177</cell>
<cell>reg.</cell>
<cell>16</cell>
<cell>v.o. denkbeelden - stellig - <hi rend="spat">lees</hi>: denkbeelden stellig.</cell>
</row>
<row>
<cell>Blz.</cell>
<cell>198</cell>
<cell>reg.</cell>
<cell>8</cell>
<cell>haar antwoord - <hi rend="spat">lees</hi>: haar, antwoordt.</cell>
</row>
<row>
<cell>Blz.</cell>
<cell>231</cell>
<cell>reg.</cell>
<cell>11</cell>
<cell>v.o. uwer fantasie - <hi rend="spat">lees</hi>: onzer fantasie.</cell>
</row>
<row>
<cell>Blz.</cell>
<cell>269</cell>
<cell>reg.</cell>
<cell>11</cell>
<cell>v.o. gunde - <hi rend="spat">lees</hi>: gunden</cell>
</row>
<row>
<cell>Blz.</cell>
<cell>273</cell>
<cell>reg.</cell>
<cell>11</cell>
<cell>nu den grooten koning - <hi rend="spat">lees</hi>: nu de groote koning.</cell>
</row>
<row>
<cell>Blz.</cell>
<cell>289</cell>
<cell>reg.</cell>
<cell>11</cell>
<cell>enkele, die - <hi rend="spat">lees</hi>: enkele dien.</cell>
</row>
<row>
<cell>Blz.</cell>
<cell>322</cell>
<cell>reg.</cell>
<cell>14</cell>
<cell>trotsch - <hi rend="spat">lees</hi>: trots.</cell>
</row>
<row>
<cell>Blz.</cell>
<cell>355</cell>
<cell>reg.</cell>
<cell>11</cell>
<cell>v.o. die - <hi rend="spat">lees</hi>: dien</cell>
</row>
<row>
<cell>Blz.</cell>
<cell>372</cell>
<cell>reg.</cell>
<cell>1</cell>
<cell>liepen - <hi rend="spat">lees</hi>: lieden.</cell>
</row>
</table></p>
</div>
<div type="section">
<head rend="h4">Deel II</head>
<p><table>
<row>
<cell>Blz.</cell>
<cell>2</cell>
<cell>reg.</cell>
<cell>5</cell>
<cell>v.o. wijden - <hi rend="spat">lees</hi>: weiden.</cell>
</row>
<row>
<cell>Blz.</cell>
<cell>35</cell>
<cell>reg.</cell>
<cell>5</cell>
<cell>grondeloozen - <hi rend="spat">lees</hi>: eindeloozen.</cell>
</row>
<row>
<cell>Blz.</cell>
<cell>41</cell>
<cell>reg.</cell>
<cell>16</cell>
<cell>dat zij - <hi rend="spat">lees</hi>: dat wij.</cell>
</row>
<row>
<cell>Blz.</cell>
<cell>55</cell>
<cell>reg.</cell>
<cell>12</cell>
<cell>v.o. de schrik - <hi rend="spat">lees</hi>: den schrik.</cell>
</row>
<row>
<cell>Blz.</cell>
<cell>210</cell>
<cell>reg.</cell>
<cell>8</cell>
<cell>en bleef er - <hi rend="spat">lees</hi>: en voelde hij.</cell>
</row>
<row>
<cell>Blz.</cell>
<cell>251</cell>
<cell>reg.</cell>
<cell>15</cell>
<cell>v.o. hunne vuile kinderen - <hi rend="spat">lees</hi>: hare vuile kinderen.</cell>
</row>
<row>
<cell>Blz.</cell>
<cell>326</cell>
<cell>reg.</cell>
<cell>10</cell>
<cell>Lamenais - <hi rend="spat">lees</hi>: Lamennais.</cell>
</row>
<row>
<cell>Blz.</cell>
<cell>349</cell>
<cell>reg.</cell>
<cell>8</cell>
<cell>der zielenadel - <hi rend="spat">lees</hi>: van den zielenadel.</cell>
</row>
<row>
<cell>Blz.</cell>
<cell>391</cell>
<cell>reg.</cell>
<cell>5</cell>
<cell>oranjen <hi rend="spat">lees</hi>: oranje.</cell>
</row>
<row>
<cell>Blz.</cell>
<cell>403</cell>
<cell>reg.</cell>
<cell>11</cell>
<cell>hen - <hi rend="spat">lees</hi>: hun.</cell>
</row>
<row>
<cell>Blz.</cell>
<cell>424</cell>
<cell>reg.</cell>
<cell>11</cell>
<cell>v.o. God werk - <hi rend="spat">lees</hi>: Gods werk.</cell>
</row>
<row>
<cell>Blz.</cell>
<cell>430</cell>
<cell>reg.</cell>
<cell>14</cell>
<cell>in universeele taal - <hi rend="spat">lees</hi>: eenvoudige taal.</cell>
</row>
<row>
<cell>Blz.</cell>
<cell>430</cell>
<cell>reg.</cell>
<cell>16</cell>
<cell>en 18 wonderboek - <hi rend="spat">lees</hi>: woordenboek.</cell>
</row>
<row>
<cell>Blz.</cell>
<cell>438</cell>
<cell>reg.</cell>
<cell>17</cell>
<cell>moeen - <hi rend="spat">lees</hi>: moeten.</cell>
</row>
<row>
<cell>Blz.</cell>
<cell>465</cell>
<cell>reg.</cell>
<cell>4</cell>
<cell>pleegsters - <hi rend="spat">lees</hi>: verpleegsters.</cell>
</row>
<row>
<cell>Blz.</cell>
<cell>469</cell>
<cell>reg.</cell>
<cell>1</cell>
<cell>Böhme - <hi rend="spat">ees</hi>: Bohm.</cell>
</row>
<row>
<cell>Blz.</cell>
<cell>470</cell>
<cell>reg.</cell>
<cell>1</cell>
<cell>Esschenmayer - <hi rend="spat">lees</hi>: Eschenmayer.</cell>
</row>
<row>
<cell>Blz.</cell>
<cell>470</cell>
<cell>reg.</cell>
<cell>1</cell>
<cell>Young Stilling - <hi rend="spat">lees</hi>: Jung Stilling.</cell>
</row>
</table></p>
</div>
<div type="section">
<pb n="440"/>
<head rend="h4">Deel III</head>
<p><table>
<row>
<cell>Blz.</cell>
<cell>1</cell>
<cell>reg.</cell>
<cell>6</cell>
<cell>proefwaarneming - <hi rend="spat">lees</hi>: waarneming.</cell>
</row>
<row>
<cell>Blz.</cell>
<cell>28</cell>
<cell>reg.</cell>
<cell>10</cell>
<cell>nog te vinden - <hi rend="spat">lees</hi>: terug te vinden.</cell>
</row>
<row>
<cell>Blz.</cell>
<cell>48</cell>
<cell>reg.</cell>
<cell>10</cell>
<cell>welke - <hi rend="spat">lees</hi>: welken.</cell>
</row>
<row>
<cell>Blz.</cell>
<cell>84</cell>
<cell>reg.</cell>
<cell>4</cell>
<cell>egd - <hi rend="spat">lees</hi>: legd.</cell>
</row>
<row>
<cell>Blz.</cell>
<cell>85</cell>
<cell>reg.</cell>
<cell>5</cell>
<cell>in de kracht - <hi rend="spat">lees</hi>: en de kracht.</cell>
</row>
<row>
<cell>Blz.</cell>
<cell>138</cell>
<cell>reg.</cell>
<cell>6</cell>
<cell>schrijft - <hi rend="spat">lees</hi>: schrijf.</cell>
</row>
<row>
<cell>Blz.</cell>
<cell>152</cell>
<cell>reg.</cell>
<cell>2</cell>
<cell>en reg. 5 v.o. ‘onzichtbare’ - <hi rend="spat">lees</hi>; ‘onzichtbaven’</cell>
</row>
<row>
<cell>Blz.</cell>
<cell>153</cell>
<cell>reg.</cell>
<cell>11</cell>
<cell>v.b. onzichtbare - <hi rend="spat">lees</hi>: onzichtbaren.</cell>
</row>
<row>
<cell>Blz.</cell>
<cell>174</cell>
<cell>reg.</cell>
<cell>12</cell>
<cell>klemmende - <hi rend="spat">lees</hi>: klimmende.</cell>
</row>
<row>
<cell>Blz.</cell>
<cell>175</cell>
<cell>reg.</cell>
<cell>1</cell>
<cell>rouw - <hi rend="spat">lees</hi>: trouw.</cell>
</row>
<row>
<cell>Blz.</cell>
<cell>179</cell>
<cell>reg.</cell>
<cell>14</cell>
<cell>de - <hi rend="spat">lees</hi>: der.</cell>
</row>
<row>
<cell>Blz.</cell>
<cell>190</cell>
<cell>reg.</cell>
<cell>5</cell>
<cell>dan nog liever - <hi rend="spat">lees</hi>: veel liever.</cell>
</row>
<row>
<cell>Blz.</cell>
<cell>229</cell>
<cell>reg.</cell>
<cell>1</cell>
<cell>v.o. die zij mij - <hi rend="spat">lees</hi>: dien zij mij.</cell>
</row>
<row>
<cell>Blz.</cell>
<cell>233</cell>
<cell>reg.</cell>
<cell>12</cell>
<cell>v.o. aangeboren - <hi rend="spat">lees</hi>: aangebeden.</cell>
</row>
<row>
<cell>Blz.</cell>
<cell>236</cell>
<cell>reg.</cell>
<cell>3</cell>
<cell>die - <hi rend="spat">lees</hi>: dien.</cell>
</row>
<row>
<cell>Blz.</cell>
<cell>273</cell>
<cell>reg.</cell>
<cell>2</cell>
<cell>over - <hi rend="spat">lees</hi>: voor.</cell>
</row>
<row>
<cell>Blz.</cell>
<cell>294</cell>
<cell>reg.</cell>
<cell>14</cell>
<cell>v.o. zij - <hi rend="spat">lees</hi>: hij.</cell>
</row>
<row>
<cell>Blz.</cell>
<cell>298</cell>
<cell>reg.</cell>
<cell>14</cell>
<cell>die - <hi rend="spat">lees</hi>: dien.</cell>
</row>
<row>
<cell>Blz.</cell>
<cell>303</cell>
<cell>reg.</cell>
<cell>1</cell>
<cell>dat gij indien gij - <hi rend="spat">lees</hi>: dat gij ook.</cell>
</row>
<row>
<cell>Blz.</cell>
<cell>315</cell>
<cell>reg.</cell>
<cell>5</cell>
<cell>v.o. het voorhang - <hi rend="spat">lees</hi>: den voorhang.</cell>
</row>
<row>
<cell>Blz.</cell>
<cell>334</cell>
<cell>reg.</cell>
<cell>15</cell>
<cell>den groep - <hi rend="spat">lees</hi>: de groep.</cell>
</row>
<row>
<cell>Blz.</cell>
<cell>366</cell>
<cell>reg.</cell>
<cell>15</cell>
<cell>v.o. dengeen - <hi rend="spat">lees</hi>: degenen.</cell>
</row>
</table></p>
</div>
</div>
</body>
</text>
</TEI.2>
