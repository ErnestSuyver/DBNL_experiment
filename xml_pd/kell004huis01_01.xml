<?xml version="1.0" encoding="UTF-8"?><!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
    <teiHeader>
        <fileDesc>
            <titleStmt>
                <title type="main">Het huisgezin van den praeceptor</title>
                <author>Gerard Keller</author>
            </titleStmt>
            <editionStmt>
                <edition>
                    Dit bestand biedt, behoudens een aantal hierna te noemen ingrepen, een diplomatische weergave van <hi rend="i">Het huisgezin van den praeceptor</hi> van Gerard Keller in de eerste druk uit 1859.
                </edition>
                <respStmt>
                    <resp>
                        <corr></corr>
                    </resp>
                </respStmt>
            </editionStmt>
            <extent><!-- aantal pagina's --></extent>
            <scandetails>
                <scan type="I">
                    <extent-detail><!-- pagina range van een sectie --></extent-detail>
                    <empty-page>2, 4, 8</empty-page>
                    <!-- <insert after="na deze pagina begint de insert"> aantal insert pagina's </insert> -->
                    <insert after=""></insert>
                </scan>
            </scandetails>
            <publicationStmt>
                <idno type="titelcode">kell004huis01_01</idno>
                <idno type="format">DBNL-TEI 1</idno>
                <availability>
                    <p>2011 dbnl</p>
                </availability>
            </publicationStmt>
            <notesStmt>
                <note></note>
            </notesStmt>
            <sourceDesc>
                <bibl>
                    <idno type="isbn"></idno>
                    <idno type="usedcopy">exemplaar universiteitsbibliotheek Leiden, signatuur: 1222 G 4</idno>
                </bibl>
                <p>Gerard Keller, <hi rend="i">Het huisgezin van den praeceptor</hi>. D.A. Thieme, Arnhem 1859</p>
                <p>&nbsp;</p>
            </sourceDesc>
        </fileDesc>
        <encodingDesc>
            <projectDesc>
                <p>Wijze van coderen: standaard</p>
                <p></p>
            </projectDesc>
        </encodingDesc>
        <profileDesc>
            <langUsage>
                <language id="nl">Nederlands</language>
            </langUsage>
        </profileDesc>
        <ebook>
            <bibl>
                <title type="main">Het huisgezin van den praeceptor</title>
                <author>Gerard Keller</author>
                <idno></idno>
                <imprint>
                    <publisher></publisher>
                    <pubPlace></pubPlace>
                </imprint>
            </bibl>
            <idno type="isbn"></idno>
            <order>
                <price curr="euro"></price>
                <link></link>
            </order>
            <blurb><p></p></blurb>
            <titlepage><p></p></titlepage>
            <colofon><p></p></colofon>
        </ebook>
        <pod>
            <bibl>
                <title type="main">Het huisgezin van den praeceptor</title>
                <author>Gerard Keller</author>
                <idno></idno>
                <imprint>
                    <publisher></publisher>
                    <pubPlace></pubPlace>
                </imprint>
            </bibl>
            <idno type="isbn"></idno>
            <order>
                <price curr="euro"></price>
                <link></link>
            </order>
            <blurb><p></p></blurb>
            <titlepage><p></p></titlepage>
            <colofon><p></p></colofon>
        </pod>
        <revisionDesc>
            <change>
                <date>2011-02-14</date>
                <respStmt>
                    <name type="person">CB</name>
                </respStmt>
                <item>colofon toegevoegd</item>
            </change>
        </revisionDesc>
    </teiHeader>
<text>
<body>
<cf><div type="chapter">
<pb n="I"/>
<p><hi rend="spat">GULDENS-EDITIE</hi>.</p>
<p>No. 4.</p>
<p>&nbsp;</p>
<p>HET HUISGEZIN VAN DEN PRAECEPTOR,</p>
<p><hi rend="sc">door gerard keller</hi>.</p>
<pb n="III"/>
<p><hi rend="spat">GULDENS-EDITIE</hi>.</p>
<p>No. 4.</p>
<p>&nbsp;</p>
<p>HET HUISGEZIN <hi rend="sc">van den</hi> PRAECEPTOR, <hi rend="sc">door gerard keller</hi>.</p>
<pb n="V"/>
<p>HET HUISGEZIN <hi rend="sc">van den</hi> PRAECEPTOR, <hi rend="sc">door gerard keller</hi>.</p>
<p>&nbsp;</p>
<p><hi rend="sc">te</hi> <hi rend="spat">ARNHEM</hi>,</p>
<p><hi rend="sc">bij</hi> D.A. <hi rend="spat">THIEME</hi>.</p>
<p>1859</p>
<pb n="VI"/>
<p><hi rend="sc">gedrukt bij h.c.a. thieme, te nijmegen</hi>.</p>
</div></cf>
<div type="chapter">
<pb n="VII"/>
<head rend="h3">Voorrede.</head>
<p>Gij vraagt mij eene voorrede, amice, en ik weiger u niet gaarne iets. Maar nooit heb ik meer den schrijver benijd, die deze taak aan een ander kon opdragen.</p>
<p>Waarlijk, ik heb den lezers niets vooraf te zeggen, want om hun nu mede te deelen, dat, door het verzuim van een ander, mijn arbeid vroeger ter perse ging, dan gij gedacht en ik gewenscht had, zal het publiek wel volmaakt onverschillig zijn, ofschoon het misschien niet zonder invloed op mijn <hi rend="spat">Huisgezin</hi> is geweest. De lezer zelf beslisse in hoeverre het er onder geleden heeft. De lezer toch is oppermagtig regter....... hij zij een genadig regter tevens!</p>
<p>Wilt gij deze regelen als voorrede plaatsen, dan hebt gij uw zin en ik ben uit de verlegenheid.</p>
<p>G.K.</p>
<p>'s Hage, 15 November 1858.</p>
</div>
<div type="chapter">
<pb n="1"/>
<head rend="h2">Het huisgezin van den praeceptor.</head>
<head rend="h3">I. Stalkers huiskamer.</head>
<p>- ‘Gaauw, Septima, haal pa's pantoffels, zeide mevrouw Stalker tot hare jongste dochter, die, op een stoof naast haar gezeten, met ernst en ijver eene naald en draad onophoudelijk door een lapje katoen haalde. Ongelukkig was de knoop er in vergeten en de draad strekte dus lang.</p>
<p>- ‘Het hoeft niet, kindje,’ zeide de praeceptor, ‘ik ga zelf naar boven; maar mijn eerste kopje zal ik hier drinken.’</p>
<p>- ‘Pa, Septima is de zevende, niet waar?’ vroeg Robhert, die thans zes weken op de latijnsche school was.</p>
<p>- ‘Akkoord, jongen.’</p>
<p>- ‘Maar u hebt er u een verteld.’</p>
<p>- ‘Zoo?’</p>
<pb n="2"/>
<p>- ‘Ja, pa; tel maar eens: Frits is één, Maurits is twee, Anna is drie, Kees is vier, ik ben vijf, Marie zes, Louise is zeven en Septima is acht.’</p>
<p>- ‘Dan zal er een bijgekomen zijn, daar ik niet van weet, of bij de Romeinen was zeven een meer dan bij ons.’</p>
<p>- ‘Neen, pa, zeg nu eens, hoe komt het?’</p>
<p>- ‘Pa heeft jou niet meêgerekend,’ riep Kees van achter zijne teekenportefeuille, die hij door eene vernuftige combinatie van twee stoelen, den schoorsteenmantel en de piano tot een schildersezel had ingerigt.</p>
<p>- ‘Maar, Rob, je weet immers, dat Maurits geen broêr van je is,’ zeide mevrouw Stalker.</p>
<p>- ‘O dat is waar ook!’ hernam de knaap, zich bezinnende. ‘Maar, pa, als <hi rend="i">u</hi> eens dood gaat, waar gaan <hi rend="i">wij</hi> dan naar toe.’</p>
<p>- ‘Wel, dan blijven we hier,’ zeide Kees. ‘Ik zal wel teekenen voor den kost.’</p>
<p>- ‘En pa zal wel wat nalaten, net als oom Piet, niet waar, pa?’</p>
<p>- ‘Wel zeker, jongens! een eerlijken naam en zeven kinderen, voor wie de goede God wel zal zorgen.’</p>
<p>- ‘Hoe doet de goede God dat?’ vroeg Marie.</p>
<p>- ‘Och, Stalker, de kinderen begrijpen je niet. Hier Louise, geef dat kopje eens aan je pa.’</p>
<p>- ‘Voor een zoen! anders krijgt u het niet!’ zeide Louise, terwijl zij het kopje thee boven haar hoofd hield.</p>
<p>- ‘Schalk! je oogen staan weêr veel te ondeugend.’ Maar niettemin zette Stalker zijn schildpadden bril af, die den veertigjarigen praeceptor wel tien jaren ouder maakte, en nam Louise op zijn kniën, die hem nu met kinderlijke dartelheid uit het theekopje liet drinken, dat zij in de hand hield. De zesjarige Marie en Septima voegden zich bij haar en geen schooljongen zou in de hoofdfiguur dier groep zijn ernstigen, geleerden praecep-<pb n="3"/>tor herkend hebben, vooral niet toen de meisjes op de gedachte kwamen om haar vaders toilet eens in orde te brengen - iets wat het altijd groot noodig had - en met hare blanke handjes en poezele armen hem van alle zijden aangrepen.</p>
<p>- ‘Ja, kinderen, je moogt wel wat werk van je vader maken, je kost hem geld en moeite genoeg,’ zeide Stalker, ‘maar laat hem nu met rust, anders...’</p>
<p>- ‘Anders?’ vroeg Septima.</p>
<p>- ‘Anders krijg je geen boterhammen van avond. Die moet pa gaan verdienen.’</p>
<p>De meisjes geloofden het niet en in den letterlijken zin was het ook onwaar, maar toch, indien Stalker niet woekerde met elk vrij oogenblik, indien hij niet gestadig en met ijver arbeidde, hij zou zeker buiten staat zijn geweest zijn zevental groot te brengen, en het kapitaal dat hij, als voogd over zijn neef Maurits administreerde, besteedde hij uitsluitend om dezen eene goede opleiding te verzekeren. Stalker had thans zijn pupil even als zijn eigen zoon, maar Frits met behulp van beurzen, naar de akademie gezonden, waar de een in de theologie, de andere in de regten studeerde. Sedert den dag, waarop Frits en Maurits de ouderlijke woning verlaten hadden, scheen Stalker evenwel nog zuiniger op zijn tijd te worden dan voorheen: toen arbeidde hij voor zijne drie jongens, thans voor zijne vier meisjes, zeide hij, en het was ook uit besef der noodzakelijkheid daarvan, dat hij op eens oprees om zich naar zijne kamer te begeven.</p>
<p>- ‘Neen, even nog!’ riepen de meisjes en de eene maakte zich van zijn haar, de andere van zijn boordje, de derde van zijn horlogiebandje meester. Maar toen er gescheld werd en men een mannenstem in den gang hoorde, die naar den heer des huizes vroeg, rukte Stalker zich los en ontsnapte in de suite, om te hooren wie het was en dan, naar bevind van zaken, aan zijn arbeid te
<pb n="4"/>
gaan of in de huiskamer terug te keeren. De eerste woorden van den binnentredende waren echter reeds voldoende om hem weder te voorschijn te doen komen.</p>
<p>- ‘Daar doet ge goed aan, kapitein,’ riep hij, hem hartelijk de hand drukkende. ‘Ja, ik wist wel, dat Melchior niet heen zou gaan zonder ons nog eens te komen opzoeken.’</p>
<p>- ‘Jou heb ik nu genoeg gezien, Rob, maar je vrouwtje moet ik nog eens zoenen, vóór ik naar dat gat van Koevorden ga,’ en Melchior voegde bij het woord de daad, tot grooten schrik der kinderen, die geloofden dat mama er niet levend af zou komen. Mevrouw Stalker toch was een tenger klein vrouwtje en kapitein Melchior een breed geschouderde reus met pikzwarte knevels en baard, zwarte oogen en zwart haar en met eene stem, zoo zwaar, dat er wel honderd kinderstemmetjes uit konden. En, als ware dat beeld der verschrikking nog niet verschrikkelijk genoeg, de rammelende sabel aan zijne zijde en al het blinkende lederwerk, en de schitterende knoopen en epauletten - in het oog der kinderen althans, want in het oog zijner spitsbroeders hadden zij wel eene vernieuwing noodig - maakten zijne omhelzing nog indrukwekkender.</p>
<p>Stalker lachte hartelijk over dien indruk en mevrouw zeide blozend: ‘Maar Jan, denk nu toch, dat ik moeder van zeven kinderen ben.’</p>
<p>- ‘Zeven kinderen! je ziet er uit als op den avond dat ge als bruid den eersten wals met me deedt, is 't niet waar, Rob?’</p>
<p>- ‘Zeker, zeker,’ zeide Stalker, zich in de handen wrijvende, ‘en haar hart is nog even onschuldig.’</p>
<p>- ‘En jong? en 't uwe ook, niet waar, Rob? Sakkerloot kerel, wat ben-je me toch een eind vooruit! Ik zou haast de hand van je dochter kunnen vragen,’ en Melchior vestigde zijne doordringende, maar toch vriendelijke oogen op Anne, de zeventienjarige dochter van den
<pb n="5"/>
praeceptor, die, ofschoon zij een tweede moeder was voor de jongeren, en haar leeftijd medebragt dat zij gaarne voor eene dame doorging, toch kinderlijk genoeg van harte was om te lagchen over de woorden van den kapitein.</p>
<p>- ‘Maar je zoudt me niet willen hebhen, niet waar jufvrouw Anne?’ - dat jufvrouw maakte alles goed - ‘Je zult meer zin hebben in je neef Maurits.’</p>
<p>Anne bloosde tot in haar hals en ontdekte op eens, dat Septima's schort niet goed vast was en mama een klosje had laten vallen.</p>
<p>- ‘Een knappe jongen, die Maurits!’ ging Melchior voort, ‘een open oog en een hoog voorhoofd, twee goede dingen, Rob.’</p>
<p>- ‘Als ze ten minste de kenmerken zijn van een open hart en een helder verstand,’ zeide de praeceptor, ‘maar, wat het laatste betreft, de jongen is eigenlijk niet geschikt om te studeren.’</p>
<p>- ‘Je hadt hem ook aan mij moeten geven; ik had een flink soldaat van hem gemaakt.’</p>
<p>- ‘Daar was hij zeker beter voor, maar je weet dat mijn broêr Piet er op stond, dat zijn zoon advokaat zou worden. In zijn goede dagen heeft hij mij meer dan eens gezegd, dat de titel van meester het eenige was, dat aan zijn geluk ontbrak.’</p>
<p>- ‘Goede dagen!’ herhaalde Melchior. ‘Zij hebben niet lang voor hem geduurd, Rob. Is het wel? Ik heb wel eens gehoord, dat hij na den dood zijner vrouw zeer zonderling leefde.’</p>
<p>Stalker haalde de schouders op: ‘Gij weet, dat ik mij met de zaken van mijn broêr niet bemoeide op het laatste van zijn leven.’</p>
<p>- ‘Zeg dat nu niet, Stalker,’ viel mevrouw in, die, hoewel de heeren naar een hoek bij het raam waren geschoven, zoodat de kinderen hen niet verstaan konden, toch het gesprek was gevolgd.</p>
<pb n="6"/>
<p>- ‘Ik dacht niet, Rieka, dat ge zoo nieuwsgierig gebleven waart,’ merkte Melchior plagend aan.</p>
<p>- ‘Neen, Jan, maar dan moet Stalker ook de waarheid zeggen: hij heeft tot het laatst van Piets leven alles gedaan om diens verwarde huishouding nog wat bijeen te houden; hij heeft hem gewaarschuwd en geholpen waar hij kon en toen.... toen Piet gestorven was, heeft hij dadelijk Maurits in huis genomen en al de zaken geregeld, maar Rob is te nederig om het te erkennen.’</p>
<p>- ‘Hoe gelukkig als je dan de Faam tot vrouw hebt,’ zeide Stalker, ‘als zij maar niet al te luid de trompet steekt. Vooral in deze zaak niet,’ voegde hij er bij, met een veelbeteekenenden wenk.</p>
<p>- ‘Dus is het toch waar!’ En Melchior maakte met zijne hand de beweging van iemand, die zich zelven om het leven had gebragt.</p>
<p>- ‘Zelf niet, maar in een duël. Door en door, op eens dood!’</p>
<p>- ‘Weet zijn zoon het?’</p>
<p>- ‘<hi rend="i">Ik</hi> heb het hem nooit gezegd, maar ik geloof wel dat hij het weet; daar zijn altijd gedienstige geesten. Onlangs nam hij het duël met zooveel vuur in bescherming, dat ik wel aan iets anders dan aan redenering gelooven moest.’</p>
<p>- ‘En wie was de tegenpartij?’</p>
<p>- ‘In den brief, dien ik op mijn broêrs schrijftafel vond, verzocht hij mij er geen onderzoek naar te doen. De zaak is <hi rend="i">en règle</hi> geschied; de secondanten zijn mannen in wie ik onbepaald vertrouwen stel, en alles is met zooveel geheimhouding behandeld, dat eerst sedert een paar jaar het gerucht van dat duël publiek werd. Hoe weet ik niet; ge begrijpt, dat ook ik alle onnoodige getuigen uitsloot.’</p>
<p>- ‘En je vermoeden valt op niemand?’</p>
<p>- ‘Ja, op een vreemdeling, een man met wien Piet kort voor zijn dood zaken schijnt gehad te hebben;
<pb n="7"/>
die toen op eens verdwenen is en van wien ik nooit meer iets heb gehoord. Maar 't is slechts een bloot vermoeden.’</p>
<p>- ‘Eene nare historie,’ zeide Melchior; ‘enfin, voor den jongen is 't misschien een geluk, dat hij onder uwe leiding gekomen is, want Piet was de man niet om zijn zoon groot te brengen. En hoe gaat het met Frits?’</p>
<p>- ‘Daar neem ik mijn hoed voor af,’ antwoordde de praeceptor. ‘Wilt ge wel gelooven, Melchior, trotsch ben ik niet - hoogmoed zou in mijne betrekking niet lang duren - maar op zulk een zoon ben ik trotsch. Daar is er geen aan de akademie, die hem overtreft in vlugheid of in geheugen; hij kan met der tijd een van de geleerdste mannen van Europa worden.’</p>
<p>- ‘Ei?’ zeide Melchior, op wien dit vooruitzigt blijkbaar minder indruk maakte. ‘Hij moet immers dominé worden?’</p>
<p>- ‘Ja.’</p>
<p>- ‘Dan zal hij niet veel deugen voor zijn vak.’</p>
<p>- ‘Dat is te zeggen, hij zal geen predikant blijven; hij zal wel professor worden. Daar studeert hij eigenlijk voor.’</p>
<p>- ‘Je wordt oud, Stalker, je wordt oud!’ riep Melchior uit, terwijl hij lagchend het hoofd schudde. ‘Wat hebben wij ons dikwijls vrolijk gemaakt over hetzelfde denkbeeld, dat je mij nu met een ernstig en trouwhartig gezigt zit mede te deelen.’</p>
<p>Stalker stemde met de vrolijke bui van zijn ouden vriend in, maar - bleef overtuigd dat het denkbeeld, dat <hi rend="i">zijn</hi> zoon voor professor studeerde, toch zoo dwaas niet was.</p>
<p>Mevrouw had intusschen de theetafel opgeruimd, aan de kinderen hun avondeten gegeven en toen de vier jongsten hun vader goeden nacht hadden gekust en mevrouw de lamp had aangestoken, toen zag het er in de
<pb n="8"/>
huiskamer van den praeceptor zoo huiselijk en gezellig uit, dat kapitein Melchior met regt jaloersch er van was.</p>
<p>- ‘Wel, Jan,’ zeide mevrouw Stalker, ‘waarom volgt ge dat voorbeeld dan thans ook niet? Niets belet u eene vrouw te nemen.’</p>
<p>- ‘Als ik er eene krijgen kon zoo lief en vrolijk als gij, Rieka, en ik wist zeker, dat zij zoo blijven zou en - zij bezat een paar ton, geloof dat ik er mij niet lang op bedenken zou.’</p>
<p>- ‘Maar je tractement is grooter dan het mijne,’ zeide Stalker, ‘en waar ik het mede doe....’</p>
<p>- ‘Kan Melchior het niet mede doen,’ viel deze in. ‘Neen Rob, ik moet wat weelde hebben; ik kan mij niet tevreden stellen met het alledaagsche, en ik heb mijn tractement geheel noodig om in de behoeften van mij zelven alleen te voorzien.’</p>
<p>- ‘Altijd dus nog de oude! Voor mij is de tijd der fijne flesschen voorbij.... Heugt het je nog, Jan, hoe wij contubernalen waren?’</p>
<p>- ‘En wie was er dan het kwistigst met geld?’</p>
<p>- ‘Met krediet, zeg liever; geld hadt ge zoo min als ik. Ja, 't heeft mij later menigmaal berouwd, toen ik aan 't betalen ging.’</p>
<p>- ‘Nu ben je er door, hè?’</p>
<p>- ‘Dáár door, ja, maar daar is wat noodig in een huishouden, en, als ik mijne Rieka niet had, zou ik er zeker niet komen. Geloof me, zoo'n vrouw brengt voor mannen als jij en ik meer aan dan een ton; want wij kennen geen van beiden de waarde van 't geld en de ton zou er spoedig door zijn.’</p>
<p>- ‘'t Is goed, dat je dochter niet in de kamer is.’</p>
<p>- ‘Dan zou ik het niet zeggen. Men wordt voorzigtig als men zooveel ooren - en matig als men zooveel monden om zich heeft, maar voor mijn ouden Jan Melchior heb ik toch nog eene flesch over.’</p>
<p>- ‘Ik zal haar wel eens krijgen,’ zeide mevrouw.</p>
<pb n="9"/>
<p>- ‘Neen, kindlief; je weet den weg niet naar het achterste vakje. Wat zegt gij, Melchior, geen vrouwen over den wijnkelder?’</p>
<p>Stalker kreeg eene flesch en toen de beide vrienden haar, onder het herdenken van het verleden, geledigd hadden en er eene tweede was gekomen, leêgde de praeceptor een glas op de inclinatie van Melchior.</p>
<p>- ‘Gij deedt beter mij een voorwerp voor mijne inclinatie aan te wijzen,’ zeide Melchior; ‘onder ons gezegd, mijn leven als jonge heer begint mij te vervelen en het huwelijk is niet zoo vreemd aan mijne komst.’</p>
<p>- ‘Daar begint gij wat laat mede.’</p>
<p>- ‘Wie zegt u, dat ik nu eerst begin? Het zou kunnen zijn, dat ik niet geslaagd was, dat ik daarom weder terug wilde keeren en nu toch nog eens ééne poging wilde aanwenden.’</p>
<p>- ‘Hoor eens, Melchior, als ge trouwt wil ik uw getuige en uw gast zijn; als gij vader wordt, wil ik peet worden over een van uw jongens; en als gij sterft wil ik mij de voogdijschap getroosten, - maar u eene vrouw te bezorgen, dát kunt ge niet van mij vergen.’</p>
<p>Rieka dacht er anders over; dames hebben op dat punt ruimer geweten en zij noemde, als voor zich zelve, mevrouw Melersheim.</p>
<p>- ‘Die is niet zoo jong meer,’ antwoordde Melchior.</p>
<p>- ‘Veertig jaar ongeveer, en ze ziet er uit of zij dertig is.’</p>
<p>- ‘Dat is voor het eerst in mijn leven, dat ik de eene vrouw de andere hoor prijzen!’ schertste Melchior. ‘Heeft zij fortuin?’</p>
<p>- ‘Men zegt ja.’</p>
<p>- ‘<hi rend="i">Men zegt</hi>, dat is twijfelachtig.’</p>
<p>- ‘Zij leeft op vrij grooten voet, verkeert in de aanzienlijkste kringen, en ze is waarlijk eene vrouw, die voor u berekend zou zijn.’</p>
<pb n="10"/>
<p>Melchior bedacht zich een oogenblik. ‘Zij heeft een kind, niet waar?’ vroeg hij.</p>
<p>- ‘Een dochtertje, een allerliefst mooi meisje van zestien jaar; wel wat coquet. Maar is Hélène geen lief meisje, Anne?’ vroeg mevrouw aan hare dochter, die juist binnentrad, en de kinderen in bed te hebben geholpen.</p>
<p>- ‘Zeker, ma; waarom?’ En Anne bloosde weder.</p>
<p>- ‘En zoudt ge mij die aanraden?’ vervolgde Melchior peinzend.</p>
<p>Anne zag verbaasd den kapitein aan; zij begreep niet anders uit die woorden, dan dat hare moeder Hélène Melersheim tot de echtgenoote wilde maken van Melchior, maar in plaats van jaloersch te zijn, zooals elke zeventienjarige althans bij de eerste opwelling, is, wanneer het een goed huwelijk van eene harer kennissen betreft, weidde zij op eens over de deugden en bekoorlijkheden van Hélène uit, zoodat de kapitein tot de conclusie kwam, dat de twee meisjes boezemvriendinnen waren.</p>
<p>- ‘Morgen zoudt gij gelegenheid hebben haar te ontmoeten,’ zeide mevrouw. ‘Meibosch geeft een diné ter eere van zijn zoon, die zijn examen te Breda gaat doen.’</p>
<p>- ‘<hi rend="i">Gaat</hi> doen? Ik zou liever een diné geven als het achter den rug was.’</p>
<p>- ‘Dan zou er misschien veel kans zijn, dat er niets van het diné kwam. Ik ken Anton, ik heb hem vijf jaar lang les gegeven, maar het zou mij verwonderen als de jongen slaagde.’</p>
<p>- ‘Nu, dat is hunne zaak, maar ik ben niet bij Meibosch gevraagd.’</p>
<p>- ‘Dat is geen bezwaar; Meibosch is een gul gastheer en een uniform is bij hem de beste introductie, die men denken kan.’</p>
<p>- ‘Is hij altijd nog zoo dwaas? In den tijd dat
<pb n="11"/>
ik hier in garnizoen lag, was hij de risée van de stad.’</p>
<p>- ‘Hij heeft nu eene heerlijkheid gekocht en noemt zich Meibosch van den Hoogzand. 't Is jammer, want een goed hart heeft hij, en als zijne vrouw eene andere was, zou alles wel gaan, maar de kruideniers-toonbank tracht zij nu te doen vergeten op eene wijze, die er telkens juist aan herinnert. 't Is mij altijd een raadsel, dat mevrouw Melersheim er aan huis komt.’</p>
<p>- ‘Hij is haar kassier,’ merkte Rieka aan, ‘en haar man was immers geparenteerd aan mevrouw Meibosch?’</p>
<p>- ‘'t Is waar ook..... Dat treft ge, Melchior, daar hoor ik mijne jongens in den gang,’ en Stalker snelde de deur uit en keerde spoedig daarop terug met zijn zoon Frits en zijn pleegzoon Maurits, die hij met vaderlijken trots aan zijn ouden vriend voorstelde.</p>
<p>Frits was het evenbeeld zijns vaders, maar krachtiger gebouwd en donkerder van uitzigt. Hij logenstrafte door zijn uiterlijk het dwaalbegrip, dat studie de ligchaamskrachten ondermijnt; althans van hem niet, die met den geest voor studie begaafd is. Slechts aan zijn ernstig oog was het zigtbaar, dat hij met zijn hoofd arbeidde, terwijl hij in zijne bewegingen ook die losheid miste, die den jongen student kenmerkt, voor wien het leven die zonderlinge, die gelukkige en - wij voegen er bij - die heilzame mengeling oplevert van vermaak en inspanning, van onbezorgdheid in het dagelijksch leven en besef eener hoogere roeping in zijne studiën; van rusteloosheid in het zinnelijke en volharding in het wetenschappelijke; van vrijheid en pligtsbetrachting; van opgewondenheid in den omgang en degelijkheid voor zich zelven; van losheid in de vormen en strenge getrouwheid in de beginselen; die heerlijke vereeniging van een jeugdig hart en een volwassen geest, die men in geen ander tijdperk of levenskring terugvindt. Maurits leverde daarvan de type op. Frits had zich voor het feest van den volgenden dag deftig in het zwart ge-<pb n="12"/>kleed; Maurits had zijn karakter behouden en de nette, eenigzins zwierige kleederen van den student deden zijn vrolijk gelaat nog beter uitkomen.</p>
<p>Met bijna kinderlijke hartelijkheid gaf hij zijne pleegmoeder een kus en Anna twee, waarop hij Robbert bij de ooren trok met de opmerking, dat hij al weêr gegroeid was sedert de vorige maand. Toen ging hij tusschen mevrouw Stalker en Anna zitten, om, zoo als hij zeide, eens een regt huishoudelijk praatje met haar te houden, terwijl oom wel zoo vriendelijk zou zijn hem van tijd tot tijd de flesch eens aan te reiken.</p>
<p>- ‘Maar, jongens, ik schenk voor jelui geen fijnen wijn,’ zeide de praeceptor.</p>
<p>- ‘Wel, oom, dat zou al heel slecht van u zijn, of denkt gij, dat wij er niet van houden? Kom, Frits, zet je preêkengezigt nu af..... Neen, dank je, tante, thee niet meer, dat verslapt de maag zoo, maar oom moest een fijne flesch schenken aan zoo'n paar brave jongens als wij, die als tamme duiven naar het hok vliegen. Wat zeg jij, Frits?’</p>
<p>- ‘Ik zeg het ook, Maurits, dat het vader wel een fijne flesch waard moet zijn, dat wij de professorale thee en de professorale uijen hebben prijs gegeven voor zijn gezelschap. Maar de oude lui worden ondankbaar als hunne zoons op leeftijd komen.’</p>
<p>- ‘Stil maar, jongens, ik ga al,’ zeide Stalker en begaf zich naar den kelder. Frits zette het gesprek voort met den kapitein, die nu ook van <hi rend="i">zijn</hi> tijd begon, want Melchior was ook nog een paar jaar student geweest, maar hij had de voorkeur aan het militaire leven gegeven, of liever zijn vader, die begreep, dat zijn zoon Jan hem dan vrij wat minder geld zou kosten dan als student in de regten. Van die gelegenheid maakte Maurits gebruik om met Anna te fluisteren, die sedert haar neef te huis was gekomen geheel veranderd scheen. Wat zij elkander vertelden
<pb n="13"/>
zou voor Melchior en Frits van minder belang zijn geweest, voor hen zelven echter was het onbeschrijfelijk gewigtig: het was eene herinnering aan het jawoord, het jawoord dat in het geheim gevraagd en gegeven was en juist aan dat geheim karakter dubbele bekoorlijkheid ontleende. Het voorname punt was de vraag of iemand iets van hunne betrekking had gemerkt, welk vraagpunt in den meest ontkennenden zin werd beantwoord, en daarna kwam de opsomming van al de oogenblikken en toestanden, waarin zij aan elkander gedacht hadden, afgewisseld door allerlei opmerkingen en mededeelingen, die den avond voor beide deden ‘omvliegen.’</p>
<p>Stalker behandelde met zijn zoon en den kapitein de geschiedenis van den dag, zij politiseerden en filosofeerden en het gesprek werd zoo diep, dat moeder Rieka ongemerkt de oogen sloot, en droomde - dat zij in haar bed lag. Zij was er dan ook elken morgen om zes ure reeds uit, en geen uur van den dag was zij ledig.</p>
<p>- ‘Mijn goed wijfje krijgt slaap,’ zeide Stalker op eens, toen zijn oog op Rieka viel. ‘Willen wij nu maar een broodje eten? familiaar, hoor. Rieka!’</p>
<p>- ‘Wat blief-je? Neen kindertjes, ik slaap niet,’ zeide mevrouw, terwijl zij moeite deed een helder gezigt te zetten, wat zoo in 't oogloopend mislukte, dat allen in lagchen uitbarstten. Rieka zelve lachte mede en nu zij wat uitgerust was werd zij weder de opgeruimde, spraakzame vrouw des huizes, het middenpunt van den kleinen kring, die om het eenvoudig maal geschaard zat. Stalker hield zijn gast gezelschap, maar de overigen schenen de voorkeur aan koffij te geven. Toch waren Frits en Maurits vrolijker dan op menig studentenfeest en heerschte er bij allen een opgeruimde toon, die het rijkste soupé misschien niet zou aanbrengen.</p>
<p>Toen de ouderwetsche, bruine hangklok half twaalf sloeg,
<pb n="14"/>
schelde Rieka de meid en zette voor de borden aschbakjes in de plaats; de heeren mogten blijven zitten zoo lang zij wilden, maar morgen kwam er voor haar huisgezin weêr een dag, zeide zij, en de meid moest ook slapen.</p>
<p>- ‘En wij ook, Rieka,’ antwoordde Melchior, beleefdheidshalve zijn glas terugtrekkende, toen Stalker hem wilde inschenken. ‘Voor mij is het ook tijd en voor je man ook, die zal zijne schade wel moeten inhalen.’</p>
<p>- ‘Och, de oogenblikken van dezen avond zijn er niet te duur mede gekocht,’ zeide de praeceptor, ‘en een uurtje vroeger op morgen en overmorgen, dan halen wij 't wel weder in.’</p>
<p>- ‘Stalker, ik heb respekt voor je.’</p>
<p>- ‘Denk er om, Jan, dat mijn jongens er bij zitten.’</p>
<p>- ‘En ik benijd je, kerel, 't spijt mij nu drommels, dat ik gesjeesd ben in der tijd.’</p>
<p>- ‘Hoor je 't Frits. Hoor je 't, Maurits?’</p>
<p>- ‘Als alle gesjeesden zoo te regt kwamen als kapitein Melchior,’ zeide Maurits, ‘zou 't nog wel schikken.’</p>
<p>- ‘Al je geluk hebt ge toch aan uwe studie te danken,’ ging Melchior voort, zonder op 't komplimentje acht te slaan.</p>
<p>- ‘Aan God, beste vriend, die mijn arbeid gezegend heeft en die ieders levenskring bepaalt.’</p>
<p>- ‘Maak dat nu maar met je zoon uit,’ hernam de kapitein, ditmaal voor goed zijn laatste glas ledig drinkende. ‘A propos, die invitatie bij Meibosch?’</p>
<p>- ‘Ik zal er morgen ochtend mijn werk van maken, maar gij kunt er zeker van zijn, dat gij er eene krijgt.’</p>
<p>- ‘Een officier! Al had de kapitein zijn gansche regiment mede gebragt, Meibosch zou hem inviteren,’ schertste Maurits.</p>
<p>Toen Melchior vertrokken was bleef de praeceptor nog eenige oogenblikken met de jongelui praten, maar al spoedig volgde hij het voorbeeld van Rieka. Ook Frits en Maurits begaven zich naar hunne kamer, maar
<pb n="15"/>
daar gekomen schoven zij het raam open, staken hunne sigaren aan en, terwijl Maurits peinzend of neuriënd of dwaasheden uitkramende de zoele avondlucht inademde, had Frits een boek genomen en was weldra in zijne lectuur verdiept.</p>
<p>- ‘Komaan, dominé,’ zeide Maurits eindelijk, opstaande en met eene verbazende snelheid al zijne kleederen uitwerpende: ‘Ik ga slapen, en dat mogt je ook wel doen; je bent nu al weêr een uur wijzer geworden sinds van avond.’</p>
<p>- ‘Dus weêr een uur nader bij mijne bestemming.’</p>
<p>- ‘Geloof-je, dat de boeren je beroepen zullen omdat je er wat meer of minder van weet?’</p>
<p>- ‘Neen, maar onze bestemming ligt ook hooger dan in onze maatschappelijke betrekking.’</p>
<p>- ‘Je wordt zwaar op de hand voor 's avonds half twee, Frits. 't Is gelukkig een oud thema, en ik kan het wel slapend met je behandelen.’</p>
<p>- ‘'t Is jammer, dat je 't ook niet slapend in praktijk kunt brengen.’</p>
<p>- ‘Waarom niet? Daar slentert er zoo menigeen slapend naar zijne bestemming.’</p>
<p>- ‘Er zijn er zeker genoeg, die het doel huns levens niet begrijpen.’</p>
<p>- ‘Maar wat noemt gij toch levensdoel? Is dat, zoo als je vader, dag aan dag in de boeken snuffelen en ontdekkingen doen, die geen fatsoenlijk man belang inboezemen Of, zoo als kapitein Melchior, zich laten betalen om ter bestemder ure en plaatse te worden doodgeschoten, of, zoo als Meibosch, in zoete rust op bepaalde dagen strookjes papier te knippen?’</p>
<p>- ‘Elk heeft zijn kring, maar één is toch het doel: zelfontwikkeling, opleiding en vorming voor een hooger leven door pligtsbetrachting. Vermeerdering van kennis geeft een beter inzigt, eene juistere opvatting van onze pligten....’</p>
<pb n="16"/>
<p>- ‘Nu Frits, dan wenschte ik wel, dat de meid van oom een paar jaar aan de akademie kwam, want die begrijpt haar pligt volstrekt niet. Dat bed is niet opgemaakt; ik voel duidelijk de spijkers van de onderlagen.’</p>
<p>- ‘Sybariet!’</p>
<p>- ‘Rust wel, Frits! Als ik ooit trouw en mijne vrouw huurt eene meid, dan neem ik haar eerst een examen af in het opmaken van bedden. En jij?’</p>
<p>- ‘Ik ben nog niet zoo ver als jij, Maurits.’</p>
<p>- ‘Wat meent ge?’</p>
<p>- ‘Ik ben niet blind.’</p>
<p>- ‘Ik zet het u toch om mij te zien,’ zeide Maurits, terwijl hij het bed weder uitsprong en de kaars uitblies.</p>
<p>- ‘Je bent verliefd, Maurits.’</p>
<p>- ‘Dat ben ik: wie weet hoe spoedig gij het ook zijt?’</p>
<p>- ‘Dat weet gij beter. Daar is mijn hart niet voor gemaakt.’</p>
<p>- ‘Des te erger; dan wordt ge verliefd met uw hoofd en dat zou bepaald lastig zijn, vooral als je voor een examen moest werken. Nu ik zal je niet in de wielen rijden.’</p>
<p>- ‘Ik geloof niet, dat ik er <hi rend="i">nu</hi> ook veel kans voor hebben zou,’ eindigde Frits en beiden zwegen en leefden in hunne eigene wereld, totdat mevrouw Stalker hen den volgenden morgen voor de gemeenschappelijke wereld opriep.</p>
</div>
<div type="chapter">
<pb n="17"/>
<head rend="h3">II. De heer van den hoogzand.</head>
<p>Er zijn zeer vele gelukkige menschen op de wereld, al zijn zij zelven ook de laatsten om het te erkennen. Er zijn er velen, wier intellectueel leven het spoor blijft volgen, dat naar hun ideaal voert, al wordt dat ideaal zelf dan ook nooit bereikt; er zijn er zeer velen, wier zinnelijk leven in harmonie is met hunne instinct-matige neigingen. Moge nu het absoluut geluk onbereikbaar zijn, even ondenkbaar als eene absolute hoeveelheid, de overeenstemming tusschen wenschen en genieten, waaruit het geluk geboren wordt, is geenszins zeldzaam.</p>
<p>Mijnheer Jakobus Meibosch althans behoorde onder hen, die geen verstand genoeg hadden om veel te willen en geld genoeg om wat zij verlangden te verkrijgen. Een gemakkelijk leven, eene rijke tafel, goede vrienden, die hem tegen eenzaamheid en verveling vrijwaarden, rust en kalmte om zich heen, ziedaar al wat hij begeerde voor zijn privaat leven, en voor zijn openbaar leven was hij tevreden als zijne stadgenooten hem als rijk, kon het, ook als voornaam beschouwden. Ten opzigte van het eerste was hij vrij wel geslaagd,
<pb n="18"/>
het laatste ging minder gemakkelijk, zelfs de heerlijkheid de Hoogzand, die hij tegen vrij aanzienlijken prijs had aangekocht - want de liefde voor de heerlijkheden schijnt ook na '98 nog bij velen te bestaan - had hem in het oog der groote wereld niet veel doen rijzen. De wereld is in sommige zaken bijzonder sterk van geheugen, en dat de echtgenoote van Meibosch haar geld eigenlijk uit de toonbank eener kruideniers-affaire had medegenomen, werd maar niet vergeten. Gelukkig schoven hare aanmerkingen en zinspelingen over het botte verstand en het weinig ontwikkelde gevoel van Meibosch heen, en slechts bij uitzondering merkte hij dat hij niet gold hetgeen hij wilde gelden. Er waren er dan toch ook velen, die den heer van den Hoogzand gaarne erkenden als een van de voornaamste personen uit de stad, in ruil van kleine vriendschapsbewijzen, die zelden door hem geweigerd werden.</p>
<p>Een fijn diné bij Meibosch was eene gewone zaak; het was de prijs, dien hij op elke weddenschap zette en met voorbeeldelooze hardnekkigheid hield hij in elke pari de zijde, die volstrekt verliezen moest. Ditmaal echter was het diné ter eere van zijn zoon, die den anderen dag naar Breda zou vertrekken om zijn examen voor de akademie af te leggen, en in het oog van zijn vader, wiens afgod hij was, ongetwijfeld als kadet zou worden toegelaten.</p>
<p>- ‘Het is voor het laatst, dat gij als burger aan de tafel van uw vader aanzit,’ zeide Meibosch, terwijl hij op Anton een blik wierp, welgevalliger, dan hem zeker van iemand anders ten deel zou vallen, want Anton was een lange, bleeke knaap, met iets onbeschrijfelijk onbeduidends in zijne trekken.</p>
<p>- ‘Als ik maar niet druip.’</p>
<p>- ‘Jij druipen! En waarom zou jij druipen en een ander niet? Denk-je dan, dat ze in de armée niet even graag fatsoenlijke jongelui willen hebben als bij andere vakken?’</p>
<pb n="19"/>
<p>- ‘Als ik mijn zaken niet weet, druip ik,’ oordeelde Anton.</p>
<p>- ‘Geen nood, jongen: flink voor de vuist gesproken, sla je de plank al eens mis, ze zullen het zoo naauw niet nemen: ik heb over je geschreven.’</p>
<p>- ‘Geschreven? Wat? en aan wie!’</p>
<p>- ‘Aan hen, die je examineren moeten, - je moet er niet op vertrouwen evenwel, maar ik heb hen zoo eens kennis met me laten maken. Dat kan nooit kwaad.’</p>
<p>Meibosch rammelde bij die woorden met eenige rijksdaalders, die hij los in zijn zak droeg, zonder erg misschien, maar mogelijk ook in herinnering aan den inhoud van zijne brieven. ‘Menschen zijn zoo kwaad niet,’ ging de rentenier voort, ‘en als zij daar weten, dat ze mij er een <hi rend="i">bijzonder</hi> pleizier mede doen, zullen ze je er wel doorhelpen.’</p>
<p>Anton haalde ongeloovig de schouders op.</p>
<p>- ‘Als jij examen moest afnemen,’ zeide Meibosch op overtuigenden toon, ‘zou je 't dan over je hart kunnen verkrijgen, iemand te laten druipen, als je wist, dat ge zijn vader zoo'n verdriet er mede doen zoudt?’</p>
<p>- ‘Neen, zeker niet.’</p>
<p>- ‘Welnu dan, jongen!’ en diep doordrongen van de kracht zijner redenering, stak Meibosch zijne handen in zijn zak en keek met een zegevierend gelaat naar de pompoenen in de broeikassen, die kleurig en welgedaan in het zonnetje lagen uit te dijen. Anton slenterde naast hem voort, nu eens met een afgevallen appel naar de musschen gooijende, dan een roosje ontbladerende of een insekt vertrappende, terwijl Meibosch met de handen op zijn rug de schoonheden van zijn tuin in oogenschouw nam en, in afwachting zijner gasten, met zijn zoon sprak over diens toekomst.</p>
<p>Eindelijk verschenen er eenigen der genoodigden. De koepel was voor hunne ontvangst in gereedheid gebragt en daarheen werden zij verwezen, nadat zij eerst den langen
<pb n="20"/>
marmeren gang waren doorgegaan en de veelbelovende keukengeur hadden doorkliefd. Want, ondanks de bloemen, die in de vestibule en bij de tuindeur stonden, was die geur toch de overheerschende en Stalker merkte in het voorbijgaan dan ook aan, dat het met de bloemen was als met de poëzij in het leven, die ook door het materiële werd overheerscht.</p>
<p>- ‘Ja zeker,’ antwoordde Rieka, terwijl zij haar kraagje neêrtrok, naar haar speld voelde en met de gladde hand heur haar glad streek, zonder een blik te werpen op de prachtige bouquetten, die aan weêrszijden van den ingang in den tuin stonden. Zij waren de eersten, want de praeceptor was een doodvijand van te laat komen en Rieka was zoo zeer gedresseerd op het uur, dat zij hem nooit liet wachten, waarvoor dan Stalker haar ruimschoots beloonde, door altijd op zijn tijd t'huis te wezen en terstond te komen als men hem riep. De minuten, die men, na geroepen te zijn, wachten laat, waren zuiver verlies voor hem, die riep, en geen winst voor hem die geroepen werd: integendeel, men gewende zich maar te waarschuwen vóór den tijd.</p>
<p>- ‘Wat zegt gij er van, Meibosch?’ vroeg de praeceptor, want die redenering had de inleiding gevormd tot het gesprek. Meibosch zeî, met een schuinschen blik op zijne vrouw, dat hij ook voor eene ‘prompte bediening’ was, waarop mevrouw terstond vroeg: - ‘Malaga of Port?’</p>
<p>Mevrouw Stalker kreeg altijd zoo'n kleur als ze ‘iets’ gebruikte, zij deed het dan ook <hi rend="i">nooit</hi>.</p>
<p>- ‘Maar hoe weet je dan dat je een kleur krijgt, lieve?’ vroeg de praeceptor.</p>
<p>De aardigheid werd door het viertal evenmin gevat als door de javaansche meid, die, als een beeld, dat van eene monster-étagère was gevallen, onbewegelijk in een hoek stond. Die meid was een der voornaamste voorwerpen van weelde in de woning van Meibosch. Het denkbeeld om
<pb n="21"/>
zich door slaven te laten bedienen had altijd iets aanlokkends voor hem bezeten, maar door die belemmerende bepalingen der wet had hij nooit een wezenlijken slaaf in eigendom kunnen krijgen. Hij vergenoegde zich nu met eene indische van zeer twijfelachtig ras, die nog altijd eene familie zocht om naar haar geboorteland terug te keeren, en liet door haar al de nietigheden verrigten, die men gewoonlijk en het gemakkelijkst zelf doet. Kopjes aangeven, vlammetjes maken, de deur sluiten, een sigaar krijgen, een glas wegzetten, enz., waren de eenige heeren-diensten die op Dina rustten. Voor mevrouw was haar werk niet zwaarder, en daarvoor genoot de indische goed eten, drinken en ligging en het voorregt om het grootste gedeelte van den dag in den huiselijken kring van haar meester door te brengen. Voor dezen zou dat gezelschap lastig kunnen geweest zijn, als de indische niet meestal in dommelenden toestand had verkeerd; ook nu was zij slechts met haar ligchaam tegenwoordig en het was den binnenkomende niet zoo kwalijk te nemen, dat hij haar voor een ornament scheen te houden en zijn hoed op Dina's hoofd zette.</p>
<p>Die aardigheid, waarvan mijnheer Beesteman zich altijd getrouw kweet, werd ook nu weder door de Meibosschen met hartelijk gelach begroet. Mijnheer Beesteman was altijd grappig, een regt prettig mensch, die alles wist wat er in de stad voorviel, een grooten knevel droeg, vier koddige liedjes kende, een bijzonder talent had om anderen na te bootsen en zich even goed schikte aan de welvoorziene tafel van den rentenier als aan zijn eigen schralen disch. Hij was een juweel voor de familie Meibosch en - mijnheer Meibosch was meer dan een juweel voor hem, want met juweelen kan men wel schitteren, maar niet in het leven blijven.</p>
<p>Meibosch verwachtte voor dien middag van zijn beschermeling bijzonder veel; hij had al zijne hoop op hem gebouwd, want Stalker was in den regel niet zeer spraak-<pb n="22"/>zaam; kapitein Vogel, een gepensioneerd officier van administratie, die vergunning had om zijn activiteits-uniform te blijven dragen, was beter hoorder dan spreker, maar bovenal een goed eter en drinker; de Mélange, de geheimzinnige vreemdeling in het oog van Meibosch, - de bankroetier in het oog van anderen, - sprak geen hollandsch, Melchior was nog te onbekend bij den gastheer, en mijnheer Pullen durfde slechts spreken als men onder vier oogen was, dan sprak hij zelfs zeer goed en met veel kennis van zaken. Wat Frits en Maurits betrof, die zouden zeker ‘studentengrappen’ maken en dan was het goed dat men in Beesteman een tegenwigt had, waardoor Anton niet te diep dalen zou.</p>
<p>Van de dames verwachtte Meibosch nooit zeer veel. Zijne vrouw had het bij zulke gelegenheden te druk met opletten en toezien; mevrouw Stalker praatte over weinig anders dan over haar huisgezin en haar man, de twee eenige wereldsche zaken, waarvoor zij gevoel scheen te hebben; jufvrouw de Mélange stond in een taalkundig opzigt met haar papa gelijk; mevrouw Pullen en hare tweelingen moesten ‘aan den gang gemaakt worden,’ Anna Stalker kwam pas in de wereld en mevrouw Melersheim - men was nog onzeker of zij wel komen zou met hare dochter, want het sloeg reeds vijf ure en er was nog niets van de gevierde dame, de koningin van het feest, vernomen.</p>
<p>Meibosch begon zich reeds ongerust te maken, ofschoon, zonderling genoeg, naast die ongerustheid een zeker gevoel van veiligheid bij hem ontstond. Hoe gaarne hij ook met de tegenwoordigheid van mevrouw Melersheim pronkte, zij gêneerde hem altijd eenigzins en nu hij al zijne gasten zoo gezellig met elkander bezig zag, had hij aan de eene zijde wel gewenscht, dat de aanzienlijke dame maar niet verscheen, al moest het hem, van de andere zijde, ook spijten, dat nu hij
<pb n="23"/>
voor eene enkele maal twee uniformen aan zijne tafel zou hebben, juist mevrouw Melersheim afwezig was. Eindelijk verscheen de lang verwachte. Zij was eene rijzige vrouw, met een schoon aristocratisch gelaat, dat wel de frischheid der jeugd had verloren, maar daarentegen eene zekere waardigheid aangenomen had, die haar misschien nog schooner maakte dan zij voorheen was geweest.</p>
<p>Zij was eenvoudig en smaakvol gekleed en in toon en vormen had zij iets bevalligs en toch iets waardigs, iets coquets en toch iets natuurlijks, eene mengeling van jeugd en bezadigdheid, die de dames met jaloezie, de heeren met bewondering vervulde.</p>
<p>Weinige schreden achter haar volgde Hélène, hare dochter, eene blondine, met vrolijke, blaauwe oogen, die in bevalligheid de gelijke, maar in waardigheid het tegendeel harer moeder was. Men kon het Hélène aanzien, dat zij door mevrouw Melersheim lang als kind was behandeld, en zij had dan ook iets naïfs en meisjesachtigs, dat getuigde van eene gansch andere opvoeding dan die van Anne Stalker, bij wie zij zich terstond voegde. Want de twee Pullentjes schoten als schichtige hazewinden met hare rosé neteldoekjes op zijde en staken de vlasblonde hoofdjes bij elkander om eens even het toilet van Hélène ter toetse te brengen, terwijl de overige dames den groet van mevrouw Melersheim beantwoordden en de vereischte opmerkingen over lucht en warmte ontboezemden.</p>
<p>Maar spoedig was zij niet meer met Anne alleen. Maurits en Frits hadden van het oogenblik gebruik gemaakt, dat mijnheer de Mélange, die hen met fransche welbespraaktheid het verschil tusschen sigaren en cigarettes uitlegde, zich tot mevrouw Melersheim wendde, om te ontsnappen en zich bij de twee dames te voegen; want beiden waren het eens, dat de Pullentjes goed op grootmoeders kabinet, maar voor de conversatie on-<pb n="24"/>bruikbaar waren. Thans echter gaven zij aan de jonge dames de voorkeur boven den voortvlugtigen ambtenaar der régie, zooals Maurits hem doopte, en de roode neteldoekjes, zoowel als Anton, schoven ook schuchter naderbij.</p>
<p>- ‘Pas nu op, dat ik met die dame in kennis kom,’ fluisterde Melchior Rieka toe, toen hij aan mevrouw Melersheim was voorgesteld.</p>
<p>- ‘Bevalt zij u niet?’</p>
<p>- ‘Ik wist wel, dat Rieka een goeden smaak had. Ziet gij geen kans om mij naast haar te plaatsen?’</p>
<p>- ‘Ik zal mijn best doen.’</p>
<p>- ‘Ze is rijk niet waar?’</p>
<p>- ‘Vraag het aan Meibosch!’</p>
<p>- ‘Een mooije vraag! Maar ik zal dan ook de vesting niet in eens attaqueren.’</p>
<p>Rieka vertelde aan Meibosch, dat Melchior, en mevrouw Melersheim, naar zij geloofde, oude kennissen waren en dat het wel goed zou zijn als zij naast elkander konden zitten, en Meibosch, die reeds tien ovaaltjes met tafels er in had geteekend zonder nog goed op zijn dreef te komen, besloot aan dien wenk gehoor te geven. Hij veranderde nu de geheele schikking, met het gevolg dat het gezelschap zóó geplaatst werd, dat, behalve Melchior en Rieka, niemand goed zat. Misschien zou hij er beter in geslaagd zijn, als de wenk wat vroeger ware gekomen, maar midden in zijne bemoeijingen werd mevrouw Meibosch ongeduldig en de gasten werden uitgenoodigd zich naar de eetzaal te begeven. Elke heer geleidde eene dame en de indische sloot den trein, behangen met alle denkbare shawltjes en verdere overtolligheden.</p>
<p>De echtgenooten schrikten toen zij de plaatsing zagen: Meibosch zat op een hoek en Beesteman had de eereplaats. De Mélange had mevrouw Pullen, de eenvoudigste ziel ter wereld, tot dame en Pullen had diens
<pb n="25"/>
dochter. Stalker zat tusschen de twee onnoozele roode neteldoekjes en Maurits naast Hélène, terwijl Anton naast Anne geplaatst was. Frits was de cavalier zijner moeder en Vogel van mevrouw Meibosch. Kortom, al had Meibosch het er om gedaan, hij had zijne gasten niet slechter kunnen plaatsen.</p>
<p>- ‘Zit u niet verkeerd?’ begon hij tegen kapitein Vogel, die ook op een hoek zat.</p>
<p>- ‘Wij zitten allemaal goed, mijnheer van den Hoogzand,’ antwoordde Beesteman, ‘met de beenen onder de tafel en de leuning in den rug.’</p>
<p>Hier en daar werd er even geglimlacht, en daarbij bleef het, want Meibosch zag geen kans om allen te doen verplaatsen. ‘Ik geloof,’ zeide hij tot jufvrouw de Mélange, ‘dat de meid de kaartjes verlegd heeft.’</p>
<p>- ‘S'il vous-plaît?’ vroeg zijne buurvrouw. Meibosch, die niet zeer sterk in zijn fransch was en niet begreep wat hier ‘as-je-blief,’ beteekende, glimlachte vriendelijk en cijferde toen weêr bij zich zelven uit, hoe hij eigenlijk de gasten had moeten plaatsen. Thans bragt hij het tot de meest harmoniërende combinatiën. Helaas, het was te laat!</p>
<p>Langzamerhand, toen hij zag dat men ondanks die plaatsing, toch met elkander in gesprek kwam, begon hij meer in zijn schik te geraken en zich weder in zijn normalen gelukkigen toestand te gevoelen. Hij zag toch aan zijne tafel twee uniformen, en mogt dat van Melchior in glans weinig te verwijten hebben aan dat van Vogel, diens mannelijk voorkomen en zijne familiare hoffelijkheid met zijne aanzienlijke vriendin wogen daar wel tegen op. Als hij de rij verder afging, dan zag hij een echten Franschman, een Franschman althans die zijn wijn uit bierglazen dronk, en, na dien met water te hebben aangelengd, er een halven pot suiker in omkeerde. Twee studenten! wezenlijke leidsche studenten! Onder de dames, behalve mevrouw Melersheim en
<pb n="26"/>
hare dochter, eene echte Française en mevrouw Pullen, die, ondanks hare eenvoudigheid, toch een broêr had, die professor was. Aan Stalker was hij gewoon geraakt, maar de gevierde secretaris van het nutsbestuur, die overal voor een geleerde doorging en lezingen hield, waarvan hij niets begreep en toasten kon slaan, waarbij die van dominé Loga niets waren, was toch ook wel eene sommiteit. Dominé Loga was t'huis gelaten, want de Mélange en diens dochter waren katholijk en Meibosch vreesde dat dit maar onaangenaamheden zou geven. Als of een predikant geen katholijk kon zien zonder lust te gevoelen om hem te bekeeren!</p>
<p>Meibosch had eene voortreffelijke keuken en een beroemden kelder, twee bezittingen, die allezins konden bijdragen om het diné aangenaam te maken. De genoodigden deden dan ook hun best om hunne erkentenis er voor te toonen, en, werd er weinig gesproken, zooveel te meer werd er gegeten. Vooral Beesteman toonde zich de uitnoodiging waardig en uit den grond zijns harten zeide hij:</p>
<p>- ‘Ik wenschte wel, mijnheer Meibosch, dat gij zeven zonen hadt, die alle zeven achtereenvolgens naar Breda gingen.’</p>
<p>- ‘Als zij dezen zevenmaal laten druipen, komt het op hetzelfde neêr,’ zeide Maurits tot zijne buurvrouw.</p>
<p>- ‘Zoudt ge dat wenschen?’ vroeg Hélène.</p>
<p>- ‘Mijne wenschen betreffen nooit zaken, die mij volmaakt onverschillig zijn; de uwe waarschijnlijk ook niet.’</p>
<p>- ‘Ik heb niets te wenschen.’</p>
<p>- ‘Ik wil gaarne gelooven, dat ge slechts te bevelen hebt: dat is het regt der schoonheid.’</p>
<p>Hélène zag Maurits verwonderd aan, als of zij volstrekt niet begreep, wat hij bedoelde. Toch bestond er eenig verband tusschen hare gewaarwording en de vraag, die zij volgen liet:</p>
<pb n="27"/>
<p>- ‘Vindt ge niet dat Anne haar beau jour heeft?’</p>
<p>- ‘Dat heeft zij altijd: men zou gelooven, dat gij zamen daarvoor een middeltje gevonden hadt.’</p>
<p>- ‘Gij zijt zeer beleefd. - Neen, dank u voor eendvogels, mijnheer Vogel.... De heeren zouden mij hier waarlijk overladen, de een met komplimentjes, de ander met....’</p>
<p>- ‘Met zich zelven,’ vulde Maurits aan, want Vogel had zich met de eendvogels weder naar zijne andere buurvrouw gewend. ‘Als ik Vogel heette, zou ik nooit gevogelte presenteren.’</p>
<p>- ‘Waarom niet? Is er dan kwaad in, dat men zijne familie presenteert?’</p>
<p>Juist toen Maurits en Hélène zich vrolijk maakten over dien inval, hield Anne haar blik op hem gevestigd.</p>
<p>- ‘Zij schijnen zich daar goed te amuseren,’ zeide zij tot Anton.</p>
<p>- ‘Zoo? Ja, dat geloof ik wel; pa had beloofd dat ik naast Hélène zou zitten, dan had ik zeker meer pleizier gehad.’</p>
<p>- ‘Dank je wel,’ antwoordde Anne met een goedigen glimlach en knikte Maurits eens toe, die terstond een lijntje met haar trok.</p>
<p>- ‘Mag ik meêdoen?’ vroeg Hélène.</p>
<p>- ‘En waarom niet?’</p>
<p>- ‘'t Kon iets speciaals zijn?’</p>
<p>- ‘En zoo het iets speciaals ware?’</p>
<p>- ‘Dan zou ik indiscreet zijn........... Is het waar, dat uw neef Frits zoo knap is?’</p>
<p>- ‘Een monster van geleerdheid. Vervelend geleerd zelfs.’</p>
<p>- ‘Hé? Dat vind ik niet. Ik vind hem integendeel regt onderhoudend.’</p>
<p>- ‘Behalve wanneer hij begint over hetgeen hem het naast, zoo niet alleen, aan het hart ligt.’</p>
<p>- ‘Och, als het hart in het spel is, mijnheer Stalker, zijn wij ons zelven niet meester.’ Blijkbaar wist Hélène
<pb n="28"/>
iets af van Maurits' betrekking tot zijn nichtje en had zij pleizier hem er mede te plagen. Maar Maurits vatte de zaak anders op.</p>
<p>- ‘Spreekt gij zoo uit ondervinding?’ vroeg hij.</p>
<p>- ‘Zeker. Als ik met mama bezig ben, heb ik ook maar weinig attentie voor andere zaken.’</p>
<p>- ‘En omgekeerd,’ antwoordde Maurits, want mevrouw Melersheim had reeds herhaalde malen hare dochter aangezien, maar Hélène scheen maar nooit dien blik te kunnen ontmoeten.</p>
<p>- ‘Als dat zoo is, spijt het mij altijd, want ik houd dol van mama.’</p>
<p>- ‘Gij zijt wel gelukkig, dat ge nog eene moeder hebt. Ik mis dien schat.’</p>
<p>- ‘Zooveel te meer prijs zult ge op andere banden stellen,’ zeide Hélène schalks.</p>
<p>- ‘Er bestaan voor mij, helaas, geene banden; ik heb vader noch moeder en ik was, even als gij, eenig kind. Ik zou wel eene zuster willen hebben.’</p>
<p>- ‘En ik een broêr,’ antwoordde jufvrouw Melersheim peinzend, maar terstond een luchtigen toon aanslaande: vervolgde zij: ‘ik zou dan voor alle bals een cavalier hebben en nooit te huis moeten blijven, als mama niet uitgaat.’</p>
<p>- ‘Als dat het eenige is wat gij van een broêr verlangt......’</p>
<p>- ‘Hermitage, dame.’</p>
<p>- ‘Hélène, wees voorzigtig,’ klonk de stem van mevrouw Melersheim, die van het presenteren van den fijnen wijn partij trok om hare dochter ook met eene andere bedoeling een wenk te geven.</p>
<p>- ‘O ja, mama. Mijnheer Vogel is een uitmuntende raadsman, niet waar kapitein?’</p>
<p>- ‘Dat is te zeggen, dame, ja zeker........ wat meent u?’</p>
<p>- ‘Ik geloof, mevrouw, dat uwe dochter een gezelli-<pb n="29"/>ger raadsman aan hare andere zijde heeft,’ merkte Melchior aan.</p>
<p>Mevrouw Melersheim glimlachte even en herhaalde haar wenk met de oogen. Maar die wenk was thans veel strenger dan men uit haar toon zou hebben opgemaakt en de wijze, waarop Hélène er aan voldeed, bewees genoeg welk eene heerschappij de moeder over de dochter had. Van dat oogenblik af had Hélène hoofdpijn en gaf zij Maurits weinig antwoord meer. Om het evenwigt te herstellen werd mevrouw Melersheim veel spraakzamer en verhaalde zij eene menigte lotgevallen uit haar meisjesleven, met zooveel welsprekendheid, dat Melchior hoe langer zoo vaster in zijn besluit werd om het hart van de rijke weduwe te veroveren.</p>
<p>De grappige Beesteman was intusschen geheel uit het veld geslagen door Frits, die hem bij het minste wat hij zeide met de uiterste verbazing en het ernstigste gezigt aanstaarde en, als iedereen lachte, rond zag en scheen te zoeken wie dat gelach had opgewekt. Toen de batterij van aardigheden daardoor tot zwijgen was gebragt, knoopte Frits een gesprek met Pullen aan, die, onder den invloed van zijn glas wijn, vergeten scheen, dat hij in gezelschap was, en waarlijk redeneerde. Mevrouw Pullen spande zich bovenmatig in om iets van de Mélange te begrijpen, wiens mond geen oogenblik stil stond. Hare pogingen werden slechts geëvenaard door mijnheer Meibosch, die met ‘trouvez-vous,’ ‘avez-vous,’ en ‘voulez-vous,’ een gesprek met jufvrouw Stefanie trachtte op de been te houden, waarin hij, zonder de hulp van Anne Stalker, zeker niet zou zijn geslaagd. De praeceptor had zich ten taak gesteld de schuchtere Pullentjes een aangenaam uur te bezorgen. Zagen zij eerst wat tegen den geleerden docent op, langzamerhand voelden zij zich meer op haar gemak en, zoo iemand, dan zouden zij voorzeker wel een prettige herinnering aan het feest behouden. Met kopjes, zoo blozend als hare neteldoeken japonnetjes,
<pb n="30"/>
luisterden zij naar Stalker, die op zijn beurt zich amuseerde, nu hij regts en links een vriendelijk en tevreden hart vond.</p>
<p>Na het diné sloeg Meibosch eene kleine pauze voor, om in den tuin een kop koffij te drinken en een sigaar te rooken. Terwijl men zich tegen den overgang uit de warme zaal in de frissche buitenlucht wapende en Dina wanhopende pogingen deed, om ieder het zijne te geven, was mevrouw Melersheim ongemerkt Anton genaderd.</p>
<p>- ‘Wel Anton, bevalt u het feest ter uwer eere nog al?’ vroeg ze.</p>
<p>- ‘Och ja, mevrouw.’</p>
<p>- ‘Maar ik dacht dat gij beleefder zoudt zijn voor uwe dame. Hélène zoekt ginds vruchteloos naar haar shawl.’</p>
<p>- ‘Wacht, dan zal ik haar helpen.’</p>
<p>- ‘Doe dat, en galant cavalier, zeker zal ze graag eene wandeling met u maken; gij zult elkander in langen tijd niet zien.’</p>
<p>- ‘Foei, mevrouw Melersheim!’ zeide Meibosch, die de laatste woorden hoorde; ‘gij zult oorzaak zijn, dat mijn zoon met een verliefd hart aan de akademie komt.’</p>
<p>- ‘En daar begint men de militaire loopbaan niet mede,’ merkte Melchior aan.</p>
<p>- ‘Soms eindigt men hem op die wijze,’ fluisterde Stalker.</p>
<p>- ‘Kom, heeren, zij zijn nog kinderen: pourvu qu'ils s'amusent.’</p>
<p>Of dat doel er nu juist door bereikt werd was meer dan twijfelachtig. Anton bleef wel getrouw bij Hélène, maar deze gaf de ondubbelzinnigste blijken, dat hij haar verveelde.</p>
<p>- ‘Wil ik hem wegjagen?’ vroeg Maurits toen Anton een oogenblik stilstond.</p>
<pb n="31"/>
<p>- ‘Om hem naar zijn papa te doen gaan, bij wien hij zich beklagen zou en die mama zou aanspreken, die mij bij zich zou roepen,’ enz., enz.</p>
<p>- ‘Ik dacht, dat gij zoo gaarne bij uwe mama waart.’</p>
<p>- Mama heeft gezelschap,’ zeide Hélène naïf.</p>
<p>- ‘Gunst, Man! Kijk daar eens een allemensige groote rat zitten. Houd hem eens even in 't oog dan zal ik een steen halen.’ Anton draafde heen om een steen te halen en Maurits en Hélène zochten dat gedeelte van den tuin op, waar zij noch Anton, noch mevrouw Melersheim zouden tegenkomen.</p>
<p>- ‘Maar dat is volstrekt niet zoo als het behoort!’ riep Meibosch, die met Stalker liep te praten, driftig uit, toen Anton hem van die verdwijning kennis gaf.</p>
<p>- ‘'t Is zeker niet prettig voor Anton,’ zeide Stalker, ‘maar ge moet de zaak zoo ernstig niet opnemen. 't Spreekt immers van zelf, Maurits is jong en maakt gaarne het hof aan een meisje, dat er goed uitziet, en Hélène ziet er goed uit en wordt gaarne het hof gemaakt.’</p>
<p>- ‘Ja, maar de gevolgen!’</p>
<p>- ‘Alsof een van beiden zich morgen nog dezen dag herinneren zal! De jeugd, vriend, leeft bij het oogenblik en dat maakt juist het geluk uit. De jeugd heeft geen toekomst dan dien rozenkleurigen gezigteinder, dien zij zoo ver af denkt en waarvan zij zich de moeite niet geeft iets te onderscheiden; zij heeft geen verleden, dat haar kwelt; zij heeft slechts den kring, waarin zij zich heden beweegt. Dat is het gevaar van de jeugd en het geluk van de jeugd tevens.’</p>
<p>Meibosch liet zijn vriend redeneren en zocht onder de hand naar het tweetal.</p>
<p>- ‘Weet-je,’ zeide hij op eens, ‘ik heb mijne plannen met Anton.’</p>
<p>- ‘Ja, gij wilt hem officier doen worden.’</p>
<p>- ‘En nog wat! Wat zoudt gij denken van een
<pb n="32"/>
huwelijk tusschen hem en de dochter van mevrouw Melersheim?’</p>
<p>Stalker haalde de schouders op. Het scheen, dat de heele wereld aan niets anders dacht dan aan trouwen.</p>
<p>- ‘Laat de jongen eerst door zijn examen zijn,’ antwoordde hij; ‘laat hij eerst zich ontwikkelen, naar geest en ligchaam; laat hem eerst een man worden en spreek dan van trouwen.’</p>
<p>- ‘Maar 't is zoo'n band, een engagement.’</p>
<p>- ‘Juist, dat is het, en in je tuin is het eene zeer wenschelijke zaak, dat de tuinman stekjes en takjes opbindt en begiet, maar in de wouden kiezen de planten zich zelven een steun. Als de plant gezond en de grond goed is, laat haar dan maar groeijen.’</p>
<p>Meibosch hield meer van staken en bandjes, en in geen geval wenschte hij den staak ingenomen te zien door eene andere plant dan hij er voor bestemd had. Vandaar dat, bij den terugkeer in de zaal, alle plaatsen waren veranderd, hetgeen, volgens zijn zeggen, eene aangename afwisseling opleveren zou en hetzelfde uitwerksel zou hebben als of men twee dinés bijwoonde. Alleen Melchior en mevrouw Melersheim hadden de plaatsen naast elkander behouden. Die veranderde schikking was naar het genoegen der meesten; Meibosch kon weêr hollandsch spreken met mevrouw Pullen en de Mélange weder fransch met Anne. Rieka had in kapitein Vogel een bezadigden buurman, die haar rustig denken liet aan de groote wasch van morgen en de gemaasde kousen van gisteren. Anton zat naast Hélène, en Maurits en Frits hadden beiden een der rozenroode Pullentjes, die, hoe vereerd ook dat zij naast studenten zaten, in onophoudelijke vrees verkeerden, dat zij zich compromitteren zouden.</p>
<p>Mijnheer Beesteman had een grappig vers voor deze gelegenheid gemaakt, waarin allerlei toespelingen op zijn beschermeling en diens familie waren vervat, want Bees-<pb n="33"/>teman was tot dus verre de zieleherder van den jeugdigen Meibosch, wiens beurs door zijn vader steeds voor twee werd voorzien; ook dat vergat Beesteman niet. Alles werd herdacht, zelfs Hélène in de toekomst en de indische meid uit het verleden. Toen het vers zelf uit was, hield de dichter op, maar wenkte dat men nog even wachten zou met applaudisseren. Toen hervatte hij met tranen in zijne stem:</p>
<q rend="bq">Gij vindt de regels <hi rend="i">laf</hi> en kunsteloos misschien -</q>
<p>- ‘Misschien,’ klonk het uit den mond van Frits, die zoo ingespannen scheen te luisteren, dat hij zonder het te weten het laatste woord herhaalde.</p>
<q rend="bq">Maar <hi rend="i">hartlijk</hi> is de man, die ze u thans aan komt biên.</q>
<p>En Beesteman stond op en reikte zijn manuscript aan Anton over, die het dadelijk nog eens begon te lezen, om te toonen dat hij er bijzonder mede ingenomen was. Mevrouw Meibosch wischte de tranen uit de oogen, en Meibosch drukte den dichter de hand en liet in zijne dankbetuiging een paar woorden vloeijen, waaruit blijken kon, ‘dat hij het wel met hem vinden zou.’</p>
<p>Het ijs was gebroken en de eene dronk volgde den anderen. Niemand werd vergeten, van Z.M. onzen geëerbiedigden koning tot Septima Stalker. Zelfs Anton stelde een toast in op kapitein Melchior en mevrouw Melersheim, wat hem intusschen door zijn vader zoo kwalijk werd genomen, dat hij hem introk en zeide dat hij het niet gemeend had. Beesteman redde zijne positie door eene aardigheid op de M's, die hier bijeen waren: Meibosch, Melchior, Melersheim, Mélange.</p>
<p>Mijnheer de Mélange, die zijn naam hoorde, vroeg wat er gaande was.</p>
<p>- ‘Nous buvons les M's,’ zeide Beesteman.</p>
<pb n="34"/>
<p>- ‘Ems! Ah, connaissez vous monsieur Ems?’</p>
<p>Die vergissing werd door een deel der gasten allergrappigst gevonden, vooral door de Pullentjes, maar zij scheen mevrouw Melersheim minder genoegen te doen. Zij werd er althans stil door en daar de kapitein nu ook ernstig zag, ontstond er eene pauze waarin niemand iets zeide. De ‘slavin,’ die door de doodelijke stilte wakker werd, en in de meening verkeerde dat zij alleen was, rekte zich eens uit, wat nu door eenigen werd aangegrepen om die grillige tafelgast, die zich nooit roepen laat en somtijds op eens haar couvert opbreekt, de Gezelligheid, weder in den kring te lokken.</p>
<p>- ‘C'est que moi je connais un monsieur Ems,’ ging de Mélange tot Anna voort. ‘'t Is een man, zoo als er niet velen zijn; een onbezorgde wereldburger, praktisch in al wat hij doet, filosofisch in al wat hij zegt en denkt, een man, jufvrouw Stalker, wiens wederga men nog vinden moet.’</p>
<p>- ‘Ook een Franschman?’</p>
<p>- ‘Een Hollander, maar - vergeef me dat ik het zeg - niet zoo stijf en droog als uwe landgenooten in het algemeen zijn. Als hij weêr eens hier komt, hoop ik hem aan de familie te presenteren.’</p>
<p>- ‘Het zal mijnheer Meibosch zeker aangenaam wezen.’</p>
<p>- ‘O, daar twijfel ik niet aan, daar twijfel ik niet aan: Meibosch is een van de meest gastvrije menschen, die ik ooit ontmoette, en hehulpzaam ook. Zonder zijne hulp, zou ik zeker totaal geruïneerd zijn. Maar dat zijn persoonlijke zaken, waarmede ik u niet lastig wil vallen. Dat is het leed, dat mijne dochter Stefanie en ik zamen dragen, ieder heeft zoo zijn wel en zijn wee. Dat zult ge ondervinden als gij wat ouder zijt.’</p>
<p>- ‘Misschien nu al.’</p>
<p>- ‘Neen, mijn kind, neen,’ zeide de Mélange op vaderlijken toon, ‘het wel is voor de jongen, het wee voor de ouden.’</p>
<pb n="35"/>
<p>Het begon reeds donker te worden aan tafel en ook in de harten der gasten ontwikkelde zich die nevelachtige gemoedelijkheid, die gewoonlijk op een diné den overgang vormt tot de luidruchtige dwaasheid. Maar vóór die periode aanbrak, stond men op, en mogt de een al eens zijn linker handschoen aan zijne regterhand willen doen, of een ander vruchteloos zijn hoed trachten te herkennen, of een derde herhaaldelijk vergeten van wie hij reeds afscheid had genomen, het feest liep in vrede en orde en eensgezindheid af, en, na Anton en zijn ouders nogmaals den besten uitslag op het examen te hebben toegewenscht, waren weldra alle gasten verdwenen en zag men in de eetzaal slechts de knechts en de meiden, die de glaasjes uitdronken en zich van de sigaren meester maakten.</p>
<p>Melchior bedankte Rieka wel driemaal voor haar goeden raad. Hij beloofde eerlang weder eens uit Koevorden over te komen en dan hare hulp nogmaals in te roepen. Frits en Maurits zetten een diepzinnig dispuut op over onsterfelijkheid en zielsverhuizing, naar aanleiding der geestelijke ontwikkeling van Meibosch, wien zij verdachten van het bezit van twee magen en geene ziel.</p>
<p>Stalker had zich goed geamuseerd.</p>
<p>- ‘Ik niet,’ zeide Rieka, terwijl zij haar hoogtijds-sieraden borg.</p>
<p>- ‘Niet? Neen, gij hebt ook minder aan een diné: al die fijnigheden bevallen je niet.’</p>
<p>- ‘Toch zou ik mij kunnen geamuseerd hebben, maar ik had medelijden met Anne.’</p>
<p>- ‘Met Anne? Zag ze er dan niet netjes uit.’</p>
<p>- ‘'t Arme kind moet veel geleden hebben; hebt ge niet gemerkt, dat Maurits zich volstrekt niet om haar bekommerde?’</p>
<p>- ‘Ik heb het niet gemerkt; maar dan nog, zou zij daarom geen pleizier hebben gehad?’</p>
<pb n="36"/>
<p>- ‘Hebt gij dan nooit iets bespeurd?’</p>
<p>- ‘Wat? waarvan? Heb-je daar ook mijn horlogiekastje?’</p>
<p>- ‘Wel, van Maurits en Anne - dat die twee elkaâr wel mogen lijden.’</p>
<p>- ‘Wat zeg je! Nu, dan komt de jongen in de vakantie niet t'huis.’</p>
<p>- ‘Maar Rob...’</p>
<p>- ‘Maar Rieka! Ik betoogde daar straks juist aan Meibosch dat zijn jongen eerst man moest worden vóór hij aan de liefde dacht; dat eerst zijn geest zich moest vormen vóór zijn hart een keus kon doen. Dan eerst heeft men gelukkige huwelijken... huwelijken! de geheele wereld schijnt het nu op trouwen gezet te hebben. De jongen komt niet t'huis, dezen zomer; hij moet een reisje gaan doen; 't kan gemakkelijk van zijn kapitaal af, en hij wint er een kapitaal mede. Denk je dat ik mijne Anne nu al verloven wil aan een knaap, die nog in zijn groeitijd is? Spreek mij nooit weêr van die dwaasheid, Rieka, en zet het ons kind ook uit het hoofd... Foei, laat je toch niet zoo vervoeren door de zucht om iedereen maar te trouwen; - omdat wij nu zelf gelukkig zijn’ - hier werd de toon van Stalker veel zachter - ‘moet gij niet gelooven dat iedereen door het huwelijk gelukkig wordt. Maar 't is je goede hart, vrouwtje, ik weet het wel, maar bedwing dien lust, hoor kind, en pas vooral op onze lieve Anne, hoor.’</p>
<p>Rieka beloofde het, want, al vond zij het niet, Stalker <hi rend="i">moest</hi> wel gelijk hebben, en wat Anne betrof, och hare moeder was ook wel eens verliefd geweest, maar 't was weêr voorbijgegaan en zij zou toch nooit zoo gelukkig geweest zijn als met den praeceptor.</p>
<pb n="37"/>
<p>Toen mevrouw Melersheim te huis kwam zette zij zich aan hare schrijftafel neder om een paar brieven te lezen, die gedurende hare afwezigheid voor haar gekomen waren. Hélène nam plaats aan de tafel en doorbladerde wachtend een geïllustreerd tijdschrift. Het scheen dat de brieven zeer lang of zeer onleesbaar waren, of zeer veel stof tot denken gaven, want een half uur bleef mevrouw Melersheim over hare tafel gebogen, en toen zij eindelijk opstond, scheen zij nog maar met moeite van die brieven te scheiden.</p>
<p>- ‘Staat er iets bijzonders in, mama?’</p>
<p>- ‘Neen kind, 't is een invitatie voor u, om eenïge weken bij uwe tante door te brengen.’</p>
<p>- ‘O, dan mag ik den brief wel lezen,’ zeide Hélène dartel en strekte hare hand er naar uit.</p>
<p>Snel als de gedachte trok mevrouw den brief terug en riep, op een toon, die bij het onderwerp van den brief weinig scheen te passen: ‘Hélène? ik verbied u, naar dien brief te vragen.’</p>
<p>Hélène's gelaat betrok: ‘Ik ga niet naar tante van Sinne,’ zeide zij.</p>
<p>- ‘'t Is mijn stellig verlangen, Hélène; den eersten julij gaat gij er heen.’</p>
<p>- ‘Omdat ik nu de komplimentjes van Maurits Stalker heb aangehoord?’</p>
<p>Mevrouw Melersheim antwoordde niet op dat verwijt. Haar trof slechts dat blijk van ongehoorzaamheid, waaraan zij niet gewoon was. Zij gaf echter niet aan haar gevoel toe, maar zeide op kalmen toon:</p>
<p>- ‘Hélène, gij hebt altijd veel van uwe moeder gehouden en gij weet dat zij ook u boven alles, ja misschien <hi rend="i">te veel</hi> lief heeft. Doe dus wat zij van u vraagt, en laat na wat zij u verzoekt na te laten. Wees nu niet nieuwsgierig of grillig.’</p>
<p>Hélène bloosde en kuste hare moeder, maar zij kon zich niet onthouden bij die omhelzing een zacht verwijt te voegen:</p>
<pb n="38"/>
<p>- ‘Gij hebt iets, moê, dat gij mij niet vertelt.’</p>
<p>- ‘Als dat zoo was, mijne lieve, dan zou ik er zeker wel reden voor hebben, niet waar? Kom ga nu slapen. Straks volg ik.’</p>
<p>Toen Hélène het vertrek verlaten had, zette mevrouw zich weder aan haar schrijftafel en wierp vlugtig eenige regels op een blad papier, dat zij in een reeds geschreven couvert sloot, waarna zij de brieven zorgvuldig verborg.</p>
</div>
<div type="chapter">
<pb n="39"/>
<head rend="h3">III. Op reis.</head>
<p>De zomervakantie is daar en krachtens het besluit door Stalker op den avond van het diné bij Meibosch genomen, zal Maurits die weken niet bij hem in huis doorbrengen. Terwijl hij dan ook, op zijne eigene kamer, zich van alle noodelooze kleederen zou ontdoen, zit hij thans in een naauwsluitend reisgewaad van ééne kleur, met een overjas op zijn eene knie, een pakje op de andere, zijn hoed, stok en parapluie achter zich, zijn valies tusschen de beenen en zijne koffers boven op, in eene rammelende omnibus, die van het spoorwegstation naar een der groote hôtels voert. 't Is opmerkelijk hoeveel warmte men verdragen kan als men zich zelven er maar zedelijk toe dwingt, en terwijl wij te huis de koelste plekjes opzoeken en al wat vermoeijenis is vermijden, doorstaan wij, op reis, met romeinschen moed de felste middaghitte en wandelen wij op het warmste van den dag door de zonnigste straten uren ver.</p>
<p>Maurits scheen de warmte niet te gevoelen onder den indruk van al het nieuwe dat hij om zich zag, en die fatsoenlijke drukte, van dat ‘leven’ dat zelfs elk huis in Brussel schijnt eigen te zijn, van dat streven naar genot, dat overal doorstraalt en dat den Hollander, uit
<pb n="40"/>
zijne kalme omgeving ontrukt, meer treft dan zoo menig gewrocht der bouwkunst, zoo menig eerwaardig overblijfsel uit vroeger tijd, zoo menige kunstschat, waar omheen dat woelende, vrolijke leven zoo onbekommerd wordt voortgezet. Wat ons in den vreemde het meest aangrijpt is niet het hout en de steen; het is het geheel, even als in een landschap niet één boom, ééne rots maar de zamenvoeging van al de deelen indruk op ons gemoed maakt. En zoo de kunstenaar in de voortbrengselen der kunst, de industriëel in die der nijverheid, de man der wereld in ongewone vermaken zijn genot zoekt - de maatschappij in een karakter, dat wij haar nog niet toekenden, de vreemde <hi rend="i">menschen</hi>, maken den diepsten en meest algemeenen indruk, al blijft het ook waar wat meester Juriaan van de menschen zeide.</p>
<p>Maar was die indruk op Maurits zoo sterk, dat hij de warmte niet scheen te gevoelen, anderen waren minder gelukkig. Over hem schitterde een blinkend-nieuwe gele reisjas en in het vuurroode gelaat, dat onophoudelijk met een foulard werd afgewischt, zou men moeijelijk den kalmen praeceptor Stalker hebben erkend, zelfs thans niet nu zijn flambard naast hem lag, die hem anders nog onherkenbaarder moest maken.</p>
<p>- ‘Ik ben te oud om te reizen, jongens,’ zeide Stalker, nogmaals eene wanhopende poging doende om zijn slapend boord overeind te zetten, ‘ik had waarlijk de dwaasheid niet moeten begaan.’</p>
<p>- ‘Integendeel oom, gij moet bij me blijven, dan zoudt ge weêr jong op nieuw worden. Kent-ge hem haast van buiten, Frits? Kerel, je ziet niets, als je maar altijd in den guide blijft lezen.’</p>
<p>- ‘En gij ziet zonder te weten wat je ziet,’ antwoordde Frits, die in een hoek van de omnibus in zijn' guide zat te bladeren.</p>
<p>- ‘Ik lees het naderhand. Eerst praktijk en dan theorie.’</p>
<pb n="41"/>
<p>- ‘Eerst pleiten en dan de wetten bestuderen!’</p>
<p>- ‘Allereerst uitblazen,’ zeide Stalker. ‘Gelukkig! daar zijn wij er.’</p>
<p>De omnibus hield voor het hôtel op en weldra waren de drie reizigers op hunne kamers. Maar het lot van den toerist brengt mede, dat hij aan geen uitblazen denkt. De table d'hôte zou binnen een half uur aanvangen, men had naauwelijks den tijd om nog van kleêren te verwisselen. Dan wachtten al weder andere punten van het programma, want Stalker had een uitvoerig programma ontworpen, waardoor de reis wel iets krijgen zou van een arbeid ‘à la minute,’ maar zijn tijd was kostbaar en als hij zich maar streng hield aan het plan, konden hij en Frits in tien dagen tijds gansch België zien, zonder de kleine som te overschrijden, die de praeceptor, met het oog op de toekomst, aan zijne huishouding durfde onttrekken. Toch had hij lang geaarzeld eer hij tot die uitgaven besloot, maar Rieka had hem eene reeks van bezuinigingen voorgelegd, die zij gemakkelijk in toepassing kon brengen, en zij had niet gerust vóór Stalker tot de verwezenlijking van zijn lang gekoesterd ideaal overging.</p>
<p>Hij, Stalker, op reis! onbezorgd als weleer de wijde wereld weêr ingegaan, en dan niet alleen, maar met den reisgenoot, aan wien hij geen ander zou voortrekken, met zijn Frits, zijn zoon, dien hij thans zou laten zien en genieten, wat hij, op zijn twintigste jaar, zelf gezien en genoten had. Maurits zou naar Zwitserland gaan en Italië, om in de trotsche natuur en bij de kunstgewrochten van het genie een nieuw leven te leven; hij benijdde hem niet; hij was met zijn Frits en voelde zich nu jong op nieuw, nu hij zich herleven zag in dien zoon, die, hij erkende het gaarne, zijn vader overtreffen zou. Tien dagen lang zou hij weêr dweepen, zoo als hij gedweept had als jongeling en hij zou zijne gewaarwordingen deelen met een die hem begreep, wiens hoofd en hart hij zelf gevormd had. Geen kunstenaar kon fierder
<pb n="42"/>
zijn op zijn meesterstuk dan de praeceptor Stalker op zijn zoon, - en met dien zoon zich te verplaatsen in de dagen zijner eigene jeugd, later met hem dezelfde herinneringen te hebben .... Neen Rieka had te regt gewild, dat haar echtgenoot op reis zou gaan, want het zou hem en haar oneindig meer genot geven, dan de kleine ontberingen, die zij er zich later om zouden getroosten, hun moeijelijk zouden vallen. Het zou zijn geest verfrisschen, zijn ligchaam nieuwe veerkracht geven, zijn gemoed met levendiger beelden vervullen - ‘zij had nu wel den besten der mannen in hem, maar dan zou hij toch nog beter zijn.’</p>
<p>- ‘En ik,’ had Stalker gezegd, ‘ik houd nu wel innig van mijne vrouw en kinderen, maar als ik te huis kom, zal ik toch nog meer van hen houden.’</p>
<p>- ‘En wat zegt ge nu van dat alles?’ vroeg Stalker toen hij op den voorlaatsten avond van hun verblijf met zijne beide reisgenooten in het hôtel terugkeerde.</p>
<p>- ‘'t Is heel aardig,’ antwoordde Frits, ‘maar mijn geest en mijn hart lijden honger.’</p>
<p>- ‘Honger!’</p>
<p>- ‘Ja, 't is of de maatschappij hier maar bestaat uit eene aardigheid. Alles schittert en maakt gedruisch, alles lacht en viert feest; alles is weelde, uitspanning, genot, en vruchteloos zoek ik iets dat mijn geest kan vasthouden, dat mijn hart kan opnemen. 't Is alles schijn, schaduw en flikkering.’</p>
<p>- ‘Drommels Frits, wat wordt ge melancholisch degelijk.’</p>
<p>- ‘Noem mij ééne grootsche zaak.’</p>
<p>- ‘De Sainte-Gudule.’</p>
<p>- ‘Een tempel aan God gewijd, waarin ik slechts menschelijk talent en menschelijken smaak of wansmaak zie, maar den geest Gods mis.’</p>
<p>- ‘Gij redeneert als theologant. Maar het Raadhuis dan en het Broodhuis, en ...’</p>
<pb n="43"/>
<p>- ‘Zij behooren niet meer te huis in het tegenwoordige Brussel; zij schijnen slechts als curiositeiten, als iets “bezienswaardigs voor de vreemdelingen” beschouwd te worden. Datgene waarmede men het meest schijnt op te hebben, zijn de beeldtenissen van vorsten uit een vreemd stamhuis.’</p>
<p>- ‘Maar het palais de la Nation.’</p>
<p>- ‘Als het volk een paleis heeft, waarin moeten dan de vorsten huizen?’</p>
<p>- ‘O anti-revolutionair! theocraat! Ik dacht nog al dat gij bekeerd zoudt worden in de goede stad van Brussel. Neen, gij zijt haar niet waard! Wat zegt gij, oom?’</p>
<p>- ‘Ik zeg dat de stad Brussel Frits niet waard is, maar daarom heeft hij toch ongelijk in zijne beschouwing. De Sainte-Gudule is een monument dat godsvrucht en vroomheid aan God hebben gewijd en het bevat tallooze en kostbare bewijzen van liefde voor het Opperwezen, al dragen die bewijzen ook het kenmerk van eene godsdienst der zinnen, waarvan de denkende man zich niet gemakkelijk een begrip kan vormen. Maar is onze erkenning anders, naar onze overtuiging beter, wij behoeven de wijze van vereering van anderen niet te miskennen. En wat de laatste woorden van Frits betreft, in de stoffelijke wereld en in de zedelijke streeft alles naar evenwigt; de heerschappij van elken over velen wordt hoe langer zoo zeldzamer en beperkter. De toekomst der maatschappij moet zijn, dat de eene magt door de andere wordt opgewogen; zonder dat heeft men despotismus met meer of minder noodlottige gevolgen. En zoo een Palais de la Nation eenigzins doet denken aan het peuple souverain, 't is er toch geenzins het bewijs voor. De paleizen staan in België tegenover elkaâr, zoo als in de constitutie naast het koningschap aan de vertegenwoordiging eene plaats is aangewezen.’</p>
<p>- ‘Tot dat eenmaal de tijd daar is,’ viel Maurits
<pb n="44"/>
in, ‘dat ook die constitutie plaats maakt voor eene andere, waarin het volk de plaats inneemt, die het toekomt. Nu reeds laat men het in de beoefening der geschiedenis van voorheen regt wedervaren, en zijn het niet meer de vorsten en gelegaliseerde moordenaars en dieven, die de aandacht van den historicus uitsluitend bezig houden; eens zal de tijd komen, dat het volk ook in de geschiedenis van het heden daadwerkelijk de eerste rol speelt. En het kan die rol spelen of het gelooft met het hart of met het verstand; het voorbeeld van België bewijst het.’</p>
<p>- ‘Een mooi land, waar de eeredienst zinnelijk is en het volk zich gelijk stelt met den vorst. Waar in 't godsdienstige het volk aan den leiband loopt en in 't staatkundige datzelfde volk volwassen heet! Een mooi land, waar de vrijheid gepaard gaat met de autoriteitsleer. Zij hebben gelijk, de Belgen, dat zij leven maken en feest vieren, dat zij alles maar laten blinken en klinken, zoodat men zich aan den schijn vergaapt en vergeet tot het wezen door te dringen.’</p>
<p>- ‘Dat de schoenmaker je laarzen nu ook zoo naauw gemaakt heeft!’ spotte Maurits. ‘Ik ben overtuigd, Frits, dat gij met ruime laarzen geheel anders zoudt denken. Dat je daar ook niet meer op gelet hebt, in plaats van tot het laatste uur in je boeken te zitten wurmen. Daar zie je al weêr de meerderheid van het praktische boven het contemplative.’</p>
<p>- ‘Mijne schoenen waren wijd genoeg toen ik van huis ging, maar je springt ook altijd van het onderwerp af.’</p>
<p>- ‘Ik geloof, dat Maurits er bij gebleven is,’ zeide Stalker. ‘De voet paste in den schoen in tijden van rust, maar toen door de beweging de voet begon te zwellen, knelde de schoen, en hij deed den voet nog meer uitzetten, en knelde dus nog meer: me dunkt dat is het beeld van België. De godsdienst, die het volk behoe-<pb n="45"/>den moest en behoedde, is een knellende band geworden.’</p>
<p>- ‘Zeg liever dat de voet ziek werd,’ bromde Frits, ‘neen vader, ik verlang er naar om mij te verademen in de natuur, om er iets grootscher te zien dan de inconsequentie van een ijdel volk.’</p>
<p>- ‘Och, als je laarzen te naauw zijn, zult ge ook daar niet veel goeds ontdekken, maar ik heb 't u beloofd, morgen gaan wij voor dag en dauw wandelen om Brussel. Dan zullen wij iets zien wat zeker nog nooit een vreemdeling gezien heeft.’</p>
<p>Nog lang zette het drietal het gesprek voort, dat hoe langer zoo ingewikkelder werd, maar waardoor dan ook het standpunt van elk van hen meer verwijderd werd van dat der anderen. 't Is het gewone gevolg der discussie. Elk voert argumenten aan om zijne meening te staven, en door de handhaving dier argumenten wordt het verschil steeds grooter: men drijft elkander terug tot in de laatste verschansingen. Toen men laat in den nacht zich ter ruste begaf, stond Frits inderdaad op theocratisch terrein, en had Maurits de grenzen van het republicanisme bereikt; terwijl Stalker, zijn stelsel van evenwigt volhoudende, ten slotte groote moeite had om het evenwigt in zijne eigene stellingen te bewaren.</p>
<p>Den volgenden morgen op het uur dat de garcons er nog uitzagen als gewone knechts, en de laarzenpoetser maar juist zijne omwandeling door de corridors gedaan had, om zijne lading schoenen uit te deelen, begaf Stalker zich met Frits en Maurits op weg om iets te zien, wat volgens den laatsten nog door geen vreemdeling gezien was.</p>
<p>De omstreken van Brussel, voor zoover men er niet het uitstapje naar Laeken of Waterloo onder verstaat, worden dan ook slechts schaars bezocht door hen, die maar weinige dagen in België's hoofdstad doorbrengen. Zijn zij dat bezoek waard? Voor hen, die eene vriendelijke, vruchtbare natuur liefhebben, voorzeker, maar hij,
<pb n="46"/>
die meer het trotsche en schilderachtige opspoort, zal niet zeer bevredigd terug keeren. Voor de Stalkers was het echter eene verademing weêr eens boomen en bouwlanden, hutten en vee en water te zien, want op ons Hollanders geeft dat gemis van water, - al bemerken wij het niet, dat dit er de oorzaak van is - iets leêgs, iets levenloos, aan de natuur zoowel als aan de steden. De ontdekking van een wezenlijk vloeijend water vervulde dan ook de toeristen met zekere geestdrift en een half uur lang rustten zij, na eene verre wandeling, aan den oever van een riviertje uit, dat, volgens Maurits, hen in het hartje van Holland terug voerde: men miste er zelfs de knotwilgen en de kikvorschen niet! De hengelaar alleen ontbrak.</p>
<p>- ‘Maar, dat is ook het eenige,’ riep Maurits, terwijl hij naar de lucht keek, ‘zie maar, daar drijven dezelfde regenwolken als bij ons.’</p>
<p>- ‘Die ons op dezelfde wijze als bij ons door en door nat zullen maken,’ merkte de praeceptor aan. ‘Ik geloof, dat wij wel zullen doen, ons kantonnement maar op te breken.’</p>
<p>- ‘Goed dat wij parapluiën bij ons hebben,’ zeide Frits, de drie parapluiën, die tot eene tent waren zamen gezet, uit den grond halende.</p>
<p>- ‘Nu daar heb jij je waarlijk de eer niet van toe te kennen. Als ik niet bang geweest was voor de zon, zouden wij nu door den regen geteisterd worden. Hier zal het misbruik het gebruik ten gevolge hebben - juist zoo als in het theocratisch systeem van Frits, waar aangematigde regten geschreven regten zijn geworden.’</p>
<p>Toen Maurits dat punt weder aangeroerd had, werd het dispuut van den vorigen avond voortgezet, en men lette op bouwland noch moestuinen meer, die trouwens bij de betrokken lucht nu even veel in bekoorlijkheid verloren, als een schoon gelaat, wanneer er een slecht humeur op te lezen is: de trekken blijven dezelfde en
<pb n="47"/>
toch zal het niemand behagen. Het dispuut werd voortgezet waar het den vorigen avond was geëindigd, dat is elk ontplooide weder de banier, waaronder hij ten slotte gestreden had en men was, zonder het te bemerken reeds Sint-Gilles genaderd, toen de regenwolken zich begonnen te ontladen.</p>
<p>Juist toen de toeristen hunne parapluiën opzetten, zagen zij, bij het omslaan van een hoek, eene dame voor zich, die minder gelukkig dan zij, zich niet tegen den regen had gewapend en nu met een angstig gezigt omzag naar de loodkleurige lucht, welke zich achter hen uitstrekte.</p>
<p>- ‘Zouden wij het eens worden vóór wij in ons hôtel zijn?’ vroeg Maurits op eens.</p>
<p>- ‘Eens worden,’ herhaalde Frits, met iets scherps in zijn toon. ‘De hemel beware mij, dat ik ooit met een beginsel transigeer.’</p>
<p>- ‘Dan sluit ik een wapenstilstand,’ hernam Maurits schertsend.</p>
<p>- ‘En dan?’ vroeg Stalker, eenigzins verrast, dat hij midden in zijn betoog gestuit werd.</p>
<p>- ‘Dan ga ik dat lieve kind mijne parapluie offreren.’</p>
<p>- ‘Maar Maurits! gij zijt toch niet dwaas!’</p>
<p>- ‘Wel oom; ik transigeer ook met geene beginselen. Wij zijn onzen naasten hulp verschuldigd, een pligt die ons ligt valt wanneer zij er uitzien zoo als dat interessante kopje vóór ons, en zou ik nu ter wille van eene zekere maatschappelijke convenientie, die men fatsoen noemt, dat beginsel ontrouw worden?..... Maar zij wordt nat als ik haar niet spoedig bijsta. - In ons hôtel vind ik u weêr.’</p>
<p>Maurits snelde vooruit en had weldra de wandelares bereikt.</p>
<p>- ‘Mademoiselle,’ zeide hij, ‘gij zijt mij even vreemd als ik u; maar het regent op ons beiden, mag ik u daarom de helft mijner parapluie aanbieden.’</p>
<pb n="48"/>
<p>De aangesprokene scheen te aarzelen, maar de bui begon op dat oogenblik zoo zeer in hevigheid toe te nemen, dat eene weigering eene groote dwaasheid wezen zou. In Holland had men zeker gevraagd wat de wereld er van zou zeggen, in Brussel vraagt men dat ook, maar men bekommert er zich minder om en weldra wandelde Maurits met het boek zijner gezellin in zijn zak en, toen de bui nog zwaarder werd, met hare hand op zijn arm.</p>
<p>Zij, aan wien Maurits zoo onverwacht zijne dienst aanbood, verkeerde als hij nog in den bloei van het leven, al was zij ook stemmiger gekleed dan men dit van dien leeftijd, inzonderheid in België, zou verwachten. Ook haar gelaat had iets ernstigs, dat door de donkere tint der huid, de zwarte oogen en het zwarte haar nog verhoogd werd. 't Is eene Italiaansche pur sang, dacht Maurits en, moge het een denkbeeldig genot zijn, zeker ligt er toch voor velen genot in het gevoel zamen te zijn en van indrukken te verwisselen met hen, die onder gansch ander klimaat en in eene gansch andere maatschappij geboren en opgevoed zijn. Toen zijne togtgenoot dan ook opmerkte, dat zij aan zijne uitspraak den vreemdeling kon herkennen, antwoordde Maurits:</p>
<p>- ‘'t Is zoo, ik kom uit een land, waar gij zeker niet zoudt willen wonen, een land van mist, slijk en togt, van stijfheid, deftigheid en vormen: Holland.’</p>
<p>- ‘Zou dat eene reden zijn om er niet te willen wonen? Zoudt gij meenen dat de Samojeden en Laplanders ook de voorkeur gaven aan Italië, omdat het er warmer, of aan Frankrijk omdat de conversatie er aangenamer is?’</p>
<p>- ‘Misschien; maar in ieder geval, zoo de Samojeden en Laplanders de voorkeur aan hun land geven, dan is het, omdat het hun vaderland is.’</p>
<p>- ‘Gij hebt gelijk,’ sprak de vreemde na een oogenblik stilzwijgen.</p>
<pb n="49"/>
<p>- ‘Gij zijt ook geene Belgische, niet waar? Eene Italiaansche?’</p>
<p>- ‘Ik ben geene Belgische, maar ik woon sedert jaren in dit land.’</p>
<p>- ‘Dan zult gij nu wel geacclimateerd zijn in die maatschappij.’</p>
<p>- ‘Ik merk niet veel van die maatschappij: ik ben secondante op eene kostschool en slechts in den vakantietijd heb ik eenige weken voor mij zelven.’</p>
<p>- ‘Zeker voor 't italiaansch?’</p>
<p>- ‘Ik ben geene Italiaansche, ik ben eene Hollandsche en geef onderwijs in het teekenen en de wis- en natuurkunde.’</p>
<p>Maurits zag haar verwonderd en eenigzins onaangenaam verrast aan! Daarvoor behoefde hij waarlijk niet naar België te reizen, om met eene Hollandsche onderwijzeres te wandelen. En dan eene onderwijzeres in de wis- en natuurkunde!</p>
<p>- ‘Dan zijt gij wel eene specialiteit,’ zeide hij, eenigzins spottend.</p>
<p>- ‘Zonder dat zou men geene protestantsche op eene katholieke kostschool aanstellen. Onder de bepalingen van mevrouw Vandelievens school is ook deze, dat het onderwijs geheel door vrouwen zal worden gegeven, en men vindt niet ligt meisjes die wis- en natuurkunde onderwijzen.’</p>
<p>- ‘'t Zouden ook mijne geliefkoosde vakken niet zijn, waarom doceert gij geene geschiedenis of talen?’</p>
<p>- ‘Het onderwijs in het fransch kan men aan geene buitenlandsche opdragen, evenmin als de geschiedenis aan eene protestantsche?’</p>
<p>- ‘In uw geval keerde ik naar Holland terug, of wonen uwe ouders hier?’</p>
<p>- ‘Ik heb geene ouders! ik heb niemand op de wereld en hoogere pligten gebieden mij te blijven wat en waar ik ben.’ Zij sprak die woorden op somberen pein-<pb n="50"/>zenden toon en nu begon de Hollandsche aan Maurits toch meer belangstelling in te boezemen. Hoogere pligten! dat klonk zoo geheimzinnig en onwillekeurig rees het denkbeeld in hem op: ‘Zoo ik mij eens tot beschermer van die secondante opwierp.’ 't Was een Don-Quichotte idée zeker, maar Maurits verkeerde nog in den gelukkigen lijd, dat hij ze koesteren kon.</p>
<p>- ‘Indien ik u in eenig opzigt van dienst kan wezen, zal het mij een genoegen zijn.’</p>
<p>De secondante bepaalde zich tot eene zeer koele weigering en meende dat de regen verminderde.</p>
<p>- ‘Ik geloof het tegendeel!’ zeide Maurits, ‘en ik wensch er mij geluk mede, want uw lot heeft mijne belangstelling opgewekt en zoo de hand eens vriends...’</p>
<p>- ‘Mijnheer,’ zeide de secondante ernstig, terwijl zij de hand, die op zijn arm rustte, terugtrok, ‘gij hebt de goedheid gehad mij uwe parapluie aan te bieden en zonder aarzelen heb ik van uwe beleefdheid gebruik gemaakt, maar gij zoudt u bedriegen, indien gij meendet, dat die beleefdheid eenige relatie tusschen u en mij ten gevolge moet hebben: als de regen ophoudt, is onze kennismaking geëindigd.’</p>
<p>Maurits beet zich op de lippen. Dat koele antwoord sloeg eensklaps zijn Don-Quichotte plan den bodem in. De secondante had te ernstig gesproken en zag er te ernstig uit, om, zooals hij waarschijnlijk tegenover elke andere dame zou gedaan hebben, in eenige komplimentjes te zeggen, dat dit besluit van hare zijde hem ongelukkig zou maken, enz.</p>
<p>- ‘Dat antwoord is geheel in harmonie met uwe wiskundige studiën,’ zeide hij. ‘Maar dan durf ik ook, met het oog op den korten duur onzer kennis, u weêr mijn arm aanbieden en u vergeving vragen voor mijne indiscretie. Ik zou niet gaarne, in V<note n="(1)" place="foot">De lezer verwondere zich niet, dat ik hier, in plaats der V, niet den naam van eene onzer twaalfhonderd gemeenten heb ingevuld. Men is zoo ligt geneigd portretten te zien in beelden der fictie. Aan deze neiging wensch ik de behulpzame hand niet te bieden, en ik zou het doen door den naam van eenige stad hier in te voegen.</note> teruggekeerd,
<pb n="51"/>
de herinnering willen dragen aan eene onbescheidenheid, die voor mij een einde aan een aangenaam gesprek maakte.’</p>
<p>- ‘In V?’ herhaalde de secondante, en met zekere gejaagdheid legde zij hare hand weder op zijn arm.</p>
<p>- ‘Ja, in V; zijt gij daar bekend?’</p>
<p>- ‘Ik? in 't geheel niet:’ antwoordde ze en zweeg weder, terwijl Maurits, om geene nieuwe indiscretie te begaan, zich onthield van het onderzoek welk belang haar zijne geboortestad kon inboezemen. Maar nu scheen de beurt aan de secondante te zijn om onbescheiden te worden, want toen zij een poos lang zwijgend naast elkander hadden voortgewandeld, begon zij, hoewel met den tact aan dames eigen, naar eene menigte zaken uit het dagelijksch leven van Maurits te vragen; en aan zijn gewonen, spraakzamen, vrolijken aard toegevende, hing hij voor de vreemdelinge gansche tafereelen uit de zamenleving te V op, die blijkbaar met de grootste belangstelling door haar werden aangehoord.</p>
<p>Ongelukkigerwijze werden zij spoedig gedwongen het gesprek af te breken: zij hadden de straat bereikt, waarin de kostschool der secondante gelegen was, en in het midden van zijn verhaal zeide zij: ‘Vergeef mij, mijnheer Stalker, maar hier moet ik u verlaten.’</p>
<p>- ‘Nu al,’ zeide Maurits, ‘en nog altijd met de toekomst door u op weg mij voorgespiegeld?’</p>
<p>Zij gaf geen antwoord. Blijkbaar aarzelde zij.</p>
<p>- ‘Mag ik u nog een afscheidsvisite brengen?’</p>
<p>- ‘In eene dames-kostschool, waar zelfs dames de wiskunde moeten onderwijzen,’ antwoordde de secon-<pb n="52"/>dante spottend, terwijl zij langzaam de hooge poort naderde, die de entrée vormde der school.</p>
<p>- ‘Vaarwel dan.’</p>
<p>- ‘Ik dank u voor uwe beleefdheid,’ sprak zij met eene deftige buiging ‘Voor het <hi rend="i">Hôtel des Flandres</hi> moet gij <hi rend="i">die</hi> straat inslaan.’</p>
<p>- ‘Ik logeer in het <hi rend="i">Hôtel de l' Univers</hi>.’</p>
<p>- ‘O, dan regtuit.’ De deur ging open en de secondante was verdwenen.</p>
<p>Terwijl Maurits met de vreemdelinge wandelde, hadden de praeceptor en zijn zoon hun gesprek voortgezet, en zoo geheel had dit hun geest ingenomen, dat zij het tweetal al spoedig uit het oog verloren hadden. Eerst toen zij in hun hôtel waren teruggekeerd, herinnerden zij zich de wijze van verdwijning van Maurits.</p>
<p>- ‘Ik durf den jongen nu naauwelijks zijne reis te laten voortzetten,’ zeide Stalker. ‘Als hij zoo veel neiging heeft om op avontuur te dolen, kan hij wel eens in moeijelijkheden komen.’</p>
<p>- ‘Hij kan er zich wel uitredden, vader. Laat Maurits maar zwerven; hij is jong van hart en geeft spoedig aan indrukken toe, maar hij is solide genoeg om niet te ver te gaan en slim genoeg om er zich bij tijds uit te redden. 't Is waarlijk jammer, dat hij op sommige punten zoo verkeerd denkt.’</p>
<p>- ‘Als zij maar regtschapen denken op het punt van eer en pligt, Frits, dan kan er tusschen menschen der meest uiteenloopende beginselen vrede en vriendschap bestaan.’</p>
<p>- ‘Dat <hi rend="i">kan</hi> zeker, dat <hi rend="i">kan</hi>,’ hernam Frits.</p>
<p>De table d'hôte zou juist beginnen, toen Maurits in de eetzaal verscheen, waar Stalker en zijn zoon reeds met voor die gelegenheid passende gezigten hadden plaats genomen. De zaal was vol en de omgekeerde stoelen, de flesschen met servetbanden om den hals en de kunstig gevouwen servetten, die hier en daar den disch versierden, bewe-<pb n="53"/>zen dat het getal aanzittenden nog grooter zou worden. Met stommen eerbied of eerbiedige stomheid werden den gasten hunne plaatsen aangewezen en Maurits werd geflankeerd tegenover een kolossus met blonden knevel en baard en kort afgeschoren haar, die naar belgischen smaak gekleed en met russischen eetlust bedeeld was.</p>
<p>- ‘Dat is generaal ..... koff,’ zeide Maurits, toen hij zag dat zijn vader het oog op den overbuur had gevestigd.</p>
<p>- ‘Wie?’ vroeg Stalker, die de aardigheid niet begreep en meende dat Maurits den naam toevallig te weten was gekomen.</p>
<p>- ‘.... koff,’ herhaalde Maurits.</p>
<p>- ‘Ik heet Ems,’ sprak de overbuurman in zuiver hollandsch en dood bedaard.</p>
<p>- ‘Ik wist niet, dat ik de eer had een landgenoot te ontmoeten,’ antwoordde Maurits, al zijne tegenwoordigheid van geest verzamelende, want hij had een duister voorgevoel van eene botsing met den kolossus.</p>
<p>- ‘Daaruit ziet ge, dat men voorzigtig moet zijn, jong mensch.’</p>
<p>Daarmede was 't gesprek met den overbuurman afgeloopen, maar Maurits dineerde dien middag volstrekt niet lekker, en Stalker wenschte ook wel, dat zijn neef die onvoorzigtige woorden niet gesproken had. De naam van Ems kwam hem intusschen niet onbekend voor en al spoedig herinnerde hij zich, dat Ems een vriend van de Mélange moest wezen, 't geen hem nog minder geruststelde, want, hoe hoog Meibosch ook met den geheimzinnigen vreemdeling mogt zijn ingenomen, de praeceptor vertrouwde hem slechts weinig. Ook Frits was stil na het dispuut van dien morgen. Het drietal zag meestal vóór zich, want de voorzigtige Stalker wilde geene verdere aanleiding tot eenig gesprek met Ems geven, en Maurits stelde er geen prijs op diens blik te ontmoeten. Hij merkte het dus niet eens op, dat door een knecht op,
<pb n="54"/>
de woorden van den dirigerenden persoon: ‘<hi rend="i">le sixième du haut bout</hi>’ een briefje aan Ems werd overhandigd, hetwelk deze opende en las, maar terstond eenigzins verwonderd weder digt vouwde om het adres te lezen. Hij verzonk toen in een diep gepeins, wat zeer ten prejuditie van zijn grooten eetlust moest strekken, maar dat, in de communistische republiek der table d'hôte, door niemand werd opgemerkt. Eindelijk rigtte hij het oog op het drietal over hem gezeten en zeide op min of meer vragenden toon:</p>
<p>- ‘Mijnheer Maurits Stalker?’</p>
<p>- ‘Dat ben ik,’ antwoordde Maurits, terwijl zijne stem een weinig beefde.</p>
<p>- ‘Dan werisch ik u straks een oogenblik te spreken,’ hernam Ems en ofschoon hij blijkbaar geen plan had nu het gesprek voort te zetten, bleef zijn blik toch telkens en lang op Maurits gevestigd. De praeceptor verwenschte nu meer dan ooit de onvoorzigtigheid van zijn neef en hield zich overtuigd, dat die vreemdeling hen in ongelegenheid brengen zou. Maar Stalker was wijs genoeg, zijne onrust niet te laten blijken aan Maurits; alleen toen zij na het diné opstonden - want om tijd en een tweede flesch te sparen namen zij nooit aan het dessert deel - fluisterde hij hem toe: ‘je vecht niet Maurits.’ Maurits haalde de schouders op.</p>
<p>- ‘In ieder geval ben <hi rend="i">ik</hi> je seconde.’</p>
<p>Ems was ook opgestaan en ging Maurits voor naar zijne kamer, die au premier was, terwijl de Stalkers au quatrième waren gelogeerd. Logementhouders hebben een scherpen blik om de maatschappelijke positie en den duur van het verblijf hunner gasten terstond te ontdekken. Ems had een paar ruime met zekere pracht gemeubelde vertrekken, met een sofa en causeuses. Op een daarvan nam hij zelf plaats en verzocht Maurits zich bij hem te zetten.</p>
<p>- ‘Uw vader was bankier te V?’ begon hij.</p>
<pb n="55"/>
<p>Maurits knikte toestemmend, maar liet terstond volgen: ‘Zou ik mogen vragen, welk belang door u daarin gesteld wordt?’</p>
<p>- ‘Ik heb uw vader gekend, en 't is dus niet vreemd, dat ik er prijs op stel de kennismaking met zijn zoon te hervatten, nu het toeval mij op zijn weg gebragt heeft. Dit briefje was zeker aan u gerigt, eerst toen ik het gelezen had, dacht ik er aan om naar het adres te zien.’ Ems reikte hem bij die woorden een met potlood geschreven strookje papier over, dat niets bevatte dan: ‘Morgen eerste konvooi naar Luik.’</p>
<p>- ‘Gij ziet, dat het eene vrouwenhand is,’ vervolgde Ems, ‘van daar dat ik het u niet in tegenwoordigheid van de beide andere heeren gaf. Een russisch generaal zou misschien anders gehandeld hebben, maar ik ben ook jong geweest en ik ben het nog, zoo als ik u hoop te bewijzen, als wij elkander weder mogten ontmoeten.’</p>
<p>- ‘Mijnheer Ems, het spijt mij dat ik die dwaasheid heb gezegd.....’</p>
<p>- ‘Laat het u niet spijten, mijnheer Stalker: het staat u volkomen vrij aan iedereen bijnamen te geven; dat maakt de reis interessant. Gaat gij ver zamen?’</p>
<p>- ‘Wij zouden morgen avond scheiden.’</p>
<p>- ‘Zouden?’</p>
<p>- ‘Ja, want nu scheiden wij morgen ochtend. Ik ga naar Luik.’</p>
<p>- ‘Die jeugd! die jeugd! Maar pas op, vriend, gij zijt nog wat onervaren - vergeef me dat ik het zeg - en zoo ligt zoudt gij in een strik kunnen loopen. Dat is ouderen en wijzeren gebeurd dan u. Mag ik u een raad geven?’</p>
<p>- ‘Mijnheer Ems.....’</p>
<p>- ‘Het staat u vrij dien te volgen of niet. Neem een stuk van dit briefje, schrijf er op: “<hi rend="i">onmogelijk</hi>” en bezorg het aan de dame.’</p>
<p>- ‘En als ik haar naam niet kende.’</p>
<p>- ‘Zoo gij weet waar zij woont, en er een paar
<pb n="56"/>
francs voor over hebt, komt de brief wel te regt.’</p>
<p>- ‘Maar dan?’</p>
<p>- ‘Als zij die u schreef, werkelijk naar Luik moet, gaat zij toch: is het om u een strik te spannen, dan zal zij u wel een nader uur bepalen, want zoo spoedig laat men iemand niet los, als men iets kwaads in den zin heeft. Gij gaat in ieder geval en, zoo het tot uwe geruststelling strekken kan, ik vertrek ook met den eersten trein naar Luik. Maar vrees niet, dat ik u zal storen in een tête-à-tête; ik zal zorgen in een ander rijtuig plaats te nemen en zoo gij u in Luik verveelt, kom mij dan opzoeken in het <hi rend="i">Hôtel de l' Empereur</hi>. Gij ziet dus, als gij, van uwe zijde, de kennismaking liever niet voortzet, zijt ge volkomen vrij: er zijn meer hôtels en ik zal het u niet kwalijk riemen zoo ge elders uw intrek neemt.’</p>
<p>- ‘Dan zou ik toonen zeer weinig prijs te stellen op die kennismaking. Maar mag ik u vragen, welke betrekking er bestond tusschen u en mijn vader?’</p>
<p>- ‘De betrekking, die er zeer spoedig ontstaat tusschen menschen, die beiden er van houden om het leven te genieten; dezelfde betrekking, die zou kunnen ontstaan tusschen u en mij, als ik vijf en twintig jaar jonger was; want gij schijnt ook het leven niet van de sombere zijde op te vatten.’</p>
<p>- ‘Ik dacht dat gij misschien zaken met mijn vader gedaan hadt,’ zeide Maurits, die liefst de ontmoeting met de secondante niet aanroerde, daar zij geheel en al het karakter van een liefdesavontuur miste.</p>
<p>- ‘Zaken,’ herhaalde Ems. ‘Ik ben een doodvijand van hetgeen de menschen zaken noemen. Er zijn voor mij slechts affaires de coeur en affaires d'honneur; voor het overige laat ik de menschen koopen en verkoopen, zorgen en tobben zooveel zij willen .... Maar ik houd u van uw gezelschap.’</p>
<p>- ‘Zal ik u niet aan mijn oom voorstellen? - maar dien moet ge gekend hebben.’</p>
<p>- ‘Robert, niet waar? 't Is mogelijk, dat wij
<pb n="57"/>
elkander eene enkele maal hebben ontmoet, maar de man zat meestal in zijne folianten en ik houd niet van gedrukte boeken. Het maatschappelijk leven is het onderhoudendste boek, dat men lezen kan. Ik pretendeer er de goede bladzijden in te kunnen opslaan en mij voor de vervelende te behoeden. Ik weet zeker, dat de dagen te Luik tot de eersten zullen behooren. Tot morgen dus.’</p>
<p>- ‘Tot morgen,’ zeide Maurits, de hand, die hem toegestoken werd, aannemende, maar toch nog onzeker in zich zelven of hij rendez-vous en kennismaking maar niet beiden zou laten varen.</p>
<p>Als Ems een chevalier d'industrie was... maar dan zou hij begonnen zijn met aan zijn slagtoffer vertrouwen in te boezemen en zich niet terstond hebben doen kennen als een man, die uitsluitend leefde om de wereld te genieten. Toch kon het zijn: men heeft ze onder allerlei vormen en gedaanten. Maar wat den man van veertig met behoedzaamheid zou doen terugtreden, is geschikt om den jongeling van twintig voorwaarts te doen gaan; moed en zelfvertrouwen zijn op dien leeftijd nog zelden teleurgesteld en de zucht tot het avontuurlijke overwint dan meestal de vrees voor het gevaar. Toen Maurits des avonds ter ruste ging, had hij den raad van Ems opgevolgd en zijn plan medegedeeld om niet den volgenden avond, maar des morgens reeds naar Luik te gaan.</p>
<p>Stalker had bij die mededeeling het hoofd geschud; bij was wel geheel gerustgesteld omtrent de bedoelingen van den vreemdeling, maar dat Maurits in de eene of andere intrigue betrokken was, bleek duidelijk en het was den praeceptor weinig naar den zin. Intusschen, het zou weinig baten, want over een paar dagen zou zijn pupil toch op eigen wieken drijven. Hij bepaalde zich dus tot eenige ernstige waarschuwingen, nadat hij eerst van den eigenaar van het hôtel de meest gunstige berigten omtrent Ems had ingewonnen. Den volgenden dag namen de praeceptor en zijn zoon de terugreis naar Holland aan.</p>
</div>
<div type="chapter">
<pb n="58"/>
<head rend="h3">IV. Verkocht?</head>
<p>Het is alsof onze voorouders het er bepaald op gezet hadden zich te vervelen - misschien wel om het leven langer te doen duren, even als de schooljongen, die zijne vakantie poogde te rekken door, zoo dikwijls hij kon, alleen op den turfzolder te gaan zitten. De eerste eigenaar althans van Groenstein had zijn buitentje zoo somber en doodsch mogelijk gemaakt; latere eigenaren hadden er niets aan veranderd en de tegenwoordige bewoneres, jufvrouw van Sinne, scheen het er eveneens geheel naar haar smaak te vinden. De heerenhuizing was laag en gedrukt, de vertrekken waren klein, vochtig en somber, want, als vreesde men dat de hooge olmboomen de kamers nog niet donker genoeg maakten, had men de kleine ruiten behouden en zelfs de zonneschermen niet weggenomen.</p>
<p>Even als het uitwendig voorkomen was ook het inwendige ouderwetsch. Men was geneigd de piano, die er stond, een klavecimbaal te noemen en de secretaire een spinde. De hooge ruggen der stoelen pasten geheel bij de massive tafels, die gemaakt schenen om er de deur mede te barricaderen, en de breede schoorstee-<pb n="59"/>nen deden des avonds altijd een onbestemd vermoeden ontstaan, dat men straks een paar beenen van een dief er uit te voorschijn zou zien komen. Jufvrouw van Sinne was er evenwel aan gewend en wie er bang mogt zijn op de afgelegen buitenplaats, zij was het zeker niet. Zij grendelde 's avonds wel alles digt als of er dien nacht ingebroken zou worden, en verzuimde ook nooit de tang bij den koperen ketel te leggen, om in geval van nood alarm te slaan, maar zij deed het meer uit gewoonte en sliep 's nachts zoo gerust of er geen booze menschen op de wereld waren.</p>
<p>Minder op haar gemak voelde zich daar Hélène Melersheim, en het verwondert ons niet, dat zij weinig lust had, een gedeelte van den zomer bij hare tante door te brengen. - Maar mevrouw Melersheim heeft haar plan doorgezet en sinds acht dagen is Hélène de logée der bejaarde dame. Jufvrouw van Sinne is het evenbeeld harer zuster - in het leelijke, want er is zeer weinig noodig om van een schoon gelaat een leelijk te maken. Wij noodigen, ten bewijze, onze lezeressen uit, een gezigt te trekken: de spiegel zal onze woorden waar maken. Toch is de eigenares van Groenstein niet misvormd, zij is slechts wat scherp van trekken, even als zij scherp van woorden en scherp van zinnen is. Alles merkt zij, alles weet zij, alles hoort zij, alles ziet zij, en de achttienjarige logée kan zich zelfs het genot niet geven om verboden dingen te doen; dat zou nog de eenige uitspanning zijn op het sombere buitentje.</p>
<p>- ‘Ik geloof dat ik hier dood zou gaan, tante, als ik lang bij u bleef,’ zeide Hélène op een avond, dat zij bij het licht van een paar énorme vetkaarsen tegenover hare tante zat te werken.</p>
<p>- ‘Zoo, kind, en waarom?’</p>
<p>- ‘Omdat ik mij verveel.’</p>
<p>- ‘Waarom neem-je dan geen boek, zoo als ik?’</p>
<p>- ‘Wat leest u?’</p>
<pb n="60"/>
<p>- ‘Ulysses van Sales, Beeldengalerij van Heimweekranken,’ antwoordde jufvrouw van Sinne, den titel opslaande van het boek, welks lederen band en gevlamde snede reeds een schrik moest inboezemen aan meisjes zoo als Hélène.</p>
<p>- ‘Leest u nooit fransch?’</p>
<p>- ‘In mijn tijd leerde men niet zoo algemeen fransch!’</p>
<p>- ‘Mama kent het toch?’</p>
<p>- ‘Je moeder heeft, helaas! altijd in de wereld geleefd.’</p>
<p>- ‘Helaas?’</p>
<p>- ‘Ja, want de wereld is vol boosheid, bedrog en verleiding.’</p>
<p>- ‘Voor u niet,’ dacht Hélène. Ongetwijfeld merkte jufvrouw van Sinne wat er in het hart van hare nicht omging, want zij vervolgde:</p>
<p>- ‘Voor mij, zoowel als voor u en voor allen; de wereld leidt ons af van onze pligten en doet ons vergeten, dat wij bestemd zijn voor een hooger leven. Je hebt immers je belijdenis al gedaan?’</p>
<p>- ‘Voor twee jaar al,’ antwoordde Hélène, met iets minachtends in haar toon: hoe kon zij anders in de wereld komen?</p>
<p>- ‘'t Zou goed zijn, kind, om den tijd, dien je bij mij doorbrengt, dan eens te wijden aan eene nabetrachting van 't geen ge geleerd hebt. In uw woelig leven hebt gij daar geene gelegenheid voor.’</p>
<p>- ‘Dan zou ik nog treuriger worden.’</p>
<p>- ‘Het zou tot uw eeuwig welzijn leiden,’ antwoordde jufvrouw van Sinne kort af, trok haar stoof wat digter bij, zette zich gemakkelijk op haar stoel en hervatte hare lectuur.</p>
<p>De beide dames zwegen een geruimen tijd en men hoorde slechts het tikken der oude huisklok, die op een eikenhouten voetstuk tegen den wand hing, en het zenuwachtige gekletter der breinaalden van jufvrouw van Sinne.</p>
<pb n="61"/>
<p>- ‘Is het waar, tante, dat Frits Stalker hier komt om uwe bibliotheek in orde te brengen?’</p>
<p>- ‘Dat heeft Truitje u verteld, Truitje zegt meer dan zij mag en kan.’</p>
<p>- ‘Is het dan niet waar?’</p>
<p>- ‘De jonge Stalker komt hier om de bibliotheek van mijn vader in orde te brengen, die, zoo als gij weet, predikant was.’</p>
<p>- ‘IJselijk regtzinnig was hij, niet waar, tante?’</p>
<p>- ‘Mijn vader was een ijverig belijder der goed gereformeerde leer,’ antwoordde jufvrouw van Sinne droog. ‘Men noemt dat regtzinnig, maar het “ijselijk” kunt gij er wel aflaten.’</p>
<p>- ‘Wanneer komt Stalker?’</p>
<p>- ‘Als gij weg zijt.’</p>
<p>- ‘Des te beter! 't zou hier nog vervelender worden.’</p>
<p>Ondanks die verzekering van jufvrouw van Sinne en den bijval, dien zij bij Hélène opwekte, verscheen Frits Stalker reeds weinige dagen nadat dit gesprek had plaats gehad. Van zijn uitstapje naar Brussel teruggekeerd verlangde hij weder zijne studiën voort te zetten. En dat verlangen was niet de eenige reden. Zoo dikwijls vader en zoon alleen waren, viel onwillekeurig het gesprek op het groote geschilpunt en Frits, het disputeren moede, evenzeer als de praeceptor zelf, wenschte dus naar Leyden terug te keeren om er rustig te kunnen werken. Maar eerst wilde hij de taak volbrengen, die hij op zich genomen had en daar jufvrouw van Sinne zeker wist, dat hij Hélène meer dan onverschillig was, vond zij geen bezwaar hem een paar weken vroeger te ontvangen.</p>
<p>De bibliotheek van Groenstein was een langwerpig laag vertrek, aan drie zijden met boekenkasten bezet. Zij paalde aan eene slaapkamer van denzelfden vorm, waar een ledekant, geheel vervaardigd naar het bekende model van het sterfbed van Willem I, met zware saaijen gordijnen, het hoofdmeubel uitmaakte. Eene ovale
<pb n="62"/>
tafel met zeildoek in het midden en een mahoniehouten rand, vier hooggerugde stoelen met onherkenbare wapens en een van die zoo ontzaggelijk zware kasten, die het onbegrijpelijk maken dat onze voorvaderen ooit verhuisden, vormden het verdere meublement. Die kamers werden aan Frits ten gebruik gegeven, terwijl hem het regt toegekend werd op Groenstein te doen en te laten wat hij wilde, waarbij jufvrouw van Sinne de attentie had eene antieke bronzen lamp te laten oppoetsen en een kruik olie onder den schoorsteen te doen zetten. Die regten en attenties vervulden de verdere bewoners van Groenstein met groote verbazing en dien ontzag voor den geleerden logé; maar toch ten onregte. 't Is een gewoon verschijnsel, dat ongehuwde dames op dubieusen leeftijd een zekeren wrevel tegen jonge meisjes opvatten en daarentegen, afgescheiden van eenige nevenbedoeling, een penchant voor jongelui aan den dag leggen. Het omgekeerde zou begrijpelijker zijn. Maar toch het laat zich verklaren, al zijn zij, die thans twintig jaar tellen, niet verantwoordelijk voor de voorkeur, welke twintig jaar geleden aan anderen gegeven werd.</p>
<p>Het eenige, waarin Frits beperkt werd, was in zijn omgang met de logée, met wie hij zelden in gezelschap was dan in tegenwoordigheid der eigenares van Groenstein. Frits scheen dan ook aanvankelijk weinig op Hélène te letten en Hélène, van hare zijde, nam geene notitie van Frits, dan om hem met zijne geleerdheid te plagen en hem een heremiet te noemen.</p>
<p>Jufvrouw van Sinne zag dus al zeer spoedig, dat er geen gevaar in den omgang was en zij liet hare waakzaamheid in dit opzigt varen, om hare aandacht te wijden aan de linnenmeid, die zij sterk verdacht van verliefd te zijn op den bakkersknecht van het naburige dorp. Hélène kon dus vrij den jongen Stalker tot het slagtoffer harer verveling maken en deze, die, ondanks zijne groote kennis, eenvoudig van hart was, liet zich
<pb n="63"/>
gewillig tot den speelbal der achttienjarige bezigen. Hij leefde meer met het hoofd dan met het hart, zoo als Maurits gezegd had, en beschouwde Hélène als een dartel kind, dat hem in een ledig oogenblik kon opvrolijken en eene aangename afleiding voor zijne studiën bezorgde.</p>
<p>Toch zag hij er tegen op, om, toen hij de bibliotheek in orde had gebragt, Groenstein te verlaten. Hij leefde er zoo rustig en kalm, en werd noch door de afleidingen der akademiestad, noch door het drukke gewoel van den huiselijken kring gestoord. Bovendien, voelde hij het zelf niet, die bekooriljke plaag-geest gaf toch een anderen toon aan zijn denken en werken en het werd eene zekere behoefte voor hem, om, als hij den ganschen dag in de bibliotheek had doorgebragt, 's avonds in de scherts van Hélène eene ontspanning te vinden. Hij gaf althans niet zelden de voorkeur aan haar gezelschap boven dat van jufvrouw van Sinne, die meestal over theologische geschilpunten zijn oordeel wilde vernemen. Dan doolden zij zamen door de smalle lanen van het dennenbosch van Groenstein, of Hélène liet hem bouquetjes maken van waterleliën, of zij plunderden de aalbessenboomen en hielden nalezing in de aardbeziën-struiken; maar Frits bleef bij dit alles zich zei ven gelijk en Hélène fit les frais de la conversation.</p>
<p>- ‘Gij moet u wel vervelen,’ zeide zij op een avond, terwijl zij onder een lindeboom in de weide gezeten, de aardbeziën opat, die Frits voor haar had geplukt.</p>
<p>- ‘Vervelen, ik verveel mij nooit.’</p>
<p>- ‘Maar gij mist hier al de geleerde heeren, waarmede ge omgaat.’</p>
<p>- ‘Ik heb boven andere.’</p>
<p>- ‘Met leêren ruggen en gevlamd op snede?’</p>
<p>- ‘Juist.’</p>
<p>- ‘Fraai gezelschap! verlangt gij niet om Groenstein te verlaten?’</p>
<pb n="64"/>
<p>- ‘Dat hangt van mij af.’</p>
<p>- ‘Ik wenschte wel, dat ik ook zoo gelukkig was: tante van Sinne is onverdragelijk. Gelukkig heeft mama gezegd, dat zij niets over mij te bevelen had.’</p>
<p>- ‘Dat moet veel van het onverdragelijke wegnemen.’</p>
<p>- ‘Meent ge? Als gij niet zoo geleerd en droog waart, zou ik zelfs niet met u mogen wandelen.’</p>
<p>- ‘Geeft u dat genoegen?’</p>
<p>- ‘Faute de mieux. - Jaagt ge niet?’</p>
<p>- ‘Ik geloof niet, dat wij het regt hebben voor ons vermaak dieren te dooden.’</p>
<p>- ‘Dan begrijp ik niet, dat je van middag patrijzen gegeten hebt.’</p>
<p>- ‘Dat is iets geheel anders: wie dieren doodt als kostwinning gehoorzaamt aan eene hoogere wet, die zegt dat wij werken zullen om te eten.’</p>
<p>- ‘Je hebt, geloof ik, voor alles een lesje in je hoofd.’</p>
<p>- ‘Als ge meent dat ik zooveel mogelijk naar beginselen handel, dan hebt ge gelijk?’</p>
<p>- ‘Is dat niet vervelend om naar beginselen te leven?’ vroeg Hélène, terwijl zij zich achterover in het gras wierp en naar de avondster zag, die in het oosten begon te flikkeren.</p>
<p>- ‘'t Is het eenwe middel om vrede met zich zelven te hebben.’</p>
<p>- ‘Zoo, tante zegt dat middel te kunnen vinden in hetgeen zij in de ouderwetsche boeken leest.’</p>
<p>- ‘Niet ieder vindt vrede op dezelfde wijze.’</p>
<p>- ‘Ik vind ze in het geheel niet. Ik geloof dat il; nooit vrede zal krijgen. Hoe oud zou die boom wel zijn?’</p>
<p>- ‘Zijt gij er nieuwsgierig naar?’</p>
<p>- ‘Neen.’</p>
<p>- ‘Waarom vraagt gij het dan?’</p>
<p>- ‘Om iets te vragen; maar 't is mij onverschillig. De boom is zeker driemaal ouder dan ik en hij zal mij wel driemaal overleven, zou hij niet?’</p>
<pb n="65"/>
<p>- ‘Wie zal 't u zeggen!’</p>
<p>- ‘Geleerde menschen, zoo als gij, moesten alles weten waartoe dient nu uwe geleerdheid, als gij niet eens zulk eene onnoozele vraag van zulk een dom meisje als ik beantwoorden kunt?’</p>
<p>- ‘Elke wetenschap heeft hare beoefenaars: ik ben geen botanicus.’</p>
<p>- ‘Gisteren zeidet gij dat gij u niet op de geschiedenis hadt toegelegd; verleden week heette het dat gij geen mathesis kendet - wat kent ge dan?’</p>
<p>- ‘Niets.’</p>
<p>- ‘Ba! wat een nederige hoogmoed!’</p>
<p>- ‘Wat ik weet is niets in vergelijking van hetgeen er te weten is.’</p>
<p>- ‘Nu, dan begrijp ik niet, waarom tante altijd zoo hoog opgeeft van uwe geleerdheid..... Hebt gij verstand van de sterren?’</p>
<p>- ‘Niet veel.’</p>
<p>- ‘Ook al niet! laat ons dan in 's hemels naam maar naar binnen gaan, want 't is niet mogelijk met u een uur lang te praten.’</p>
<p>Hélène rees op en? terwijl zij haar arm door dien van Frits stak, zeide ze: ‘Nu zal ik eens zwijgen, tot dat gij iets gezegd hebt.’</p>
<p>- ‘Gij zoudt het niet willen hooren.’</p>
<p>- ‘Waarom niet?’</p>
<p>- ‘Omdat gij het niet gelooven zoudt.’</p>
<p>- ‘Dus zoudt ge meenen, dat men alleen hooren wil hetgeen men gelooft?’</p>
<p>- ‘Dat is een vereischte voor elk genot. Gij moet hetgeen gij denkt, hoort of aanschouwt, u als werkelijk kunnen voorstellen, om er genot van te hebben.’</p>
<p>- ‘Ge wordt weêr diepzinnig, Frits. Maar 't is on waar wat ge zegt: meent ge, dat ik niet met genoegen Bulwers <hi rend="i">Night and Morning</hi> gelezen heb, niettegenstaande ik bepaald wist, dat hij het gansche boek verzonnen had?’</p>
<pb n="66"/>
<p>- ‘Ik ken het werk niet, maar zeker weet ik, dat gij geene bladzijde met genoegen gelezen zoudt hebben, als gij u niet geheel in het leven van de hoofdpersonen hadt verplaatst. Slechts de waarheid, of datgene wat wij voor waarheid houden, is schoon, en alleen het schoone geeft genot.’</p>
<p>- ‘Hoe kunt gij er dan genot in vinden, om dag aan dag op die sombere bibliotheek oude boeken te zitten doorsnuffelen?’</p>
<p>- ‘Omdat zij mij leiden tot de waarheid.’</p>
<p>- ‘<hi rend="i">De</hi> waarheid: tante van Sinne meent ook de waarheid te hebben en toch heeft zij nooit in die muffe boeken gelezen.’</p>
<p>- ‘Dat is het voorregt der eenvoudigen van harte: zalig zijn zij die gelooven, ook zonder gezien te hebben.’</p>
<p>- ‘Dus behoort <hi rend="i">gij</hi> niet tot die een voudigen van harte.’</p>
<p>- ‘Neen; want ik heb getwijfeld en twijfel is het uitvloeisel van trots, gelijk ongeloof het gevolg van onkunde is.’</p>
<p>- ‘Ik begrijp u niet.’</p>
<p>- ‘Daar zijn drie tijdperken in het menschelijk leven: het tijdperk van geloof, van aannemen op gezag van anderen, het gelukkige tijdperk van eenvoud en vertrouwen, waarin men de duisternis rondom zich niet opmerkt en zich niet bekommert om het goede pad - even als gij u thans door dit donkere bosch leiden laat door mij en gelooft dat ik u teregt zal brengen.’</p>
<p>- ‘Ja, 't is al donker, Frits, wij moesten ons nu maar wat haasten,’ zeide Hélène, terwijl zij zeker angstig gevoel niet onderdrukken kon, ‘ik begin hier waarlijk bang te worden..... Weet gij den weg wel goed?’</p>
<p>- ‘Dat is een pijnlijk gevoel, niet waar? 't Is dat van het tweede tijdperk in het leven; het tijdperk van wantrouwen, van twijfel. Verbeeld u, dat gij vreesdet, dat ik u op een verkeerden weg had gebragt; zoudt gij niet gaan zoeken?’</p>
<pb n="67"/>
<p>- ‘Ik zou niet rusten voor ik den goeden weg had. Laten wij links gaan, Frits.’</p>
<p>- ‘Vrees niet, Hélène; ik <hi rend="i">weet</hi> hoe ik gaan moet. Wel hem, voor wien dit de leus van zijn derde tijdperk is, wiens zoeken is geëindigd met het vinden van het regte pad.’</p>
<p>- ‘Domme jongen! Ziet ge dan niet, dat daar eene sloot is! Is dat nu het regte pad..... Neen, dan zal ik het u nu beter wijzen. Hier, links af; zóó, en dan regt op het schuurtje af..... Geef mij uwe hand maar; nu zie ik waarlijk nog beter dan gij met al uwe wijsheid. Het derde tijdperk is dus dat een ander zegt: vriend, je weet er niets van!’</p>
<p>- ‘Misschien;’ zeide Frits met een zucht; ‘maar als zij, die het zegt, Hélène Melersheim is.....’</p>
<p>- ‘Goed, dat wij uit het bosch zijn, want nu wordt ge zoo sentimenteel als ik u nog ooit gezien heb....: Daar zit tante.’</p>
<p>Tante van Sinne zat, met haar gevlamden Ulysses van Sales voor zich, rustig te lezen, tot de jongelui van de wandeling terug kwamen. 't Was goed vertrouwd die twee te zamen, en zij hield zich overtuigd, dat de omgang van den ernstigdenkenden Frits op de ligtzinnige Hélène een goeden invloed moest uitoefenen. Wat haar zelve betrof, zij had aan hare zuster beloofd Hélène te <hi rend="i">bewaren</hi>, zonder eene poging aan te wenden om haar andere denkbeelden in te boezemen; zij had haar bij zich in huis genomen, zoo als men de effecten bij zich in huis neemt van een goed vriend, die uit de stad gaat; zij mogt er niet mede speculeren: het was genoeg als zij ze intact terug gaf. Hélène van hare zijde was haar tante geen dank verschuldigd voor het gedwongen verblijf. Zij <hi rend="i">moest</hi> vier weken op Groenstein doorbrengen, dat was het verlangen harer moeder. Van daar dat tante en nicht niet de minste pligtpleging tegenover elkander in acht namen; ze waren bij elkander geplaatst door de magt der omstandigheden.</p>
<pb n="68"/>
<p>Eindelijk waren de vier weken om en mevrouw Melersheim kwam zelve hare dochter halen. Meibosch, die ook het vermogen van jufvrouw van Sinne administreerde, had haar zijn rijtuig aangeboden en, daar hij geene gelegenheid liet voorbijgaan om een pleizierigen dag door te brengen, had hij zijne vrouw en zijn zoon medegebragt. Tot verhooging van den indruk, dien zijn sierlijk rijtuig en zijn bonte liverei op het publiek maken moest, was de javaansche meid in het achterbakje geplaatst en met dezen stoet verscheen hij in den namiddag op Groenstein. De eigenares van het sombere buitengoed was slechts weinig ingenomen met dit talrijk bezoek; maar toen Meibosch haar den gunstigen stand harer finantiële aangelegenheden had medegedeeld en op een aanzienlijk batig saldo had gewezen, geraakte zij er meer mede verzoend en betuigde zij zelfs haar leedwezen, dat Meibosch niet vooraf zijn bezoek had geschreven en een geheelen dag was gekomen. Thans had zij naauwelijks het noodige in huis om hare bezoekers te onthalen. Daarentegen had zij een belangrijken voorraad van geestelijk voedsel: bij de opruiming der bibliotheek was er eene menigte tractaatjes te voorschijn gekomen, die, als men op de titels mogt afgaan, uitstekend geschikt moesten zijn voor heidenen en afgodendienaars, en deze boekjes werden zorgvuldig ingepakt en aan mevrouw Meibosch ter hand gesteld om daarmede Dina tot de kennis van den levenden God te brengen.</p>
<p>- ‘U zal ik er maar geen geven, zuster,’ zeide jufvrouw van Sinne, ‘al vindt men ook in de beschaafde kringen heidenen en dienaressen van den mammon in overvloed.’</p>
<p>- ‘Och, Marie, ik gebruik altijd couranten voor mijne papiljotten,’ antwoordde mevrouw Melersheim. ‘Daar ben ik nu eenmaal aan gewoon en 't zou mij niet gemakkelijk vallen ander papier te gebruiken.’</p>
<p>- ‘'t Zou zijn, om ze te lezen, en te laten lezen, bij voorbeeld aan uwe dochter.’</p>
<p>- ‘Ik ben overtuigd, dat uwe zorg haar nog meer
<pb n="69"/>
goed gedaan zal hebben,’ antwoordde mevrouw Melersheim met een zijdelingschen blik op Frits.</p>
<p>- ‘Ik wenschte er anders wel van ontslagen te zijn; als gij weêr uit stad gaat, zal 't mij aangenaam wezen, zoo gij andere maatregelen neemt.’</p>
<p>- ‘Uit stad! Is u uit stad geweest, mama?’ vroeg Hélène verwonderd.</p>
<p>- ‘Ja, kind, naar Amsterdam,’ zeide mevrouw Melersheim bedaard. ‘Bevreemdt u dat?’</p>
<p>- ‘Ik wist er niets van.’</p>
<p>- ‘Ik zal u wel geene rekenschan behoeven te geven, niet waar Hélène?’</p>
<p>- ‘Dat spreekt, mama, maar dan zou ik bijna gelooven, dat gij in Luik geweest zijt.’</p>
<p>- ‘Waarom niet in Egypte?’ vroeg mevrouw Melersheim glimlagchend.</p>
<p>- ‘Misschien ook wel, maar - is 't niet zoo, Frits? - Maurits heeft in Luik eene dame gezien, die sprekend op mama geleek. Hebt gij dien brief niet bij u, Frits?’</p>
<p>- ‘Laat hem ons dan eens hooren,’ zeide Meibosch, ‘ik houd magtig veel van reisbeschrijvingen.’</p>
<p>- ‘'t Is ongelukkigerwijze geene reisbeschrijving,’ antwoordde Frits, ‘die bewaart Maurits voor later, voor het oogenblik zijn het maar reis-impressies.’</p>
<p>- ‘Waar zit hij nu?’ vroeg de rentenier verder.</p>
<p>- ‘Waarschijnlijk in Parijs, maar hij is aan het zwerven. Hij heeft kennis gemaakt met een zekeren mijnneer Ems, die schijnt met hem de gansche wereld te willen doorreizen.’</p>
<p>- ‘Ems? he; dat is immers die vriend van de Mélange, daar wij toen nog dat malle qui pro quo door gehad hebben? Is 't niet, mevrouw?’</p>
<p>- ‘'t Is mij ontgaan, mijnheer Meibosch,’ antwoordde mevrouw Melersheim koel. Mevrouw Meibosch beet haar man in het oor, dat die herinnering aan den dronk van haar zoon ongepast was en Meibosch zeide met
<pb n="70"/>
een dommen glimlach, dat hij iets heel anders bedoeld had; hij had willen vragen ... och, wat had hij ook weêr willen zeggen? Kijk, dat is gek; zóó wil je iets zeggen en zóó hen je 't vergeten.</p>
<p>- ‘Ik kan niet begrijpen, Marie,’ zeide mevrouw Melersheim, toen zij na de thee te zamen in den tuin wandelden, ‘ik kan niet begrijpen hoe het in uw hoofd is gekomen om te gelijk met Hélène dien student bij u te logeren te vragen.’</p>
<p>- ‘Dat was ook mijn plan niet, maar de loop der gebeurtenissen heeft het zoo medegebragt. Bovendien, Frits Stalker is een bedaard, ernstig jong mensen, die dag aan dag studeert.’</p>
<p>- ‘Maar 't is hoogst onvoorzigtig voor de gevolgen.’</p>
<p>- ‘Heb <hi rend="i">ik</hi> Hélène te logeren gevraagd? Bovendien, ik wist niet, dat gij zoo bang waart voor de Stalkers.’</p>
<p>Mevrouw Melersheim zweeg en wandelde een poos lang peinzend naast hare zuster voort.</p>
<p>- ‘Wat stond er in dien brief van Frits?’</p>
<p>- ‘Vraag het aan Stalker of aan uwe dochter; ik heb den brief hooren lezen bij gedeelten, maar gij weet dat ik aan die wereldsche dingen mij zoo weinig laat gelegen liggen, vooral aan <hi rend="i">deze</hi>.’</p>
<p>- ‘Een nieuw bewijs uwer zusterlijke belangstelling.’</p>
<p>- ‘Ik geloof, dat die genoeg beproefd is.’</p>
<p>- ‘En van geen te zwaar gehalte bevonden.’</p>
<p>Weder zwegen de beide dames, maar zij bleven naast elkander voortwandelen; die wisseling van bittere woorden scheen het eigenaardig kenmerk harer conversatie te zijn, zonder de zusters van elkaâr te vervreemden. Zij stonden nog juist op denzelfden afstand van elkander, waarop zij stonden in de dagen dat Betsy de gevierde schoone was, die in de dorpswereld schitterde, en Marie de huiselijke predikantsdochter, die voor de ringbroeders thee zette en met de dominés-vrouwen kransjes had. Wat jaioezij aan den eenen kant, wat minachting
<pb n="71"/>
aan den anderen, maar toch niet genoeg om de zusters tot vijandinnen te maken: de gewone verhouding, zouden wij bijna durven zeggen, tusschen de meeste zusters, die in verschillenden maatschappelijken toestand zijn geplaatst.</p>
<p>Dat zij elkander niet haatten bleek genoeg uit de verschillende diensten, die zij elkaâr bewezen, en ook nu weder zeide jufvrouw van Sinne, toen Frits in druk gesprek met Meibosch haar voorbij wandelde: ‘Dat zal mijnheer Stalker wel weten, die komt pas uit vreemde landen.’</p>
<p>- ‘Gij overdrijft wat, jufvrouw van Sinne,’ antwoordde Frits even stilstaande, ‘ik ben alleen in België geweest.’</p>
<p>- ‘O, dat is waar, uw neef is alleen doorgegaan. 't Is jammer, dan hadt ge ons kunnen vertellen of werkelijk de dame, waarvan Maurits schrijft, zooveel op mijne zuster geleek?’</p>
<p>- ‘En wat vertelde hij van mij,’ vroeg mevrouw Melersheim, terwijl zij met de haar eigene bevalligheid hare hand legde op den arm van Frits.</p>
<p>- ‘Van u niet veel, of liever niets; die dame, die u zoo geleek zag hij slechts even, geloof ik, o, hier heb ik zijn brief nog.’</p>
<p>Frits haalde den brief van zijn neef te voorschijn en las er de volgende bladzijde uit:</p>
<p>- ‘Gij schrijft mij zoo ernstig over mijne liaison, dat ik in verzoeking kwam mij zelven een Don Juan, of, volgens uwe terminologie, een kind des verderfs te wanen. Maar zie hier het gansche avontuur in al zijne naaktheid blootgelegd. Mijne Ariadne - want het is eene Ariadne, amice, die door een Theseus in den vorm van het Noodlot.... wat zal-je brommen!... is achtergelaten. - Mijne Ariadne heeft, zoo als je weet, onder ééne parapluie met mij gewandeld tot in eene der straten van Brussel, die zeker een naam zal hebben, maar de naam is mij volstrekt ontgaan. Wij zullen ze maar Rue de la
<pb n="72"/>
Découverte noemen. De rijke vrucht van die wandeling was, dat ik, na anderhalf uur tij ds, nog niet eens wist, dat Ariadne heette Marie van Landen. Dat vernam ik eerst den anderen dag, op mijne regtstreeksche vraag. Wij hebben gepraat over alle zaken, waarover men praten kan, behalve over de liefde, want als ik zoo, uit kracht der gewoonte, haar een weinig het hof maakte, nam zij haar petit air aan, en dan sloeg ik weêr door over alle zaken en nog eenige. Eindelijk begon ik uit tijdverdrijf een vers voor haar te maken... of liever te stelen: hier wat uit en daar wat uit en dat eindigde met een zevenklapper à la Beesteman. Zij scheen mijne attentie op prijs te stellen en nam het aan. Ik vertelde er in van de blonde Anne, je zuster met hare kastanjebruine haren.... enfin 't portret van de <hi rend="i">goeje</hi> Ant....’</p>
<p>- ‘Maar het verveelt u, mevrouw? Die jongelingsdwaasheden zijn dan ook eigenlijk voor u niet bestemd,’ zeide Frits plotseling afbrekende.</p>
<p>- ‘Ik hoor ze wel eens gaarne, mijnheer Stalker, lees maar voort.’</p>
<p>Frits tuurde een oogenblik op den brief, als trachtte hij een passage over te slaan, zonder dat mevrouw Melersheim het bemerkte; maar deze, die, al luisterende haar hoofd over den brief gebogen had, verzocht hem, met een vriendelijken glimlach, niets over te slaan.</p>
<p>- ‘'t Betreft uwe dochter.’</p>
<p>- ‘Welnu; hij zegt immers niets beleedigends voor haar?’</p>
<p>- ‘Hij spreekt wat luchtig over jufvrouw Hélène, maar zoo gij het hooren wilt, kwaad steekt er niet in:</p>
<p>.... ‘Dan volgt er iets van <hi rend="i">la pétillante</hi> Hélène met die naïve coquetterie, of coquette naïveteit, die haar zoo goed staat, en....’</p>
<p>- ‘En waaraan ik, voor mij, nog de voorkeur geef boven de aristocratische coquetterie harer moeder,’ las
<pb n="73"/>
mevrouw Melersheim zelve, want Frits bleef eensklaps steken: hij had op dien geheelen volzin niet gelet. ‘Regt aardig om ons zoo eens beoordeeld te zien door het jonge geslacht,’ zeide mevrouw, lagenend. ‘Lees gerust voort, mijnheer Stalker.’</p>
<p>Frits las met eene stem of hij eene notariële acte voorlas. Hoe kon hij ook zoo dwaas zijn, om dien indiscreten, mallen brief van Maurits voor den dag te halen.</p>
<p>‘... Eindelijk kwam ik op haar, op hare maagdelijke schoonheid, haar zachten ernst; ik noemde haar de verpersoonlijking van het hart der vrouw in zijne schoonste beteekenis. Kortom een aantal dwaasheden, die in rijm kunnen gezegd worden, maar het vers stuur ik je niet: je zoudt het opzenden aan een almanak, met een “Aan Haar” er boven.... of mogelijk mij duchtig recenseren om mijne hinkende verzen en loszinnige denkbeelden. Ik deel het u evenwel zoo mede om u te doen zien, dat mijne relatie zuiver platonisch is - ik mag je immers dat woord nog wel laten lezen?’</p>
<p>‘.... Want oom schreef me, dat je vreeselijk ernstig zijt geworden, op den rand der orthodoxie,’ las mevrouw, want Frits had weder opgehouden. ‘Kom, mijnheer Stalker, troost u, ik heb ook mijne beurt gehad, en ook hierin ligt geen kwaad.’</p>
<p>- ‘Kwaad, neen mevrouw, maar loszinnigheid <hi rend="i">leidt</hi> tot kwaad.’</p>
<p>- ‘Daarover dan straks, nu den brief; ik ben waarlijk nieuwsgierig.’</p>
<p>- ‘Het spijt mij, dat ik maar niet aanstonds <hi rend="i">hier</hi> begonnen ben, want dit is toch de passage, die het geldt.’</p>
<p>- ‘.... Na dat vers heb ik mijne schoonheid nooit meer terug gezien.... ja toch, een oogenblik, maar nog weet ik niet zeker of ik toen niet droomde. Ik had haar te Luik weder bezorgd in eene straat, die ik de Rue de la Perte zal noemen. Ik had eene hand gekregen tot afscheid en als ware 't nu ook gedaan met mijn heil op
<pb n="74"/>
aarde, begroef ik mij nog denzelfden middag onder den grond. Ik kroop met Ems in eene kolenmijn, waaruit ik akelig zwart het zonlicht weder aanschouwde. En toen zag ik een rijtuigje voorbij rijden, waarin mijne Ariadne weder zat met eene andere, of misschien wel met haar Theseus, in ieder geval met eene tweede persoon, die zoo sprekend op mevrouw Melersheim geleek als jij op je daguerreotype, die je in Brussel liet maken, en omgekeerd. 't Moet het effect geweest zijn van mijn verblijf in de kolenmijn. Misschien was het maar eene hallucinatie, maar toen ik een half uur later met Ems in een rijtuig zat en dienzeifden weg opreed - hij hield niet op of ik zou mij overtuigen - was er geen Marie van Landen noch mevrouw Melersheim te ontdekken. Ik moet mij bedrogen hebben, maar zonderlinge <hi rend="i">is</hi> het. Als ik tijd heb, zal ik eens over die verschijning gaan denken, maar vooreerst heb ik het te druk met leven en je weet: leven eerst, dan denken, dan werken is mijne leus, bij u is denken N<hi rend="sup">o</hi>. 1, werken N<hi rend="sup">o</hi>. 2, en leven N<hi rend="sup">o</hi>. 3.’</p>
<p>- ‘Die mijnheer Ems schijnt een trouw medgezel van hem te wezen,’ merkte mevrouw Melersheim op; ‘zijn zij zamen verder gegaan?’</p>
<p>- ‘Hij is nu met Maurits naar Parijs; spoedig wacht mijn vader weêr een brief van hem.’</p>
<p>- ‘Gij niet?’</p>
<p>- ‘Misschien, maar ik heb hem nog niet beantwoord.’</p>
<p>- ‘Nu, als gij antwoordt waarschuw mij dan, dan zal ik hem over die verschijning eens onderhouden.’</p>
<p>- ‘Maar schrijf hem, bid ik u, niet, dat ik den brief liet lezen.’</p>
<p>Terwijl hare zuster van Stalker vernam wat zij begeerde te weten, bragt jufvrouw van Sinne een uur in gezelschap van Meibosch door. Het gesprek liep geheel over hare finantiële aangelegenheden en, ondanks hare
<pb n="75"/>
geringschatting der wereldsche ijdelheden, bleek het dat de eigenares van Groenstein zeer goed de voordeeligste geldbelegging en den stand der effecten kende, en dat zij in de waarde van landen en gebouwen even goed te huis was als in haar katechismus.</p>
<p>- ‘Ja,’ zeide Meibosch, zich vergenoegd in de handen wrijvende: ‘een knap mensch is goed, maar een rijk mensch is beter.’</p>
<p>- ‘Een braaf mensch is het beste.’</p>
<p>- ‘Nu ja,’ zeide Meibosch, op een toon, die genoeg te kennen gaf, dat hij aan anderen dan wel het, beste wilde laten, als hij het betere maar hebben mogt. ‘Maar <hi rend="i">dat</hi> blijft toch altijd waar, dat men zonder geld bedroefd slecht zou leven. Yan middag kreeg ik er weêr een voorbeeld van. U weet, dat Stalker met zijn zoon een reisje naar Brussel heeft gemaakt; welnu thans komt de man mij vijftig gulden leenen voor zijn huishuur. Wat hoeft hij dan naar Brussel te gaan, zeg ik: wat zegt u?’</p>
<p>- ‘Stalker zou zeker beter gedaan hebben, wanneer hij zijn geld bestemd had voor zijne behoeften.’</p>
<p>- ‘Dat zeî ik ook, maar weet u wat hij toen antwoordde: ‘och mijnheer Meibosch, dat reisje was waarlijk eene behoefte voor me.’ ‘Gekheid, man, zeî ik; ik weet ook wat reizen is; ik ben in Zwitserland geweest, in Italië geweest, in Parijs geweest, in Londen geweest, in België ben ik ook geweest, maar dat doe-je voor je pleizier en om de drommel niet voor je behoeften. Als er dat niet op over kan schieten, zeî ik, dan blijf-je t'huis; voor mij komt het er nu minder op aan, dat ik eens een honderd gulden of zes verreis, maar een man van uw inkomen moet zich zulke uitspattingen niet permitteren.’</p>
<p>- ‘En ge hebt hem het geld gegeven?’</p>
<p>- ‘Dat is te zeggen, ik <hi rend="i">zal</hi> het hem geven, maar als men daar zoo gaauw mede is, komen ze maar te spoedig terug. Ik heb gezegd, dat ik het nu niet beschikbaar had:
<pb n="76"/>
maandag komt hij terug, en dan geef ik het hem woensdag! Neen, neen ik ben een oude rot, en ik ken het klappen van de zweep.’</p>
<p>In strijd met die zoologische ontdekking dat rotten het klappen van de zweep kennen, had mijnheer Meibosch weinige weken geleden duizend gulden aan de Mélange geleend of eigenlijk aan den graaf van Regenhelm, voor wien de Mélange borg sprak. Regenhelm was een intime vriend van de Mélange, refugié als hij, maar nog veel geheimzinniger, want niemand had Regenhelm gezien en zelfs zijne schuldbekentenis had hij niet zelf geschreven; zijne geheimzinnigheid ging zoover, dat de Mélange die voor hern had opgemaakt, en, als men't niet beter wist, zou men gelooven dat de vriend ook voor den vriend had geteekend.</p>
<p>- ‘Zou 't niet zachtjes aan onze tijd worden, Meibosch?’ vroeg zijne echtgenoote, die met Hélène en Anton had gewandeld en nu genoeg had van het onuitstaanbare nufje.</p>
<p>- ‘'k Ben tot je orders, beste, als mevrouw Melersheim... 't zou toch waarachtig een aardig paartje zijn,’ viel hij zich zelven in de rede.</p>
<p>- ‘Mevrouw Melersheim en Stalker?’ vroeg zijne vrouw verwonderd.</p>
<p>- ‘Neen, die twee,’ en hij wees op Hélène, naast wie Anton voortwandelde, zonder dat zij hem evenwel een enkel antwoord op zijn gesnap waardig keurde.</p>
<p>- ‘Ik wou liever!’ antwoordde mevrouw Meibosch.</p>
<p>- ‘Eene goede familie.’</p>
<p>- ‘Dat staat nog te bezien. Die <hi rend="i">madam</hi> bevalt mij niets, al is ze nog van je familie, en hare dochter nog veel minder. 't Is een nuf van top tot teen. Anton is ook nog veel te jong, en hij heeft nog niet eens eene betrekking. Als hij door zijn examen....’</p>
<p>- ‘Als je blieft vrouw, <hi rend="i">daar</hi>van niet!’</p>
<p>Wij hebben, zoo al niet uit gehoorzaamheid aan dat verbod van Meibosch om over den afloop van het exa-<pb n="77"/>men te spreken, dan toch omdat ook wij het als eene onbeduidende zaak beschouwen, van die gebeurtenis gezwegen. Anton intusschen was gedropen: met vlag en wimpel, zonder schaduw van kans. Daar die afloop niet verwacht was, had hij des te onaangenamer getroffen. Daar waren vele huiselijke tooneelen voorgevallen, die het van oudsher bekende geluk van Meibosch niet verhoogden, en het einde was geweest, dat het hoofd des huizes ten strengste verboden had om meer over die kiesche zaak te spreken. Het moest beschouwd worden als niet gebeurd. Maar al wilde men daaraan toegeven, het bleef toch eene pijnlijke wond, die maar al te dikwijls werd opgereten. Al wat met het leger in verband stond en dat vroeger, juist om die reden, bij Meibosch zoo hoog in aanzien was, moest nu worden vermeden: zelfs de taptoe des avonds was aanvankelijk eene smartelijke herinnering. Langzamerhand was zij eene ergernis geworden, even als officieren, voorheen zoo hoog door de familie geëerd, nu bijna gehaat werden. Zelfs kapitein Vogel heette nu een saaije gastronoom.</p>
<p>Mogelijk - en dit was Stalkers raad - had men beter gedaan den ongunstigen afloop niet te vergeten en hem liever als een prikkel te beschouwen om het verlorene met glans te herwinnen. Was Anton nu te oud voor de akademie, er stonden nog andere wegen open om bij het leger te dienen .... Die Stalker zou waarlijk gewild hebben, dat Anton Meibosch van den Hoogzand als gemeen in dienst trad. En die durfde nu nog vijftig gulden komen leenen! Meibosch had groot gelijk, dat hij hem, al ware 't slechts om dien raad, een poos in verlegenheid liet.</p>
<p>De verlegenheid duurde evenwel niet lang. Toen de bezoekers van Groenstein vertrokken waren en jufvrouw van Sinne alleen was achtergebleven met haar logé, die den anderen dag haar verlaten zou, zeide zij met eene openhartigheid, die in sommige gevallen kiescher is dan een voorwendsel:</p>
<pb n="78"/>
<p>- ‘Stalker, uw vader heeft het niet ruim, hij heeft dezen morgen eene kleine som te leen, gevraagd aan Meibosch. Het zou mij aangenaam zijn, indien hij ze liever van mij wilde Ieenen. - Ik wensch er schuldbekentenis noch dank voor; stel ze hem ter hand op de wijze, die gij goedvindt, en mogt uw vader in het vervolg weder in oogenblikkelijke ongelegenheid zijn, laat hij dan liever op Groenstein komen dan naar Meibosch gaan.’</p>
<p>Jufvrouw van Sinne was minder scherp van vormen, toen zij die woorden sprak en daarbij het dubbel der som aan Frits ter hand stelde, die, van zijn kant, door geene valsche schaamte zich weêrhouden liet om het geld aan te nemen, waaraan zijn vader blijkbaar zooveel behoefte had. Met een hartelijk woord van dankbaarheid wilde hij het in zijne portefeuille steken.</p>
<p>- ‘Is dat een souvenir?’ vroeg jufvrouw van Sinne.</p>
<p>- ‘Een souvenir aan mijne jongensjaren.’</p>
<p>- ‘Welnu, neem er dan een van Groenstein aan,’ ging de eigenares voort; ‘ik ben het u wel verschuldigd voor de zorg aan mijn vaders bibliotheek bewezen.’</p>
<p>- ‘O de uren daarin doorgebragt, zijn voor mij reeds van zooveel waarde, dat ik inderdaad geene aanspraak maak op dank. Zij is mij van veel nut geweest.’</p>
<p>- ‘Ik hoop, dat zij u eenmaal nog van meer nut kan zijn, maar nu zou het mij te zwaar vallen afstand te doen van iets, dat de grootste plaats in mijn vaders leven bekleedde. Zoo dikwijls gij echter lust gevoelt of behoefte hebt aan stilte, staan de bibliotheek en mijn huis voor u open.’</p>
<p>Frits drukte haar met warmte beide handen. ‘Gij doet te veel,’ zeide hij aangedaan.</p>
<p>- ‘Mijnheer Stalker,’ hernam zij ernstig, ‘wij menschen hebben maar eene vlugtige ure te leven in het oord onzer ballingschap en als vrouw is het mij niet gegeven, daarin werkzaam te zijn zoo als ik gaarne wilde. Maar
<pb n="79"/>
gij zijt man; God heeft u uitnemende talenten geschonken: gebruik ze ter Zijner eer; tot verheerlijking van Zijnen naam; gebruik ze in de dienst van onzen Verlosser, dien gij niet miskent als zoo velen rondom ons. Ben <hi rend="i">ik</hi> niet gelukkig genoeg, om, zoo als gij, door woord en daad daartoe te kunnen arbeiden, ik kan misschien uwe pogingen schragen en waar geldelijke ondersteuning van nut kan zijn, spreek daar vrij, gij zult in mij een trouwe bondgenoote vinden - en eene hartelijke vriendin.’</p>
<p>Daarmede was het verbond gesloten en dat het geene ijdele woorden waren bleek genoeg uit den inhoud der portefeuille, die Frits tot aandenken aan zijn verblijf op Groenstein ontving.</p>
<p>‘Verkocht?’ vroeg Frits toen het zonlicht, dat door de dunne gordijnen der bibliotheek binnen drong, hem herinnerde, dat hij nog slechts weinige uren aan zijne rust kon wijden.</p>
<p>‘Verkocht?’ Het bleef de slotvraag van zijne overpeinzingen, die hem door het dispuut in Brussel, de verdediging zijner stellingen tegenover zijn vader en het onderzoek in de bibliotheek van jufvrouw van Sinne, thans gevoerd hadden tot het bewustzijn, dat hij geroepen en in staat was de krachtige voorstander te worden der beginselen, die hij in de laatste maanden had gehandhaafd.</p>
</div>
<div type="chapter">
<pb n="80"/>
<head rend="h3">V. Harten en hoofden.</head>
<p>De winter is voorbijgegaan en reeds heeft de lente nu en dan eene enkele verschijning gemaakt, maar, als schrikte zij voor de bladerlooze boomen, voor de besneeuwde straten, de kale velden en onzekagchels, togtlatten en overjassen, was zij den anderen dag weder weggebleven om het veld aan haar voorganger te laten, die zich nog door een gematigd bestuur trachtte te handhaven. De wintervoeten der kleine Stalkers begonnen dan ook reeds te genezen en mevrouw had reeds eene berekening gemaakt in verband met Paschen, Hemelvaartsdag, den jaardag van haar man en de schikkingen van mevrouw Meibosch, met wie zij eene zelfde schoonmaakster had, wanneer zij de groote voorjaarsverwarring zou doen aanvangen. Maar zij had het gedaan, zoo als men zich kwijt van een pligt, dien niet de liefde, maar de noodzakelijkheid oplegt, en Stalker had er geen enkel knorrig woord over gezegd en zijne vrouw er nog niet mede geplaagd. Er waren andere dingen, die hem bezig hielden.</p>
<p>Wel vinden wij den praeceptor, even als voorheen, dat gedeelte van den dag, dat hij niet aan het onder-<pb n="81"/>wijs der spes patriae behoeft te besteden, op zijne groote achterkamer, voor zijn schrijftafel gezeten, maar vaak zien wij hem, met het hoofd in de hand, peinzend voor zich staren en zijne boeken en arbeid vergeten. Of hij zich zelven dan al toeroept, wanneer hij zich met kracht aan dien doffen toestand ontrukt, dat de geest verheven moet zijn boven aardsche zorgen, dat het hart berusten moet in den wil van Hem, wiens wijsheid ook liefde is; dat het sterven slechts de geboorte is van een hooger leven, - het baat niet, zijn jongen, zijn naamgenoot staat nog altijd in zijn geest voor hem, blozend en vrolijk, in dien eersten bloei des levens, zoo als hij nog om hem speelde twee dagen vóór die vreeselijke gebeurtenis, toen de dood door één slag met de zeissen wegmaaide, wat Stalker met zooveel zorg had opgekweekt en dat hem zulke rijke vruchten beloofd had.</p>
<p>De kinderen hadden geweend en veertien dagen lang getreurd om hun broertje: dat is lang voor het kinderhart. Maar het ouderhart telt zijn rouw niet bij weken; en zoo hij al voor een oogenblik Robbert vergat, dan waren het andere beelden, die hem voor den geest rezen en die weinig geschikt waren om zijn gemoed tot kalmte te brengen. Frits, zijn oudste, zijn trots en zijn roem, werd ook thans nog met lof genoemd en logenstrafte de verwachting niet, die zijn vader van hem koesterde, maar Frits is beginselen toegedaan, die de praeceptor vreest, die hij noodlottig acht; en, is het scheiden hard van hen, die ons lief zijn en door het lot naar afgelegen streken worden gevoerd, nog harder is het verbreken van den band, die uit sympathie, uit eenswillendheid ontstond. Niemand zal ontkennen, dat ook voorstanders der lijnregt tegenover elkander staande beginselen, achting voor elkander kunnen koesteren; maar achting is een pover gevoel, wanneer zij het eenig karakter uitmaakt van de betrekking tusschen vader en zoon. Wel had zich Maurits in eene andere rigting ontwikkeld en met hem stemde.
<pb n="82"/>
Stalker beter overeen, maar Maurits was slechts de zoon van zijn broeder en hoe lang en innig de omgang met zijn pleegkind ook mogt geweest zijn, de gewoonte schiet nooit zoo diep hare wortels, dat hare vruchten die der natuur evenaren.</p>
<p>Het hart van Stalker leed veel onder dat dubbel verlies, maar, als ware het lijden der ziel niet genoeg om aan het leven al zijn bekoorlijkheid te ontrooven, drukten hem ook nog andere zorgen: huiselijke rampen en geldelijke moeijelijkheden verzwaarden het floers, dat om hem verspreid lag. Anna kwijnde; Marie en Septima, de aanvallige kinderen die de rimpels wegkusten van zijn voorhoofd, schenen niet te herstellen van de ziekte, die haar gedurende dien winter, weken achtereen, op de ziekenkamer had gehouden en haar vader aan dokter en apotheker meer gekost had, dan hij betalen kon. Het huishouden had dubbel geld gekost; oude schulden waren onafgedaan gebleven en Stalker verklaarde somber, dat hij niet wist wat er van zijn gezin worden moest.</p>
<p>- ‘Kom Rob, 't hoofd omhoog en 't hart naar boven,’ zeide Rieka, terwijl zij vertrouwelijk haar arm om hem heensloeg en zich over zijne schrijftafel boog. ‘Gisteren hadt gij weêr zooveel moed. Die privaatcursus in de vakantie zal er ons wel weder ophelpen.’</p>
<p>- ‘Maria en Septima ook?’ vroeg de praeceptor met een droevigen glimlach.</p>
<p>- ‘Maar die worden immers al beter. De dokter zeide, dat wij nu op den goeden weg waren.’</p>
<p>- ‘Op den goeden weg, dien Robbert ook insloeg,’ mijmerde Stalker. ‘Ja, Rieka, de dagen der vreugde zijn voorbij - maar ik wil niet klagen; ik heb veel behouden, al verloor ik veel. Mijn Frits ook... Hij is zondag weder niet hier geweest.’</p>
<p>- ‘Ik denk dat hij met dezen of genen is medegegaan om een van zijne predikanten te hooren.’</p>
<p>- ‘Van <hi rend="i">zijne</hi> predikanten, juist: Frits heeft nu eene
<pb n="83"/>
wereld voor zich zelven; eene wereld van uit verkorenen, waar zijn vader en moeder uitgesloten zijn,’ zeide Stalker met eenige bitterheid. ‘Hij ziet ook niet meer om naar <hi rend="i">onze</hi> wereld. Hij beeft immers niet laten vragen?’</p>
<p>- ‘Verleden week nog,’ antwoordde Rieka goedmakend, ‘en toen was de boodschap zoo gunstig. Hij zal wel wat veranderen, Stalker; hij is jong en wat hij aangrijpt, grijpt bij aan met geestdrift. Gaan wij straks nog eens een eind om?’</p>
<p>- ‘En mijn boek? Ik ben nog altijd aan vel zes?’</p>
<p>- ‘Dan zal vel zeven wei komen.’</p>
<p>- ‘Gij weet niet hoe moeijelijk ik werk! Maar gij hebt gelijk; het past geen man het hoofd zoo te laten hangen. En ik zou het ook niet doen, Rieka, als mijn arbeid van anderen aard was. Maar op school, als ik die jongens om mij henen zie, dan herinnert elke krullebol mij aan mijn Robbert, en te huis word ik bij de ontwikkeling van elk wijsgeerig stelsel aan de leer van Frits en de zijnen herinnerd en dan komen mij weder onze gesprekken voor den geest, en dan zie ik slechts mijn jongen en hem alleen, hem, dien ik eens een kampvechter van de waarheid hoopte te zien, en die nu een bondgenoot zal worden dier verderfelijke beginselen, die den vooruitgang knotten en den mensch tot een werktuig maken. Was ik maar timmerman of smid, ik zou in handenarbeid afleiding vinden, nu vind ik in den arbeid met mijn hoofd slechts voedsel voor mijn smart.’</p>
<p>Stalker was opgestaan en tuurde door zijn raam naar het besneeuwde tuintje, dat zich achter zijne woning uitstrekte, en waar eene enkele musch, met haar winterpak aan, traag voortsprong om de met opzet daar neêr geworpen kruimpjes weg te pikken. Langzaam dropen de dunne ijskegels, door de zon ontdooid, neder op het witte veld, en de sneeuwman, door de kinderen gebouwd, lag met het hoofd naast zijn romp en een gebroken stompje pijp tegen de kale heining.</p>
<pb n="84"/>
<p>- ‘Hoe hebben zij daar nog lust in!’ zeide Stalker, zacht het hoofd schuddende.</p>
<p>- ‘Zij zijn jong, Bob. Misgun de jonkheid hare vreugde niet. Wij kunnen immers zamen treuren,’ antwoordde Rieka en legde haar hoofd op zijn schouder, terwijl een heete traan den praeceptor op de hand viel.</p>
<p>- ‘Ik ben ondankbaar, schandelijk ondankbaar,’ riep Stalker nu uil, door dien traan plotseling tot andere gedachten gebragt, ‘gij lijdt ook, mijn kind, en dat vergeet ik; ik ben een egoïst en, terwijl gij alles doet om mij op te beuren, klaag ik maar voor mij zelven en vergeet, dat gij moeder zijt en ook <hi rend="i">uw</hi> hart gebroken is. Neen, Rieka, ik <hi rend="i">wil</hi> er mij tegen verzetten; ik <hi rend="i">zal</hi> werken voor u en voor hen, die mij gelaten zijn. Wij zullen zamen treuren, maar treuren zoo als het ouders past, wien God er nog vijf gelaten heeft om tot Zijne eer groot te brengen; treuren, zonder te vergeten dat wij elkander hebben om ons leed te dragen.’</p>
<p>Stalker gaf zijne vrouw een hartelijken kus, juist toen de deur zijner kamer geopend werd en Marie stil en bedaard, zoo als zij in de laatste weken altijd was, haar hoofdje binnen stak en met haar zacht stemmetje vroeg: ‘Is u daar, pa?’</p>
<p>- ‘Ja, mijn poesje, kom eens hier.’</p>
<p>Marie sloop langzaam naderbij; zij was zoo gewoon aan den somberen toon van haar vader, dat zij, met haar kinderverstand, niet begrijpen kon wat hem thans zoo vriendelijk deed zijn. Stalker nam haar op zijne knie, zoo als hij voorheen zoo dikwijls deed en, terwijl zij hem, nog altijd even verwonderd, aankeek, zeide zij, dat mijnheer Meibosch beneden was.</p>
<p>- ‘En wat heeft mijnheer Meibosch gezegd?’</p>
<p>- ‘Klein grut,’ zeide Marie en liet er dadelijk op volgen, ‘dat zij niets van mijnheer Meibosch hield.’</p>
<p>- ‘Ik ook niet,’ dacht Stalker, maar, zoo als de pligt van een regtgeaard vader vereischt, verzekerde hij,
<pb n="85"/>
dat mijnheer Meibosch een ‘van je beste menschen’ was.</p>
<p>- ‘Dat meent u niet, pa.’</p>
<p>- ‘En waarom niet, nufje?’</p>
<p>- ‘Omdat u laatst nog stil boven bleeft, toen hij hier kwam. Als u van de menschen houdt, dan komt u beneden, u moest nu ook maar boven blijven.’</p>
<p>Eene tweede estafette, in den vorm van Kees, kwam pa vertellen, dat mijnheer Meibosch zoo veel haast had.</p>
<p>- ‘Dat heeft hij niet altijd,’ mompelde de praeceptor en begaf zich naar beneden.</p>
<p>- ‘Mijnheer Stalker, je dienaar, vergeef me als ik je stoor, maar 't geldt, eene zaak van tamelijk groot belang,’ begon Meibosch, zoodra de praeceptor binnentrad, en hij haalde een brief te voorschijn, dien hij al sprekende ontvouwde. ‘U kent duitsch, niet waar?’</p>
<p>- ‘Ja,’ zeide Stalker, zonder den brief aan te nemen, dien de ander hem toestak.</p>
<p>- ‘Och, vertaal me dan dat ding eens.’</p>
<p>- ‘Mijn waarde mijnheer Meibosch,’ antwoordde de praeceptor, met eene kleine herinnering aan het gesprek dat zij eenige maanden geleden gehad hadden, toen <hi rend="i">hij</hi> de verpligte zou zijn geweest, ‘mijn waarde mijnheer Meibosch, dat treft nu al heel gek; ik ben voor het oogenblik zoo bezet, dat ik geen uur over heb.’</p>
<p>- ‘Maar 't is een ding van een kwartier! Die stomme Beesteman; die heeft me altijd verteld, dat hij duitsch kende, en nu zegt hij dat hij geen duitsche letters kan lezen! Me dunkt, als je een taal leert, begin je toch met de letters .... Kan je zoon hem niet even in hollandsche letters overzetten, dan zal ik er wel wat van maken?’</p>
<p>Stalker zweeg en zag Meibosch ernstig aan.</p>
<p>- ‘Dat is waar ook, daar dacht ik niet aan, excuseer; 't treft dan al ijselijk ongelukkig en daar staat nog al cito op het adres.’</p>
<p>- ‘Wil ik het eens beproeven?’ vroeg Anne, die voor het raam zat te werken.</p>
<pb n="86"/>
<p>Meibosch zag haar half verwonderd, half met minachting aan en vestigde toen een vragenden blik op Stalker.</p>
<p>- ‘Zij <hi rend="i">kan</hi> het doen,’ zeide deze, ‘ge ziet, mijnheer Meibosch, dat, in sommige zaken, zelfs onze kinderen kunnen helpen, als wij zelven er niet. toe in staat zijn.’</p>
<p>De rentenier scheen de toespeling niet te gevoelen of ze althans anders uit te leggen. ‘<hi rend="i">Mijn</hi> jongen is te vangen als een aal hij zijn staart,’ zeide hij; ‘enfin 't jonge bloed bruist... Kan ik hem van avond laten halen?.... Maar wat er in staat is geheim,’ viel hij zich zelven in de rede, halverwege terugkeerende, want hij was reeds bij de deur.</p>
<p>- ‘Ik zal er niet veel van begrijpen,’ antwoordde Anne naïf.</p>
<p>- ‘Dat weet ik al niet. Vertaal hem dus maar niet, maar schrijf hem eenvoudig over. Ik zal 't wel met je vinden, juffertje.’</p>
<p>- ‘Dat is niet noodig,’ zeide Stalker, terwijl Anne met moeite den glimlach bedwong over de taalkennis van den rentenier.</p>
<p>- ‘Nu ja, op eene andere manier dan. Houdt je vrouw van ananassen?’</p>
<p>- ‘Waarlijk, mijnheer Meibosch, zulke kleine diensten eischen geene erkentenis.’</p>
<p>- ‘Ja, ja, als hij van avond maar klaar is.’</p>
<p>Toen Meibosch in zijn rijtuig was gestapt, dat hem naar de societeit reed - hij kwam er niet gaarne te laat, van daar zijne haast - begaf Stalker zich naar zijne kamer, gevolgd door Anne, die zich met den duitschen brief aan de tafel zette. Maar vóór zij plaats nam, sprak zij zacht tot haar vader, terwijl hij een dictionnaire voor haar kreeg: ‘Pa, als ge voortaan iets gedaan wilt hebben, dat Robbert vroeger deed, denk dan aan mij.’</p>
<p>- ‘Goed kind,’ zeide Stalker, haar met een liefdevollen blik aanziende en zette zich aan zijn werk, thans
<pb n="87"/>
met zooveel getrouwheid aan zijn voornemen om niet aan de stem zijns harten toe te geven, dat hij weldra Anne vergeten had, die stil, maar niet zonder aandoening, hare taak verrigtte.</p>
<p>De brief had niet veel te beduiden; hij hield slechts eene kennisgeving in, dat een zekere heer de Mélange van den kredietbrief van Meibosch bij den correspondent gebruik had gemaakt. De correspondent trok wel de echtheid van den brief niet in twijfel, maar men kon in dezen tijd niet te voorzigtig zijn. Er stond evenwel nog een vlugtig postscriptum onder, waarop Meibosch ter naauwernood acht zou geven, maar dat bij Anne eene pijnlijke gewaarwording opwekte. ‘Gij kent in uwe stad een zeker jong mensch, Maurits Stalker. Gij zoudt mij genoegen doen, indien gij van hem het adres eens kondt vernemen van eene Marie van Landen. Hij kent die dame en moet met haar eenige dagen hebben gereisd. Een der vrienden van den heer de Mélange, die belang stelt in die persoon, wenschte dat adres te weten en heeft mij verzocht bij gelegenheid daarnaar eens te informeren. Maar 't moet zoo bedekt mogelijk gebeuren. Vergeef mij indien ik u met zulk een beuzelachtig verzoek bezig houd: kliënten hebben grillen.’</p>
<p>- ‘Zal ik dat postscriptum ook overschrijven?’ vroeg Anne toen zij het blad van den vertaalden brief aan Stalker zien liet.</p>
<p>Stalker bedacht zich een oogenblik; ‘Waarom niet?’ vroeg hij.</p>
<p>Daar waren vele antwoorden op te geven, er kon zelfs een zeer zedekundig antwoord voor gevonden worden, maar den waren grond, waaruit die vraag ontstond, wilde en mogt Anne niet bloot leggen, en zij zweeg, ofschoon de kleur, die hare bleeke wangen bedekte, de oorzaak gissen liet.</p>
<p>- ‘Gij meent, dat de oplossing van die vraag misschien voor den betrokken persoon gevaarlijk zou kunnen zijn,’
<pb n="88"/>
zeide Stalker na een oogenblik stilte. ‘'t Is zoo, in zulke zaken zijn vrouwen slimnier dan wij, maar 't zou misbruik van vertrouwen wezen, als gij het postscriptum wegliet.’</p>
<p>Anne stond nog altijd zwijgend naast haar vader, in de hoop dat hij een uitweg zou aanwijzen. En die bleef ook niet weg.</p>
<p>- ‘De vraag is uw eigendom niet, maar het antwoord is in uwe magt,’ zeide hij. ‘Waarschuw Maurits.’</p>
<p>- ‘Ik'?’ riep Anne verbaasd.</p>
<p>- ‘En waarom gij niet? Is het niet natuurlijk, dat de zorg voor die Marie van Landen van u uitgaat. Wanneer ik er mij in meng, krijgt de zaak een ander karakter, en ik zou dan als een zedemeester moeten spreken over een onschuldig reisavontuur. Geef Maurits een wenk dan is de geheele zaak in orde.’</p>
<p>- ‘Ik <hi rend="i">kan</hi> dien wenk niet geven,’ zeide Anne, de oogen nederslaande, met bevende stem.</p>
<p>- ‘Niet, mijn kind?’ En des praeceptors blik vestigde zich lang en met eene uitdrukking van innig medelijden op het bleeke gelaat zijner dochter. ‘Anne,’ zeide hij langzaam, ‘ik heb dezen middag een moeijelijk, maar vast besluit genomen. Ik heb twee booze gasten uit mijn hart geworpen, die alle andere van daar verbannen hadden: Ondankbaarheid en Moedeloosheid.’</p>
<p>- ‘Ik had hem lief, vader,’ sprak Anne, toegevende aan eene vertrouwelijkheid, die helaas! tusschen vader en dochter zoo zelden bestaat. ‘Ik had hem zoo opregt lief, en nu nog, maar hij.... hij heeft mij vergeten.’</p>
<p>- ‘Goed kind, als ik maar vroeger iets er van bemerkt had, dan zou ik u voor die teleurstelling hebben bewaard, want Maurits is onbestendig, dat wist ik beter dan gij; Maurits heeft den aard van zijn vader; hij houdt van afwisseling, van 't vreemde en nieuwe, van 't geen het oog bekoort en de zinnen streelt; maar geloof niet, dat door het verlies zijner liefde uw levensgeluk
<pb n="89"/>
vernietigd is. Misschien, Anne, strekt het tot uw geluk; misschien is er een beter lot voor u weggelegd dan de gezellin te worden van een man, die aan vele goede eigenschappen toch een hart paart, waarin elke nieuwe indruk de oude uitwischt.’</p>
<p>- ‘Ik zou zoo gelukkig met hem zijn geweest!’</p>
<p>- ‘Dat meent ge; uwre liefde doet u zoo antwoorden; maar Maurits zou veel moeten veranderen, als hij u gelukkig wilde maken. Gij kent de geschiedenis van zijn vader niet. Dat was óók een levenslustig man, die altijd nieuwe indrukken zocht en menig meisjeshoofd op hol gebragt heeft; menig hart gebroken, misschien ook. Telkens hoorde men van eene andere verbindtenis, tot dat hij de beeldschoone dochter huwde van een rijken bankier. De wereld zeide, dat het om haar geld was, en ik geloof het ook, want het arme kind droeg de tering op het gelaat. Zij stierf dan ook weinige maanden nadat zij Maurits had ter wereld gebragt, en terstond daarna nam mijn broeder niet alleen weder aan alle maatschappelijke uitspanningen deel, maar het gerucht liep, dat hij naar de hand een er jonge en schoone weduwe dong. Mevrouw Melersheim.....’</p>
<p>- ‘De moeder van Hélène?’</p>
<p>- ‘Ja, dezelfde die ook nu nog in de wereld schittert en toen nog gevierder was dan thans. Uw oom was haar getrouwe cavalier, hij vergezelde haar overal in het publiek en ik zelf dacht, dat hij weldra zijn eerste huwelijk in een tweede vergeten zou. Wat hem verhinderd heeft begrijp ik nog niet. Eindelijk scheen het tot een huwelijk te zullen komen, toen mijn broeder plotseling stierf.’</p>
<p>- ‘Ik heb wel eens gehoord, dat oom in een duel gevallen is.’</p>
<p>- ‘Dat is ook zoo, maar de bijzonderheden van dat duel zijn mij onbekend. Het was zijn uitdrukkelijk verlangen, dat hij in zijn laatsten brief uitte, dat men nooit een on-<pb n="90"/>derzoek naar de reden van dat gevecht instelde. Wel kwam het denkbeeld bij mij op, dat mevrouw Melersheim er de aanleiding toe gegeven had; maar ik heb nooit van een mededinger gehoord en, zoo als gij weet, is zij tot nu toe niet hertrouwd.’</p>
<p>‘Het karakter van Maurits, Anne, gelijkt in vele opzigten dat van zijn vader. Hij is even onbestendig en zorgeloos als deze en, zoo hij u eens vergat, gelijk zijn vader reeds in het eerste huwelijksjaar zijne vrouw vergat, die hij, omdat zij ziekelijk was, steeds te huis liet, terwijl hij zelf de wereld bleef genieten, zou dan uw lot nog niet veel harder zijn?’</p>
<p>- ‘Ik zou hem wel weêrhouden.’</p>
<p>- ‘Illusie der jeugd! Neen, Anne, Maurits moet eene vrouw hebben, waarmede hij schitteren kan, en die zelve kan blijven schitteren ook dan, wanneer zij den schoonsten luister, den aureool, dien het huiselijk leven schenkt, niet bezit, en die haar geluk zoekt in de wereld en niet in het hart van haar echtgenoot. Acht u gelukkig dat hij thans reeds zelf tot die overtuiging gekomen is: het bespaart u een lijden, oneindig grooter dan hetgeen nu uwe wangen verbleekt. Geloof uw vader, lief kind, en doe altijd zoo als thans: schenk hem in alles uw vertrouwen.’</p>
<p>De etensbel klonk en Stalker en zijne dochter begaven zich naar beneden, nadat de eerste nog de waarschuwing aan Maurits zelf op zich genomen had.</p>
<p>Meibosch kwam dus in het bezit van den brief in zijn geheel, dien hij nog denzelfden namiddag door zijn knecht halen liet. Toen deze tot tweemaal toe de verzekering had ontvangen, dat de vertaling er bij was, iets wat zijn heer hem gelast had <hi rend="i">vooral eerst</hi> te vragen, gaf hij aan de meid twee netjes ingepakte ananassen over, die deze met den verschuldigden eerbied in de huiskamer bragt, want de knecht, had gezegd, dat zij wel zeven gulden het stuk waard waren.</p>
<pb n="91"/>
<p>- ‘Veertien gulden,’ rekende mevrouw Stalker bij zich zelve uit, ‘'t zou juist voor twee maanden groenten zijn.’</p>
<p>- ‘Is dat om te eten, pa?’ vroeg Louise, die haar boterham naar binnen had en misschien vreesde dat zij haar deel zou misloopen.</p>
<p>- ‘Neen, om te planten, niet waar?’ zeide Marie.</p>
<p>- ‘Ik houd er niet van,’ merkte Kees op.</p>
<p>- ‘Niet, jongen? Heb-je ze dan wel eens geproefd?’</p>
<p>- ‘Neen pa, maar juist <hi rend="i">daarom</hi> houd ik er niet van. Iets, dat ik maar eens in mijn leven krijg, wil ik niet eten; ik zou er mijn gansche leven door weêr naar verlangen.’</p>
<p>- ‘Dat is een nieuw stelsel van philosophie,’ merkte Stalker op en treurig voegde hij er bij: ‘als mijn Robbert er nu nog was, wat zou hij daartegen redeneren.’</p>
<p>- ‘Dan zullen wij ze maar zonder u opeten, Kees,’ sprak mevrouw; ‘en 't is ook meer voor de zieken dan voor de gezonden. Anne, 't zal u wel smaken, en voor u is 't ook zeker goed, Marie.’</p>
<p>- ‘Gij hebt er geen geven over, wijfje,’ hernam Stalker. ‘Anne heeft ze verdiend. Die mag er mede doen wat zij wil.’</p>
<p>- ‘Dan geef ik ze aan u, moeder, maar - ik zou ze maar verkoopen.’</p>
<p>- ‘Presenten verkoopen! Neen, kindlief, dat mag niet.’</p>
<p>- ‘Maar, vader, ik zal 't moê niet kwalijk nemen, en 't is een present van mij, want, u hebt zelf gezegd, dat ik ze verdiend had.’</p>
<p>- ‘Nu hebt ge ze dubbel verdiend, Anne, nu ge weêr een opgeruimd gezigt zet,’ fluisterde Stalker haar in het oor. Een droevige glimlach kwam op haar gelaat: ‘Gij hebt ze immers ook uitgeworpen, die twee booze gasten?’</p>
<p>Nadat er nog een poos lang overlegd was wat men met de ananassen zou doen, werd besloten dat er een aan den rector zou worden gezonden en de ander naar
<pb n="92"/>
den fruitwinkel. Terwijl de meid een schoon voorschoot aandeed en Kees zijn jas aantrok, roken allen nog eens aan de geurige vrucht, behalve Kees, die zijn beginsel getrouw bleef en niet ruiken wilde wat hij nooit meer ruiken zou. Toen deed men het tweetal plegtig uitge leide en den anderen morgen werd de bakker weêr eens afbetaald. 't ‘Vervalpotje’ van de meid mogt ook wel wat hebben.</p>
<p>&nbsp;</p>
<p>De zaturdag was voorheen de genoegelijkste dag der week voor den praeceptor. Al bestaat er wet noch ver ordening omlrent de viering van dien dag, het schijnt in onzen volksaard ingeweven - ingewreven zouden wij misschien moeten zeggen met het oog op onze eerste kindschheid - om van dien dag iets anders te maken dan van andere dagen. De curatoren van vroege eeuwen, wier voetspoor de curatoren te V nog altijd volgden, hadden dan ook het aantal schooluren op den zaturdag met een paar verminderden, juichten er de schooljongens om, de praeceptoren achtten het ook een goeden maatregel, die hun een halven dag vakantie gaf. Met het slaan van elven mogt Stalker op dien dag de latijnsche school verlaten om er niet voor des maandags morgens ten elf ure terug te keeren. Hij had dus eene vakantie van juist tweemaal vieren twintig uren. Voorheen stelde hij die op hoogen prijs; de zaturdag en maandag morgen waren zijne werkdagen en uitspanningsdagen tevens, want hij kon ze aan zijn uitspanningsarbeid wijden. In de laatste weken echter vielen hem die vrije dagen lang Ook den zondagnamiddag en een deel van den avond, dien hij, bij slecht weêr, zoo gaarne aan zijne schrijftafel doorbragt, wist hij niet te besteden, zijn werk vlotte niet; die stilte in huis deed hem de leêgte in zijn hart nog meer gevoelen en gaven hem maar al te veel gelegenheid om over zijn toesland na te denken. Hij zag er tegen op, dat die vrije dagen
<pb n="93"/>
weder zouden aanbreken, en ook thans nog, ondanks zijn besluit om die zorgen en bekommernissen van zich te zetten, lachte zijne korte vakantie hem niet aan.</p>
<p>Rieka wist het; al was het werk van haar man voor haar hebreeuwsch - bij het publiek heeft het hebreeuwsch de reputatie de moeijelijkste zaak ter wereld te zijn - kleine verschijnselen zijn voor haar, die liefheeft, genoeg om eene kwaal te herkennen. Als het werk goed ging, dan had de praeceptor altijd een vrolijk woord en dan stond zijne kamer vol tabaksdamp. Ging het niet goed, dan hinderde hem zelfs het openen der deur of het zingen van een vogel, en hij vergat zijne pijp te stoppen. Afleiding moest Stalker hebben en toen Rieka hem had hooren ontvallen, dat hij Maurits gaarne eens spreken zou, drong zij er bij hem op aan, dat hij voor een paar dagen naar Leyden gaan zou. De reiskosten waren zoo belangrijk niet en twee dagen een eter minder verschilde veel, zeide Rieka, niettegenstaande zij bij andere gelegenheden altijd beweerde, dat een eter meer of minder niets er toe deed. Er zijn van die rekbare theoriën in een huisgezin. Mevrouw Stalker wist deze evenwel zoo te handhaven, dat de praeceptor zich overreden liet en een uur na het eindigen van zijne les op de diligence zat, die hem naar Leyden bragt.</p>
<p>Het is eene gelukkige maatschappij, die studentenwereld, die wereld zonder vormen; die wereld der vorming en voorbereiding, der loutering en ontwikkeling; eene gelukkige maatschappij, waarnaar de knaap met ongeduld verlangt, die de man met liefde herdenkt, die de jongeling met geestdrift geniet. Men zou op dat thema door kunnen draven en betere dingen er van zeggen kunnen dan wij, vrolijker ofschoon geene welsprekender dingen, dan van der Palm. En dat zij ze verdient - zoo lang de akademie bestaat, is er geen man of grijsaard geweest, hoe streng van denkwijze of verdorven van aard hij later ook geworden zij, die zijn akademietijd niet den goeden tijd zijns levens noemt.</p>
<pb n="94"/>
<p>Ook Stalker vergat zijn heden toen hij het gebied van zijn verleden weêr betrad en een gevoel, alsof hij zelf nog student was, bezielde hem toen hij de oude bekende straten doorging en zijn ‘nageslacht,’ waaraan hij zoo menigen dronk had gewijd, daar zag flaneren. 't Is waar, dat nageslacht was verwijfd, vergeleken met de dagen dat de handschoenen er onbekend waren, dat de trekschuit het vervoermiddel bij uitnemendheid was, en de studerende jongelingschap met slecht weêr op klompen liep; met de dagen toen de kanapés eene ongekende weelde, de chambrecloaks nog niet ingevoerd waren, en toen te naauwernood de kagchels op de studentenkamers waren doorgedrongen, waar de goudsche pijp nog als een élémentair bestanddeel werd aangetroffen. Maar de studentengeest, de geest van fideliteit en loyauteil, van vrijzinnigheid en broederschap was dezelfde gebleven, al waren de vormen verfijnd, en ook Stalker voelde zich nog te huis op de ‘kast’ van Frils en Maurits, die niet weinig verwonderd waren toen de ‘pipa’ bij hen opliep.</p>
<p>Zij waren evenwel niet bij elkander. Frits zat op zijne bovenachlerkamer, of liever hij lag er, aan alle zijden van boeken omringd. Dat was zijne eigenaardige manier van studeren: hij zwom altijd in de wetenschap, zooals Maurits zeide, en zijn kostuum scheen wel eenigzins voor die ligohaainsoefening berekend. Een hemd en een pantalon waren de voornaamste bestanddeelen er van, terwijl een fiksen vuur in den open haard de plaats van overkleêren vervulde.</p>
<p>- ‘U hier vader!’ zeide hij met eenige verbazing, en op den weinig opgeruimden toon van hem, die in zijne studie gestoord wordt.</p>
<p>- ‘Ja, jongen; ik ben nog nooit bij je geweest.’</p>
<p>- ‘Daarom spijt het mij dubbel dat ge het zoo treft: ik heb van avond mijn dispuut.’</p>
<p>- ‘Ik hoop morgen te blijven.’</p>
<p>- ‘Dan moet ik uit de stad. Als ik er iets van ge-<pb n="95"/>weten had, dan had ik het kunnen verschikken. Maar ga zitten,’ en Frits maakte een pad door de boeken heen, waardoor de praeceptor den haard bereiken kon.</p>
<p>- ‘Je kunt je dispuut niet laten loopen? .... Maar dat zult ge ook niet gaarne doen.’</p>
<p>- ‘Liever niet, maar van avond zou het onmoaelijk zijn: ik moet zelf theses stellen en over eene kwestie, die ons allen nog al interesseert. 't Spijt mij magtig.’</p>
<p>- ‘Dan houd ik je misschien op?’</p>
<p>Frits haalde zijn horlogie uit: - ‘vier ure - och neen, dan eten wij zamen, als ik om zes ure maar vrij ben, want mijn dispuut begint om acht en ik ben nog lang niet klaar.’</p>
<p>- ‘En dan introduceer-je me?’</p>
<p>- ‘Onmogelijk; om elke aanleiding lot feestvieren te vermijden, verbiedt ons reglement de introductie. Bovendien zijn het nog al teêre kwesties, die wij behandelen, en de tegenwoordigheid van anderen belemmert de vrijheid van gedachtenwisseling.’</p>
<p>- ‘Ik zou meenen, dat hij, die meer dan eenig ander geroepen is om openlijk zijne gevoelens te verkondigen, zich ook nu reeds gewennen moet om, ten aanhoore van wie ook, zijne overtuiging uit te spreken.’</p>
<p>- ‘Deboom toont wel zijne vruchten, maar niet zijne wortels,’ antwoordde Frits. ‘Maar 't is waar, wij leven in een tijd, dat men niet meer tevreden is met de vrucht, dat men ook de wortels opgraaft: en de onhandige hoveniers steken ze bij de opgraving af en beweren driestweg dat de boom geen wortels had, dat hij groeide en bloeide en vruchten droeg zonder wortel! O, die prachtige wijsbegeerte onzer dagen!’</p>
<p>- ‘Gij overdrijft, Frits, en uwe vergelijking is valsch, zoo uw dispuut ook voor mij toegankelijk was, zou ik die stelling wel eens met u willen bespreken; maar door uw systeem van uitsluiting, sluit gij ook de weêrleggingen der tegenpartij uit.’</p>
<pb n="96"/>
<p>- ‘Wat is dat, oom!’ klonk de stem van Maurits. ‘Gaat gij naar boven zonder eerst even beneden te zijn geweest. Foei, dat is niet mooi, ik sprak juist van u met een paar oude schoolmakkers - maar wij eten aan dezelfde tafel en als Frits u niet besproken heeft, dan zijt ge van avond onze gast.’ Een hartelijke handdruk vergezelde die woorden, die bij Stalker den indruk der eerste ontmoeting eenigzins uitwischten.</p>
<p>- ‘Ik ben je gast, jongen, als ik je ten minste....’</p>
<p>- ‘Hoor eens, oom, in één geval laat ik je aan je lot over: als je 't museum en den hortus wilt gaan zien; want ik gruw van menschen, die de merkwaardigheden en de kerken komen kijken .... Maar 't is hier niet uit te houden in die atmosfeer van kerkvaders en kerkelijke historie. Ga mede naar beneden, oom, in dien tusschentijd zal Frits zijn zwemkostuum tegen iets meer décents verwisselen.</p>
<p>Stalker volgde zijn neef naar de ruime apartementen aan straat, waar die gezellige weelde heerschte, die de studentenkamer uit onzen tijd kenmerkt. Toen Maurits hem gedwongen had op eene voltaire plaats te nemen, en zich zelf tegenover hem had neêrgezet, zag hij den praeceptor met deelnemenden blik aan en vroeg: ‘Hoe gaat het nu, vader! O, ik heb al zoo lang verlangd u eens alleen hier te hebben. Ik ben een slechte trooster, dat weet ik, maar toen Kees hier onlangs was, heb ik zulke treurige dingen gehoord. Ik meende daarom van avond naar huis te gaan, om morgen, als in den ouden tijd, weêr eens zoo'n praatwandeling met u te maken, maar nu is 't nog beter.’</p>
<p>- ‘Ja jongen, 't zijn zware tijden, die we beleven.’</p>
<p>- ‘Moed gehouden, vader, weet ge wel wat ze hier zeggen? Dat het schande is, dat men u nog geen professor heeft gemaakt. Maar 't is uw eigen schuld. Men hoort niets meer van u; iedereen denkt dat gij nu maar kinderen wiegt en schooljongens dresseert, en dat weet
<pb n="97"/>
ik beter. Dat groote werk! wanneer komt het nu?’</p>
<p>- ‘Kom, kom, Maurits, geen vleijerij; daar houd ik niet van, en wat mijn werk betreft: in de laatste maanden ontbrak het mij aan lustom er aan door te werken; maar thans, Goddank! voel ik weêr, dat ik er kracht voor hebben zal. En als Frits....’</p>
<p>- ‘Laat Frits zich nu maar eerst eens vol studeren, dan zal hij wel behoefte krijgen aan ander voedsel.’</p>
<p>- ‘Ja, maar zijne rigting.’</p>
<p>- ‘Dat is eene rigting als elke andere. Hij is wat zwaar op de hand in 't godsdienstige, en met minder verstand zou hij een dweeper kunnen worden. Nu wordt hij slechts een zeer geleerde regtzinnige en die moeten er ook zijn, anders ging de partij nog veel verder. Overigens is 't een beste kerel, wat koud in de vormen, maar eerlijk en opregt en loyaal.’</p>
<p>- ‘Eerlijk en opregt en loyaal, - ik wist het, dat mijn jongens dat waren, en daarom, Maurits, zal ik u eene ronde vraag doen, waarop ik een rond antwoord hoop te ontvangen.’</p>
<p>Maurits pookte in zijn kagchel; de toon, waarop zijn oom die woorden sprak, was niet bijzonder geschikt om hem gerust te stellen, en nog minder gerust was hij, toen deze volgen liet: ‘Ik stel er prijs op eerst die zaak eens met u af te praten; dan zullen wij beiden meer op ons gemak zijn.’</p>
<p>Maurits dacht aan Anne, met wie hij elke ontmoeting, zooveel hij kon, vermeed, en als hij zich zelven afvroeg of hij tegenover haar eerlijk, opregt en loyaal gehandeld had, hij zou waarlijk geen bevestigend antwoord durven geven. Maar wie is meester van zijn hart?</p>
<p>- ‘Zeg mij eens openhartig, Maurits,’ zeide Stalker, toen zijn neef weêr had plaats genomen: ‘wie is Marie van Landen en in welke betrekking staat gij tot haar?’</p>
<p>Er viel een pak van Maurits hart: ‘O, als het
<pb n="98"/>
dat slechts is,’ riep bij lagchend, ‘dan kan ik u volkomen gerust stellen, oom. Marie van Landen is een hollandsch meisje, dat op eene belgische kostschool les geeft in de mathesis en de natuurkunde, dat ernstig kijkt als men haar een komplimentje maakt; dat zeer veel belang stelt in V, waar zij niemand kent, en in den kring onzer conversatie, waarvan zij jaloersch schijnt te zijn. Ik maakte kennis met haar op die wandeling buiten Brussel, reisde den volgenden dag met haar naar Luik en heb haar na dien tijd nooit terug gezien, dan eens met mevrouw Melersheirn in een visioen. Ziedaar alles wat ik van haar weet.’</p>
<p>- ‘En als men u haar adres eens vroeg?’</p>
<p>- ‘Dan zou ik antwoorden, wat ik thans ook zou kunnen doen, oom: waartoe?’</p>
<p>- ‘Maar men zou het u kunnen ontlokken.’</p>
<p>- ‘Onmogelijk! want ik weet het zelf niet. Het is mij dan ook eigenlijk onverschillig. Marie behoort tot die vluchtige verschijningen, die ons eenige aangename oogenblikken bezorgen en wier beeld dan tot ornamentatie in de salons van ons geheugen worden opgehangen.’</p>
<p>- ‘Zou de indruk, dien ge op haar gemaakt hebt, ook zoo vlugtig zijn geweest?’</p>
<p>- ‘'t Zou verregaande ijdelheid zijn als ik het tegendeel meende.’</p>
<p>- ‘'t Cachet drukt zich af in het lak, maar zelf ondergaat het geene verandering. Een gebroken vrouwenhart, Maurits, is een verwoest levensgeluk: die het breekt, begaat een zedelijken moord.’</p>
<p>Maurits zweeg, hij wist waarop zijn oom doelde, maar tevens begreep hij, dat bij de minste toespeling daarop, de praeceptor het zou ontkennen, en in ieder geval geen herstel zou begeeren. Wat zou het hem dus al baten, zoo hij er voor uit kwam, dat hij voor Anne in zijn jongenstijd liefde gekoesterd had: die liefde had plaats gemaakt voor onverschilligheid, en het was boven zijne
<pb n="99"/>
magt om het oude gevoel weder in hot leven te roepen. Dat wist Stalker ook, en hij bepaalde zich tot de opmerking dat die vernietiging van het levensgeluk eener andere niet kon worden hersteld dan door de opoffering van eigen levensgeluk: de zedelijke moord was - en dan nog slechts zelden - alleen door een zedelijken zelfmoord te herstellen.</p>
<p>Toen zweeg de praeoeptor ook en beiden tuurden in de vlammen, ongeneigd het. gesprek voort te zetten en toch ongeschikt om een ander te beginnen.</p>
<p>- ‘Gij weet dus niets van Marie van Landen?’ vroeg Stalker eindelijk.</p>
<p>- ‘Niet meer dan ik u heb medegedeeld, of 't moest zijn, dat ik eens eenige weken nadat ik haar verlaten had, een anonymen brief kreeg, waarvan de inhoud strekken moest om mij voor haar te waarschuwen. De waarschuwing kwam wat Jaat, maar zij was bovendien overbodig.’</p>
<p>- ‘Hebt gij dien brief nog?’</p>
<p>- ‘Ik heb hem bewaard op de plaats waar hij t' huis hoort: er zal nu wel weder wit papier van gemaakt zijn.... O konden wij op dezelfde wijze met sommige bladzijden van ons levensboek te werk gaan!’</p>
<p>- ‘Dat kan niet, jongen! laat ons hopen, dat de tijd de inkt doe verbleeken.’</p>
<p>Frits kwam gekleed beneden en men begaf zich naar ‘de tafel’ - op oud spartaanschen trant ingerigt, oom,’ merkte Maurits op, toen den praeceptor de eereplaats naast den president Maurits was aangewezen. ‘Men zorgt hier uitnemend, dat wij geen gastronomen worden, maar de wijn is drinkbaar. Dat is ten minste iets...’</p>
<p>- ‘Minder spartaansch. In mijn tijd.....’</p>
<p>- ‘Gij zijt nu in <hi rend="i">onzen</hi> tijd, oom! Heeren, ik heb het genoegen je den heer Stalker voor te stellen.’</p>
<p>De voorstelling was onnoodig; Stalker was nog aan eenigen uit hun jongenstijd bekend en toen de ‘twee
<pb n="100"/>
vleeschen en de twee groenten,’ het onveranderlijk menu, verdwenen waren, sloten eenigen zijner oude leerlingen aaneen, terwijl de anderen en ook Frits de tafel verlieten. Hunne plaats werd ingenomen door een viertal, dat op de ‘kroeg’ hem had zien voorbijgaan, en weldra begaf de geheele club zich naar de societeit om er den <hi rend="i">Oer</hi> Stalker, zoo als men hem voorheen, ter onderscheiding van Maurits en Frits, gedoopt had, te fêteren. Sommigen bemoeiden zich wel in het geheel niet met hem, maar hielpen slechts door hunne tegenwoordigheid het feest opluisteren, dat met een gezelligen avond op de kamers van Maurits besloten werd.</p>
<p>Men werd daar hoe langer zoo vertrouwelijker; het ‘meneer’ verdween ook tegenover den praeceptor, dien men gemakshalve bij zijn bijnaam noemde en hij zelf had nu en dan moeite om zich te overtuigen, dat er vier geslachten waren voorbijgegaan sedert hij zelf tot de jongelui had behoord. Terwijl de herinneringen aan hetgeen was, afgewisseld door de bespreking van hetgeen is en verlicht door de hoop op hetgeen komen zou, het zestal om den haard bezig hield, werd de deur geopend en voegde zich Frits bij hen.</p>
<p>- ‘Kom aan, Frits, dat is goed van je,’ zeide Stalker zijn stoel ter zijde schuivende, ‘je hoort toch ook nog tot mijn oude jongens.’</p>
<p>- ‘Zeker, vader, maar - 't is half een. De dag des Heeren is aangebroken.’</p>
<p>- ‘Gij hebt gelijk, jongen.....en toch - gij hebt ongelijk.’</p>
<p>- ‘Ongelijk! ongelijk!’ riep een paar, ‘een theologant moest dat beter weten.’</p>
<p>Frits haalde de schouders op. ‘Dat is geen onderwerp om <hi rend="i">nu</hi> te behandelen,’ zeide hij. ‘Het is mijne overtuiging; volgt gij de uwe, ik zal de mijne gehoorzamen. Maurits - een oogenblik.’</p>
<p>Maurits volgde hem buiten de kamer.</p>
<pb n="101"/>
<p>- ‘Je ziet, dat de troep opgewonden wordt.’</p>
<p>- ‘Nog niet, maar 't kan er van komen.’</p>
<p>- ‘Denk dan, dat vader geen student meer is. Hij kan zooveel niet verdragen als jij of ik.’</p>
<p>- ‘Daar heb ik ook wel aan gedacht, Frits; maak je niet bezorgd: <hi rend="i">ik</hi> heb hem zoo lief of het mijn eigen vader was.’</p>
<p>- ‘Wat meent ge, Maurits?’</p>
<p>- ‘Dat ik in uw geval den sabbath maar een uurtje korter zou maken. Kom, kerel, zet je bij ons.’</p>
<p>- ‘Ik mag niet; ik kan niet.’</p>
<p>- ‘Eén glas wijn!’</p>
<p>- ‘Geen druppel!’</p>
<p>- ‘Een toast op den oer Stalker, een gloeijende toast, zoo als jij ze alleen slaan kunt, en nu vooral slaan zult, nu het je vader geldt.’</p>
<p>- ‘Kom, Maurits, leid mij niet in verzoeking. Er is geen transactie met het geweten mogelijk.’</p>
<p>- ‘In 's hemels naam, doe wat ge goed vindt.’</p>
<p>Frits keerde terug om afscheid te nemen, en zat weldra op zijne studeerkamer. Voor den praeceptor was het genot voor het verdere van den avond verdwenen en men scheidde kort daarna.</p>
<p>Toen de praeceptor den volgenden dag reeds vroegtijdig ontwaakte, kwam Frits gekleed en reisvaardig beneden. Hij zou den dag op Groenstein doorbrengen, een van de corypheën zijner rigting zou op het nabijgelegen dorp optreden en daarna op de buitenplaats komen, waar, met eenige andere uitverkoren vrienden, ook Frits genoodigd was. Het sprak van zelf, dat hij aan de uitnoodiging wilde beantwoorden. Stalker kon dus zijn gezelschap niet langer genieten dan tot aan de diligence, waarheen hij zijn zoon bragt. Onderweg spraken zij over huiselijke aangelegenheden en Frits betuigde zijne hartelijke deelneming in al wat er in het gezin van zijn vader had plaats gehad.</p>
<p>- ‘Ja, vader,’ eindigde hij, ‘'t is een harde tijd, dien
<pb n="102"/>
gij beleeft, maar vergeet niet dat wij tot het hoogere leven worden opgeleid, de een door beproeving, de ander door voorspoed, maar dat voorspoed vaak de gevaarlijkste der zegeningen is.’</p>
<p>- ‘'t Is zoo, Frits, maar juist in dagen van beproeving hebben wij zooveel behoefte aan liefde.’</p>
<p>Frils voelde het verwijt - ‘Bestaat liefde slechts uit woorden vader, of uit daden?’</p>
<p>- ‘Uit beiden, jongen.’</p>
<p>- ‘Ja, in woorden ben ik niet rijk, maar wanneer ik in vier jaar tijds promoveer, en terstond eene standplaats krijg, zal u dit niet veel meer geluk geven, dan wanneer ik telkens te huis kom om eene taak te vervullen, waarvoor anderen beter berekend zijn. Wanneer ik geen standplaats krijg, kom ik lot uw last, en in het omgekeerde geval kan ik u waarschijnlijk te hulp komen. Bovendien kost mijn studeren u toch geld, ondanks de beurzen.’</p>
<p>- ‘Al kostte het mij nog meer, ik zou er niet over klagen, als ik mijn zoon maar niet verlies.’</p>
<p>- ‘Nooit, vader.’</p>
<p>De diligence stond reeds voor; Frits steeg er in en Stalker wandelde peinzend naar de kamer van zijn neef terug, die zich nog eens had omgekeerd en nu opstond om met zijn oom te ontbijten en den dag verder door te brengen. Die dag ging snel voorbij: Maurits was gezien onder de jongelui en het lag dus in zijne magt zijn oom in aanraking te brengen met diegenen, die hem het aangenaamst zouden zijn. Een paar oude professoren, voormalige leermeesters van den oer Stalker, werden opgezocht; en had Stalker het bijzijn van zijn zoon zelven al gemist, wat hij van hem hoorde, strekte wel om dat gemis eenmzins goed te maken.</p>
<p>Wat hij zich intusschen in dit opzigt van zijn uitstapje naar Leyden had voorgesteld, werd niet verwezenlijkt; de baud tusschen vader en zoon was niet enger
<pb n="103"/>
geworden; maar de indrukken, die hij er ontvangen had, de afwisseling met zijn eentoonig leven, hoe kort dan ook, werkten heilzaam op hem, en toen hij weêr tot zijne dagelijksche bezigheden was teruggekeerd, mengden zich onder zijn leed en zorg ook de vernieuwde herinnering aan zijn ouden tijd en zijne oude vrienden. De twee dagen, in de akademiestad doorgebragt, waren voor Stalker een bad in de Lethe: hij voelde zich weder jong op nieuw.</p>
</div>
<div type="chapter">
<pb n="104"/>
<head rend="h3">VI. Hélène.</head>
<p>‘Einde van het Tweede Deel,’ schreef Stalker op zijn kopij en regt tevreden, dat hij twee derden van zijn arbeid voltooid had, keek hij eens op zijn horologie, dat voor hem lag, om te zien of het de moeite nog waard was om voor zijn derde deel aan het werk te gaan. Dit scheen evenwel het geval niet, want hij schoof zijne boeken en papieren bijeen, stak zijn pijp op en wandelde naar de huiskamer, waar het gezin bijeen was.</p>
<p>- ‘Wat is dat voor een stuk, Anne?’ vroeg hij, toen deze met een paar zware akkoorden eindigde en hare piano sloot.</p>
<p>- ‘De ouverture, die ik op 't concert zou spelen, pa.’</p>
<p>- ‘Zoo, kind; nu ze maakt leven genoeg. - Wanneer is dat concert?’</p>
<p>- ‘Van avond.’</p>
<p>- ‘Van avond! en 't is half tien.’</p>
<p>- ‘Maar pa, weet u dan niet meer wat wij besproken hebben? Als ik ging moest ik een nieuwen japon hebben.’</p>
<p>- ‘Dien hadt ge immers toch noodig?’</p>
<p>- ‘Niet zoo'n beste, dan moest ik een ceinture hebben,
<pb n="105"/>
iets in mijn haar en een paar glacé-handschoenen en eigenlijk had ik er ook geen pleizier in.’</p>
<p>- ‘Dat is niet waar, Anne,’ riep Louise, ‘van middag hebt ge er nog om gehuild.’</p>
<p>- ‘Niet om het concert, dat was om ... om ... om heel iets anders.’</p>
<p>- ‘Dat is al wat er voor u gekomen is, Stalker,’ zeide Rieka, hem een paar brieven en boekjes overreikende, want de praeceptor had, ter vermijding van afleiding, verboden dat men iets van hetgeen er voor hem kwam, bij hem zou brengen. Zoo ligt zou hij in de verzoeking komen om aan het bladeren en snuffelen te gaan en dan was er spoedig een groot deel van den avond verloren. Het was een wijze maatregel al had hij soms zijne kwade zijde.</p>
<p>- ‘Is dat alles?’</p>
<p>- ‘Al wat er gebleven is, maar een briefje heeft men weêr medegenomen.’ - ‘Kwitantie,’ wenkte mevrouw met de lippen.</p>
<p>- ‘Onbetaald?’ - ‘Natuurlijk.’ - ‘Groot?’ - ‘Vijftien.’</p>
<p>- ‘Van wien?’ - ‘Schoenmaker.’</p>
<p>Stalker zuchtte. ‘Wanneer komt hij terug?’ - ‘De volgende maand.’ - ‘'t Zal niet gaan: huishuur, belasting, schoolgeld, meidenhuur, bleeker. 't Zal niet gaan.’</p>
<p>- ‘Wanneer betaalt de uitgever?’</p>
<p>- ‘Als 't laatste vel is afgedrukt.’</p>
<p>- ‘Kunt ge niets op afrekening krijgen?’</p>
<p>Stalker schudde het hoofd: dat gedoogde zijn eergevoel niet.</p>
<p>- ‘De rector?’ - ‘Neen, Rieka, geen geld verteren, dat nog niet verdiend is.’</p>
<p>- ‘Wat dan?’</p>
<p>Anne had intusschen het avondeten klaar gezet en de kinderen waren te druk met hun schoolwerk of boekjes bezig om aan dat fluisterend gesprek eenige aandacht
<pb n="106"/>
te wijden. Toch schenen Stalker en Rieka het raadzaam te oordeelen om het te staken; beiden zweden althans: de praeceptor bladerde gedachteloos in de boeken ter bezigtiging en doorliep de papieren, die hem bezorgd waren. Maar blijkbaar vervulde het ‘wat dan?’ zijn geest geheel, want toen hij een kwartier later zich aan tafel zette, antwoordde hij peinzend: ‘ik weet het niet.’</p>
<p>- ‘Hé vader, dat doet me pleizier, dat u ook iets niet weet,’ riep Kees, die zijne boeken nu geborgen had, ‘vraag het mij eens . misschien weet ik het.’</p>
<p>- ‘Wel Kees; wou-jij iets weten dat pa niet weet!’ zei de Louise.</p>
<p>- ‘Waarom niet? Het kan u on tgaan zijn, niet waar, vader?’</p>
<p>- ‘Ja,’ jongen, 't is me ontgaan: de kunst om van weinig geld veel te betalen.’</p>
<p>- ‘Dat kan niet.’</p>
<p>- ‘Ik geloof het ook. Maar als het toch eens moet?’</p>
<p>- ‘Dat <hi rend="i">kan</hi> niet moeten. Hebt <hi rend="i">u</hi> dan veel te betalen, pa?’</p>
<p>- ‘Juist, jongen, maar dat hoeft ge nu morgen niet op school te vertellen.’</p>
<p>- ‘Ik vertel nooit wat van t' huis, maar ik begrijp toch niet waarom u dan onlangs dat present niet woudt hebben, toen u twintig jaar praeceptor waart. De jongens hadden al twee honderd zeven gulden negen en dertig en eene halve cent bij elkaâr.’</p>
<p>- ‘Ik heb toen immers zelf aan de jongens gezegd waarom ik geen present wilde?’</p>
<p>- ‘O, ja, maar toen waart u pas in Leyden geweest en nog vol van de vriendschap, die men u daar bewezen had. Maar hebt u dat gemeend, pa?’</p>
<p>- ‘Heb ik ooit iets gezegd dat ik niet meende.’</p>
<p>- ‘Neen, waarachtig nooit!’ zeide Kees met echte jongens-geestdrift... ‘behalve verleden week tegen Maurits.</p>
<p>Toen hebt u gezegd dat er even veel voor als tegen was,
<pb n="107"/>
dat hij hier kwam, en naauwelijks was hij weg, of u zeidet tegen moeder, dat u hem wel altijd hij u woudt. hebben.’</p>
<p>Mevrouw Stalker wierp een vlugtigen blik op Anne, die bij de laatste woorden het gelaat van haar vader met zekeren angst gadesloeg; maar, zoo de praeceptor in sommige zaken openhartig was tegenover zijne kinderen - en tot loon daarvan waren zij ook openhartig tegenover hem - er waren toch dingen, die hij voor zich zelven hield. Misschien zijne kinderen eveneens. Hij gaf dus geen antwoord op dat gezegde en toen Kees vroeg wat er tegen was dat Maurits veel bij hen kwam, vroeg Stalker slechts of Maurits niet in Leyden was om te studeren.</p>
<p>‘Nu ja, pa,’ viel Louise in, ‘maar ik heb hem dan toch van avond gezien in een open rijtuigje met drie heeren, en alle drie hadden zij wit glacé-handschoenen aan; zeker gingen zij naar het concert.’</p>
<p>- ‘Was Frits er bij?’ vroeg mevrouw.</p>
<p>Frits was er niet bij geweest, en in den laatsten tijd zag men hem ook in Leyden zelf slechts zelden deel nemen aan de genoegens van zijn kring.</p>
<p>De gansche week wijdde hij aan zijne studiën en voor zijne uitspanning koos hij de beantwoording van prijsvragen, die er mede in verband stonden. Had men zijn naam nog niet openlijk vermeld gezien, het was aan hem zelven toe te schrijven; zoo lang hem de gouden medaille niet was toegewezen, wilde hij geheel onbekend blijven. De zondag, wij zagen het reeds, was voor hem geen dag van uitspanning; meestal zocht hij dan de gelegenheid om de leidsmannen zijner rigting te hooren en, ontbrak hem die, dan bragt hij een bezoek op Groenstein, waar hij steeds een welkome gast was. Jufvrouw van Sinne rekende zelfs eenigermate op hem en dikwijls had er op dien dag eene kleine vereeniging van geestverwanten ten haren huize plaats. Maar soms mengden zich ook nietuitverkorenen in het gezelschap en in den laatsten tijd vooral waren mevrouw Melersheim en hare dochter geene
<pb n="108"/>
ongewone bezoeksters van jufvrouw van Sinne. Het zou zeker een onverklaarbaar verschijnsel zijn, dat zij, die gewoon waren met de aanzienlijkste kringen van V te converseren, juist dien dag de voorkeur gaven aan het sombere buiten, indien zich niet bij die hoogere kringen zelven een zekere tendens openbaarde om voor hunne ziel te gaan zorgen. Een gelukkig verschijnsel ongetwijfeld, zoo het bestaat in eene ernstige, trouwe en verlichte behartiging der heiligste pligten; maar in V scheen het zich bij velen kenbaar te maken in het uitsluitend volgen van eene bepaalde meening in het godsdienstige, onder afkeuring van alle andere meeningen. De aristocratie, die voorheen met zekere onafhankelijkheid zich tegenover de geestelijkheid gelden liet, scheen nu slechts van die geestelijkheid het parool te wachten, terwijl, van de andere zijde, een groot deel der burgerij, dat tot nog toe eene zekere culte van zijne leeraars had gemaakt, de banier verliet, en zich bij de meer vrijzinnigen schaarde. Zijne plaats werd ingenomen door eene lager geplaatste klasse der maatschappij, met wie de aristocratie zich veilig vereenigen kon, zonder dat zij ooit beducht behoefde te zijn, door deze als gelijke te worden behandeld. Zoo was het in V.</p>
<p>Ook thans was Frits op weg naar Groenstein. De bibliotheek met het aangrenzende vertrek stond steeds voor hem open en hij had dus de voorkeur gegeven aan eene wandeling boven de reis met de diligence. Het meest poëtische jaargetijde was aangebroken: de lente met zijn onmiskenbaren invloed op den geest, die, niet meer bevangen door den winterslaap, niet meer onder de betoovering der ontluikende natuur, of onder den druk der zomerhitte, zich dan vooral zoo gaarne beweegt op het gebied der mijmering, terwijl bosch en veld zich tooijen met hun schoonste kleurenpracht en de schepping in haar rijkst gewaad het beeld is der ontwikkelde kracht.</p>
<p>Het was onder dien indruk der natuur, dat hij de sombe-<pb n="109"/>re oprijlaan van Groenstein insloeg, wier zware beuken een bladerdak vormden, dat nog slechts te naauwernood de stralen doorliet der ondergaande zon. De lommerrijke laan scheen een hoog gewelf, door zware kolommen gesteund, en aan beide zijden ritselden geheimzinnig de blaadjes van het struikgewas, terwijl boven hem de toppen van het geboomte statig ruischten.</p>
<p>‘Alleen, geheel alleen, te midden eener wereld die ik gis, maar niet aanschouw, onder een hemel, dien ik weet, dat zich daar boven uitstrekt, maar die aan mijn oog onttrokken is, omringd door struiken, die mij den vrijen blik benemen, verlicht door eene zon, wier stralen voor mij verborgen zijn en afgaande op het licht dat vóór mij is en dat ik eenmaal bereiken zal, maar zonder dat het mij gegeven is het pad te aanschouwen, dat ik afleg.... het is het beeld van mijn leven, het bewandelen van den weg der wetenschap, die steunt op geloof en waartoe de hoop ons kracht geeft - maar de togt valt zwaar.’</p>
<p>- ‘Zijt gij dat, Frits?’ klonk eene stem in zijne nabijheid, die hij terstond voor de stem van Hélène herkende.</p>
<p>- ‘Ja, Hélène. Zijt gij niet bang in die donkere laan?’</p>
<p>- ‘Gij weet wel, dat ik beter den weg ken dan gij, maar ik ben blij, dat gij er zijt: mama is hier en ik ben op de meest beleefde manier verzocht haar met tante alleen te laten. Als zij maar geene afspraken maken om mij weêr hier te laten logeren.’</p>
<p>- ‘Hebt ge daar zooveel tegen?’</p>
<p>- ‘Te gelijk met u valt het mij minder vervelend: dan heeft men nog eens afwisseling, maar dat zal niet meer gebeuren.’</p>
<p>- ‘En waarom niet?’</p>
<p>- ‘Wel, ik houd mij overtuigd, dat gij toen maar uit beleefdheid gebleven zijt, want op den duur kan het u geen genoegen doen zoo'n onverstandig wezentje als mij bij u te hebben.’</p>
<pb n="110"/>
<p>- ‘Integendeel, Hélène, ik heb u dikwijls gemist.’</p>
<p>- ‘Ei! heel beleefd. Wie preêkt er in den omtrek, mijnheer Stalker, die u hier roept.’</p>
<p>- ‘Ik geloof dat het ditmaal mijn goed gesternte was, dat mij naar Groenstein lokte. Ik gevoel nu meer dan ooit, dat ik behoefte heb aan uw bijzijn. Nu ik u weêr zie, Hélène, zijn al mijn sombere gedachten verdwenen.’</p>
<p>- ‘Kom aan, dan ben ik toch ergens goed voor en, mag ik de confidences van mama niet hooren, dan kan ik toch naar de uwe luisteren.’</p>
<p>- ‘Ik heb slechts ééne confidence u te doen; zij is zeer kort, maar voor mij van het hoogste gewigt, zij hangt zamen met, mijn levensgeluk. Ik heb u lief.’</p>
<p>- ‘Onmogelijk, gij <hi rend="i">kunt</hi> mij niet lief hebben,’ antwoordde Hélène kalm. ‘Gij houdt veel te veel van de boeken en gij denkt veel te ernstig om van mij te houden, van mij, die niets weet en nooit denk. Neen, Stalker, zoo'n avondwandeling door de romaneske natuur heeft u voor een oogenblik tot een ander mensch gemaakt, maar morgen als de zon weêr schijnt en ge op de bibliotheek zit, zult ge blij zijn, dat ik u maar niet geloofd heb.’ Met die woorden wilde Hélène in een zijlaan ontsnappen, maar Frits greep hare hand:</p>
<p>- ‘Hélène... verlaat mij zóó niet. Ik ben ernstig, het, is waar, maar die ernst is u een waarborg ook van den ernst mijner liefde. Wat ik bemin, gij erkent het zelve, dat bemin ik met geheel mijne ziel, daaraan wijd ik al mijne krachten en dat wordt zoo zeer het middenpunt, mijns levens, dat ik zonder dat niet leven kan.’</p>
<p>- ‘Arme Frits, hoe komt gij er toe om mij lief te krijgen,’ zeide Hélène medelijdend. ‘Ik ben uwe liefde wezenlijk niet waard. Wijd uwe krachten aan uwe studiën; volg uwe roeping, die u zulk eene schoone toekomst belooft, en laat u niet van den weg van eer en roem afleiden door een wereldsch meisje als mij. Zet die gedachte uit uw hoofd; zij past niet bij uwe andere denkbeelden....’</p>
<pb n="111"/>
<p>- ‘Gij verwerpt dus mijne liefde.’</p>
<p>- ‘Ik mag ze niet aannemen, het is in uw belangdat ik weiger.’</p>
<p>- ‘Belang! belang! verdenkt ge mij dan van zulk eene koele berekening? Ik spreek van mijn geluk, van mijn eeuwig heil misschien.’</p>
<p>Hélène zweeg. Zij mogt Stalker gaarne lijden, zij had achting voor zijn karakter en zijne kennis, zij eerbiedigde zijne rigting, al deelde zij die niet, maar liefde had zij nooit voor hem gevoeld. En toch eene weigering kon haar niet over de lippen, hij had met zooveel geestdrift gesproken; het kon waar zijn wat hij zeide, dat zonder haar voor hem geen geluk bestond; moest zij zich opofferen?</p>
<p>- ‘Stalker,’ zeide ze, toen zij een oogenblik. gezwegen had en die gedachten, maar sneller dan wij ze schreven, haar tot een besluit gebragt hadden, ‘ik ben jong; ik kan en mag niet zoo terstond eene beslissing nemen, wacht.’</p>
<p>- ‘En hoop?’</p>
<p>- ‘En hoop,’ voegde Hélène er ondanks zich zelve bij, terwijl zij tegen de deur klopte van de tuinkamer, waar hare moeder en jufvrouw van Sinne nog altijd haar tête-a-tête hielden. Mevrouw Melersheim zag er bleeker en interessanter uit dan gewoonlijk, toen hare dochter, door Erits gevolgd, het vertrek binnen trad. Maar naauwelijks had zij den vreemde ontwaard, of haar gelaat nam weder dien vriendelijken glimlach aan, haar eigen, en terwijl zij Frits de hand toestak, zeide zij: ‘wij schijnen hier elkander altijd te moeten aantreffen, mijnheer Stalker.’</p>
<p>- ‘'t Is een bewijs, mevrouw, dat wij beiden de gastvrijheid van jufvrouw van Sinne op hoogen prijs stellen.’</p>
<p>- ‘Het is de eenige deugd niet van mijne zuster,’ zeide mevrouw Melersheim scherp.</p>
<p>- ‘Gij moogt niet meer zulke groote wandelingen
<pb n="112"/>
doen, gij ziet er bleek van, Stalker,’ hernam jufvrouw van Sinne, zonder op dat indirect verwijt te antwoorden, terwijl zij met de hartelijkheid eener moeder zich naast haar logé zette en hare hand legde op zijn arm. Maar toen zij hem een oogenblik had aangezien, toen begreep jufvrouw van Sinne op eens, dat de bleekheid van Frits eene andere oorzaak moest hebben, en haar, wie niets ontsnapte, was ook de blik niet ontsnapt, waarmede Stalker Hélène had aangezien, toen deze zich van hem verwijderde. Die twee omstandigheden, met elkander in verband gebragt, waren voor de eigenares van Groenstein voldoende om te begrijpen wat er was voorgevallen, terwijl de kalmte van Hélène en haar druk gesprek gedurende het verdere van den avond haar tevens den afloop der zaak deden vermoeden. Het is een verschijnsel, hetwelk ook aan jufvrouw van Sinne bij vroegere gelegenheden niet ontgaan was, dat eene vrouw zwijgt wanneer zij bemint, maar veel spreekt wanneer zij de liefde van een ander onbeantwoord laat; terwijl de man, omgekeerd, zijn hart in woorden lucht geeft, wanneer hij wederbemind wordt, en zwijgt als zijne liefde geene wederliefde vindt. Mevrouw Melersheim bemerkte niets; al bleef zij aan het gesprek deelnemen en al verried woord noch blik, dat zij aan andere zaken dacht, toch ging er te veel om in haar eigen hart om op de gemoedsstemming van anderen te letten. Vóór elven reeds grendelde jufvrouw van Sinne hare deuren en luiken en zette zij den koperen ketel gereed voor de boosdoeners, die eventueel Groenstein tot hunne prooi zouden kiezen.</p>
<p>Maar Groenstein lag, naar 't scheen, niet in de route van boosdoeners; er kwamen slechts erkend deugdzame menschen, zoo als vooral den anderen dag bleek, toen, na de godsdienstoefening, de predikant, die in het naburig dorp was opgetreden, den middag bij jufvrouw van Sinne doorbragt en eene soort van audiëntie gaf aan de aanzienlijke geestverwanten, die onder zijn gehoor waren
<pb n="113"/>
geweest. Er heerschte den ganschen dag eene ongewone drukte op het afgelegen buitengoed, maar de eigenares toonde, dat zij, ofschoon afgescheiden van de wereld levende, toch hare wereld niet vergeten had. Hoewel alles met eene stille plegtstatigheid geschiedde en de meest ernstige deftigheid allen bezielde, was het diné aan eenige electi toch uitmuntend en de nabetrachting onder de hooge olmen voor de ouderwetsche huizing had, behalve hare stichtelijke, ook eene hoogst aangename zijde.</p>
<p>Toen de avond gevallen was, kwamen de rijke équipages met sierlijke liverijen voor en weldra waren jufvrouw van Sinne en Stalker alleen.</p>
<p>- ‘Heeft de dag aan uwe verwachting beantwoord?’ vroeg jufvrouw van Sinne.</p>
<p>- ‘Ik geloof, dat ik een invloedrijken vriend gekregen heb.’</p>
<p>- ‘Hij was het reeds, maar ik had hem beloofd u aan hem voor te stellen en, voor hij vertrok, heeft dominé Zalvenhout mij verklaard, dat ge hem uitstekend zijt bevallen: hij durft er voor instaan, dat gij geen drie maanden proponent zult zijn of gij hebt een beroep.’</p>
<p>- ‘In den omtrek?’</p>
<p>- ‘In den omtrek van V, hoopt hij; een zijner oude collega's haakt naar rust en hij zal zorgen dat deze zijn emeriaat niet vraagt vóór gij zijn opvolger kunt wezen.’</p>
<p>- ‘Ik kan u niet dankbaar genoeg zijn voor al 't geen gij voor mij doet,’ sprak Frits, ‘mijn geluk ben ik geheel aan u verschuldigd.’</p>
<p>- ‘Uw geheele geluk? Is er nog niet eene andere zaak, die gij voor uw geluk noodig acht?’</p>
<p>- ‘Heeft Hélène dan reeds met hare moeder gesproken?’ vroeg Frits door de aandoening, welke die woorden in hem verwekten, zich zelven verradende.</p>
<p>- ‘Hélène heeft met niemand gesproken, zoo ver ik weet, maar ik heb begrepen wat er gisteren avond tus-<pb n="114"/>schen u beiden is voorgevallen. Het doet mij leed, Stalker, dat gij niet het eerst mij tot uwe vertrouwelinge hebt gemaakt: de zaak zou een anderen keer hebben genomen.’</p>
<p>- ‘Gij weet, dat ik anders geene geheimen voor u neb, lieve vriendin, maar.....’</p>
<p>- ‘Zoek maar geene verontschuldigingen, Stalker,’ viel jufvrouw van Sinne hem zacht in de rede, ‘wat gebeurd is, is gebeurd en de afloop doet mij leed voor u, ofschoon gij, wie weet hoe spoedig reeds, zelf er u over verheugen zult.’</p>
<p>- ‘De afloop! Hélène heeft gezegd: wacht en hoop.’</p>
<p>- ‘Welk antwoord kan eene vrouw anders geven, wanneer zij u het smartelijke en vernederende eener weigering besparen wil?’</p>
<p>- ‘Gelooft gij dan?....’ begon Frits, maar hij kon den zin niet voltooijen.</p>
<p>- ‘Arme vriend, gij kent geen meisjesharten: zij liggen buiten den stillen kring uwer studie, en uw geest is gewoon zich met hoogere dingen bezig te houden dan met de grillige, onverstandige kinderen der wereld. Zoo gij ze beter kendet, gij zoudt ook beseffen dat wat gij nu voor uw ongeluk houdt, uw geluk is. Hélène is geene vrouw voor u; gij hebt haar lief gekregen, omdat zij de eenige is, met wie ge in aanraking kwaamt. Geloof mij, overwin dien voorbijgaanden hartstogt, overwin zijn vlam door het vuur eener heiliger liefde.’</p>
<p>- ‘Ik kan zonder Hélène niet gelukkig zijn; ik heb behoefte aan een. wezen van eene gansch andere natuur dan ik. Juist ons verschil van karakter doet mij aan haar boven elke andere de voorkeur geven. Even als Maurits mijn vertrouwdste vriend is, omdat hij het meest van mij verschilt, zal Hélène de gade zijn, die mij het gelukkigst maakt. En daar, waar ons verschil in denkwijze op ons geluk van invloed zou kunnen zijn, zal ik
<pb n="115"/>
haar weten te hervormen en tot betere overtuiging brengen.’</p>
<p>Jufvrouw van Sinne schudde ongeloovig het hoofd. Zij achtte Frits den man niet om Hélène op den waren weg te brengen en hield evenmin hare nicht voor de vrouw die hem waardig was. Wel lachte haar het denkbeeld der bekeering eenigzins toe, maar zij mogt daaraan het geluk van haar beschermeling niet opofferen. Doch hoe zij ook poogde Frits zijne liefde uit het hoofd te brengen, het bleek vruchteloos. Hélène had te diepen indruk op zijn hart gemaakt en jufvrouw van Sinne eindigde, geheel in strijd met het voornemen toen hun gesprek aanving, met de belofte dat zij ter gelegener ure hem bij hare zuster ondersteunen zou. Met die belofte keerde Frits den anderen morgen vroegtijdig naar Leyden terug, waar hij te gelijk met Maurits voor hunne woning stond.</p>
<p>- ‘Ik heb eene invitatie voor je, Frits,’ riep deze, zoodra de deur achter hen gesloten was.</p>
<p>- ‘Voor mij? En waar?’</p>
<p>- ‘Op eene plaats, waar gij, naar 't schijnt, uitgenoodigd moet worden om er te komen: t' huis.’</p>
<p>- ‘Zijt ge er dan geweest?’</p>
<p>- ‘Zeker. Zaturdag avond na 't concert ben ik er al gekomen, zondag morgen met oom naar de vroegpreek, om mij voor te bereiden voor eene wandeling, die, met de halten mede, negen uren geduurd heeft. Dat is een corvée, Frits, en gisteren avond viel daar op eens de zwarte kapitein uit de lucht, dien we verleden jaar in 't voorjaar ontmoetten. Hij zal veertien dagen zigtbaar zijn en hij brengt een heel grooten staart mede.’</p>
<p>- ‘Wat bedoel-je?’</p>
<p>- ‘De kapitein komt aanzoek doen; de oude heer heeft het me van morgen in diep geheim verteld en raad eens aan wie.... of je behoeft niet te raden, je gist het al: aan de zuster uwer moeder in den Heere.’</p>
<p>- ‘Aan mevrouw Melersheim?’</p>
<pb n="116"/>
<p>- ‘Dezelfde. De moeder trouwt nu misschien nog eer dan de dochter.... 't Is schande dat zoo'n lieve, mooije meid blijft zitten; we moesten ze maar verloten, Frits.’</p>
<p>- ‘En van wie is nu de invitatie?’ vroeg Frits, zonder op de laatste aanmerking te antwoorden.</p>
<p>- ‘Wel dat heb ik u immers al gezegd? van je ouden heer. Waarom gaat gij dien ook niet eens opfleuren van tijd tot tijd? Dat was wel zoo goed dan bij die oude Sybille van Groenstein ....’</p>
<p>- ‘Maurits!’</p>
<p>- ‘Nu ja, gij hebt een penchant voor haar; maar in ieder geval mogt ge toch wel eens naar je vader gaan; hij heeft het zoo noodig, dat wij eens bij hem komen praten.’</p>
<p>- ‘Hij disputeert altijd en gij begrijpt dat dit mij verre van aangenaam is; laat elk zijne overtuiging, ik tracht niet hem tot andere denkbeelden te brengen; hij moest daarom ook mij met rust laten.’</p>
<p>- ‘Dat zal hij wel: hij heeft tegenwoordig volstrekt geen lust om te disputeren. Het eenige wat gij van hem hoor en zoudt, is de inhoud van zijn tweede deel, dat hij zaturdag heeft afgemaakt en het schema van zijn derde, dat we gisteren op de wandeling hebben gearresteerd.’</p>
<p>- ‘Even heidensch als de rest,’ zeide Frits met zekere ironie.</p>
<p>- ‘Even heidensch als de rest. Als gij er bij waart geweest, zou het misschien nog een dierbaar tintje gekregen hebben. Waarlijk je moest er meer komen.’</p>
<p>- ‘Maar voelt ge dan niet Maurits, dat zijn boek op zich zelf reeds het onderwerp van een dispuut zou zijn.’</p>
<p>- ‘Daar moest gij naar verlangen?’</p>
<p>- ‘Met ieder ander dan mijn vader: ik houd te veel van hem om hem harde waarheden te zeggen.’</p>
<p>- ‘Ga dan ten minste om de overigen: moeder verlangt zoo naar u.’</p>
<p>- ‘Nu, ik zal eens gaan.’</p>
<pb n="117"/>
<p>- ‘Zaturdag?’</p>
<p>- ‘Waarom zaturdag?’</p>
<p>- ‘Dan is er een bal in de societeit.’</p>
<p>- ‘Gij weet wel, dat ik naar geen bals ga.’</p>
<p>- ‘En gelooft ge dan, dat vader en moeder er heen gaan? Nu maakt gij ze al te verdorven,’ zeide Maurits schertsend. ‘Maar de kapitein zal er wel heen trekken; ik denk er ook te zijn, en gij kunt dus rustig praten over al wat ge wilt, terwijl het bijzijn van moeder wel eene theologische discussie zal beletten. Als ge wilt, zal ik haar met een enkel woord waarschuwen. Zondag ben ik er dan zelf bij: wij gaan in statigen optogt naar den meest orthodoxen dominé, die in een van de kerken preekt - want vader is niet partijdig in dat opzigt, - en na dat bewijs van inschikkelijkheid van zijne zijde, maakt ge eene wandeling op de publieke wandelplaats, gearmd met moeder. Die opoffering van de middagpreek moet ge u dan maar eens getroosten, het goede mensch zal er zes weken gelukkig door zijn. 's Middags geef ik een dineetje te huis ter eere van den spadassin en 's avonds gaat elk zijns weegs: gij, waar ge 't beter hebt, ik om een partijtje te omberen of te schaken met oom. Daar hebt je 't gansche programma: wat is uw antwoord?’</p>
<p>- ‘Ik ben in geene stemming voor zulke zaken.’</p>
<p>- ‘Denk er eens goed over na, Frits, en bedenk,’ eindigde Maurits op ernstiger toon dan men van hem gewoon was, ‘dat onder de hoogere pligten van den mensch ook geschreven staat: eert uwen vader en uwe moeder.’</p>
<p>- ‘Ik zal gaan, Maurits.’</p>
<p>- ‘Een fidele kerel ben-je; 't is maar jammer, dat men je altijd met bijbelteksten tot rede moet brengen.’</p>
<pb n="118"/>
<p>De zaturdag brak aan en zoo men de gave van Lesages manken duivel bezeten had, men zou in menige woning te V harten gezien hebben, die klopten van verlangen, en hoofden, die ontsierd werden door papillotten. 't Was de groote gebeurtenis van de gansche week geweest, het bal moest het wintersaisoen openen en alle jonge dames te V dachten aan niets anders dan aan het feest of liever aan haar toilet. Van de meerdere of mindere bevalligheid van een kleedje, een garnituur, een collier of braceletten, van coiffure en schoeisel scheen haar geluk af te hangen.... Wie het wuft en ijdel noemt, bedenke dat de vrouw het sieraad der schepping is en dat het toch een sieraad wel geoorloofd mag zijn, zich zoo bekoorlijk te maken als het kan. Hij vergete niet dat de man allereerst de schoonheid in eene vrouw opmerkt en dat, trots al onze wijsgeerige stellingen en verstandige redeneringen, een lief kopje ons veel meer aantrekt en veel meer op ons vermag dan een alledaagsch gezigt. De vrouwen weten dit en zou het dan geene geoorloofde zaak wezen, dat zij door de kunst de natuur ondersteunen? De man tracht uit te munten in kracht, in kracht van ligchaam en van geest; de vrouw munte uit in schoonheid. Zet er toch in 's hemels naam geene huiselijke deugden tegenover: eene bevallige vrouw kan die even goed bezitten als eene onbevallige, en 't is een hard en onbillijk oordeel om meisjes te veroordeelen en als ijdele nufjes te brandmerken, omdat zij zich amuseren op een bal en daar, tot ergernis van alle hygiënische stellingen, zich warm dansen en koude vatten en, ondanks alle beginselen van zedeleer, betooveren en veroveren wat zij betooveren en veroveren kunnen.</p>
<p>Mevrouw Melersheim was, gelukkig voor Hélène, nog niet zoo ver uit de wereld teruggetreden, of zij kon, zonder dat iemand er aanmerking op maakte, aan een bal deelnemen. Yoor zich zelve deed zij het even-<pb n="119"/>wel niet, maar voor Hélène, die jong was en genieten en schitteren wilde. Dat had mevrouw Melersheim in haar tijd ook gedaan en zij misgunde het hare dochter niet; terwijl dan toch ook de moeder zelve nog geenszins behoorde tot de kategorie van haar, die slechts tapisserie vormen. Ook thans nog kon zij menige goede partij doen, maar zij scheen de voorkeur te geven aan hare vrijheid, en, was zij in het publiek steeds omringd door een kring van heeren van allerlei leeftijd, geen enkele waagde het naar hare hand te staan of, zoo hij het deed, dan verborg hij het refus, dat hij had geleden, door in den kring te blijven.</p>
<p>Ook nu - want wij springen de uren over, die de dames met haar toilet doorbragten, en die zeker ons geduld zouden uitputten - ook nu was zij omringd door een kleinen stoet, waarin de reusachtige figuur van kapitein Melchior in volle uniform een goed effect maakte. Was hij door ziekte en familieaangelegenheden en de gebeurtenissen in het huis zijns vriends verhinderd geweest om aan zijn voornemen vroeger gevolg te geven, het verlof van veertien dagen, dat hem thans verleend was, hoopte hij tot het bereiken van zijn doel te besteden. Hij was vast besloten niet naar zijn garnizoen terug te keeren, dat nu weder in een gansch ander deel van het vaderland was verlegd, dan als de aanstaande der douairière Melersheim - douairière was de term, waaraan Melchior boven dien van weduwe verre de voorkeur gaf.</p>
<p>Zijne kans stond niet slecht: Melchior was een knap man, door de natuur bedeeld met al de gaven, die de vrouw der wereld op prijs stelt. Ondanks zijn middelmatig tractement, had hij dat gedistingueerde in manieren en toon, dat den meesten militairen eigen is, een vrolijk humeur, kennis van zaken, waarover het gesprek in het dagelijksche leven loopt - eveneens een eigenschap van den officier, die drie vierde zijns levens aan conversatie wijdt, - een fraai voorkomen, eene welluidende
<pb n="120"/>
stem, en eene hooge gestalte, die hem terstond in het oog deed vallen, zoodat alle dames zich haastten om een praatje te maken met Anne Stalker, ten einde den naam van haar cavalier te weten te komen.</p>
<p>Melchior toch had niet gerust voor de praeceptor er in had toegestemd, dat Anne met hem naar het bal ging. Het zou onmenschelijk zijn, zeide hij, om zoo'n lief kopje t'huis te houden of.... was er wat anders in het spel?</p>
<p>- ‘Anne weet wel, dat meisjes zonder bruidschat zoo gezocht niet zijn,’ had Stalker geantwoord.</p>
<p>- ‘Rob! Rob! wordt ge scherp op uw ouden dag?’</p>
<p>- ‘Neen, vriend, als er iets scherps in mijne woorden ligt, dan is het scherpte van oordeel.’</p>
<p>- ‘Maar waarom mag Anne dan niet gaan?’</p>
<p>- ‘Omdat de praeceptor Stalker vijf kinderen heeft te voeden, die hoe langer zoo meer gaan kosten. En dan Melchior - gij zult het nooit ondervinden misschien - dan zijn er dringender uitgaven dan balkleedjes.’</p>
<p>- ‘Als dat het alleen is, mijn beste Rob, laten wij dan eens doen zoo als in den ouden tijd, toen ik nog collegie hield. Als uw wijn op was, kwam de mijne, en als mijn tabakskooper bromde, kreeg hij uw geld. Laat me eens voor het toilet van Anne zorgen.’</p>
<p>De praeceptor had er veel tegen ingebragt en zijne echtgenoote ook - maar niet zooveel - en Anne ook - maar nog minder. Melchior had zijn zin gekregen en op het bal behoefde Anne voor niemand onder te doen, zelfs niet voor Hélène Melersheim. Rieka had bijna geene woorden voor Frits gehad, zoolang Anne nog te huis was en zij moest hare oogen afwisschen toen zij <hi rend="i">haar</hi> kind zoo heen zag rijden. Moeders zijn ook vrouwen. En wie weet... Maurits was ook op het bal... Was zij trotsch op hare Anne in balcostuum, wat zou zij gevoelen als zij haar nog eens in bruidscostuum zien mogt... Helaas, Maurits dacht om zijn eenvoudig nichtje niet meer.</p>
<p>Wij onthouden ons van de mededeeling wat Anne wel
<pb n="121"/>
aanhad. Onze lezeressen zullen ons dit wel ten goede houden: hare verbeelding is ongetwijfeld ook in dit opzigt levendiger dan de onze. Evenzoo laten wij het aan deze over om het toilet van Hélène te schilderen, die even als den vorigen winter ook nu la reine du bal was. Zeker was zij bekoorlijker dan Anne, want toen Maurits vlugtig een komplimentje had gemaakt en haar verzekerd, dat zij er goed uitzag - wat zij niet meer vergat - bleef hij bijna den ganschen avond in de nabijheid van Hélène Melersheim. Als er geene etiquette bestond, zou hij zeker aan alle dansen met <hi rend="i">haar</hi> hebben deelgenomen, maar de wereld eischt afwisseling, ook dan wanneer bestendigheid aan de dansers het liefst zou zijn geweest. Maurits was een onvermoeid danser en een goed danser ook en mijnheer Beesteman, die niet danste, had hem al eens verzekerd, dat hij best zijn geld op het tooneel zou kunnen verdienen, als het hem wat tegenliep in de wereld.</p>
<p>- ‘Och neen,’ had Maurits gezegd, ‘dan kan men nog gemakkelijker aan de kost komen door klap te loopen.’</p>
<p>Beesteman beet zich op de lippen en zon op wraak. ‘'t Is toch eigenlijk ongepermitteerd,’ zeide hij tegen een paar heeren, die evenmin dansten als hij, ‘dat die studenten hier den hoogsten toon voeren. Zij nemen de mooiste meisjes.... en wat betalen ze hier? Niets, meneer, ze betalen niets, en zijn geïntroduceerd!’</p>
<p>- ‘Papa betaalt contributie en hij geeft altijd fooijen aan de knechts,’ zeide Anton, ‘en hij betaalt nog veel meer,’ - dit sloeg eenigzins op de contributie van Beesteman - ‘maar die studenten! 't is schande!’</p>
<p>- ‘Je wilt geen onaangenaamheid maken,’ hernam Beesteman, ‘maar anders.’</p>
<p>- ‘Kom van den Hoogzand,’ zeide een lang jong mensch, wiens voorkomen maar al te zeer zijne levenswijze verried - eene levenswijs, waarin de stamhouder van Meibosch van den Hoogzand in de laatste maanden deelde, -
<pb n="122"/>
‘kom van den Hoogzand, wij moesten daar eens een schotje voor schieten: wil jij beginnen?’</p>
<p>Anton zou beginnen.</p>
<p>- ‘Mag ik het genoegen hebben den volgenden wals met u te maken, jufvrouw Melersheim?’</p>
<p>- ‘Ik ben reeds geëngageerd,’ zeide Hélène effen.</p>
<p>- ‘Doe mij de eer om slechts de helft aan uw cavalier te geven, en schenk mij de tweede helft.’</p>
<p>- ‘Als de balletmeester ons waarschuwt dat wij op de helft zijn, hoop ik er aan te denken,’ antwoordde Hélène die vooruit wist, dat een balletmeester zich nooit aan zulke herinneringen schuldig maakt. De balletmeester was een man met ijselijk dikke witte handschoenen aan en eene physionomie, die verre van eene aanbeveling was. Maar Meibosch had zijne belangen zóó sterk bij de Commissarissen der societeit voorgestaan, - zulke bemoeijingen waren zijne liefste en bijna eenige bezigheid - dat men den dansmeester voor dien avond had aangenomen, die zich nu inspande om het verkregen vertrouwen niet te leur te stellen.</p>
<p>- ‘Sliek,’ zeide Anton, ‘zal je waarschuwen als we op de helft van den wals zijn?’</p>
<p>- ‘Waarschuwen, meneer Meibosch?’</p>
<p>- ‘Ja Sliek; je zult er de heeren pleizier mede doen, dan verdeelen zich de dansers een beetje.’</p>
<p>- ‘As-je-blieft meneer? Op de helft zegt uwes?’</p>
<p>- ‘Ja Sliek. Wil-je wat drinken?’</p>
<p>- ‘Als ik meneer niet ontrief, een glaasje punsch, maar liefst wat sterk, je wordt zoo moe, weet u.’</p>
<p>Toen men tien minuten gewalsd had, riep Sliek met zijne overheerschende stem: ‘la moitié.’ Niemand begreep wat die uitroep te beteekenen had en allen dansten door, slechts voor Hélène was het geen raadsel en lagchend vertelde zij aan Maurits wat die woorden te beduiden hadden. Weldra zag zij dan ook Anton van den Hoogzand in hare nabijheid, die haar aan hare belofte herin-<pb n="123"/>nerde. ‘Jufvrouw Melersheim was toch niet de eenige dame, die danste en de leidsche heeren moesten begrijpen...’</p>
<p>Maar het paar was al voortgewalst, eenige minuten later zweefde het weder voorbij en, het zij bij ongeluk, het zij met opzet, deed Maurits hem al het gevaarlijke ondervinden, dat er in ligt om zich onder dansers te wagen, wanneer men zelf niet danst.</p>
<p>Toen de wals geëindigd was, stapte de heer Meibosch van den Hoogzand, met zijn zoon en gevolgd door Beesteman en het lange jonge mensch regt op Maurits af en bragt hem al het schandelijke van zijn gedrag onder het oog. Meibosch, die Maurits als een kleinen knaap gekend had, begreep dat hij niet zooveel vormen tegenover hem behoefde in acht te nemen, maar Maurits was van een tegenovergesteld gevoelen. Het eene woord lokte het andere uit en weldra was de aandacht der geheele zaal op de twist gevestigd. Te vergeefs zochten de commissarissen den dansmeester: hij stond zijn glaasje punsch te gebruiken waarvan hij, omdat het te sterk was - de jongeheer Meibosch wilde hem zeker een poets bakken - er twee had laten maken.</p>
<p>- ‘Wie is dat jonge mensch?’ vroeg men van verschillende zijden.</p>
<p>- ‘Stalker, een zoon van den bankier.’</p>
<p>- ‘Nu dat is hem wel aan te zien, 't is zeker net zulk een wildzang als zijn vader in der tijd was.’</p>
<p>- ‘Een joviale kerel was het, daar moet men niets van zeggen.’</p>
<p>- ‘En is dat Meiboschje er mede bezig? Nu die mag wel een lesje hebben.’</p>
<p>- ‘De ouwe is er bij.’</p>
<p>- ‘Dan ga ik er ook heen, die kerel moet niet denken dat hij door zijn geld hier iets heeft te bevelen.’</p>
<p>- ‘In 's hemels naam, kapitein, help toch!’ fluisterde Anne Melchior toe, dien zij in eene der antichambres me
<pb n="124"/>
mevrouw Melersheim alleen vond. ‘Ik geloof dat zij Maurits te lijf willen.’</p>
<p>- ‘Vergun mij een oogenblik, mevrouw,’ zeide de kapitein, terstond zijn gesprek met de douairière afbrekende, en, voorafgegaan door Anne, begaf hij zich naar den digten kring, in wiens midden Maurits tegenover Meibosch stond, die de eene grofheid na de andere liet volgen, terwijl Stalker hem met schijnbare bedaardheid bleef aanhooren. Toen Meibosch uitgeraasd had, zeide hij: ‘Mijnheer Meibosch, de heeren zijn getuigen geweest van uwe woorden; zou ik ook een paar heeren mogen verzoeken de getuigen te willen zijn van de voldoening, die gij van uwe woorden geven zult?’</p>
<p>- ‘Ik duëlleren?’ zeide Meibosch, met minachting.... ‘Nooit! wat denk-je van me?’</p>
<p>- ‘Ik had gedacht dat ge een man van eer waart; nu houd ik u voor een schreeuwer, die op straat te huis behoort en niet in een fatsoenlijk gezelschap.’</p>
<p>- ‘Kwa-jongen...’ barstte Meibosch uit, maar de hand, die hij ophief, werd met de ijzeren vuist van Melchior opgevangen.</p>
<p>- ‘Ik geloof, dat ik u daar van eene zeer onaangename positie gered heb, mijnheer Meibosch,’ zeide Melchior lagenend, toen de rentenier hem verbolgen aanzag.</p>
<p>- ‘En welke dan, mijnheer?’</p>
<p>- ‘Dat de commissarissen u de deur lieten uitzetten,’ vervolgde Melchior op denzelfden vriendelijken toon.</p>
<p>Een klein, bleek commissarisje, die te vergeefs getracht had met behulp van zijn pieperig stemmetje de twistenden te scheiden, knikte veelbeteekenend tot ondersteuning van die woorden.</p>
<p>- ‘Maar hij daagt mij uit, mijnheer!’</p>
<p>- ‘Dus stelt mijnheer Stalker u in de gelegenheid om aan uw vechtlust bot te vieren. Gij hebt er geen lust in....’</p>
<p>- ‘Ik ben man en vader, mijnheer, en hij is jongmensch.’</p>
<pb n="125"/>
<p>- ‘Welnu, waarom mengt gij er u dan ook in, als jonge menschen met elkander woorden hebben? Geloof me, gij deedt verstandiger met buiten zulke zaken te blijven.’</p>
<p>- ‘Hij belet mijn zoon te dansen.’</p>
<p>- ‘Laat uw zoon dan zelf de zaak uitmaken; waar is hij?’</p>
<p>Anton had zich uit de voeten gemaakt, en stond met Beesteman en zijn intimus in een hoek van het vertrek op Stalker te schimpen. Aller oog wendde zich naar hem en toen Melchior hem ontdekte wenkte hij hem om naderbij te komen.</p>
<p>- ‘Mijnheer Meibosch, uw vader heeft in zijn drift zich eenige woorden laten ontvallen tegen den heer Stalker, die dezen genoopt hebben daarvoor satisfactie te vragen. Zijt gij geneigd die satisfactie te geven?’</p>
<p>- ‘Mijnheer.....’ begon Meibosch.</p>
<p>- ‘Met uw verlof mijnheer, ik doe eene vraag aan uw zoon.’</p>
<p>Anton brak het koude zweet uit. Alles draaide hem voor de oogen.</p>
<p>- ‘Dan was-je wel gek,’ fluisterde zijn intimus hem in 't oor.</p>
<p>- ‘Dan was ik....’ begon Anton.</p>
<p>- ‘Wat zegt-u, mijnheer?’ vroeg de kapitein met zijne stentorstem, die Anton het bloed in de aderen deed stollen. ‘Wilt ge mijnheer satisfactie geven?’</p>
<p>- ‘Neen,’ sprak Anton bijna weenend.</p>
<p>- ‘Vraag hem dan verschooning voor de woorden die uw vader gesproken heeft; ik ben overtuigd, dat mijnheer Stalker daarmede genoegen zal nemen.’</p>
<p>- ‘Doe het maar!’ fluisterde Beesteman, ‘dan is het gezanik uit.’</p>
<p>- ‘Ik vraag verschooning,’ sprak Anton bijna onhoorbaar.</p>
<p>- ‘Welnu, dan is de zaak uit. En place, messieurs!’</p>
<p>- ‘En gij, Maurits, pas op met zulke wezens zonder eergevoel.’</p>
<pb n="126"/>
<p>- ‘Dank-je, kapitein, ik had anders dien dikken Meibosch gaarne eens op de punt gehad en hem beleefdheid geleerd.’</p>
<p>- ‘Goed gesproken, jongen, maar geen prôneren met je kunst.’</p>
<p>De dans werd hervat. Maurits was zonder dame, toen Hélène naar hem toetrad, met verzoek haar cavalier te wezen.</p>
<p>- ‘Niets liever,’ zeide Maurits, ‘maar de uwe dan?’</p>
<p>- ‘Een man zonder eer; ik heb hem gesmeekt uwe partij te vatten, maar hij zeide een vijand van twist te zijn, hij had het gedoogd, mijnheer Stalker, dat die grove Meibosch u aanraakte.’</p>
<p>- ‘Gelooft ge dan, dat ik bang was?’</p>
<p>- ‘Dat heb ik beter gezien; ik houd van mannen die moed hebben.’</p>
<p>- ‘Als zij wisten zoo beloond te worden, zou moed tegenover ruwe kracht een alledaagsch verschijnsel zijn.’</p>
<p>- ‘Vleijer, omdat ik het in u prijs, dat gij niet geweken zijt.....’</p>
<p>- ‘Reken ik mij beter voldaan dan door de schitterendste voldoening. Maar kom, de dans begint.’</p>
<p>- ‘Ik heb meer lust in eene wandeling.’</p>
<p>- ‘Zoo als ge wilt.’</p>
<p>Maurits en Hélène verlieten de zaal door de tuindeur, terwijl Meibosch met zijne vrouw en zijn zoon het gebouw verlieten om er nooit meer terug te komen. Maar zijn lidmaatschap hield Meibosch aan: hij zou toonen dat het niet om het geld was.</p>
<p>Wat de jongelieden spraken in dien tuin, waarboven zich de prachtige sterrenhemel uitstrekte, terwijl de maan een zacht schijnsel in de netjes opgeharkte lanen wierp - daarvoor had de commissaris met zijn zwak orgaan uitnemend gezorgd - hoorde niemand. Maar toen Hélène het groote woord zou spreken, scheen een ander haar te voorkomen, want juist toen zij Maurits
<pb n="127"/>
wilde toefluisteren, ‘ja ook ik heb u lief,’ sloeg een ander paar den hoek der laan om en eene vrouwenstem, die zeer veel overeenkomst met die van Hélène had, zeide op fluisterenden toon: ‘ik <hi rend="i">mag</hi> u niet beminnen.’</p>
<p>Moeder en dochter stonden tegenover elkander.</p>
<p>Wij vinden er nooit iets belagchelijks in, wanneer wij zelf het hof aan een jong meisje maken, maar wel vinden wij het belagchelijk als een ander het doet, even als wij het zeer natuurlijk vinden, dat onze vrouw <hi rend="i">ons</hi> lief heeft, terwijl wij het niet begrijpen kunnen, dat de vrouw van onzen vriend werkelijk van onzen vriend houdt.</p>
<p>Misschien was dat de reden, maar mogelijk ook eene andere, waarom mevrouw Melersheim begon te lagchen en zich hield of zij Maurits en Hélène niet bemerkte, terwijl zij voortging:</p>
<p>- ‘Gij begrijpt, kapitein, dat toen jufvrouw Pullen dit zeide, iedereen begon te lagchen.’</p>
<p>- ‘Ik doe hulde aan de vlugheid van uw geest om zoo spoedig anderen op een dwaalspoor te brengen, mevrouw Melersheim,’ zeide Melchior toen het tweetal hen niet hooren kon, ‘maar als het mogelijk is dat iedereen om zulk eene verklaring lacht, op mij maakt zij een geheel anderen indruk. Ik ben niet meer in het tijdperk van den hartstogt: indien ik uwe hand vraag, dan is het in het volle bewustzijn, dat ik gelukkig met u kan wezen, in het volle bewustzijn tevens, dat ik u gelukkig maken kan.’</p>
<p>- ‘Misschien, mijnheer Melchior, omdat uwe overtuiging steunt op hetgeen gij ziet en weet, zoo ge alles wist, zoudt ge zeker niet zoo spreken. <hi rend="i">Ik</hi> mag u thans mijne hand niet schenken; zoo ik mogt, ik zou niet aarzelen. Het is de verklaring van eene vrouw van eer aan een man van eer; gij gelooft haar, nietwaar?’</p>
<p>- ‘Ik geloof ze en ik zal niet onbescheiden zijn meer te vragen.’</p>
<pb n="128"/>
<p>Ook Maurits en Hélène hadden met denzelfden tact een ander onderwerp aangeroerd, maar weldra herhaalde hij zijne korte verklaring en gaf Hélène het antwoord, dat haar reeds op de lippen had gelegen.</p>
<p>- ‘Maar mama heeft iets tegen u,’ zeide ze, toen zij lang over hunne eigene gevoelens hadden gesproken.</p>
<p>- ‘Dan zal ik kapitein Melchior in den arm nemen, die schijnt nog al in gunst bij haar te staan.’</p>
<p>- ‘Hebt gij dan niet gehoord, dat zij hem weigerde?’</p>
<p>- ‘Op onzen leeftijd, Hélène, zegt men wat het hart gevoelt; over twintig jaar, niet meer. Gij zult zien dat kapitein Melchior uw papa wordt.’</p>
<p>- ‘En dus ook de uwe,’ fluisterde Hélène.</p>
<p>Daar klonken weder de gecadanceerde toonen van het orchest en weldra galoppeerden Hélène en Maurits weder door de zaal. Kapitein Melchior danste met zijne dame, Anne Stalker, die hem nog wel driemaal bedankte voor zijne tusschenkomst, en de volle toonen van de muziek overstemden alle gefluisterde gesprekken en vele gedachten des harten.</p>
<p>'t Was een prachtig bal geweest. Ieder had zich geamuseerd. Alles was ‘in de beste orde’ afgeloopen, behalve die opschudding, door dien dwazen Meibosch veroorzaakt, maar de praeceptor kwam van de oorzaak evenmin iets te weten als Melchior en het grootste gedeelte van het publiek.</p>
<p>Anne vertelde alles, de oorzaak alleen scheen ook haar ontgaan te zijn.</p>
</div>
<div type="chapter">
<pb n="129"/>
<head rend="h3">VII. Twee aanzoeken.</head>
<p>Het programma, door Maurits opgesteld, werd stipt nagekomen. Frits offerde zich op en men kon het mevrouw Stalker aanzien met welk een trots zij leunde op den arm van haar zoon, terwijl de praeceptor met zijn ouden vriend haar volgde en Maurits met Anne den trein sloot. Maurits had echter gezorgd niet alleen met zijn nichtje te zijn. Hij stelde dien dag bijzonder veel belang in den tegenwoordigen toestand van het gymnasium en Kees, die op dat punt onuitputtelijk was, deed aan hem en Anne verhalen, zoo lang en belangrijk als schoolvertellingen maar wezen kunnen. Wie het meeste genoegen van het drietal had was ongetwijfeld Kees, want alle studenten groetten en alle schoolmakkers zagen dat hij met een student ging, want een paar weken te voren had men den rouw over een der akademieburgers aangenomen en het roode strikje op den hoed van Maurits maakte hem aan de studenten en herbe bekend. Wat Anne betrof, zij sprak over den vorigen avond, over de toiletjes en de dansers en de ververschingen, omdat er zoo vele onderwerpen waren, die ze tegenover Maurits niet kon aanroeren; en Maurits sprak ook over de toiletjes en de dansers en de ververschingen om geheel
<pb n="130"/>
dezelfde reden. Mevrouw Stalker ontleedde met haar zoon de preek, en de praeceptor en zijn vriend hadden het nu minder over de dagen van voorheen dan wel over het tegenwoordige.</p>
<p>- ‘De drommel mag mij halen, Rob, als ik er iets van begrijp; zij heeft achting en genegenheid voor mij; het zal haar eene eer zijn als ik haar huis blijf bezoeken, en - ze weigert mijne hand. Om op je ouden dag nog een blaauwtje te loopen is wat al te erg.’</p>
<p>- ‘Dat is het,’ zei de praeceptor, zijn hoed weder regts en toen links afnemende, om terstond daarop nogmaals te groeten.</p>
<p>- ‘Houd toch in 's hemels naam op met groeten; wat kunnen jou die schooljongens maken?’</p>
<p>- ‘Evenveel als u de soldaten, die ge salueert als ze aanslaan.’</p>
<p>- ‘Dat zijn menschen.’</p>
<p>- ‘Dit worden menschen. Maar wacht maar, wij zullen die zijlaan inslaan en dan den rijweg volgen. Links af Rieka.’</p>
<p>Mevrouw had echter geen lust om links te gaan; daar was niemand en zij die anders van die drukte niet hield, stond er thans op, dat men den wandelweg zou houden.</p>
<p>- ‘Nu, 't gebeurt je niet elken dag,’ zeide Stalker, den zin zijner vrouw volgende.</p>
<p>- ‘Er steekt een geheim achter,’ vervolgde Melchior.</p>
<p>- ‘Neen, 't is maar dat ze grootsch is op haar zoon.’</p>
<p>- ‘Op haar zoon? Heeft de douairière Melersheim een zoon?’</p>
<p>- ‘Och, gij begrijpt me verkeerd, ik spreek van mijne vrouw. Zoo ver ik weet heeft mevrouw Melersheim slechts ééne dochter.’</p>
<p>- ‘Waarop uw neef verliefd is.’</p>
<p>- ‘Dat gebeurt hem wel eens meer,’ antwoordde Stalker met een zucht.</p>
<pb n="131"/>
<p>- ‘Nu daar is hij jong voor, maar op mijne jaren, Rob, doet men wat men zich voorgenomen heeft; ziet ge geen kans dat geheim te ontdekken?’</p>
<p>- ‘Ik?’ vroeg de praeceptor verbaasd. ‘Maar Jan, verg nu toch zulke malle dingen niet. Draag dat aan Rieka op. Ik heb u immers gezegd, dat ik wel uw bruiloft wilde bijwonen, maar mij overigens met de gansche zaak niet inliet.’</p>
<p>- ‘Wat zal ik dan doen?’</p>
<p>- ‘Wachten. Wij hebben een goeden vriend, die alle dingen voor ons doet, welke ons zelven te zwaar vallen. Hij heeft ook mij krachtige hulp bewezen in de laatste jaren: de Tijd.’</p>
<p>- ‘Ik houd er niet van aan anderen mijne zaken over te laten.’</p>
<p>- ‘En toch wilt ge ze aan mij geven. Weet ge wat, Melchior, laat de douairière Melersheim de douairière Melersheim blijven en neem eene andere.’</p>
<p>- ‘Neen, ik heb nu eens mijn hoofd gezet op dat bekoorlijke weeuwtje met haar aardig fortuin; zij leeft in een goeden kring; zij is eene vrouw naar de wereld, met wie ik zeer goed kan sympathiseren; ik laat ze dus zoo spoedig niet los.’</p>
<p>- ‘Doe zoo als gij wilt, maar laat er mij, bid ik u, buiten. Bij mij rijst er toch altijd eene treurige herinnering op, als ik mevrouw Melersheim zie: ook mijn broêr maakte werk van haar, en hij zou haar waarschijnlijk gehuwd hebben, toen die ongelukkige gebeurtenis een einde aan zijn leven maakte.’</p>
<p>- ‘Gij brengt mij op den weg, Rob; mevrouw Melersheim zal na dat voorval eene gelofte hebben gedaan, om nimmer te hertrouwen. Dus heb ik met een vrouwen-eed te doen, dan staat de zaak niet hopeloos.’</p>
<p>Door die conclusie gerust gesteld, had Melchior weêr ooren voor andere zaken en met een verligt hart nam hij aan het dineetje deel, dat Maurits gaf ter eere van
<pb n="132"/>
zijn verjaardag, dien hij een paar maanden geleden had gevierd. Het was eigenlijk eene kiesche wijze om zijn oom in de gelegenheid te stellen, zonder kosten, zijn ouden vriend te onthalen, die dan ook de held van het feest was. Frits scheen voor dien dag zijne gewone koude vormen te hebben afgelegd en toonde voor den kapitein, nu hij het doel van diens komst wist, eene groote sympathie, waarvan hij zich evenwel wachtte den grond te verraden. Zoo dikwijls de naam van mevrouw Melersheim of die van hare dochter genoemd werd nam hij deel aan het gesprek, maar zoo weinig kon men gissen wat hij voor Hélène gevoelde, dat zijne belangstelling onbemerkt bleef, en, wat Maurits betrof, zijne vroegere betrekking tot Anne verbood elke zinspeling op zijne mogelijke verhouding tot Hélène Melersheim.</p>
<p>Die vroegere betrekking tot Anne was het eenige dat de gezelligheid in den weg stond; maar de praeceptor had gelijk gehad: de tijd was een magtig bondgenoot geweest en men zou het aan Anne althans niet bemerkt hebben, dat zij voor Maurits ooit iets anders gevoeld had of misschien nog voelde dan de kalme genegenheid der zuster voor den broeder. Zij begreep niet dat juist die kalmte het hart van den vurigen jongeling meer en meer van haar verwijderd had; indien zij weinige weken geleden haar gevoel had lucht gegeven, Maurits zou weder tot zijne vroegere liefde zijn teruggekeerd. Maar Anne had te veel gevoel van eigenwaarde om op die wijze het verlorene te herwinnen en zij sprak over de onschuldigste zaken der wereld, waardoor zij in de schatting van Maurits tot die ‘goede’ meisjes daalde, die perfect voor de wasch zijn en de keuken, maar waarmede slechts koude harten gelukkig konden zijn.</p>
<p>De praeceptor was gelukkig; 't is waar, daar was en daar bleef steeds eene plaats open aan zijn huiselijken disch, even als die open bleef in zijn hart; maar zijn Frits was toch weêr eens bij hem en dat deed
<pb n="133"/>
hem bijna nog meer genoegen voor Rieka dan voor hem zelven. Vooral toen na het diné zijne vrouw, in strijd met hare gewoonte, zich van het gesprek meester maakte en - dank zij den wenk van Maurits - de kiem van een dispuut smoorde in het verhaal van eene lang vergeten ontmoeting met den praeceptor, toen hij van eene promotie-partij kwam; terwijl zij eene tweede poging vernietigde door de vraag of Meibosch nooit meer iets van de Mélange hoorde. Melchior, dat wist ze, want de kapitein had dat reeds verteld, was later nog eens in gezelschap geweest met den émigrant en diens dochter, en door de herhaling van dat avontuur bleven de disputen achterwege.</p>
<p>Des avonds na kerktijd ging Frits een bezoek afleggen bij mevrouw Melersheim, terwijl, ten genoege van Melchior, het speeltafeltje in een hoek der kamer werd gezet en de Stalkertjes met de grootste verbazing er getuigen van waren dat vader ook kon kaartspelen. Het spreekt van zelf dat er eene algemeene belangstelling heerschte in den toestand van zijn viesjesdoosje en dat Marie en Septima zich al verheugden over de aanwinst voor haar spaarpot, want alles wat vader won zou voor haar beiden zijn; en toen Stalker eene vole in de fijnen annonceerde en de kapitein de gewone aardigheid zeide, dat hij die niet betaalde, kwamen de meisjes die gruwzame onbillijkheid aan moeder en Anne vertellen. Maar de kapitein betaalde even als Maurits en toen maakten de betrokken gezigtjes voor geheel andere uitdrukkingen plaats.</p>
<p>Frits woonde die ontheiliging van den sabbath niet bij; maar, op gevaar af dat hij bij de zuster zijner beschermster soortgelijke ontheiliging zou aantreffen, begaf hij zich derwaarts. Hij vond echter mevrouw Melersheim alleen; Hélène was te gevierd in de wereld om één zondag-avond te huis te zijn, en hare moeder, die in den laatsten tijd gaarne de eenzaamheid zocht, zat
<pb n="134"/>
alleen in de hooge ruime zaal, die zij de huiskamer noemde, maar die niets huiselijks had. Zij zat aan het einde bij het raam, waar eene enkele lamp haar verlichtte, terwijl het overige van het vertrek en meer nog de suite, waarvan de deuren open stonden, in schemering waren gehuld. Het had voor Frits, toen hij in de suite was gelaten, iets fantastisch die schoone vrouw met haar belangwekkend gelaat daar, als door haar eigen glans verlicht, op een afstand te zien, en de betoovering verminderde niet toen hij haar naderde, zonder dat zijne voetstappen op het dikke tapijt werden gehoord.</p>
<p>Bij zijn binnentreden stond mevrouw Melersheim op en heette hem op hare gewone uiterst beleefde wijze welkom.</p>
<p>- ‘Ik hoop niet, dat ik u stoor in betere zaken,’ zei Frits met een blik op hare cassette, waarop een paar brieven lagen, terwijl een opengeslagen schrijfboek hem deed vermoeden, dat mevrouw Melersheim zich met haar dagboek bezig hield.</p>
<p>- ‘Tot de goede zaken reken ik altijd het bezoek mijner vrienden, mijnheer Stalker,’ antwoordde ze glimlagchend, terwijl zij vlugtig haar boek sloot en met de brieven in haar cassette sloot. Een paar blaadjes waren over den rand van den lessenaar gevallen en achter de lamp geraakt, waar mevrouw ze niet kon zien. Frits daarentegen las er, zonder het te willen, het adres op; met eene andere hand dan die van mevrouw Melersheim geschreven: ‘<hi rend="i">Mademoiselle M. van Landen, rue du Miroir No</hi>. 12 <hi rend="i">Bruxelles</hi>.’ Terstond rees hem de ontmoeting van Maurits voor den geest. Het bleek nu, dat het geen gezigtsbedrog geweest was, toen deze gemeend had mevrouw Melersheim te herkennen en dat er wel degelijk eenige betrekking tusschen haar en de gouvernante bestond. Onwillekeurig had hij zich aan eene onbescheidenheid schuldig gemaakt, die voor hem in de gevolgen even onaangenaam kon zijn als
<pb n="135"/>
voor mevrouw Melersheim, maar gelukkig werd hij in de gelegenheid gesteld om die gevolgen te voorkomen. Toen zij opstond om den knecht te schellen, maakte hij van dat oogenblik gebruik en wierp het couvertje onder de tafel.</p>
<p>Het was dan ook aan een geheel ander doel, dat hij zijn bezoek wilde wijden. Nu hij zoo ongezocht met mevrouw Melersheim alleen was, bragt hij het gesprek op hare dochter, en stap voor stap leidde hij haar tot een zeker vertrouwelijk onderhoud, waarin de partijen gelijker staan dan in den regel het geval is ten opzigte van hem, die aanzoek doet, tegenover haar van wie de beslissing gevraagd wordt.</p>
<p>Mevrouw Melersheim ontdekte te laat dat Stalker haar te slim was geweest; zij had dan ook weinig zijn aanzoek verwacht; de gewone uitvlugten zouden niet te rijmen zijn geweest met hetgeen zij in het laatste half uur gesproken had; plotseling hare rol van moeder anders op te vatten kon zij niet, maar daarom had Frits toch nog geenszins zijne zaak gewonnen.</p>
<p>- ‘Gij zijt een behendig diplomaat, mijnheer Stalker,’ zeide ze, met haar gewonen glimlach, ‘ik dacht dat men tegenover een aanstaand zieleherder minder op zijne hoede Behoefde te zijn.’</p>
<p>- ‘Heb ik u dan verrast, mevrouw? Heeft uwe dochter u nooit over mij gesproken?’</p>
<p>- ‘Nooit, en gij zult mij toestemmen dat zij in deze zaak de hoofdpersoon is.’</p>
<p>Frits boog toestemmend: ‘Jufvrouw Hélène heeft mij hoop gegeven, en dat schonk mij den moed om tot u te komen; zoo zij gezwegen heeft, misschien was het uit besef dat <hi rend="i">ik</hi> het eerst mij tot u wenden moest. Maar gij zult het mij vergeven, dat ik in dit opzigt de vormen overschreden heb: gij zelf hebt gezegd, dat Hélène hier de hoofdpersoon is.’</p>
<p>- ‘En ik neem dat woord niet terug; ik heb het
<pb n="136"/>
in mijn leven maar al te vaak gezien, dat dwang in dit opzigt de noodlottigste gevolgen kan hebben. Daarom, Stalker, geef ik mijne dochter volkomene vrijheid.’</p>
<p>Frits, wiens beginselen met het stelsel van gehoorzaamheid en zedelijken dwang niet zoo lijnregt in strijd waren, had met dat antwoord niet zoo onbepaald vrede; van de andere zijde gevoelde mevrouw Melersheim, dat zij de partij gewonnen had: indien Hélène Stalker beminde zou zij het reeds geweten hebben; maar zij had grond om eene genegenheid voor een ander bij hare dochter te onderstellen. Frits had zich dus tot een regter gewend, dien hij zelf onbevoegd had verklaard en zijn wel doordacht en behendig ingekleed pleidooi baatte hem niet.</p>
<p>- ‘En indien uwe dochter mij hare liefde schenkt, mevrouw Melersheim?’</p>
<p>- ‘Dan zal ik u mijne achting als schoonzoon niet onthouden, mijnheer Stalker.’</p>
<p>Het bezoek langer te doen duren zou voor beiden even moeijelijk zijn geweest. Frits stond op, om in de vrije natuur zijn hart lucht te geven, en zijne verbeelding spiegelde hem de schoonste idealen voor, terwijl hij over het gesprek nadenkende, de wandeling om V. insloeg, waar de volle maan haar zachten glans door het geboomte wierp. Het was er stil en eenzaam, en rustig kon hij aan zijne gedachten den loop laten. Een oogenblik slechts werd hij er in gestoord door twee paar wandelaars; Anton van den Hoogzand en zijn vertrouwde vriend; elk had eene dame aan den arm van eene gehalte, waarvan Meibosch zeker niet gaarne zijne schoondochter erlangen zou. Maar Meibosch was het met den praeceptor eens: men kon zijn jongens niet vasthouden. De rentenier had evenwel vergeten, zoo als Stalker, zijn zoon iets mede te geven, waaraan <hi rend="i">deze</hi> zich vast kon houden.</p>
<p>Den anderen momen was moeder Rieka reeds ten zes ure met het ontbijt gereed; zij wilde Frits en Maurits niet laten vertrekken vóór zij hun twee kopjes
<pb n="137"/>
thee en twee boterhammen behoorlijk hadden gebruikt en uit vrees van zich te verslapen had zij den halven nacht wakker gelegen.</p>
<p>Kinderachtig! zonen die straks meerderjarig zouden zijn.</p>
<p>Vindt <hi rend="i">gij</hi> het kinderachtig, moeder? Uw zoon denkt nog menigmaal aan die morgens en hij heeft u om die kinderachtigheid niet minder lief.</p>
<p>En de week begon weêr met hare zorgen en haar arbeid, hare zegeningen en proeven van menschelijke ondankbaarheid; met hare schooljongens, die nota's kregen, en hare dictaten, die voor jaar en dag al gereed waren; hare schaduwbeelden en idealen, hare huiselijke onbeduidendheden en hare oogenblikken van zegepraal des geestes; hare uren van studie en hare avonden van uitspanning; met haar rijkdom van plannen, herinneringen en idealen en hare armoede aan feiten.</p>
<p>Zóó was ook deze week - en de zes volgende waren baar vrij wel gelijk voor den praeceptor en de zijnen.</p>
<p>Na het vertrek van Frits had mevrouw Melersheim uit de sierlijke kristallen schenkkan met zilver gemonteerd het glas gevuld, dat er geheel bij paste, en in één teug den inhoud geledigd. Toen had zij zich op de sofa geworpen en, terwijl zij met de vlakke hand haar voorhoofd krampachtig wreef, als wilde zij de beelden wegvagen, die daar oprezen, riep ze uit: ‘O God! O God! geef uitkomst, en schenk mij kracht om te dragen wat ik mij zelve heb opgelegd!’ Zij was toen in gepeins verzonken en nog slechts pas had zij haar salon verlaten, toen Hélène te huis kwam en daar binnentrad.</p>
<p>Hélene moest zich nog eens even overtuigen dat zij op het laatst van den avond er even goed had uitgezien als toen zij binnen kwam en de spiegel haar zulk een vleijend kompliment had gebragt. Ja, de coiffure zat nog even bevallig; het lint ook; hare kanten mouwtjes met wit satijn maakten nog hetzelfde effect bij de mat gouden bracelet... laat zij dat vallen?... neen, 't is een briefje...... <hi rend="i">Made</hi>-<pb n="138"/><hi rend="i">moiselle M. van Landen, Rue da Miroir No.</hi> 12, <hi rend="i">Bruxelles</hi>. Zij wilde het openen, het was slechts een couvert, nog niet gesloten want geen cachet was er op zigtbaar. Marie van Landen! de reisgenoote van Maurits - maar het kon niet van Maurits zijn. Zij had hem niet ontmoet. Het visioen was derhalve geen visioen!</p>
<p>- ‘Mama,’ vroeg Hélène toen zij den volgenden morgen met hare moeder aan het ontbijt zat, ‘wie is Marie van Landen?’</p>
<p>Mevrouw zag hare dochter met eenige verwondering aan. ‘Moet ik dat weten?’ vroeg zij.</p>
<p>- ‘Is dat niet die dame, met wie Maurits meent u gezien te hebben?’</p>
<p>- ‘Dat kan wel; namen ontgaan mij wel eens, maar haal nu toch niet dat oude sprookje weêr op.’</p>
<p>- ‘Sprookje!’ hernam Hélène, terwijl zij het couvertje vertoonde, ‘en hoe komt <hi rend="i">dit</hi> dan nier in huis?’</p>
<p>Met moeite bedwong mevrouw Melersheim hare aandoening, maar het korte oogenblik, dat zij aan de schijnbare lezing van het couvert wijdde, was voldoende om haar te herstellen.</p>
<p>- ‘Stalker is gisteren avond hier geweest,’ zeide ze kalm.</p>
<p>Thans was het de beurt van Hélène om hare kalmte te verliezen. ‘Stalker? En?....’</p>
<p>- ‘En hij zal waarschijnlijk dat couvertje verloren hebben, toen hij zijne portefeuille uithaalde,’ antwoordde mevrouw, zich houdende of zij de vraag harer dochter niet begreep. Er volgde een oogenblik stilte, waarin beide dames gebruik maakten van haar eigenaardig talent om wat zij gevoelden uiterlijk geheel te doen plaats maken voor hetgeen zij wilden, dat anderen van haar denken zouden.</p>
<p>- ‘Het heeft mij verwonderd en. bedroefd, Hélène,’ sprak mevrouw eindelijk, ‘dat uwe moeder zoo weinig uw vertrouwen bezit.’</p>
<pb n="139"/>
<p>- ‘Hoe zoo, mama?’</p>
<p>- ‘Stalker heeft mij gezegd, dat gij hem hoop hebt gegeven. Ik dacht dat gij mij wel deelgenoote van uw voornemen gemaakt zoudt hebben.’</p>
<p>- ‘Mama.... kon ik.... ik meende dat gij Maurits niet genegen waart.’</p>
<p>- ‘Ik spreek van Frits Stalker, Hélène. Maurits, dat weet ge, komt bij mij niet aan huis.’</p>
<p>- ‘Frits,’ herhaalde Hélène, eenigzins teleurgesteld. ‘Gij begrijpt, wel mama, dat ik Frits mijne hand niet <hi rend="i">kan</hi> geven. Maurits daarentegen....’</p>
<p>- ‘Hélène,’ zeide mevrouw Melersheim ernstig; ‘dat ik u in zulke zaken volkomen vrij laat, spreekt van zelf. Maar zoo volkomen ik u vrijlaat ten aanzien van uw antwoord aan Frits Stalker, zoo stellig verbied ik u ooit aan een huwelijk met Maurits te denken.’</p>
<p>- ‘Moeder, ik heb Maurits lief en zoo gij mij niet diep ongelukkig wilt maken....’</p>
<p>- ‘Zal en moet ik u eene verbindtenis met hem verbieden. Hélène, gij kent mijn karakter, en gij kent mijne liefde voor u; gij weet dat geen offer mij voor <hi rend="i">u</hi> ooit te groot is geweest - God weet het dat ik zelfs te veel ten offer heb gebragt - maar zoo -waarachtig ik uwe moeder ben, zoo waarachtig zult ge niet met Maurits trouwen. Nog eens: ik laat u geheel vrij, slechts dát huwelijk mag ik niet gedoogen.’</p>
<p>Hélène begon te weenen, haar ween en ging over in snikken en lagchen en weldra lag zij geheel buiten kennis op de sofa. Mevrouw zette zich naast haar neder en deed al wat in haar vermogen was om haar kind bij te brengen, en uit de woorden vol zachtheid en liefde; uit de tranen, die haar langs de wangen biggelden, bleek genoeg, dat het waarlijk geene gril was, waarom zij haar kind tegenging in den innigsten en vurigsten wensch.</p>
<p>Men had mevrouw Melersheim nog nooit zien wee-<pb n="140"/>nen; misschien lacf de schuld meer aan de wereld dan aan haar.</p>
<p>&nbsp;</p>
<p>Het was een koude Novemberdag. De dunne motregen, die met het aanbreken van den morgen reeds was begonnen, duurde nog altijd voort engaf aan het levende, zoowel als aan het ziellooze, iets klams, iets kouds, iets krachteloos, iets neêrslagtigs, men zou zeggen dat de gansche stad met al wat er in en op was zoo even uit het water was gehaald.</p>
<p>Voor de woning van mevrouw Melersheim stond eene vigelante met een paar koffers en eene hoedendoos beladen, toen het rijtuig van Maurits eveneens voor de deur stilhield. De koetsiers schenen te vochtig om elkander het gewone saluut met de zweep toe te brengen. Maar toch moest die van Maurits den bok verlaten, en een blaauwachtige damp sloeg van hem af, toen hij met zijn loggen tred van zijn zetel klouterde, aanschelde en het portier opende.</p>
<p>Toen Maurits in de antichambre gelaten werd, hoorde hij, juist bij het binnentreden, in het aangrenzend vertrek. de stem van mevrouw Melersheim en die van Hélène. Moeder en dochter namen afscheid, want eenige oogenblikken later werd de deur in de vestibule geopend en weder gesloten en hij hoorde stemmen in den gang en toen het dof geraas van de vigelante die wegreed; de blik, welken hij er inwierp, was evenwel te vlugtig om hem Helène te doen herkennen.</p>
<p>Dat was een ongunstig voorteeken, maar Maurits had zich dan ook eenigzins voorbereid op geene al te welwillende opname van zijn aanzoek. Een paar briefjes, die hij met Hélene had gewisseld - dat behoort tot de geliefkoosde bezigheden van verliefden - had hem reeds
<pb n="141"/>
doen vermoeden, dat mevrouw Melersheim met eene weigering zou aanvangen, maar Maurits vertrouwde op zijne welbespraaktheid, zijne volharding en zijn goed gesternte.</p>
<p>Koud was het weêr, maar nog veel kouder het voorkomen van Hélène's moeder, toen deze zich bij hem vervoegde. Niets van die coquetterie, welke haar zoo zeer eigen was tegenover heeren, was in haar voorkomen of houding zigtbaar; zij was geheel de moeder, die over het lot harer dochter beslissen zou. Zonder een spier van haar gelaat te vertrekken, hoorde zij Stalker tot het eind toe aan, en toen hij geheel had uitgesproken, wachtte zij zelfs nosr eenige oogenblikken eer zij hem antwoordde.</p>
<p>- ‘Mijnheer Stalker,’ zeide zij langzaam, ‘ik ben u erkentelijk voor de eer, die gij mij aandoet, door mijne dochter ten huwelijk te vragen. Ik zie mij evenwel genoodzaakt uw aanzoek van de hand te wijzen. Liever dan u door uitvlugten eene hoop te geven, die toch nimmer verwezenlijkt zou worden, acht ik het in het welbegrepen belang van ons allen, u dit terstond en openhartig mede te deelen.’</p>
<p>Maurits had geen ander antwoord gewacht; de vorm kon rekbaarder wezen, de inhoud had Hélène hem voorspeld. Hij behield dus zijne tegenwoordigheid van geest en vroeg de redenen te kennen, die hem voor altijd het uitzigt zouden benemen op een geluk, dat hij, voor zich, wel degelijk besloten had te verwerven.</p>
<p>- ‘Gij spreekt zeer stout, mijnheer Stalker. Ik waarschuw u evenwel geene enkele poging daartoe in 't werk te stellen. Zij zou u levenslang berouwen. Wat de redenen betreft, die ik heb om u niet tot mijn schoonzoon te willen - ik geloof dat zij na de woorden, zoo even door u gesproken, vrij duidelijk zijn. Indien gij nu reeds mijn moederlijk gezag trotseren wilt, wat zal het dan zijn?’</p>
<p>- ‘Mevrouw Melersheim, ik vraag de echtgenoot
<pb n="142"/>
van uwe dochter te worden, dat ik dan de eer zal hebben uw schoonzoon te zijn is slechts een gevolg er van.’</p>
<p>- ‘Welnu, dat gevolg verlang ik te voorkomen, en ik weiger u, als moeder van mijn minderjarig kind, de hand van Hélène.’</p>
<p>- ‘Eens wordt zij meerderjarig en de dagen zijn voorbij, dat men zijne kinderen dwingt een huwelijk aan te gaan tegen hun zin. De wet geeft mij het regt eene echtverbindtenis te sluiten met Hélène; er is geen sprake van fortuin; ik neem uwe dochter om haar zelve, en ik ben onafhankelijk genoeg om haar het lot te verschaffen, dat de dochter van mevrouw Melersheim toekomt.’</p>
<p>Mevrouw Melersheim zag Maurits eenige oogenblikken met een doordringenden blik aan. Zij kende zijn karakter bij geruchte, zij wist dat hij zich door niets weêrhouden liet om zijn wil door te zetten. Onbestendig mogt hij zijn, maar tegenstand leidt tot volharding, vooral wanneer die tegenstand geboden werd aan een hartstogt, zoo vurig als men van eene inborst, gelijk die van Maurits, verwachten kon. Toch moest en zou <hi rend="i">haar</hi> wil zegevieren.</p>
<p>- ‘Stalker,’ zeide ze op zachteren toon, ‘ik heb uw vader gekend. Uw vader had ik lief: u mag ik het zeggen, al behoeft de wereld er ook geene kennis van te dragen. In naam van dien vader smeek ik u, dat gij afstand doet van uw wensch. Hélène kan uwe vrouw niet worden. Zij is verloofd.’</p>
<p>- ‘Met wien?’</p>
<p>- ‘Met den zoon van uw tweeden vader.’</p>
<p>- ‘Huichelaar,’ sprak Maurits, zich de lippen aan bloed bijtend. ‘Had mij dat terstond gezegd, mevrouw.’</p>
<p>- ‘Ik aarzelde eene zaak publiek te maken, waarvan ik zelf om bijzondere redenen de geheimhouding heb verlangd. Gij hebt er mij toe gedwongen.’</p>
<pb n="143"/>
<p>- ‘Hélène de vrouw van een ander!’ riep Maurits wanhopend uit en, zonder zich om de vormen der étiquette te bekreunen, rees hij op en ijlde de deur uit. Hij vergat het rijtuig, dat op hem wachtte, en de koetsier, een echt hollandsche koetsier, die met een motregen even familiaar was als met den noordenwind, was rustig ingesluimerd, droomende van de twee dikke boterhammen, die zijne vrouw op den schoorsteen had gelegd, waar de kat en de kinderen er niet bij konden. Ook een koetsier kan over zeer interessante onderwerpen droomen, vooral als hij honger heeft, en een koetsier heeft altijd honger.</p>
<p>De dunne motregen duurde voort en doorweekte al meer en meer den grond en de boomen en de huizen en de menschen. Hij drong door overjas en kleederen heen, en toen Maurits, na een half uur geloopen te hebhen; tot zich zelven kwam, deelde hij in den algemeenen toestand der gansche natuur van V. en omstreken.</p>
<p>- ‘Frits de verloofde van Hélène! Als ik hem nu zag, ik zou een moord kunnen begaan,’ prevelde Maurits hij zich zelven. ‘Ik kan niet naar Leyden. Onder één dak met hem! En Hélène heeft er mij nooit een woord van gezegd! Zij heeft mij misleid, zoo als elke vrouw misleidt en bedriegt en speelt met de harten. Nu begrijp ik, waarom zij den afloop van mijn bezoek niet afwachtte, en waarom zij zich verschool achter hare moeder! En ook Frits heeft mij zijn vertrouwen onthouden. O, de wereld! de wereld!’</p>
<p>Den anderen morgen kreeg de praeceptor een vrij verward briefje van zijn neef, waarin deze hem meldde, dat hij voor eenige dagen naar Amsterdam was.</p>
<p>- ‘En hij zou zijn kandidaats doen,’ zeide Stalker, ontevreden het hoofd schuddende. ‘De jongen is mal. Is dat nu een tijd om naar Amsterdam te gaan!’</p>
<p>- ‘Maar Stalker, 't is zeker iets bijzonders, anders zou hij het u niet geschreven hebben.’</p>
<pb n="144"/>
<p>- ‘Iets bijzonders? Wat zou het voor iets bijzonders zijn? Als het maar weêr niet die Marie van Landen is.’</p>
<p>- ‘Laten wij er het ergste toch niet van denken,’ hernam Rieka; ‘hij zal misschien met een paar kennissen zijn gegaan. Zit je er wel warm in, Rob? 't Is al zoo guur 's morgens. Je moet dezen winter volstrekt een dikkeren jas hebben.’</p>
<p>- ‘Wel zeker voor dat kleine eindje.... Jongen, vrouw, ik vertrouw het niet van Maurits.’</p>
<p>Rieka, die eigenlijk zelf het alarm gemaakt had, stelde Stalker nu zooveel zij kon gerust. Zij meende zich te herinneren, dat Maurits zich onlangs al eens iets had laten ontvallen omtrent een uitstapje naar Amsterdam, en de echtgenooten eindigden met te lagchen om hunne eigene ongerustheid. Maar Stalker hing dien morgen de nieuwe wereld op in plaats van de oude en da primus, die op zulk een plotselingen overgang niet bedacht was, maakte voor het eerst zijns levens een fout in de oude aardrijkskunde en behield die, toen de secundus de vergissing aan het licht bragt. De knappe jongens waren allen verontwaardigd en de domme jongens juichten er allen min of meer in, dat dan toch de primus ook eens fout maakte. Maar de geheele klasse sprak dien dag en den volgenden over de vergissing en de daarop gevolgde onbillijkheid van mijnheer Stalker, daar vergissingen en onbillijkheden van hem tot op dat oogenblik onder de onmogelijkheden waren gerekend.’</p>
<p>Was Stalker dien morgen meer met Maurits vervuld dan met de oude aardrijkskunde en had ook zijne gade telkens met Anne daarover gesproken, nog dieper indruk maakte het op hem, toen Frits dien avond op een ongewoon uur aanschelde en, zenuwachtiger dan men hem ooit vroeger gezien had, zijne ouders alleen wilde spreken. Anne mogt er evenwel ook bij zijn: 't was een ‘goeje’ meid en zij kon zwijgen als het er op aan kwam.</p>
<pb n="145"/>
<p>- ‘Vader, ik ben geëngageerd,’ zeide Frits toen hij de deur gesloten had.</p>
<p>- ‘Jij, jongen? Jij geëngageerd? en met wie?’</p>
<p>- ‘Met Hélène Melersheim.’</p>
<p>Als Frits hem gezegd had, dat hij aan een engelsche prinses verloofd was, zon de praeceptor met niet meer bevreemding kunnen opgezien hebhen en Rieka was zoo verbaasd, dat zij hare ooren niet gelooven kon en vroeg:</p>
<p>- ‘De dochter van mevrouw Melersheim?’</p>
<p>- ‘Daar is maar eene Hélène Melersheim,’ geloof ik, zeide Frits, die een geheel ander antwoord op zijne mededeeling verwacht had.</p>
<p>- ‘Maar ik wist niet, dat ge werk van haar maaktet.’</p>
<p>- ‘Zoo lang ik zelf onzeker was, wilde ik u over de zaak niet spreken; 't is evenwel reeds weken geleden, dat ik aanzoek deed, en dezen avond heb ik de toestemming van mevrouw Melersheim gekregen, onder eene voorwaarde, dat het engagement geheim zou blijven tot ik mijn proponents heb gedaan.’</p>
<p>- ‘Nu, Frits,’ zeide Stalker, zijn zoon de hand toestekende, ‘gij zijt oud en wijs genoeg om zelf uwe keuze te doen. God schenke zijn zegen op die. keuze.’</p>
<p>- ‘Wees gelukkig met haar,’ sprak mevrouw, terwijl zij Frits hartelijk kuste.</p>
<p>- ‘En jij, Anne?’</p>
<p>- ‘En ik, Frits? 't doet me veel pleizier, dat ge eene vrouw hebt - maar heeft Hélène al ja gezegd.’</p>
<p>- ‘Denkt ge dat ik anders hier zou komen?’</p>
<p>- ‘'t Kon zijn,’ zeide Anne peinzend. ‘Maar vertel nu eens wat, Frits; is dat zoo onverwacht gebeurd?’</p>
<p>- ‘Ja, dat is waar ook,’ voegde de praeceptor er bij - ‘mevrouw Melersheim is de vrouw niet; om over de vormen heen te springen.’</p>
<p>- ‘Moeten wij er niet heen?’ vroeg mevrouw.</p>
<p>- ‘Neen, moeder, gij en vader kunt de eerste dagen
<pb n="146"/>
gerust te huis blijven, want mevrouw gaat morgen met Hélène voor eenige dagen uit stad en eerst als zij terugkomt verwacht zij een bezoek van u. Zij heeft mij evenwel niet langer in de onzekerheid willen laten en van morgen vond ik een briefje, waarin zij mij verzocht bij haar te komen.’</p>
<p>- ‘Wel, wel, ik had altijd gedacht, dat Maurits om Hélène gaan zou.’</p>
<p>- ‘Maurits!’ herhaalde Frits eenigzins wrevelig. ‘En waarom Maurits?’</p>
<p>- ‘Ma, Septima roept, wil ik maar eens even gaan zien,’ zeide Anne, wier gehoor blijkbaar veel scherper was dan het oor eener moeder; want hoewel deze 't ontkende, snelde Anne den trap op - de slaapkamer der kinderen voorbij naar het kleine vertrek op zolder, dat <hi rend="i">hare</hi> kamer was, en daar viel zij op hare knieën neder, en zij bad en zij dankte en zij weende en zij lachte en zij sprak woorden zonder zin - voor ieder ander althans dan voor haar..... 't Was waarlijk of zij zelve het jawoord had gegeven - of gekregen.</p>
<p>Van Maurits had Frits niets gehoord; 't kon wel zijn dat hij uit stad was, maar hij had wel aan iets anders te denken gehad; en hij had thans ook wel over iets anders te spreken. Dogmatiek en exegese, kerkhistorie en oostersche talen, goddelijk regt en autoriteitsleer, alles scheen hij vergeten te zijn; slechts één beeld stond hem voor den geest, en vormde de hoofdfiguur in al zijne gedachten. Hélène was de zijne.</p>
<p>Was zij? Zoo men den vorigen avond tegenwoordig geweest ware bij een gesprek tusschen moeder en dochter, misschien zou men dat antwoord niet zoo onvoorwaardelijk toestemmend gegeven hebben. Maar mevrouw Melersheim, die een middel gevonden had om over den hartstogtelijken Maurits, die voor niets zou terugtreden, te zegevieren, wist ook het middel te vinden om eene liefhebbende dochter voor haar wil te doen bukken,
<pb n="147"/>
Zij had dat middel gevonden ten koste der waarheid; zij had gelogen tegenover haar kind, maar zij had haar doel bereikt. Hélène zou hare hand geven aan Frits Stalker.</p>
<p>Op hetzelfde oogenblik, dat Anne geknield lag op hare zolderkamer, lag ook Hélène snikkend neder met het gelaat verborgen in de kussens der sofa, waarvan het zachte rozenrood voor altijd de sporen harer tranen dragen zou. En zoowel het smaakvolle boudoir van Hélène Melersheim als het sober gemeubeld slaapvertrek van Anne Stalker, was getuige van een slapeloozen nacht, een nacht doorgebragt met vele en velerlei gedachten, maar in beiden leefde het beeld van Maurits Stalker. Voor Hélène was hij verloren. Voor Anne? De toekomst zou het leeren.</p>
</div>
<div type="chapter">
<pb n="148"/>
<head rend="h3">VIII. De gezelschapsjufvrouw.</head>
<p>Het was van Anne, dat de praeceptor en Rieka den volgenden morgen de waarschijnlijke reden van Maurits' verdwijning moesten hooren. Nu werd hun alles even duidelijk. Maurits kende het antwoord, dat Frits ontvangen zou en hij had zich verwijderd, omdat hij voor zich zelven had gewenscht wat nu Frits was ten deel gevallen. Maar begreep men nu de oorzaak van die plotselinge reis naar Amsterdam, weinig was zij geschikt om den praeceptor gerust te stellen. Jongelui op dien leeftijd worden zoo ligt het slagtoffer van hun hartstogt: zij achten hunne toekomst verwoest en doen juist daarom zelf den eersten stap óm haar te verwoesten. Misschien was Maurits reeds dien weg ingeslagen; met een karakter als het zijne, was het zoo onmogelijk niet, dat hij een dollen streek had begaan; maar misschien was het nog niet te laat en na een kort overleg, waarvan Stalker zoowel als Rieka reeds vooraf den uitslag voor zich zelven kende, vroeg de praeceptor een paar dagen verlof voor familie-omstandigheden, en een voorschot - thans moest hij wel - en reeds denzelfden middag was hij op reis. Frits keerde naar Leyden terug en moeder en
<pb n="149"/>
dochter waren den ganschen dag vervuld met de dingen die gebeurd waren, maar meer nog met die, welke gebeuren zouden. Het menschelijk hart is in overeenstemming met zijn gelaat: het ziet vooruit, liever dan achterwaarts.</p>
<p>Het was natuurlijk, dat Frits reeds des anderen daags zich op weg begaf om zijne beschermster kennis te geven van de gelukkige gebeurtenis. De kille motregen had plaats gemaakt voor een stijven oostenwind, de voorbode van de naderende koude; en tot verveling toe hoorde men in die dagen de opmerking, dat het frischjes was buiten, dat het nu zou gaan komen, maar dat die drooge koû toch de voorkeur verdiende boven dat natte, gure weêr. Inzonderheid als men zijn winterjas maar uit de kas behoeft te nemen, en de kolen slechts wachten op den schop.</p>
<p>Groenstein zag er met zijne bladerlooze boomen en kale struiken wel eenzamer, maar niet vrolijker uit. Vrolijkheid zocht Frits er dan ook niet; hij verlangde er zijne deelnemende vriendin te ontmoeten om met haar over zijne toekomst te spreken. Naarmate hij de buitenplaats naderde, versnelde hij zijne schreden en, zonder zich te laten aandienen, maakte hij van het regt, dat hij verkregen had, gebruik, om zonder tusschenkomst der dienstboden het huisvertrek van jufvrouw van Sinne binnen te treden. Juist toen hij de kruk van de deur in de hand had, hoorde hij de toonen der piano; maar 't was te laat om te luisteren; men had ook hem gehoord en hij trad binnen.</p>
<p>Jufvrouw van Sinne was daar niet; maar in hare plaats eene eenvoudig gekleede, jonge dame, met een donker, belangwekkend gelaat, die over de verschijning van Frits Stalker niet minder verwonderd was dan hij over de hare.</p>
<p>- ‘Vergeef me,’ begon Frits, ‘ik dacht jufvrouw van Sinne hier te vinden, en ik bemerk thans dat het
<pb n="150"/>
gebruik van mijn regt om als vriend des huizes op alle uren van den dag te mogen binnentreden, mij tot eene onbescheidenheid heeft geleid.’</p>
<p>- ‘Volstrekt niet, mijnheer, een oud vriend behoudt zijne regten; en 't zou eene jufvrouw van gezelschap niet passen om er aanmerkingen op te maken.’</p>
<p>- ‘Ik ben Stalker,’ antwoordde Frits, op zijne beurt zich bekend makende.</p>
<p>De dame zag hem oplettend aan, als wantrouwde zij de waarheid van dien naam, maar uit het voorkomen en de houding van Frits bleek te goed dat hij geen indringer was, terwijl zijn geheele gedrag bewees dat hij geen vreemdeling was op Groenstein. De gezelschapsjufvrouw noodigde hem uit plaats te nemen en vroeg, na een peilenden blik in de koffijkan, of hij niets gebruiken zou.</p>
<p>Onderhoudend was het gesprek niet; Frits was geheel vervuld met de groote gebeurtenis, de dame scheen niet zeer spraakzaam en begreep misschien, dat haar het gesprek niet voegde. Toen zij een half uur tegenover elkander gezeten hadden, verzocht Stalker verlof zich naar de bibliotheek te begeven. Dat verlof werd hem van ganscher harte verleend, en zoo hij dien dag niet meer te voorschijn ware gekomen de gezelschapsjufvrouw zou er zich even min over beklaagd hebben als Frits, wanneer hem daar zijn diné werd gebragt. Maar de vormen eischten dat hij aan tafel kwam, waar nu het tweetal weder even deftig tegenover elkander plaats nam.</p>
<p>- ‘Ik wist niet,’ zerde Frits, ‘dat jufvrouw van Sinne voornemens was het getal harer huisgenooten te vermeerderen.’</p>
<p>- ‘Ik ben hier pas drie dagen en ik kan dus over de vroegere plannen van jufvrouw van Sinne niet oordeelen.’</p>
<p>Pauze.</p>
<pb n="151"/>
<p>- ‘'t Is stil buiten voor iemand die er niet aan gewoon is.’</p>
<p>- ‘Men raakt aan alles gewoon, en stilte is niet de treurigste levenservaring.’</p>
<p>- ‘Vooral niet, wanneer men andere ervaringen gehad heeft.’</p>
<p>Pauze.</p>
<p>- ‘Het spijt mij voor u, dat gij jufvrouw van Sinne niet te huis treft; uwe reis is nu vergeefs.’</p>
<p>- ‘Als zij haar plan nakomt, is zij toch dezen avond weder hier.’</p>
<p>- ‘Het kan laat worden,’ zeide zij.</p>
<p>- ‘Dan hoop ik haar morgen ochtend te ontmoeten.’</p>
<p>De gezelschapsjufvrouw zag eenigzins bevreemd op. ‘Blijft gij logeren?’ vroeg zij.</p>
<p>- ‘Indien er althans aan de bibliotheek en de kamer daarnaast geene andere bestemming is gegeven.’</p>
<p>- ‘O neen.’</p>
<p>Pauze.</p>
<p>- ‘Ligt Groenstein ver van Leyden?’ vroeg de gezelschapsjufvrouw, op hare beurt de stilte verbrekende.</p>
<p>- ‘Somtijds, als men er verlangt te komen, ja; als men het verlaat, neen.’</p>
<p>- ‘Hoe gaat men er heen?’</p>
<p>- ‘Te voet of met bijzondere gelegenheid.’</p>
<p>- ‘Geen diligences?’</p>
<p>- ‘Neen - zoudt gij liever zien dat ik er weder heenging?’</p>
<p>- ‘Eene openhartige vraag,’ antwoordde de gezelschapsjufvrouw, even glimlagchende. ‘Ik heb u reeds gezegd, dat ik slechts dame de compagnie was. Ik heb dus niet de minste regten op de vrienden des huizes.’</p>
<p>- ‘Ik maakte het uit uwe woorden op.’</p>
<p>- ‘Indien die bedoeling er in gelegen had, dan zou het kunnen zijn in uw eigen belang. Het kan gebeuren dat jufvrouw van Sinne eenige dagen van huis blijft.’</p>
<pb n="152"/>
<p>- ‘Weet-ge ook waar zij heen is?’</p>
<p>- ‘Zij heeft het me niet gezegd.’</p>
<p>- ‘Misschien is het u evenwel bekend of zij met mevrouw Melersheim op reis is.’</p>
<p>- ‘'t Is mogelijk; mevrouw Melersheim is hare zuster, meen ik. Kent gij haar?’</p>
<p>- ‘Ik heb haar dikwijls ontmoet, 't is eene voortreffelijke vrouw.’</p>
<p>- ‘Kent ge hare dochter?’</p>
<p>- ‘Hélène is een meisje dat uitmunt naar geest en naar ligchaam.’</p>
<p>- ‘Zij moet wel gelukkig zijn, dunkt me, zoo schoon, zoo lief, zoo gevierd en zoo rijk.’</p>
<p>- ‘Zij bezit andere hoedanigheden, die haar nog gelukkiger maken: een schuldeloos hart, vatbaar voor elken goeden indruk.’</p>
<p>- ‘Heeft zij nog geen pretendent?’</p>
<p>- ‘De wereld zegt neen,’ antwoordde Frits ontwijkend.</p>
<p>- ‘De wereld is anders nog al gul in dat opzigt.’</p>
<p>- ‘En karig in andere opzigten.’</p>
<p>- ‘Grillig, onwetend en voorbarig altijd.’</p>
<p>Pauze.</p>
<p>- ‘Gij zult u wel vervelen op Groenstein: leest gij veel?’</p>
<p>- ‘Mijne vroegere betrekking heeft het mij niet toegelaten.’</p>
<p>- ‘Welke was die? als 't niet onbescheiden is.’</p>
<p>De gezelschapsjufvrouw zweeg een oogen blik en antwoordde toen: ‘Dezelfde, die ik nu bekleed.’</p>
<p>- ‘Dus gezelschapsjufvrouw.’</p>
<p>- ‘Afhankelijk van hen, wier brood ik at.’</p>
<p>- ‘Een treurig lot; gelukkig dat we ook dan, wanneer wij afhankelijk zijn van de menschen, de vrijheid in Christus deelachtig kunnen zijn. Die hoogere beschouwing doet ons vernedering en dienstbaarheid willig dra-<pb n="153"/>gen, want <hi rend="i">die</hi> vrijheid kan ons niet worden ontnomen.’</p>
<p>- ‘Gelukkig hij, die in de theologie kan studeren.’</p>
<p>- ‘Die overtuiging, jufvrouw, is niet uitsluitend de vrucht der studie. Zij is de vrucht des geloofs en al wie gelooft koestert ze.’</p>
<p>- ‘Om te gelooven zou ik moeten studeren.’</p>
<p>Frits zag de gezelschapsjufvrouw aan met eene mengeling van verbazing en geringschatting. Eene <hi rend="i">vrouw</hi>, die niet gelooft! Een man leeft door zijn verstand en hij vindt, ter vervanging van zijn geloof aan de goddelijke openbaring in den bijbel, eene andere openbaring, de vrucht der wijsbegeerte, die hem ten leiddraad en ten steun strekt. Eene vrouw leeft door het hart, en als dat hart gesloten is voor de hoogere waarheid, waar zal zij dan kracht en hoop vinden?</p>
<p>- ‘Ik ken er velen, die zeggen of toonen niet te gelooven; gij zijt de eerste <hi rend="i">vrouw</hi>, die er openlijk voor uitkomt.’</p>
<p>- ‘Misschien omdat ik meer ondervinding heb en meer geleerd heb na te denken dan de meeste andere vrouwen.’</p>
<p>- ‘Ik beklaag u, indien dat het resultaat van uwe ondervinding en uw nadenken is geweest.’</p>
<p>- ‘Ik dank u voor dat medelijden,’ antwoordde de gezelschapsjufvrouw weder met haar ligten glimlach. ‘Gij zijt de eenige niet, die het mij betoont - ik heb er zelfs meer mede kunnen verwerven dan medelijden.’</p>
<p>De gedachte rees bij Frits op, of jufvrouw van Sinne welligt, uit eene overdrevene menschenliefde, eene krankzinnige bij zich genomen had, maar de gezelschapsjufvrouw vertoonde in uitdrukking noch woorden een spoor van manie.</p>
<p>- ‘Ik begrijp u niet regt,’ zeide hij, na haar een oogenblik aangestaard te hebben.</p>
<p>- ‘Als gij de wereld gezien hadt zoo als ik, zoudt gij weten, dat men andersdenkenden niet alleen beklaagt,
<pb n="154"/>
maar ten hunnen opzigte ook het “dwingt ze om in te gaan” toepast met behulp van alle geoorloofde en ongeoorloofde middelen; dat men zachtheid en geweld, bedreiging en belooning te baat neemt. Dat heeft mij verzadigd van uw geloof.’</p>
<p>- ‘<hi rend="i">Mijn</hi> geloof is ook het uwe; het schuilt op den bodem uws harten, en zoo ge van miskenning en verdrukking het slagtoffer zijt geweest en dit uwe ziel nog grieft, wanneer gij tot kalmte teruggekeerd zijt, dan zal ook die heilige stem weder in u ontwaken, en die voorbijgaande vlaag van ongeloof, waaraan wij allen blootstaan, zal uw geloof versterkt hebben.’</p>
<p>- ‘Ik heb nooit geloofd,’ zeide de gezelschapsjufvrouw.</p>
<p>- ‘Ook niet, toen ge aan den schoot uwer moeder geknield laagt?’</p>
<p>- ‘Ik heb geene moeder gekend.’</p>
<p>- ‘Verlangt gij te gelooven?’ vroeg Frits met innig mededoogen voor de verlatene bezield.</p>
<p>- ‘Ik heb u immers reeds gezegd, dat ik daarom zou wenschen te studeren?’</p>
<p>- ‘Men kan ook zonder dat Gods woord aannemen.’</p>
<p>- ‘Men noemt zooveel Gods woord wat het niet is.’</p>
<p>- ‘Vertrouw op hen, die 't u als zoodanig verkondigen.’</p>
<p>- ‘Ik vertrouw in zulke gewigtige zaken geene menschen. Ik wil zelve de waarheid vinden. Men beroept zich op magtspreuken; men verschuilt zich achter sophismen of men werpt u tegen dat gij niet geleerd genoeg zijt om te oordeelen. Welnu, indien die waarheid zoo moeijelijk te betoogen is, dat een ongeleerde haar slechts op gezag kan aannemen, dan zou ik wenschen geleerd te zijn.’</p>
<p>- ‘Ik wil aannemen dat die schets geheel juist is wat <hi rend="i">uwe</hi> ondervinding betreft, maar hebt gij ooit ernstig aan verstandige menschen het verlangen medegedeeld om de gronden van het geloof te kennen?’</p>
<pb n="155"/>
<p>- ‘Gij spreekt weêr van menschen. Ik wil zelf opklimmen tot de bronnen en zoo dit niet mogelijk is - dan kan mij niets tot geloof brengen dan een wonder.’</p>
<p>- ‘Zoo zijt ge allen,’ zeide Frits met een glimlach, ‘te gelijker tijd dat gij alles negeert, overtreft gij ieder ander in geloofskracht en wenscht een wonder. Indien in uwe ziel de gedachte aan een wonder kan oprijzen, dan zal daar ook wel de overtuiging moeten schuilen dat er Een is, die wonderen kan doen, en die wonderen <hi rend="i">zal</hi> doen al is het niet in de stoffelijke dan in de zedelijke wereld.’</p>
<p>De gezelschapsjufvrouw scheen de juistheid dier opmerking te gevoelen. Zij wist er althans niets anders tegen aan te voeren dan dat zij die woorden gedachteloos had gesproken. Toch kon zij niet ontkennen dat ook vroeger wel eens dat denkbeeld bij haar opgerezen was en Frits had nu één punt om haar gemoed aan te grijpen. Het sprak van zelf, dat hij den strijd niet opgaf, evenmin als de tegenpartij en, zoo zij dien morgen beiden gewenscht hadden dat zij van elkander afgezonderd mogten blijven, nu gevoelden beiden spijt, dat zij niet eerder dat gesprek waren aangevangen. De gezelschapsjufvrouw volgde Frits naar de bibliotheek en zij scheidden dien avond met het stellige voornemen om den volgenden dag op dezelfde wijze door te brengen.</p>
<p>- ‘Nu moet gij mij toch eens eene vraag veroorloven,’ zeide Frits, toen zij den anderen middag te zamen aan het diné zaten? want jufvrouw van Sinne was nog niet teruggekeerd: ‘Gij zijt niet altijd jufvrouw van gezelschap geweest, is 't wel?’</p>
<p>- ‘Waarom niet?’</p>
<p>- ‘Daarvoor weet gij te veel.’</p>
<p>- ‘Men kan ook personen gezelschap houden, die veel weten, zoo als dezen morgen en gisteren met mij het geval is geweest.’</p>
<pb n="156"/>
<p>- ‘Vertel mij uw geschiedenis eens.’</p>
<p>- ‘Die is dood eenvoudig: ik heet Marie, ik heb mijne ouders nooit gekend; ik ben door en voor vreemden groot gebragt en nu ben ik weder onder vreemden. Voilà tout.’</p>
<p>- ‘Ik heb die vraag niet gedaan uit nieuwsgierigheid, maar uit belangstelling,’ hernam Frits eenigzins geraakt door het vrij korte antwoord.</p>
<p>- ‘Mijnheer Stalker,’ zeide Marie thans met haar gewonen glimlach, ‘ik heb u wel tot mijn onderwijzer, maar niet tot mijn biechtvader gekozen.’</p>
<p>- ‘Misschien zou dat ook overtollig zijn,’ hervatte Frits, ‘er zijn levensgeschiedenissen, die ons bekend zijn, ook zonder dat men ze verhaalt.’</p>
<p>- ‘Indien de mijne zoodanig is, waarom vraagt, gij er dan naar? Maar laat ons niet over ons zelven spreken.’</p>
<p>- ‘Toch deed ik het gaarne. Gij hebt meer behoefte aan zielevrede dan aan kennis, en dien vrede kan ik u niet schenken zonder dat gij mij <hi rend="i">veroorlooft</hi> uwegeschiedenis te kennen.’</p>
<p>- ‘Laat zien, wat weet ge er van?’</p>
<p>- ‘In de eerste plaats weet ik, dat gij Marie van Landen heet.’</p>
<p>- ‘Dat is eene gissing, maar eene vergissing tevens,’ antwoordde Marie zonder aarzeling. ‘Ga voort.’</p>
<p>- ‘Hoe heet sie dan?’</p>
<p>- ‘Ik dacht dat gij mijne geschiedenis kendet? Het schijnt nu, dat gij haar door gissingen te weten woudt komen.’</p>
<p>- ‘Gij trekt dus uw verlof in. Het doet mij leed, want waarlijk het heil uwer ziel is in het spel.’</p>
<p>- ‘Ik trek mijn verlof niet in; ik ga zelfs verder; ik neem aan dat gij mijn leven kent; spreek dus alsof gij het kendet.’</p>
<p>- ‘Als men haar, die onze moeder is voor de wereld, den moedernaam niet geven mag; als men eene
<pb n="157"/>
andere, die van dezelfde moeder het leven ontving, dat onschatbare voorregt ziet genieten en men weet dat zij gelukkig en gevierd is, dan valt het zwaar in ons gemoed de wangunst te onderdrukken. Omdat ons hart het niet gedoogt, omdat het in strijd zou zijn met het heiligste gevoel, dat den mensch is aangeboren, kunnen wij onze moeder niet beschuldigen en wij wreken ons op de bevoorregte dochter. Wij vergelijken ons telkens met haar en wij komen door het verschil in toestand tot de God-ontheiligende gedachte, dat Hij, die liefde is, onregtvaardig was jegens ons. Die gedachte, onveréenigbaar met het geloof aan een God, dwingt ons eene schrede, eene reuzenschrede, verder te gaan. Wij trekken het bestaan zelf van dien God in twijfel. Wij zoeken er bewijzen voor, die niet te vinden zijn. Wij miskennen de menigvuldige bewijzen van het tegendeel, omdat wij ze niet gelooven <hi rend="i">willen</hi>. Onze beoefening der stellige wetenschappen doet ons bij voorkeur wiskunstige bewijzen zoeken. Onze opvoeding te midden van menschen die ons onverschillig zijn, heeft ons hart eene zekere onverschilligheid gegeven, welke ons wantrouwend maakt en onvatbaar om de overtuiging van anderen aan te nemen. Overgeplaatst op een afgezonderd buiten, waar wij dag aan dag moeten doorbrengen met eene bloedverwante, wier kalme ziel den strijd in <hi rend="i">ons</hi> hart niet begrijpt, en die ons welligt meer medelijden dan liefde betoont, gevoelen wij ons zoo diep rampzalig, dat wij in onze wanhoop den steun weder willen aangrijpen, dien wij zelven wegwierpen en waarvan de booze geest in ons binnenste ons terughoudt. Wij zoeken dien geest te overwinnen door langs den weg der wetenschap te willen bereiken wat wij slechts langs den weg des geloofs deelachtig kunnen worden.</p>
<p>‘Ziedaar de geschiedenis van Marie van Landen, zoo als ik mij die voorstel.’</p>
<p>Marie had hem tot het einde toe aandachtig aange-<pb n="158"/>hoord. ‘Dat is mijne geschiedenis,’ sprak zij langzaam en ernstig. ‘Ik vraag u niet van waar gij ze kent; ik vraag u alleen, of er voor dat leven nog een gelukkig oogenblik kan aanbreken. Als ik een man was,’ ging zij met meer levendigheid voort, ‘ik zou naar eer en aanzien streven en in grootheid en magt de stem van mijn hart dooven; thans heb ik getracht tot de wetenschap mijne toevlugt te nemen: men heeft haar ontoegankelijk voor mij gemaakt. Eene dwaze poging, ik beken het, om mij door list dien toegang te verschaften, is tot mijne schande uitgeloopen. Men heeft mij van bedoelingen verdacht, die te onteerend zijn, dat ik ze herhalen kan. Toen werd mij een uitweg aangeboden; het behoefde mij slechts één woord te kosten om in een klooster rust en vrijheid, die vrijheid welke ik wenschte, te verkrijgen, - gij ziet ik heb meer kunnen verwerven dan medelijden - maar ook dit werd verhinderd en ik ben thans hier, opgesloten met eene stille, geloovige vrouw, die aan mijne bekeering zal arbeiden, met wapenen, mijnheer Stalker, waarvan het geflikker mij vermoeit, maar die te krachteloos zijn om een enkel atoompje ongeloof in mij te dooden.’</p>
<p>- ‘Marie,’ zeide Stalker, ‘wij staan thans vrijer tegenover elkander; vergeet mijne jeugd, zie in mij slechts den toekomstigen dienaar des evangelies, en mogt mijn eerste arbeid in des Heeren wijngaard wezen, eene zoo kostbare ziel als de uwe te behouden. Ik zal trachten uw lust tot onderzoek te bevredigen, maar laten wij dan ook zamen dien boozen vijand bestrijden, die zich van uw hart heeft meester gemaakt en u ten verderve voeren zou.’</p>
<p>&nbsp;</p>
<p>Jufvrouw van Sinne was niet weinig verwonderd toen zij bij hare tehuiskomst vernam dat Frits reeds vier dagen op Groenstein had doorgebragt. Zij was niet ge-<pb n="159"/>woon dat hij in den loop der week bij haar kwam, maar toen hij haar de oorzaak zijner komst en de reden waarom hij gebleven was, verhaald had, zag zij er een hooger bestuur in. Frits deelde haar evenwel niet mede, dat hij hare verwantschap tot de gezelschapsjufvrouw kende, en de zaak was ook te kiesch, dan dat hij zich door eenige toespeling zou mogen verraden. Jufvrouw van Sinne had intusschen reeds van den eersten dag af de gelijkenis van Marie met hare zuster bemerkt, maar achtte het onnoodig daaromtrent, ongevraagd, in ophelderingen te treden. Voor de wereld zou het heeten, dat Marie een nicht was, en wel beschouwd was dit ook geene onwaarheid.</p>
<p>Jufvrouw van Sinne was met hare zuster voor familiezaken op reis geweest om den indruk, dien het besluit van mevrouw Melersheim op Hélène gemaakt had, te lenigen. Zij had dus reeds vernomen, dat Frits de hand harer nicht verkregen had. Als het tot zijn geluk kon strekken, was het ook haar aangenaam, maar zij betwijfelde het zeer. Intusschen als hij Hélène nam geheel om haar zelve, dan <hi rend="i">mogt</hi> zij er niets van zeggen, maar zij waarschuwde hem toch om met te overhaast te handelen: er gebeurden zoo vele zonderlinge zaken in de wereld. Frits obeloofde het; hij begreep waarop jufvrouw van Sinne doelde, al kon zij tegenover hem haar hart niet uitspreken, maar de dochter te verwerpen om de moeder kwam niet in hem op. Toch was het, nu hij het jawoord ontvangen had, of hij minder van Hélène hield. De zonderlinge wijze, waarop hij het had gekregen, de ontdekking van Marie van Landen en hare verhouding tot zijne aanstaande schoonmoeder, kwetsten zijn zedelijk gevoel, en liefde moet gesteund worden door achting.</p>
<p>Terwijl Frits op Groenstein vertoefde, hield Maurits zich te Amsterdam op, waar zijn oom hem spoedig op het spoor was gekomen, want Maurits had geene enkele poging gedaan om zich te verschuilen. Hij had geene misdaad begaan en hij behoefde geene ontmoeting met
<pb n="160"/>
den praeceptor te duchten, maar het was hem onmogelijk geweest in den kring te blijven, waarin hij zich tot nu toe bewogen had. Bovenal was het hem onmogelijk Frits te ontmoeten, die zijn geluk had verwoest.</p>
<p>- ‘Ik weet wat een gebroken hart is, Maurits, zij het ook niet door eigen ondervinding,’ sprak de praeceptor, hem ernstig aanziende, terwijl hij hem de beide handen op de schouders legde.</p>
<p>Maurits was geen egoïst, maar het was hem in dezen toestand niet zeer euvel te duiden, dat hij aan geen ander gebroken hart dacht dan aan het zijne. Het kwaad, dat wij zelven gesticht hebben, vergeten wij meestal even spoedig als ons geheugen sterk is ten opzigte van het kwaad, dat anderen ons hebben berokkend.</p>
<p>Van zijn kandidaats kon vooreerst niets inkomen; hij had behoefte aan afleiding, en Stalker verzette er zich ook niet tegen, dat Maurits te Amsterdam bleef en nog dezelfde week op reis ging om de wintermaanden in Italië door te brengen. Daar zouden nieuwe indrukken de oude uitdooven en het half jaar, dat voor wetenschappelijke studie verloren ging, zou slechts winst zijn voor zijn volgend leven. Stalker zelf ging naar Leyden om orde op Maurits' zaken te stellen en Frits op de hoogte te brengen van het gebeurde.</p>
<p>- ‘Had Maurits eenige maanden geleden gesproken,’ zeide Frits, ‘misschien ware de zaak anders geloopen. Thans is het te laat.’</p>
<p>- ‘Hetzelfde verwijt Maurits u. Gij hebt hem geheel onkundig gelaten van uwe bezoeken bij mevrouw Melersheim.’</p>
<p>- ‘Hij heeft mij nooit iets gezegd, dat mij aanleidinggaf er over te spreken, en gij weet, vader, dat mijne gewoonte niet medebrengt mijn hart bloot te leggen eer het noodig is. Maar de zaak is nu eenmaal zoo; al kwam mijn gevoel er niet tegen op, dan zou mijne eer het verbieden. Ik heb mij verbonden de echtgenoot van
<pb n="161"/>
Hélène te worden; zij heeft er in bewilligd mijne gade te zullen zijn. Jacta est alea.’</p>
<p>- ‘Gij spreekt er zeer kalm over.’</p>
<p>- ‘Hartstogtelijkheid ligt niet in mijn aard. Ik heb Hélène ook niet genomen uit hartstogt, maar uit overtuiging, dat ik gelukkig met haar kon zijn. Hartstogten bekoelen, maar beginselen houden stand.’</p>
<p>- ‘Beste Frits, het hart heeft zijne togten, het hoofd zijne beginselen: wie slechts huwt met het hoofd gaat een ongelukkig leven te gemoet.’</p>
<p>- ‘Wie slechts huwt met het hart, stelt zich bloot aan de droevigste teleurstellingen.’</p>
<p>Dit gesprek werd gevoerd op de kamer van Maurits, terwijl de praeceptor bezig was om uit diens inboedel zamen te garen wat hij voor zijne reis noodig had. Hij deed het met een pijnlijk gevoel, want hij zag dat het ongeluk van Maurits niet opgewogen werd door het geluk van zijn zoon. Wat baatte het hem evenwel er over te spreken; al spoedig liet hij het onderwerp dus rusten en haastte zich om met zijne taak gereed te zijn. Er was nog slechts ééne zaak, waarnaar hij zocht: Stalker had den ouden tijd vergeten.</p>
<p>- ‘Heeft Maurits geen geld meer liggen?’ vroeg hij eindelijk.</p>
<p>- ‘Als het niet in dat laadje ligt, neen.’</p>
<p>- ‘Drommels,’ zeide Stalker, ‘hoe zal hij dan op reis gaan?’ Frits haalde de schouders op.</p>
<p>- ‘Kunt gij hem niet wat leenen?’</p>
<p>- ‘Ik?’ vroeg Frits verwonderd. ‘En waarvan?’</p>
<p>- ‘Als de renten verschijnen van zijne effecten, zal ik het u teruggeven.’</p>
<p>- ‘Daaraan twijfel ik niet, maar het is mij onmogelijk u te helpen.’</p>
<p>- ‘Jufvrouw van Sinne zou u misschien te hulp kunnen komen?’</p>
<p>- ‘Ik vraag jufvrouw van Sinne nooit geld, onder
<pb n="162"/>
welk voorwendsel ook; maar vraag het haar zelve: gij weet, dat zij zich bereid heeft verklaard, om, als gij haar noodig hadt, u te hulp te komen.’</p>
<p>- ‘Ik dank-je voor je raad, Frits,’ antwoordde de praeceptor koel en een half uur later was hij weder op de terugreis naar V, onder weg overleggende hoe hij Maurits aan reisgeld helpen zou.</p>
<p>- ‘Effecten beleenen,’ dat was het eenvoudigste middel; en Meibosch, die hem kende, zou er geen bezwaar in zien.</p>
<p>- ‘Wat denk-je, mijnheer Stalker, dat ik een voogd geld zal leenen op de effecten van een minderjarigen pupil!’</p>
<p>- ‘Mijnheer Meibosch! gij beleedigt me.’</p>
<p>- ‘Neen, vat dat nu niet zoo op; ik ken je omstandigheden; ik weet dat je er niet ruim inzit, zie je, de verzoeking...’</p>
<p>- ‘Genoeg, mijnheer Meibosch,’ sprak Stalker verontwaardigd. ‘Dat gij weigert de dienst te bewijzen staat u vrij, maar dat gij mij beleedigt, behoef ik van u niet af te wachten.’ Met die woorden zette Stalker zijn hoed op en trok de deur met geweld achter zich digt, zoo hard zelfs dat Dina er wakker van werd. Dina vatte evenwel spoedig weder haar slaapje, veel spoediger dan de praeceptor zijn besluit om den raad van zijn zoon te volgen en zich tot jufvrouw van Sinne te wenden. 't Is waar, hij had bij elken bankier eenige effecten te pand kunnen geven, maar juist, omdat het de zijne niet waren en zijne daad ongeoorloofd zou kunnen schijnen, wilde hij liever, als eene soort van acquit de conscience, de hulp van een bekende inroepen. Nog denzelfden avond nam hij een rijtuig om zich naar Groenstein te laten brengen, daar hij zoo spoedig mogelijk Maurits in de gelegenheid wilde stellen, om zijne reis te aanvaarden. De kinderen vonden het zeer voornaam, dat vader alleen in een rijtuig zou gaan zit-<pb n="163"/>ten, maar tevens wierpen zij begeerige blikken op de drie plaatsen die ongebruikt zouden blijven. Kees zag er natuurlijk niet naar; wat behoefde hij in zijne verbeelding te genieten hetgeen in werkelijkheid voor hem niet was weggelegd? Maar ook Stalker vond die ledige plaatsen niet naar zijn zin.</p>
<p>- ‘Je moest mederijden, Rieka,’ zeide hij.</p>
<p>- ‘Ik! Rob! alsof ik geen huishouden had. Wie zou Louise en Septima helpen?’</p>
<p>- ‘Wel Anne.’</p>
<p>- ‘Laat Anne liever medegaan, die is gekleed en zij heeft niets te verletten.’</p>
<p>- ‘Maar moeder, ik ken jufvrouw van Sinne niet. Neen, laat Kees maar gaan.’</p>
<p>- ‘Dank-je; of laat gij mij morgen weêr rijden, als ik er lust in heb?’</p>
<p>- ‘Nu, als dan niemand wil, zal ik wel alleen gaan,’ hernam Stalker met een zucht, en hij dacht weêr aan zijn Robbert, die alles zou verlaten en verzaakt hebben, om met zijn vader te wezen.</p>
<p>- ‘Neen, vader,’ riepen vijf stemmen tegelijk, ‘wij gaan al, als u 't zóó meent.’</p>
<p>- ‘Zie je,’ voegde Kees er bij, ‘als het is om u pleizier te doen, is het wat anders: dat genot kan ik morgen ook hebben.’</p>
<p>- ‘Behalve het genot dat ge uw caput uit Xenophon niet af zoudt hebben; en die kleintjes zijn ook beter t'huis.’</p>
<p>- ‘Maar <hi rend="i">ik</hi> ga met u,’ zeide Anne, en met eene vaardigheid, die voor haar leeftijd inderdaad bewonderenswaardig mogt heeten, was zij gekleed en stapte zij het rijtuig in.</p>
<p>Jufvrouw van Sinne en hare gezelschapsjufvrouw zaten zwijgend tegenover elkander. Beiden hadden aan Frits beloofd de groote zaak, de godsdienst, niet zamen te bespreken, want hij wist bij ondervinding hoe het
<pb n="164"/>
disputeren tusschen dames vaak meer verbittering dan eenheid voortbrengt, en met allen eerbied voor zijne beschermster, achtte hij haar ook eene te zwakke partij tegenover Marie van Landen. De godsdienst was intusschen het gesprek bij uitnemendheid der eigenares van Groenstein, vooral tegenover hare gezelschapsjufvrouw, daar de afkomst en het verleden van deze te kwetsbare punten aanboden en zij bijna geene gemeenschappelijke kennissen hadden. Jufvrouw van Sinne had eene zuster te beoordeelen en Marie eene moeder; en jufvrouw van Sinne kon die moeder oneindig strenger beoordeelen dan zij wilde en mogt. Zij zwegen dus, te meer omdat de luiken gesloten waren en de lucht geen onderwerp tot een gesprek aanbood. Marie dacht aan die enkele week, dat zij, in mansgewaad, getracht had zich aan een der athenea te doen inschrijven; jufvrouw van Sinne peinsde over hare wereldsche zuster en hare verdorvenheid, toen het rijtuig van Stalker de plaats opreed en aan beider overdenkingen een einde maakte.</p>
<p>- ‘Mijnheer Stalker,’ zeide jufvrouw van Sinne eenigzins verwonderd, want de praeceptor was, zoo lang Frits op Groenstein kwam, niet bij haar geweest. - ‘Mijne gezelschapsjufvrouw,’ vervolgde zij, toen hij voor Marie eene buiging maakte, dieper dan noodig was.</p>
<p>- ‘Als jufvrouw van Sinne eene gezelschapsjufvrouw heeft, zal zij het zeker niet kwalijk nemen, dat ik ook de mijne heb medegebragt;’ zeide Stalker, zijne dochter presenterende, die zich bescheiden op den achtergrond had gehouden.</p>
<p>Jufvrouw van Sinne vond het - zoo als van zelf spreekt - integendeel regt goed, en het deed haar bijzonder veel genoegen kennis te maken met de zuster van Frits; en Anne zeide, dat zij er ook sinds lang naar gewenscht had - die wensch was nooit bij haar opgekomen - en Stalker verklaarde, dat men in zijn huis jufvrouw van Sinne zoo goed kende als of men
<pb n="165"/>
elke week bij haar kwam, terwijl jufvrouw van Sinne betuigde het gansche gezin van den praeceptor te kennen, welke reeks van onwaarheden de inleiding vormde tot een meer algemeen gesprek van hetzelfde gewigt, waarna Stalker verzocht de eigenares van Groenstein afzonderlijk te mogen spreken.</p>
<p>- ‘Is het een geheim voor uwe dochter?’ vroeg jufvrouw van Sinne opstaande.</p>
<p>- ‘Volstrekt niet.’</p>
<p>- ‘Dan behoeft het ook geen geheim te zijn voor Marie, voor hare discretie sta ik u borg.’</p>
<p>De praeceptor deelde haar nu het doel van zijne komst mede en haalde de effecten te voorschijn, maar jufvrouw van Sinne zeide, dat zijne handteekening haar evenveel waard was en dat zij zich zelfs met zijn woord zou vergenoegen, waarop zij zich naar hare kamer begaf om het gevraagde geld te krijgen. In minder dan een half uur tijds was de gansche zaak afgeloopen en Stalker, regt dankbaar voor dien spoedigen afloop, maakte zich gereed te vertrekken. In den tusschentijd dat hij met jufvrouw van Sinne de geldzaken regelde, waren echter Marie en Anne in zulk een druk gesprek gewikkeld, dat de praeceptor 't waarlijk jammer vond haar te scheiden.</p>
<p>- ‘Welnu, mijnheer Stalker, niets dwingt u om zoo spoedig van hier te gaan.’</p>
<p>- ‘Toch zou ik gaarne dit nog dezen nacht aan Maurits zenden. Hoe eer hij op reis gaat, zooveel te beter.’</p>
<p>- ‘Die reis is dan wel dringend?’</p>
<p>- ‘Dringender dan het gesprek der dames,’ zeide de praeceptor schertsend, al ging het hem niet van harte.</p>
<p>- ‘Bovendien zouden zij dat gesprek kunnen hervatten,’ voegde de oude dame er bij.</p>
<p>- ‘Wat mij betreft gaarne,’ zeide Marie, misschien wel wat te vrij voor een gezelschapsjufvrouw.</p>
<p>- ‘Niets belet dat, Marie, als ten minste jufvrouw Stalker er eveneens over denkt.’</p>
<pb n="166"/>
<p>Anne dacht er eveneens over.</p>
<p>- ‘Welnu, Groenstein is groot genoeg en, zoo gij lust hebt ons eenige dagen gezelschap te komen houden, zou het ook mij zeer aangenaam zijn.’</p>
<p>Geen wonder, het verbod om met Marie te spreken juist over datgene, waarvan haar hart vol was, viel jufvrouw van Sinne op den duur te zwaar en na de noodige uitnoodigingen en ongemeende uitvlugten, werd besloten dat Anne eenigen tijd op Groenstein zou komen doorbrengen, waar de kamer van Frits voor haar zou worden ingerigt. Mevrouw Stalker zag er wel erg tegen op, want Anne had maar vijf japonnen en een hoed en dan nog zoo'n ‘tusschenbeiden’ hoedje, dat zij eigenlijk niet dragen kon; haar mantel was ook maar zóó zóó en van de vier kraagjes en drie paar mouwen was de grootste helft versleten, en zij had wel eens van Frits gehoord, dat jufvrouw van Sinne zoo kraak netjes en puntig was - zij wist niet hoe Stalker er aan kwam om ja te zeggen.</p>
<p>- ‘Dat weet ik zeer goed,’ zeide de praeceptor; ‘ik heb mijne Anne ook eens een genoegen willen aandoen.’</p>
<p>- ‘Ja, maar Rob, begrijp-je dan niet, dat het geen genoegen voor haar kan wezen om met zulke eenvoudige kleêren bij zulke voorname menschen te zijn. Gij mannen voelt dat zoo niet.’</p>
<p>- ‘Je hebt gelijk, Rieka, wij mannen gelooven, dat de bron van genot <hi rend="i">onder</hi> de kleêren zit en niet er <hi rend="i">in</hi>.’</p>
<p>- ‘Dat gelooven <hi rend="i">wij</hi> ook, maar.... Och je begrijpt dat zoo niet.’</p>
<p>- ‘Ik begrijp het zeer goed, maar daarom prijs ik het niet, en in ieder geval zie ik geene reden, waarom men uit ijdelheid, uit besef dat men minder schitteren zal dan anderen, een beter genot ten offer zou brengen. Zie, vrouwtje, wij vieren haast onze zilveren bruiloft, en dan wordt het ongeveer tijd om zulke meeningen af te leggen.’</p>
<pb n="167"/>
<p>- ‘De zilveren bruiloft,’ herhaalde Rieka, blijde daardoor uit de engte verlost te zijn. - ‘Rob, waar zijn die jaren gebleven!’</p>
<p>- ‘In het groote Magazijn van het Verleden, met zijne onuitputtelijke schatten, waarin de Wetenschap nog dagelijks de vergeten hoekjes doorzoekt om er telkens iets schoons en kostbaars uit te voorschijn te brengen.’</p>
<p>- ‘De wetenschap zal zich met ons niet bemoeijen, Rob,’ zeide Rieka.</p>
<p>- ‘Wie zal het zeggen?’ hernam de praeceptor. ‘Als onze Frits eens een uitstekend geleerde is, dan zal men na zijn dood misschien zijne biographie schrijven en dan hoort er bij, dat men van hem vertelt: zijn vader, Robbert Stalker, was praeceptor aan de latijnsche school te V en hij genoot in zijne jeugd de zorg eener verstandige moeder, wier naam dan in een noot wordt medegedeeld, ten bewijze dat de opdelving van dien naam de vrucht van moeitevolle nasporing is geweest; in den tekst zelven zou 't niet in het oog loopen. Dan komt er vijftien jaar later een ander, die, over de godgeleerden van onzen tijd schrijvende, den naam dier moeder weder tot het onderwerp zijner nasporingen maakt en uitvindt dat zij eigenlijk afstamde uit het geslacht der graven van Egmond, en nogmaals vijftig jaar later deelt een schrijver over de oud-adelijke geslachten deze gelogen bijzonderheid, welke hij zelf gestolen heeft, als vrucht van eigen ontdekking mede, en hij geeft een lijst van onze kinderen, wier afstammelingen dan voor een gedeelte zitting hebben in de hoogste staats-collegiën en voor een ander gedeelte kommenijs-winkels houden in eene achterbuurt.’</p>
<p>- ‘Maar zouden ze dan in het Magazijn onaangeroerd laten den praeceptor Robbert Stalker, schrijver van de Geschiedenis der wijsgeerige stelsels?’</p>
<p>- ‘Audacieux compilateur, zoo als men mij eens genoemd heeft.’</p>
<pb n="168"/>
<p>- ‘Wat wil dat zeggen?’</p>
<p>- ‘Een stout opeenstapelaar - maar dat klinkt leelijk, al beteekent het ook hetzelfde. Eigenlijk beteekent het niets: wij allen gaan in het groote Magazijn onzen voorraad halen. De een zoekt het fraaiste op en maakt er een sierlijken stapel van. Een ander geeft de voorkeur aan het oudste en stopt de voegen met stof en brokstukken digt. Een derde schuurt en poetst alles nieuw op; vijlt en beitelt en repareert en maakt een net stapeltje, dat er uitziet of het zoo pas uit de fabriek is gekomen. Een vierde neemt maar onbesuisd mede wat hem voor de hand komt. Als gij 't niet mooi vindt, werpt hij u de stukken naar het hoofd, die niet meer op den stapel konden en als men dwaas genoeg is ook met zijne eigene stukken te gaan gooijen, dan noemt men dat een strijd der geleerden.’</p>
<p>- ‘Om u de waarheid te zeggen, begrijp ik u niet goed, Rob.’</p>
<p>- ‘'t Wordt dan ook al wat laat,’ antwoordde Stalker met een glimlach. ‘Foei! 't is straks twaalf uur, maar gij hebt ook een bijzonderen ijver van avond.’</p>
<p>- ‘Ik moet toch zorgen dat Anne <hi rend="i">heel</hi> onder de menschen komt; maar 't is af - en ik heb geen berouw dat het wat lang geduurd heeft: je komt 's avonds nooit meer eens bij me zitten.’</p>
<p>- ‘Drie en twintig jaar getrouwd, Rieka! een zoon die het volgende jaar predikant zal zijn; eene dochter die een man gaat zoeken.’</p>
<p>- ‘Spot er nu toch zelf niet mede, Rob.’</p>
<p>- ‘Neen, neen kind, bovendien <hi rend="i">dat</hi> logeren zal haar wel geen hart doen veroveren, of hoogstens de harten van jufvrouw van Sinne en hare gezelschapsjufvrouw.’</p>
<p>- ‘Men kan nooit weten waar 't goed voor is.’</p>
<p>- ‘Hoor zoo'n inhalig wijfje eens.’</p>
<p>- ‘Ge begrijpt me niet, Rob. Als ge eens raogt vallen, meen ik, dan moet Anne immers onder de men-<pb n="169"/>schen, en is het dus goed dat zij dat leven ook eens in het voorbeeld van anderen ziet.’</p>
<p>- ‘Je bent een engel, Rieka.’</p>
<p>- ‘Zeven en veertig,’ sprak mevrouw Stalker den blaker aanstekende, als een antwoord op dat kompliment.</p>
<p>- ‘En ik bijna vijftig. Maar de laatste drie jaar mogten ook wel dubbel tellen.’</p>
<p>Rieka zuchtte.</p>
<p>- ‘En zij zullen ook dubbel tellen,’ - vervolgde Stalker, ‘dat Groote Boek, het Register op ons privaat Magazijn van verleden daden en gedachten .... 'k Zal de lamp maar uitdraaijen.’</p>
<p>Den volgenden maandag vertrok Anne naar Groenstein en, te gelijk met haar eersten brief, ontving de praeceptor ook een brief van Maurits, die Parijs reeds verlaten had en weldra Italië's grond zou drukken. ‘'t Is zonderling,’ zeide Stalker, toen hij, bij zijne tehuiskomst uit school, de beide brieven gelezen had, ‘aan den stijl zou men waarlijk gaan gelooven, dat Anne op weg naar Italië was en Maurits op Groenstein. Ik wist niet, dat er zoo veel poëzij in mijne Anne zat, en dat Maurits zoo eenvoudig schrijven kon.’</p>
<p>Rieka vond het ook; hoewel zij in den brief barer dochter meer bijzonder de aandacht gevestigd had op het postscriptum, waarin het opengaan van haar olie-fleschje - gelukkig slechts in een pantoffel - werd medegedeeld, en in Maurits' schrijven vooral door het berigt was getroffen dat hij te Parijs de Mélange in zeer verdacht gezelschap ontmoet had en Meibosch niet te veel vertrouwen in dien persoon stellen moest. Rieka - was het een blijk van verdorvenheid of van liefde voor Stalker? - vond dit laatste een aangename mededeeling en zij mogt wel lijden, dat Meibosch er eens ferm tegen liep. Het uitzigt op het verlies van Meibosch woog bij haar bijna op tegen den geolieden pantoffel van Anne.</p>
<p>Maar behalve de mededeeling dier hoogst prozaïsche
<pb n="170"/>
gebeurtenis, was Anne's brief vol van bijna dichterlijke beschrijvingen van haar buitenleven, van haar zijn in een nieuwen levenskring, dien zij nooit had begrepen. De ernstige natuur in haar winterdos; de ouderwetsche gebruiken op Groenstein; het bijzonder karakter der eigenares; de stellig-wijsgeerige geest der jufvrouw van gezelschap; kortom al dat nieuwe en vreemde hadden haar gemoed hooger gestemd en zij had haar gevoel uitgestort zonder het zelve te weten. Maurits daarentegen, anders zoo opgewonden in zijn schrijven en spreken, bepaalde zich tot de bloote mededeeling van hetgeen hij meende dat men zou verlangen te weten. Het scheen dat al wat hij ondervond op hem naauwelijks indruk maakte, omdat zijn hart vervuld was met eene andere gedachte, waarvoor alles week; eene gedachte die hij echter niet mogt uitdrukken. Dat hij zelf het karakter van zijn brief gevoelde, bleek uit het korte slot:</p>
<p>- ‘Uw oude vriend, de Tijd, zal, bid ik, ook mij helpen! Dan zal ik weder de oude worden ook voor u en voor moeder en - voor allen.’</p>
<p>- ‘Voor allen?’ herhaalde mevrouw Stalker,‘mogt het eens waar zijn. Van de andere zijde zou het geen bezwaar ontmoeten, zie maar, Rob, hier staat: ‘Die jufvrouw Marie doet mij gedurig denken aan hetgeen Maurits ons vertelde van zijne Belgische reisgenoot. Nu kan ik begrijpen, dat hij gaarne met haar was, en zij met hem: maar dat is geen wonder.’</p>
</div>
<div type="chapter">
<pb n="171"/>
<head rend="h3">IX. Moeder en dochter.</head>
<p>Frits had zijn voorstel gedaan. Als naar gewoonte waren er eenige banken met toehoorders en vrienden bezet, terwijl een groot aantal jongelui het kerkgebouw waren binnengetreden om den geleerden ‘loog’ even te hooren.</p>
<p>- ‘'t Is een domper,’ zeî de een. - ‘Hij komt een paar eeuwen te laat,’ merkte een ander op. - ‘'t Is Gomarus, die teruggekomen is in 't vleesch,’ spotte een derde. - ‘Maar de kerel spreekt goed.’ - ‘Een flink voorkomen.’ - ‘Zij zullen een kluif aan hem hebben.’ - ‘'t Is jammer van den vent.’ - ‘Hij is te knap.’</p>
<p>Zulke opmerkingen hoorde men algemeen, terwijl professor op hooggeleerden toon zijne recensie uitsprak, waarvan de drie voornaamste opmerkingen waren, dat mijnheer Frits Stalker te snel de trappen van den preekstoel was opgeloopen; dat hij ‘het geschrijf’ gezegd had in plaats van ‘het schrijven’, over welk verschil in beteekenis professor eenigen tijd uitweidde; en eindelijk dat hij twee volzinnen gerigt had tot een gedeelte zijner hoorders, voor wie zij niet bestemd waren. Na die doorwrochte recensie, ging er een algemeen gemompel
<pb n="172"/>
op, veroorzaakt door het kruisen der felicitatiën en het wisselen van komplimenten. Professor ontsnapte; de held der gebeurtenis ook en de jongelui liepen voor het grootste gedeelte naar de kamer van Stalker om er het gebruikelijke glas madera te vinden - maar zij vonden niemand: de gansche familie was naar Groenstein.</p>
<p>Het kwart anker madera, dat Frits niet schonk, maakte hem, in het oog van de meesten, tot een veel orthodoxer theologant dan de meest orthodoxe preek in staat zou zijn geweest. Sommigen grondden alleen op die omstandigheid de bewering, welke zij hun gansche leven door vasthielden, dat Stalker een dweepzieke ijveraar was.</p>
<p>Ook de praeceptor had er geen vrede mede, maar 't was de zaak van zijn zoon; hij had er niets in te zeggen. Zelfs het gewone familie- en vriendenfeest, dat op het voorstel volgt, bleef achterwege en men bepaalde zich tot een bezoek op Groenstein waar een dineetje aangelegd was, geheel in overeenstemming met de plegtige opvatting der gebeurtenis. Ook mevrouw Melersheim maakte er eene korte verschijning, maar zonder hare dochter: Hélène werd door ongesteldheid weêrhouden. Het was er alles even koel en stijf en vooral de twee zusters waren dien dag tegenover elkander zoo afgemeten en scherp, dat de praeceptor er zich aan ergerde. Met Marie bemoeide mevrouw Melersheim zich niet, zoolang de Stalkers er bij waren; maar naauwelijks waren dezen vertrokken of zij ging met hare dochter naar de bibliotheek, terwijl jufvrouw van Sinne de dienstboden gadesloeg, welke dien avond ruim haar deel kregen in vermaning en berisping.</p>
<p>- ‘Wanneer gaat het huwelijk van Hélène door, moeder?’ was de eerste vraag van Marie.</p>
<p>- ‘Het huwelijk? Gij meent het engagement. Ik kan van mijne zijde de zaak niet forceren. Gij weet dat Frits Stalker van daag zijn voorstel heeft gedaan en het
<pb n="173"/>
zal dus nog wel eenige maanden duren, eer zijne verloving publiek wordt.’</p>
<p>- ‘En dan laat gij hen spoedig trouwen?’</p>
<p>- ‘Zoodra Stalker een beroep beeft; mijne zuster heeft dezen middag nog herhaald, dat men slechts wachtte op hem.’</p>
<p>- ‘Zou Hélène gelukkig zijn met Stalker?’</p>
<p>- ‘Wij willen het hopen.’</p>
<p>- ‘Ik geloof het niet; ik geloof, dat Hélène veel gelukkiger zou wezen met Maurits Stalker.’</p>
<p>- ‘Ge zult het mij ten goede houden, dat ik uw raad niet vraag,’ zeide mevrouw Melersheim scherp.</p>
<p>- ‘Ik ben er aan gewoon, mevrouw, dat gij mij niets vraagt, zelfs niet datgene, waarbij ik zelf en ik alleen betrokken ben.’</p>
<p>- ‘Mij dunkt dat gij getoond hebt ook voor uwe eigene zaken nog niet berekend te zijn.’</p>
<p>- ‘Zeker is het, dat ik uwe wijsheid om mij hier te plaatsen niet begrijp.’</p>
<p>- ‘Mijne zuster heeft mij evenwel gezegd, dat uw verblijf hier een gunstigen invloed op uw karakter uitoefende, vooral door uwe gesprekken met Stalker.’</p>
<p>- ‘Ook die zullen voor mij ophouden om <hi rend="i">harentwil;</hi> zelfs het weinige dat ik genieten kan zonder achterdocht te verwekken’ - en Marie drukte op die woorden - ‘wordt mij nog ontnomen, opdat mijne zuster toch maar gelukkig zou wezen.’</p>
<p>- ‘Gij verwekt reeds achterdocht genoeg,’ zeide mevrouw Melersheim. ‘Nu gij mij door uw gedrag gedwongen hebt u in mijne nabijheid te houden, loopt uwe gelijkenis ook bij mijne bekenden in het oog.’</p>
<p>- ‘Wat voor een ander een voorregt is, ook dat is voor mij een ongeluk. Zonder die gelijkenis zou ik misschien de eer hebben, de gezelschapsjufvrouw van de douairière Melersheim te wezen.’</p>
<p>- ‘Ja, in naam voor de wereld, ja.’</p>
<pb n="174"/>
<p>- ‘En in de daad dus ook, want ge zijt altijd door de wereld omringd. Ik begrijp niet, waarom gij mij maar niet in België hebt gelaten. Zooveel bezorgdheid voor mijne ziel past vreemd bij uwe onverschilligheid in mijn tijdelijk geluk.’</p>
<p>- ‘Wie zegt u dat het uitsluitend bezorgdheid in uwe ziel was, zoo als gij het noemt?’</p>
<p>- ‘Dat anderen mij op het spoor zouden zijn is een sprookje: wie zou er belang bij hebben mij op te sporen.’</p>
<p>- ‘Toch is het zoo.’</p>
<p>- ‘Mijn vader is immers dood, dat hebt gij mij althans gezegd.’</p>
<p>- ‘Uw vader is dood.’</p>
<p>- ‘Zou mijn vader mij liefhebben, als bij leefde?’</p>
<p>- ‘Hij is dood, Marie,’ herhaalde mevrouw Melersheim somber.</p>
<p>- ‘Maar als hij dood is, wie zoekt mij dan?’</p>
<p>- ‘Weet gij dan niet dat de wereld argusoogen heeft voor een misstap. En gelooft gij niet dat er zijn die met zeker genoegen de schande van mevrouw Melersheim aan den dag zouden brengen?’</p>
<p>- ‘Het heeft u nooit aan voorzorgen ontbroken,’ zeide Marie verwijtend. ‘Zelfs de couverten mijner brieven waren van mijne eigene hand, en de leerlingen spotten er mede, dat ik brieven aan mij zelven schreef, om toch ook maar eens brieven te ontvangen.’</p>
<p>- ‘Zoudt gij verlangd hebben, dat de wereld mijn misstap kende?’</p>
<p>- ‘Neen, moeder, ik heb het u eenmaal beloofd, toen ge mij uw vertrouwen schonkt, dat uw geheim mij heilig zou wezen. Ik heb alles geduld en gedragen, maar het valt mij soms te zwaar en dan heb ik behoefte aan een hart om mijn hart in uit te storten.’</p>
<p>- ‘En hebt gij dat gevonden?’ vroeg mevrouw Melersheim gejaagd. ‘Mijne zuster spreekt toch nooit over uwe afkomst.’</p>
<pb n="175"/>
<p>- ‘Jufvrouw van Sinne is de vrouw niet om vertrouwen in te boezemen: zij ziet in mij slechts een verworpen schepsel en zij leeft in eene te heilige sfeer om voor zulk een zondig wezen een woord van troost te hebben.’</p>
<p>- ‘Anne Stalker is toch uwe vertrouwelinge niet?’</p>
<p>- ‘Anne Stalker is een goed, lief meisje, met helder oordeel en veel gevoel, maar zij kent de wereld niet, en zij zou mij niet begrijpen, veel minder kunnen troosten. Frits Stalker kent mijne geschiedenis!’</p>
<p>- ‘Frits Stalker,’ riep mevrouw Melersheim ontroerd. ‘En uwe gelofte dan? Gij hebt ze geschonden. Is dat de belooning van mijn vertrouwen! Is dat de eer eener moeder handhaven! Marie, Marie!’</p>
<p>- <hi rend="i">Ik</hi> heb Stalker niets ontdekt: hij kende mijne geschiedenis geheel en hij is de eenige, die mij kracht geeft om mijn lot te dragen, die mij verzoend heeft met mijn leven; hij is de eenige, die mij eene hoogere bron van troost en zielevrede geopend heeft, en mij ook een enkelen droppel aardsch geluk heeft doen genieten.’</p>
<p>- ‘Ten koste van de eer uwer moeder,’ herhaalde mevrouw Melersheim op scherp verwijtenden toon.</p>
<p>- ‘Moeder ....’</p>
<p>- ‘Marie, ik heb het u beloofd, dat, zoo niemand buiten ons en mijne zuster het geheim uwer geboorte kende, gij de plaats van Hélène bij mij innemen zoudt. Gij zelve zijt de oorzaak dat die voorwaarde niet is vervuld - ook mijne belofte zal onvervuld blijven.’</p>
<p>Met die woorden stond mevrouw Melersheim op en Marie weêrhield haar niet. Langzaam daalde de moeder den ouderwetschen trap af en volgde zij den breeden gang; zoo langzaam, dat bij haar binnentreden in het vertrek waar jufvrouw van Sinne zat, elk spoor van aandoening van haar gelaat was verdwenen.</p>
<p>- ‘'t Is ook een gewigtige dag voor u, zuster Betsy,’ zeide jufvrouw van Sinne, de kap harer lamp wat opschuivende, als wilde zij hare zuster beter in het gelaat zien.</p>
<pb n="176"/>
<p>- ‘Ja, zuster Marie,’ antwoordde mevrouw Melersheim; ‘kan die kap niet wat lager?’</p>
<p>- ‘Ja wel, zuster, maar ik houd niet van half licht. Het huwelijk van Hélène zal nu wel spoedig doorgaan - als gij ten minste bij uw plan blijft.’</p>
<p>- ‘Dat zou ik, als sommige menschen niet zoo gedienstig waren geweest om mijne zaken aan anderen mede te deelen.’</p>
<p>- ‘Als gij mij op het oog hebt, bedriegt gij u. De belofte, die ik in een noodlottig oogenblik heb gedaan, bleef ik tot nu toe getrouw.’</p>
<p>- ‘'t Zou geen wonder zijn, als ge ook in datopzigt veranderd waart.’</p>
<p>- ‘Ik ben tegenover u veranderd, omdat ik met eene ongelukkige, verslagene ziel medelijden heb, maar niet met een trotsch en ijdel hart. Omdat ik toen meende dat gij een misslag begaan hadt, terwijl ik nu weet dat gij hebt gezondigd.’</p>
<p>- ‘Spitsvondigheden,’ antwoordde mevrouw Melersheim. ‘Overigens, hoe gij over mij denkt is mij onverschillig, en zoo uwe godsdienst eischt, dat gij de schande uwer zuster openbaar maakt, behoeft gij u niet te ontzien. Zij zal nu toch niet lang meer verborgen blijven.’</p>
<p>- ‘Gij weet, Betsy, dat uwe schande ook de mijne is: dat geeft u dien driesten moed om mij te trotseren.’</p>
<p>- ‘Eigenbelang blijkt ook hier het beste middel om iemand het zwijgen op te leggen.’</p>
<p>- ‘Gij zoudt toch niet meenen, dat ik zweeg uit liefde voor u?’</p>
<p>- ‘Ik weet dat gij mij nooit lief gehad hebt.’</p>
<p>- ‘Welke aanspraken zoudt ge er op hebben? Toch niet uw gedrag ten opzigte van uw echtgenoot en kind?’</p>
<p>- ‘Zoudt <hi rend="i">gij</hi> de weduwe Melersheim willen wezen?’ vroeg Betsy met een glimlach, die even droevig als sarcastisch was.</p>
<pb n="177"/>
<p>- ‘Mij ware nooit overkomen wat u overkomen is: ik had mijn echtgenoot bemind, en hij had mijne liefde behouden, wat er ook gebeurd ware.’</p>
<p>- ‘Ook dan, wanneer hij zich niet meer om u bekommerde?’</p>
<p>- ‘De liefde verdraagt alle dingen.’</p>
<p>- ‘Ook dan, wanneer hij zijn kind te naauwernood meer aanzag?’</p>
<p>- ‘Hebt <hi rend="i">gij</hi> dan uw kind zoo lief?’ zeide jufvrouw van Sinne, hare zuster spottend aanziende.</p>
<p>- ‘Het is gemakkelijk een streng oordeel te vellen over anderen, wanneer men buiten de wereld leeft en geene verzoeking kent.’</p>
<p>- ‘Ieder onzer, Betsy, heeft met verzoekingen te kampen, en wél haar, die ze door Gods genade overwint.’</p>
<p>- ‘En wanneer men bezwijkt? ....’</p>
<p>- ‘Dan zijn wij zelven de eenige schuldigen.’</p>
<p>- ‘Dat is weêr het oude praatje,’ zeide mevrouw Melersheim, de schouders ophalende: ‘de overwinning is genade, het bezwijken zonde.’</p>
<p>- ‘Juist,’ hernam jufvrouw van Sinne, terwijl zij de handen vouwde, de oogen half sloot en eene geruime poos het hoofd schudde, zoo als de chinesche ornamentjes op onze étagères.</p>
<p>Marie kwam niet beneden voor dat de regel van het huis dit eischte, toen namelijk de dag voor gesloten werd verklaard. Toen kwam zij, even als al de dienstboden, in de huiskamer. Jufvrouw van Sinne sloeg een hoofdstuk uit den bijbel op, het hoofdstuk waar zij gebleven was, in het Boek der Koningen, dat zij hardop voorlas, ofschoon noch mevrouw Melersheim, noch Marie, noch de meiden er naar luisterden. Zij bleven echter tot het eind toe rustig zitten, waarna de eigenares van Groenstein een vrij lang gebed deed en de zitting ophief. Zij was aan de instellingen van haar huis gehecht en week er nooit van af; zij handhaafde hare goede gewoonten altijd en tegenover allen
<pb n="178"/>
Die goede gewoonte bragt ook mede, dat jufvrouw van Sinne in enkele woorden het gebeurde van den dag in herinnering bragt en bijzonder voor de behoeften bad van deze of gene, die meer dan anderen op de voorbede aanspraak kon maken. Dezen avond kreeg mevrouw Melersheim eene beurt, die ‘hittiglijk in hoogmoed de ellendigen vervolgde’, en ook de ellendige werd niet vergeten, wier oogen voor 't ware licht zouden geopend worden, en die daarin kracht zou vinden om de verguizing en de achterstelling der wereld te dragen.</p>
<p>De verguizing en de achterstelling! Marie had er dien dag weder ruim haar deel van ontvangen; maar zij was er aan gewoon; zij was altijd achtergesteld. Eens slechts, eene enkele maal, was zij voorgetrokken, juist boven haar, aan wie zij slechts met wangunst denken kon. Het was geen wonder, dat zij de ontboezeming van Maurits bewaard had en nog vaak herlas, al gevoelde zij voor den dichter dan ook geen andere gewaarwording dan eene zekere erkentelijkheid. Een ander gevoel voor den levenslusttigen jongeling, zoo als zij hem had leeren kennen, in die dagen dat zijn gemoed zoo ruim, zijne stemming zoo opgewonden was door al het nieuwe dat hij zag, was niet wel denkbaar en zoo hij zelf een oogenblik eene andere gedachte had gekoesterd, omdat zij hem kennis gegeven had van hare reis naar Luik, zijn verder zamenzijn met de secondante had voor beiden slechts het genot opgeleverd, dat ieder, die een helder verstand heeft, in het zamenzijn met een geestverwant smaakt. Zij had aan Maurits niet meer gedacht dan als aan eene aangename verschijning, aan een vriend, en Maurits had Marie van Landen geheel vergeten. Zijn kort daarop gevolgde omgang met Ems was juist geschikt om die impression de voyage uit te wissen en, terwijl zijne naauwere kennismaking met Hélène Melersheim wel elken indruk, dien Marie op hem zou kunnen gemaakt hebben, zou hebben vernietigd.</p>
<pb n="179"/>
<p>Had zij toen zijne hulp aanvaard, haar leven had een gansch anderen keer genomen. Zij had de echtgenoot kunnen worden van een man, die in maatschappelijken toestand den toekomstigen echtgenoot van Hélène verre overtreffen zou: ook zij zou door de wereld gevierd zijn, want zij twijfelde er geen oogenblik aan of Maurits, die zich toen over het lot eener onbekende secondante wilde ontfermen, zou uit hetzelfde gevoel de verlatene en verstootene der zamenleving tot zijne gade verheven hebben. Maurits was gelukkig nooit op die proef gesteld; het bespaarde Marie misschien slechts eene teleurstelling te meer. Thans was hij zeker voor haar verloren, ook nu reeds, nu zij slechts oordeelde naar hetgeen zij wist. Zoo zij op dat oogenblik bij Maurits geweest ware, dat vermoeden zou stellige zekerheid bij haar geworden zijn.</p>
<p>Maurits toch was digter in de nabijheid dan men wel dacht. Op eene soirée bij een der gezanten, waar hij door den nederlandschen gezant den toegang had gekregen, ontdekte hij op eens, onder den stoet van aanzienlijke genoodigden, zijn ouden bekende, Ems, die met een paar diplomaten in gesprek was en zich, even gemakkelijk als dezen, in het italiaansch uitdrukte. Maurits had dus aan eene gelijkenis kunnen gelooven, en de gelijkenissen, men weet het, worden menigvuldiger, naarmate de scheiding langer geduurd heeft. Maar hij kende het talent van zijn reisgenoot, om, waar hij zich ook bevond in de beschaafde wereld, de taal en de nationaliteit van het volk aan te nemen, en toen Ems in zijne nabijheid was, noemde Maurits diens naam. Zijn voormalige reisgenoot scheen er evenwel geen prijs op te stellen de kennis te hervatten, want hij ging voorbij, niettegenstaande hij dien naam duidelijk moest verstaan hebben. In onze beschaafde zamenleving is dat verschijnsel niet ongewoon; tijdelijke omgang zonder consequentie voor het vervolg is dan ook eene al te gewone zaak, die door bijziendheid of in het uiterste geval, door onbeschaamdheid wordt
<pb n="180"/>
gehandhaafd. Toch had Maurits te goeden dunk van zijn landgenoot en hij werd niet gelogenstraft. Toen Ems met zijne vrienden aan het andere einde der zaal waren, keerde hij zich om en wierp ter sluiks een blik naar de plaats, waar zijn naam genoemd was. Daar ontdekte hij al spoedig Maurits en oogenblikkelijk doorkliefde hij de foule weder en sprak Stalker in het hollandsch aan.</p>
<p>- ‘Wees zoo goed mij d'Altemore te noemen,’ was een zijner eerste woorden. ‘Ems klinkt te kort in de diplomatieke salons, baron d'Altemore des Collines klinkt beter.’</p>
<p>- ‘En wanneer vroegere bekenden u ontmoeten?’</p>
<p>- ‘Dan doe ik, òf zoo als nu, wanneer ik op eene hernieuwing der kennis prijs stel, òf ik doe zoo als straks en ga hen voorbij. Bovendien, mijnheer Stalker, de wereld is zoo ruim, dat een zwerveling, zoo als ik, gemakkelijk oude bekenden ontloopen kan. Maar wij hebben nog al den tijd om met elkander te spreken, laat ik u aan den een en ander voorstellen, die uw verblijf in Italië u dubbel aangenaam zullen maken.’</p>
<p>Ems voerde zijn jeugdigen vriend met zich mede en stelde hem aan eenige heeren voor als baron Stalker en, zoo het Maurits tegen de borst stuitte, dat hem een titel werd gegeven, die de zijne niet was, hij troostte zich met het denkbeeld, dat misschien de anderen er even weinig regt op hadden. Toch kon hij niet nalaten den volgenden dag, toen hij Ems in zijn hôtel opzocht zijne weinige ingenomenheid met die verheffing tot den adelstand te betuigen.</p>
<p>- ‘Hecht gij er dan zoo veel aan?’ vroeg Ems.</p>
<p>- ‘Integendeel.’</p>
<p>- ‘Welnu, dan moet het u ook volkomen onverschillig wezen of ik u al of niet baron maak. De wereld intusschen hecht er wel aan, vooral de kring waar ik u gisteren avond ontmoette en het diné, waarop men u
<pb n="181"/>
noodigde, zon zonder dien titel voor u ontoegankelijk zijn geweest. De wereld heeft nu eens hare vooroordeelen; wie met haar wil leven, dient er zich naar te schikken.’</p>
<p>- ‘Ik ben niet gewoon mij te schikken naar anderen.’</p>
<p>- ‘De tijd daarvoor moet bij u nog komen,’ antwoordde Ems, de schouders ophalende. ‘Als men jong is, meent men den stroom te beheerschen door er tegen in te worstelen; als men ouder wordt, ziet men dat de ware heerschappij gelegen is in het gebruik maken van den stroom. Ik heb ook zoo gedacht als gij: ik heb ook van die heldhaftige denkbeelden gekoesterd, maar de tijd heeft mij wijzer gemaakt, en gij hebt kunnen bemerken, dat ik er niet minder gezien om ben.’</p>
<p>- ‘Ik streef er niet naar om gezien te worden.’</p>
<p>- ‘Ook daarvoor zal de tijd komen, maar voor het oogenblik zijt gij te zeer vervuld met uwe liefde.’</p>
<p>Maurits zag Ems half toornig, half verwonderd aan. Hij had zich voorgenomen niemand over zijne liefde te spreken en toch scheen de wereldburger die te kennen.</p>
<p>- ‘Uwe verwondering bewijst dat ik gelijk heb,’ hernam Ems; ‘waarom zoudt gij anders in Italië zijn?’</p>
<p>- ‘Waarom zijt gij er?’</p>
<p>- ‘Ik? Ik ben niet op de rol der leidsche akademie ingeschreven. Mij bindt geen cursus.’</p>
<p>- ‘Ik ben voor mijn genoegen hier.’</p>
<p>- ‘Men gaat des winters niet voor zijn genoegen op reis, ofschoon men misschien wel zoo verstandig deed. Neen, mijnheer Stalker, 't is eene ongelukkige liefde, die u hierheen voert; want dat uwe gezondheid er geen oorzaak van is, bewijst uw voorkomen al te duidelijk. Een schelmenstreek evenmin; dan zoudt gy naar Engeland zijn gegaan, en gij zoudt mij niet hebben geroepen. Als ge op reis waart gegaan uit zucht naar weelde en overdaad, zoudt ge Parijs gekozen hebben.’</p>
<p>- ‘Gij hebt gelijk; 't is eene ongelukkige liefde,’
<pb n="182"/>
antwoordde Maurits ernstig en staarde peinzend naar buiten.</p>
<p>- ‘En gij zijt hier om ze te vergeten; hier waar de natuur, zelfs des winters, ons tot zachtheid en zingenot stemt. Gij hadt naar het noorden moeten gaan, vriend, daar harden zich de zenuwen en krijgt het verstand den boventoon.’</p>
<p>- ‘Als of het geen genot is die zachtere aandoeningen in ons levendig te houden.’</p>
<p>- ‘Dan wilt gij uwe liefde ook niet <hi rend="i">vergeten</hi>’</p>
<p>- ‘Wie kan dat?’</p>
<p>- ‘<hi rend="i">Ik</hi> heb mijn proefstuk afgelegd.’</p>
<p>- ‘Gij? zijt gij ooit verliefd geweest?’</p>
<p>- ‘Zeer lang zelfs; twee, drie jaar lang. Maar dat is <hi rend="i">mijne</hi> geschiedenis; liever zou ik de uwe hooren.’</p>
<p>- ‘Mijne geschiedenis behoort tot het tegenwoordige, de uwe tot het verledene; gij zult het mij dus ten goede houden dat ik er over zwijg.’</p>
<p>- ‘Zoo als gij wilt. Een enkele raad slechts: zoo gij verliefd zijt op Marie van Landen, verpletter dan dien hartstogt met één slag; <hi rend="i">die</hi> liefde zou de noodlottigste, de rampzaligste zijn, die ge ooit kunt koesteren.’</p>
<p>- ‘Ik denk niet meer aan Marie van Landen, maar nu begrijp ik wie mij dien ongeteekenden brief zond.’</p>
<p>- ‘Dat is mijne gewoonte niet, mijnheer Stalker. Een man van eer zet zijn naam onder hetgeen hij schrijft. Het spijt mij, dat ge zulke gedachten van mij koestert.’</p>
<p>- ‘Gij waart de eenige, die van mijn omgang met haar kennis droegt.’</p>
<p>- ‘Hebt gij dien dan zoo geheim gehouden? Hebt gij ze nooit verteld?’</p>
<p>- ‘Wie kon er belang bij hebben?’</p>
<p>- ‘Nooit geschreven?’</p>
<p>- ‘Aan mijn neef Frits.’</p>
<p>- ‘Welnu, dan zal deze den inhoud van uw brief medegedeeld hebben.’</p>
<pb n="183"/>
<p>- ‘En wie kent Marie van Landen?’</p>
<p>Ems rees op en plaatste zich voor het raam met zijn gelaat van Maurits afgewend. Langen tijd bleef hij zoo staan, den vrijen teugel vierende aan zijne gedachten, terwijl Maurits zich in zijn geest weder in V verplaatst had en zich bezig hield met Hélène Melersheim. De reis naar Italië had hem in dit opzigt weinig goed gedaan: zijn hart was nog altijd met het beeld van Hélène vervuld en zijne liefde scheen eer te zijn toegenomen dan verminderd, nu hij haar sedert maanden niet gezien had. Uit het oog uit het hart is een spreekwoord dat niet altijd wordt bevestigd. Nadenkende over de opmerking van Ems rees bij hem de gedachte op, dat misschien de mededeeling van zijne reis met de secondante op mevrouw Melersheim, die zoo streng aan de vormen hield, een nadeeligen indruk had gemaakt en daaraan alleen welligt de weigering was toe te schrijven. Hij herinnerde zich nu, dat hij den inhoud van een versje aan Marie in zijn brief aan Frits had verhaald en in dien brief de vreemdelinge boven Hélène gesteld had. Hoe onschuldig die geheele zaak ook was, eene vrouw als mevrouw Melersheim....</p>
<p>- ‘Hebt gij nooit de gelijkenis opgemerkt tusschen mevrouw Melersheim en Marie van Landen?’ vroeg Ems plotseling, op onverschilligen toon, waardoor het gansche gebouw van Maurits' overpeinzingen instortte.</p>
<p>- ‘Gelijkenis?’ herhaalde Maurits verbaasd. ‘Ja, toch; voor zooveel ik mij Marie herinner, hadden hare gelaatstrekken eenige overeenkomst met die van Hélène's moeder. Maar wat bedoelt gij met die vraag?’</p>
<p>- ‘Niets anders dan gij er uit op wilt maken,’ antwoordde Ems, zich omkeerende. ‘Mevrouw Melersheim is de moeder van Marie van Landen.’</p>
<p>Maurits stond versteend; nu eerst was hem alles duidelijk. Marie had aan eene blijvende genegenheid geloofd, hare moeder daarvan deelgenoot gemaakt en deze wilde hare toestemming niet geven voor het hu-<pb n="184"/>welijk met hare dochter voor de wereld, omdat Maurits hare ongelukkige, misschien meest beminde, dochter misleid had - ook zonder het zelf te weten - en een echt met Hélène Marie nog ongelukkiger zou maken. Maar hoe kende Ems dat geheim, en hoe kende hij mevrouw Melersheim?</p>
<p>- ‘Bij ingeving en visioenen of langs een anderen weg,’ antwoordde Ems, schertsend. ‘Gelooft gij het niet, het staat u vrij; dit zal u intusschen wel geheel onverschillig wezen, nu Marie van Landen uwe uitverkorene niet is.’</p>
<p>- ‘Toch stel ik er het grootste belang in, want ook zij, die ik bemin is eene dochter van mevrouw Melersheim.’</p>
<p>- ‘En men heeft u hare hand geweigerd?’ vroeg Ems peinzend, terwijl bij met zijne donker blaauwe oogen Maurits doordringend aanzag.</p>
<p>- ‘Men heeft ze mij geweigerd, onder voorwendsel, dat zij de verloofde was van mijn neef.’</p>
<p>- ‘Dwaas; waarom dan hare hand gevraagd?’</p>
<p>- ‘Niemand wist iets van de verloving, en ook thans is ze nog Met publiek.’</p>
<p>- ‘Dus zou het nog tijd zijn.’</p>
<p>- ‘Nog tijd? Mijnheer Ems, ik begrijp u niet. Ook <hi rend="i">toen</hi> was het tijd.’</p>
<p>Ems was weder van de sofa opgerezen, waar hij zich juist had nedergezet en wandelde met groote schreden het vertrek op en neder. Hij scheen dien morgen bijzonder onrustig en telkens vestigde hij zijn blik op Maurits met eene uitdrukking, alsof hem iets op het hart lag, dat hij niet besluiten kon uit te spreken. Langzamerhand echter nam zijn gelaat de gewone, onbezorgde uitdrukking aan en op vrolijker toon riep hij uit:</p>
<p>- ‘Kom, Stalker, wij praten als een paar oude droomers en dat om een achttienjarig nufje. Werp die gekheid uit uw hart; word geen Werther, maar doe
<pb n="185"/>
als ik: de gansche wereld door vindt men mooije vrouwen; lieve en goede misschien ook, maar naar die kategorie zoek ik minder. Bemin ze, maar nooit meer dan om uw leven te veraangenamen en maak u zelven geen slaaf van een hartstogt, die over eenige jaren bezweken is.’</p>
<p>- ‘Nooit zal mijne liefde bezwijken!’</p>
<p>- ‘Dat zegt iedereen, en wanneer men dan goed en wel gehuwd is, ziet men dat zijne aangebedene eene vrouw is als elke andere, met eenige deugden en vele gebreken.’</p>
<p>- ‘Dat is uwe ondervinding misschien, maar gij kent Hélène niet.’</p>
<p>- ‘'t Oude liedje! Ik heb u straks wat van de moeder verteld en gij stondt verbaasd; gij hadt het niet achter die vrouw der vormen gezocht; ziet men in den regel niet dat de dochter aardt naar hare moeder?’</p>
<p>- ‘Mijnheer Ems!’ riep Maurits uit, en rees driftig van zijn stoel.</p>
<p>- ‘In den regel, zeg ik. Ik wil gaarne aannemen dat men hier eene uitzondering vindt - ja ik neem het van ganscher harte en ten volle aan, maar dan is mij ééne zaak duister. Men vraagt op uw leeftijd geene vrouw zonder uitzigt op wederliefde en het komt mij zonderling voor, dat uw neef en gij beiden naar de hand van Hélène stondt. <hi rend="i">Uwe</hi> liefde werd beantwoord, meent ge, en die van Frits ook naar het schijnt, want hij werd de uitverkorene. Mistrouw eene vrouw; in wier hart nu reeds plaats voor twee aanbidders schijnt te wezen.’</p>
<p>- ‘En wie zegt u, dat Hélène niet gedwongen is, Frits hare hand te geven? Wat gij mij zoo even verhaald hebt omtrent Marie van Landen en mijne betrekking tot deze geeft mij grond tot dat vermoeden.’</p>
<p>- ‘Dus zou mevrouw Melersheim hare dochter Hélène ongelukkig willen maken ten gevalle van haar onwettig kind?’ zeide Ems, met een zonderlingen glimlach. ‘Men ziet vreemde zaken in de wereld gebeuren. Maar in
<pb n="186"/>
uw geval had ik het veld niet ruim gelaten aan mijn mededinger.’</p>
<p>- ‘Frits is mijn vriend, van onze jeugd af waren wij boezemvrienden.’</p>
<p>- ‘Dat blijkt, gij beiden zijt op dezelfde persoon verliefd en gij wist van elkander niets af. Vriendschap is eene uitstekende zaak, mijnheer Stalker. Als ge mijn leeftijd hebt, zult gij ze zeker nog meer op prijs stellen, want dan zal 't u gebleken zijn, dat zij niet bestaat.’</p>
<p>- ‘Ik twijfel er nu reeds aan.’</p>
<p>- ‘Gij zijt nog slechts aan de alpha. Ik heb de omega al achter mij. Al die vooroordeelen van liefde en vriendschap heb ik dan ook afgelegd. Thans heb ik nog maar één ding lief; de wereld in haar ganschen omvang, het ensemble; maar wie zich aan de détails gaat wijden, helaas! teleurstelling alleen is zijn deel. Ook één vriend slechts heb ik, en die vriend ben ik zelf; vroeger was hij een vleijer, langzamerhand begon hij waarheid te spreken; nu maakt hij het mij zelfs lastig. Dien vriend dien ik, ik bevredig, zooveel ik kan, zijn hart, zijn geest en zijn ligchaam en ik heb nu alle hoop, dat wij zamen op een goeden voet zullen blijven. Maar, ziet ge, als die vriend iets verlangt, en 't is niet onredelijk of onbillijk, dan willig ik dat verlangen in en breng het niet ten offer aan anderen, vooral niet wanneer zijn <hi rend="i">hart</hi> iets begeert, want een warmen jas of een goed maal kan hij ontberen, maar geestelijke behoeften eischen bevrediging. Begrepen?’</p>
<p>- ‘Gij meent dat ik Hélène niet had moeten prijs geven.’</p>
<p>- ‘Juist, tenzij’ - en Ems vestigde weder zijn doordringenden blik op Maurits - ‘tenzij gij gevoelt dat die jufvrouw Melersheim gelukkiger met den ander zou wezen dan met u.’</p>
<p>- ‘Nooit! Frits kan haar niet zoo liefhebben als ik.’</p>
<p>- ‘Dan zijt ge een dwaas, vriend Stalker.’</p>
<pb n="187"/>
<p>- ‘Kon ik dan de zaken dwingen?’</p>
<p>- ‘Toen niet, nu misschien wel. Thans begrijpt gij de reden der weigering; en thans zijt gij ook in het bezit van een geheim, waarvoor mevrouw Melersheim waarschijnlijk wel hare dochter over heeft.’</p>
<p>- ‘Maar 't zou onedel zijn daarvan gebruik te maken.’</p>
<p>- ‘Dat behoeft ook niet: 't is genoeg dat ge er mede dreigt.’</p>
<p>- ‘Ik heb geen bewijzen.’</p>
<p>- ‘Voor het oogenblik hebt gij die niet noodig - maar misschien zou ik nog wel een bewijs kunnen bijbrengen.’</p>
<p>- ‘Gij?’</p>
<p>- ‘Ja, me dunkt dat ik genoeg getoond heb een weinig op de hoogte te zijn van de zaken uwer aanstaande schoonmoeder, om mij wel op mijn woord te doen gelooven.’</p>
<p>- ‘Mijnheer Ems, gij zijt een zonderling mensch.’</p>
<p>- ‘Vindt-ge? Misschien bewijs ik juist een zeer gewoon mensch te zijn, daar ik, niettegenstaande ik straks beweerde alle vooroordeelen te hebben afgelegd en vriendschap noch liefde meer te koesteren, mij toch nog behebt gevoel met die menschelijke hartstogten.’</p>
<p>- ‘'t Is zeker, dat uwe vriendschap voor mij zóó ... zóó overdreven is, zou ik bijna zeggen, dat ik geneigd zou zijn haar te wantrouwen.’</p>
<p>- ‘Welnu, ik dwing ze u niet op.’</p>
<p>- ‘Toch neem ik ze gaarne aan, als gij mij eene vraag veroorlooft.’</p>
<p>- ‘En hoe luidt die vraag?’</p>
<p>- ‘Als Hélène mijne gade mogt worden, zal ik dan zonder schaamte aan al de middelen kunnen denken, die ik of gij thans voor haar bezit zullen aanwenden? Zal ik voor God en mijn geweten een eerlijk man blijven?’</p>
<p>- ‘De middelen kent gij; vindt gij ze oneerlijk, bezig ze dan niet, en laat een ander de echtgenoot van Hélène worden. Zegt uw geweten, dat gij ze moogt aan-<pb n="188"/>wenden, dan wil ik u gaarne naar mijn vermogen helpen, maar verlang niet van mij, dat <hi rend="i">ik</hi> hier uitspraak doe. Beslis thans nog niet, denk er zelf goed over na en zeg mij, wanneer gij tot een besluit gekomen zijt, uw laatste woord.’</p>
<p>Den anderen middag was het laatste woord gezegd en acht dagen later waren Maurits Stalker en Ems op reis naar Holland. Ems had hem niet vroeger kunnen vergezellen, eene menigte afspraken hadden hem gedwongen zijn verblijf in Italië te rekken, en dat uitstel was voor Maurits een tijd geweest van onophoudelijken tweestrijd. Zijn verlangen om Hélène weder te zien werd opgewogen door het vooruitzigt eener ontmoeting met Frits; zijne hoop, haar te bezitten, was vermengd met de vrees dat zijne pogingen mislukken zouden, terwijl, zoo die pogingen al uitliepen zoo als zijn hart begeerde, Frits daarvan het slagtoffer zou wezen en het gezin van den praeceptor, waaraan hij zoo oneindig veel te danken had, misschien niet minder daardoor lijden zou. Soms ging hij zoover om zijn voornemen te laten varen en wanneer hij daaraan dacht, dan scheen hem plotseling het gebruik maken van het geheim, dat Ems hem had doen ontdekken, eene onedele daad, die zijne eer niet gedoogde; maar wanneer zijne liefde weder de overhand nam, zag hij geen gewetensbezwaar in het aanwenden van dit middel, dat slechts het toeval hem had aan de hand gedaan. Toen hij eenmaal op reis was en dagelijks met Ems omging, zweeg de stem, die hem nu en dan tot andere gedachten bragt, geheel en, naarmate hij zijne woonplaats naderde, werd zijne begeerte om aan zijn toestand een einde te maken, sterker, zoodat Ems hem den laatsten dag slechts met moeite weêrhouden kon om door te reizen, ten einde niet in het holle van den nacht te V aan te komen. Ems hield anders veel van des nachts te reizen; men was dan bevrijd van lastig gezelschap en de slaap behoedde tegen het vervelende, dat eene reis in
<pb n="189"/>
Holland, volgens zijn zeggen, opleverde. Aan gene zijde der grenzen was Ems van eene andere meening; daar reisde hij over dag en schonk hij aan den nacht diens oorspronkelijke bestemming. Daar nam hij ook altijd de voornaamste hôtels; in Holland gaf hij de voorkeur aan die van den tweeden of derden rang. In het buitenland zocht hij de menschen; in Holland vermeed hij hen; en zulk een aangenaam reisgenoot als Maurits hem tot dusverre gevonden had, zoo ongezellig en vervelend vond hij hem thans, ja hij nam het Ems, die alle talen sprak, zelfs kwalijk, dat hij in Holland het hollandsch vergeten scheen. Hij, die overal te huis was, bleek in zijn vaderland niet te huis te zijn, en men behoefde waarlijk geene groote gave van opmerking te bezitten om te begrijpen, dat er redenen waren, die hem tot zulk eene handelwijze dwongen. En met en door zulk een man zou Maurits zijn doel moeten bereiken en de hand van Hélène verkrijgen! Maar het was te laat om terug te keeren: hij had reeds met Ems afspraak gemaakt, dat hij nogmaals aanzoek om de hand van Hélène zou doen, onder voorgeven, dat hij nog niets van eene verbindtenis met Frits had vernomen. Gaf mevrouw Melersheim niet toe, wat wel te wachten was, dan zou een briefje met eene zinspeling op Marie van Landen hem zeker een tweede onderhoud bezorgen, en, zoo dat onderhoud zonder gevolg bleef, omdat mevrouw Melersheim de gansche bedreiging voor een ijdel vrees aanjagen kon houden, dan zou Ems daarvan kennis ontvangen en aan Maurits de bewijzen in handen stellen</p>
<p>- ‘En wat zal ik u daarvoor in de plaats geven?’ vroeg Maurits op den avond hunner aankomst in het dorp, dat slechts een paar uur van V en een half uur van Groenstein verwijderd lag en waar zij den laatsten nacht zouden doorbrengen.</p>
<p>- ‘Wie zegt u, dat ik eene belooning verlang?’</p>
<p>- ‘Uw eigen beginsel; gij hebt immers gebroken
<pb n="190"/>
met de vooroordeelen van vriendschap en liefde?’</p>
<p>- ‘Gij hebt gelijk. Ik handel dan ook uit eigenbelang. Maar over die belooning zullen wij later spreken; 't is intusschen goed, dat ge weet dat ik er eene te gemoet zie?’</p>
<p>- ‘Toch niet de moeder?’ vroeg Maurits spottend. ‘Die is reeds half verloofd aan kapitein Melchior.’</p>
<p>- ‘De moeder niet,’ antwoordde Ems droog,‘dan eer de dochter.’</p>
<p>- ‘De dochter?’</p>
<p>- ‘Ja. Gij begeert hare liefde, ik zou misschien eene vriendin in haar vinden.’</p>
<p>- ‘Ik twijfel niet of zij zal het voor u wezen. Willen we gaan slapen?’</p>
<p>- ‘We zullen althans den avond maar voor geëindigd houden; kastelein, onze kamers!’</p>
<p>- ‘Een boven en een beneden, mijnheer, als de heeren het goedvinden, want ik heb van nacht vier logés.’</p>
<p>- ‘Wel, wel! je zaak floreert, naar het schijnt.’</p>
<p>- ‘Ja, dat gaat, mijnheer, verleden week had ik er eens zeven op één nacht.’</p>
<p>- ‘'t Is van belang!’</p>
<p>- ‘Als de heeren de nachtlijst willen teekenen, daar ligt ze.’</p>
<p>Maurits sloeg de nachtlijst op en las als den laatsten naam: Meibosch van den Hoogzand. Maar eer hij zich nog had ingeschreven, bukte zich Ems over hem heen en schreef voor beiden de namen in, die hem invielen.</p>
<p>- ‘Maar dat zijn onze namen niet,’ merkte Maurits in het fransch aan.</p>
<p>- ‘Ik stel er volstrekt geen prijs op, om dien aan elken paardenkooper en reiziger in manufacturen te laten lezen,’ antwoordde Ems. ‘Kastelein, ik blijf beneden. Bonsoir, als ik morgen wat vroeg op ben, ga ik misschien eene wandeling maken, dus wacht niet op me?’</p>
<p>Zoodra Ems op zijn kamer was, sloot hij de deur
<pb n="191"/>
zorgvuldig, blies zijn licht uit en wachtte tot boven hem, waar Maurits sliep, alles rustig was. Toen schoof hij zachtkens het raam op en, na zich overtuigd te hebben dat alles stil was buiten, sprong hij er door, sloot het weder en deed de luiken digt, waarna hij den weg naar Groenstein insloeg.</p>
<p>Het was ongeveer op denzelfden tijd dat men ook op Groenstein zich ter ruste begaf en juist op het oogenblik dat Marie het kistje sloot, waarin hare brieven en ook die ontboezeming van Maurits geborgen waren, hoorde zij het kletteren van een steentje tegen hare ruiten. Het was een signaal, dat aan haar, die het kostschoolleven gewoon was, niet vreemd kon voorkomen. Zij luisterde aandachtig en het duurde niet lang of een tweede steentje kwam met het glas in aanraking. Zij zag naar buiten en bij het schijnsel der heldere maan, bespeurde zij eene hooge gestalte die zich afteekende tegen de witte sneeuw. Hij wenkte met de hand, en Marie, die aan het voorkomen van den indringer terstond zag, dat hij geen dief of boosdoener kon zijn, schoof haar raam open. Wat er ook gebeuren mogt, elke afwisseling met haar eentoonig leven was haar welkom. Misschien was hij wel een van hen, die haar opspoorden waarvan mevrouw Melersheim gesproken had.</p>
<p>- ‘Zijt gij daar, Marie?’ vroeg de vreemdeling op gedempten toon.</p>
<p>- ‘Ik ben Marie,’ antwoordde de gezelschaps jufvrouw. ‘Wat verlangt ge?’</p>
<p>- ‘Dat ge mij open doet, in de eerste plaats.’</p>
<p>- ‘Wie zijt ge?’</p>
<p>De gestalte gaf geen antwoord, maar verdween plotseling in de schaduw der olmboomen.</p>
<p>Marie luisterde nog een poos, maar alles bleef stil. Zou zij jufvrouw van Sinne wekken of zou zij afwachten wat er gebeuren zou? Zij blies haar licht uit en bleef met gespannen aandacht luisteren. Weldra, hoorde zij ie-<pb n="192"/>mand naar beneden gaan, maar in plaats van een paar duchtige slagen op den koperen ketel - waarom stond die er anders? - werd de tuindeur zachtkens geopend. Een kwartier later kraakten er weder voetstappen op het portaal, die even voor hare kamer stil hielden. Blijkbaar luisterde men of zij nog op was. De deur bewoog zich bijna onhoorbaar op hare grendels en jufvrouw van Sinne vroeg op fluisterenden toon: ‘Slaapt gij reeds, Marie?’ Toen zij geen antwoord ontving, sloot zij de deur weder voorzigtig toe, en den anderen morgen verried zij door woord noch gebaar dat er dien nacht iets was voorgevallen. Met even zalvende stem als altijd las zij het volgende hoofdstuk van het Boek der Koningen, na gedankt te hebben voor den rustigen, verkwikkenden slaap.</p>
<p>- ‘Als ge eens naar V wilt gaan, Marie, bestaat er straks eene goede gelegenheid,’ zeide ze, toen het ontbijt was afgeloopen; ‘en morgen of zaturdag kunt ge met de diligence tot aan het dorp terug rijden. De Stalkers hebben u al dikwijls gevraagd, zij zullen u zeker gaarne ontvangen.’</p>
<p>- ‘Ik hoop het even gaarne als gij mij een paar dagen kwijt wilt zijn,’ antwoordde Marie.</p>
<p>Jufvrouw van Sinne gaf geen antwoord op die insinuatie, maar wees Marie de gelegenheid aan, waarmede zij naar V. kon vertrekken.</p>
<p>- ‘Ik kan immers mijne kamer laten, zoo als zij is?’ vroeg Marie met iets spottends in haar toon.</p>
<p>- ‘Zeer zeker; gij kunt echter zoo gij 't verlangt, uw kistje met brieven en versjes medenemen,’ antwoordde jufvrouw van Sinne op gemoedelijken toon, ‘Dan hebt ge 's avonds nog wat te lezen.’</p>
<p>- ‘Ik zal er waarschijnlijk minder te hooren hebben.’</p>
<p>- ‘Ja, als ik mij niet bedrieg, bestaat bij Stalker de goede gewoonte niet om 's avonds in den Bijbel te lezen.’</p>
<p>- ‘Evenmin als om 's nachts bezooken te ontvangen.’</p>
<pb n="193"/>
<p>- ‘Dat denk ik ook niet,’ antwoordde jufvrouw van Sinne kalm, als begreep zij de bedoeling van die woorden niet.</p>
<p>Denzelfden morgen reed Marie naar V met een briefje aan Hélène van mevrouw Melersheim, waarin deze schreef dat zij nog een paar dagen op Groenstein blijven zou.</p>
</div>
<div type="chapter">
<pb n="194"/>
<head rend="h3">X. Marie.</head>
<p>Visite, en dat op een donderdag, juist op den dag dat mevrouw Stalker hare huiskamer liet doen en zich behielp op de kamer van den praeceptor, die van zijne zijde des donderdags, vóór het eten, zorgvuldig zijne woning vermeed. Visite, en dat wel die belgische jufvrouw, die zoo ijskoud en onverschillig was en die zoo geleerd kon praten, maar niets van het huishouden wist. En morgen kwam de natte wasch en zaturdag moest er gestreken worden! Mevrouw Stalker wenschte niemand iets kwaads, maar als de gezelschapsjufvrouw van Groenstein plotseling in het hartje van België verplaatst ware, zou mevrouw Stalker zich wel gewacht hebben, haar van daar te halen.</p>
<p>De indruk, dien hare komst op de gade van den praeceptor maakte, bleef voor Marie niet lang verborgen, Hij was dan ook nog al zigtbaar. Zij werd niet eens uitgenoodigd om haar hoed af te zetten en, in plaats van koffij kreeg zij eene verontschuldiging, dat de koffijtafel des donderdags altijd in een kwartier was afgeloopen. Zij trof het dan al heel slecht, want Stalker was ook niet t'huis en kwam eerst laat, ‘heel’ laat, van school en Anne was bezig met de ornamentjes te poetsen en
<pb n="195"/>
zij, mevrouw Stalker, moest straks de schoone gordijnen aan de rollen zetten en dan zou zij nog zoo graag als het ‘eenigzins’ kon en zij niet opgehouden werd, Stalkers lessenaar eens opruimen en de voering van zijn papiermand maken.</p>
<p>Tegen een ander zou mevrouw Stalker dat alles niet gezegd hebben, maar tegen een gezelschapsjufvrouw, al was zij dan ook de gezelschapsjufvrouw van eene groote dame, kon zij veilig spreken, vooral tegen zulk eene, die van het huishouden niets wist.</p>
<p>- ‘Niet waar, jufvrouw Marie, dat zijn voor u allemaal zaken, waarmede gij u niet te bemoeijen hebt, en die u ook slecht van de hand zouden gaan?’</p>
<p>- ‘Helaas, ja, mevrouw; ik zou niets liever wenschen dan ze geleerd te hebben.’</p>
<p>- ‘Stalker beknort mij wel eens, dat ik altijd met het huishouden bezig ben,’ hernam mevrouw, zonder op dat antwoord te letten, ‘maar daar is ook wat te doen in een gezin als het mijne. Neem mij niet kwalijk, dat ik u even alleen laat, ik kom terstond terug.’</p>
<p>- ‘Laat ik u niet ophouden, mevrouw, ik heb een paar visites te maken ....’</p>
<p>- ‘'t Spijt me dat ge 't zoo treft,’ viel mevrouw haar in de rede, thans merkbaar vriendelijker nu de visite reeds opstond om te vertrekken - ‘wacht, ik zal Anne even roepen.’</p>
<p>Anne kwam, even als hare moeder, in huisgewaad, de blonde krullen nog in papillotten en met een blos van de koû, van haar drukken arbeid en van verlegenheid, dat zij zóó te voorschijn moest komen.</p>
<p>- ‘Maak geen excuses, Anne,’ zeide Marie. ‘Ik benijd u.’ Anne glimlachte ongeloovig en liet hare handen zien, die de sporen van hare bezigheid verrieden, ‘Mij benijden! regt vriendelijk van je, Marie, maar als gij zoo eens bezig moest zijn in eene koude kamer, zoudt ge wel anders spreken.’</p>
<pb n="196"/>
<p>- ‘Als die kamer de <hi rend="i">mijne</hi> was, de kamer van <hi rend="i">mijne</hi> moeder, zon ik er dag aan dag zoo in bezig willen zijn.’</p>
<p>- ‘Anne, waar hebt ge dat groene koord gelaten?’ klonk de stem van mevrouw.</p>
<p>- ‘Ik kom, ma.’</p>
<p>- ‘Ja, ik houd je op - weet je wel dat ik eigenlijk logeren kwam; ik was te veel op Groenstein, even als hier.’</p>
<p>- ‘Neen, dan gaat ge niet weg,’ riep Anne; ‘dan moet ge blijven, Marie. Heer, wie had dat ook kunnen denken, ma!’</p>
<p>- ‘Neen, zeg er niets van; je goede moeder is niet in haar humeur.’</p>
<p>- ‘Haar donderdagsch humeur; maar dat gaat wel voorbij als wij aan tafel zijn.’</p>
<p>- ‘Liever kom ik een andermaal; ik ga nu de eene en dan de andere eens opzoeken.’</p>
<p>- ‘En dan?’</p>
<p>- ‘Dat weet ik niet. Misschien ga ik dan naar Groenstein terug; misschien vraagt men mij hier of daar ... Maak u niet ongerust, Anne, ik ben gewoon alleen door de wereld te zwerven. Ik zal mijn weg wel vinden.’</p>
<p>- ‘Arme Marie, als gij niet teregt kunt...’</p>
<p>- ‘Kom ik bij u.’</p>
<p>- ‘Was vader maar t'huis; hij liet u niet gaan.’</p>
<p>Mevrouw Stalker kwam nu nog even in den gang om goeden dag te zeggen - eigenlijk om het vertrek der visite te bespoedigen - en weldra werd de deur achter Marie gesloten, die met een zucht de woning van den praeceptor verliet. Dáár was zij steeds het liefst geweest; zij vond er noch de statige pracht der woning van hare moeder, noch de ouderwetsche stijfheid en de regtzinnige vormen van Groenstein. Dáár hoorde zij iets anders dan dierbare gesprekken, en iets beters dan de ijdele conversatie der salons van mevrouw Melersheim. Dáár vond zij eenvoudigheid, hartelijk-<pb n="197"/>heid, opregtheid, liefde, opgeruimdheid en huiselijken zin.</p>
<p>Altijd, behalve des donderdags!</p>
<p>Teleurgesteld door de ontvangst in de woning van den praeceptor, volgde zij in gedachten verdiept de hoofdstraten van V, nog besluiteloos waarheen zij zich begeven zou, toen zij bij het omslaan van een hoek eensklaps tegenover een ouden bekende stond. Een oude bekende? het was niet mogelijk: Maurits was immers in Italië? Hij, dien ze voor Stalker hield, zag haar evenwel met dezelfde verbazing aan als zij hem, en toen zij elkander eenige schreden voorbij waren, zagen beiden om. Zij hadden zich dus niet bedrogen, want hoewel Maurits in de twee laatste jaren meer man was geworden en de reis naar het zuiden zijn gelaat had gebruind was zijn voorkomen toch slechts weinig veranderd; en Marie was eer jonger geworden door de verwisseling van hare kostschool met het buitenleven op Groenstein. Maar juist toen Maurits naar haar toe wilde gaan om de kennis te hernieuwen, herinnerde hij zich op welke wijze Marie van Landen het middel moest zijn om voor hem de hand van Hélène te verwerven en schaamte weerhield hem om verder te gaan. Mogt hij nog geaarzeld hebben, die aarzeling was spoedig voorbij, want ook Marie was op hare eerste beweging teruggekomen, daar zij op eens besefte dat eene ontmoeting met Stalker eene verklaring van haar zijn in Holland moest ten gevolge hebben, eene verklaring, die zij niet gaarne zelve gaf en, na al hetgeen zij reeds met hem gesproken had, ook niet wel geven kon. Beiden vervolgden dus hun weg, maar beiden met een gevoel van ontevredenheid over zich zelven, daar elk van hen geloofde oorzaak te zijn dat men elkander niet had aangesproken.</p>
<p>Maurits sloeg de straat naar de woning van zijn oom in en stond weldra, voor de deur, maar tot tweemaal toe sloeg hij de hand aan de schel, en telkens
<pb n="198"/>
trok hij haar terug, als ware hij bang dat de leeuwenkop hem bijten zou. Nu was het dan ook waar - men zou er althans op gezworen hebben - dat de leeuwenkoppen, die de deur en de schel van den praeceptor versierden er veel grimmiger uitzagen dan vroeger; ja het geheele huis, dat vroeger het begrip van <hi rend="i">t'huis</hi> vertegenwoordigde, maakte thans op Maurits een gansch anderen indruk en toen hij voor de derde maal de hand aan de schel sloeg, klonk deze somber en hol - geheel anders dan in de dagen, dat daar nog zijn vaderlijke vriend, de praeceptor Robbert Stalker woonde en zijne huiselijke Rieka en de goede Anne en de knappe Frits en de vijf levenmakers, die schenen te wedijveren wie het vrolijkste gezigt kon zetten..... Zij waren voorbij die dagen, tenzij.....</p>
<p>- ‘Niemand t'huis, mijnheer,’ zeide de meid - eene nieuwe - de deur een reetje openmakende, als vreesde zij, dat Maurits door de kamerdeuren heen zou zien.</p>
<p>- ‘Niemand? Dan zal ik de familie afwachten,’ antwoordde hij en schoof naar binnen en stapte den gang door naar de huiskamer, terwijl de meid, als verplet door zulk eene onbeschaamdheid, aan de voordeur bleef staan en de kruk in de hand hield.</p>
<p>Mevrouw Stalker liet van schrik den strik los, dien zij juist in het nieuwe groene schelkoord had gelegd, en dezelfde gewaarwording deed aan Anne's hand de herderin ontglippen, wier hoofd zij bezig was op den romp te lijmen.</p>
<p>- ‘Maurits!’ riepen beiden ten uiterste verbaasd.</p>
<p>- ‘Wat is er gebeurd, kind?’ vroeg mevrouw, wier gelaat de donderdagsche plooi geheel verloor. ‘Toe, zeg eens spoedig, waarom gij terugkomt?’</p>
<p>- ‘Omdat mijne reis lang genoeg geduurd had, moedertje,’ antwoordde Maurits met geveinsde opgeruimdheid.</p>
<pb n="199"/>
<p>- ‘Goddank, mijn jongen,’ hernam mevrouw Stalker, die begreep wat zij het liefst wilde begrijpen. ‘Kom, dat zal je oom genoegen doen. Hij heeft wat over je getobd in den laatsten tijd.’</p>
<p>Maurits knikte zijne tante vriendelijk toe en zette zich op den stoel, dien Anne terstond voor hem had leêggemaakt.</p>
<p>- ‘Deze logé bevalt u beter dan Marie, niet waar ma?’ vroeg Anne.</p>
<p>- ‘Maurits is geen logé, Maurits is hier t'huis,’ antwoordde mevrouw Stalker, ‘en van achteren gezien is het nu maar heel goed, dat Marie niet gebleven is; ik zou waarlijk niet weten waar ik haar nu logeren moest. Maurits zou er ook geen zwak op gehad hebben om den eersten das den besten eene vreemde in onzen kring te zien.’</p>
<p>Natuurlijk volgde het verhaal wie die vreemde was en hoe ze er uitzag en reeds de eerste woorden waren genoeg om Maurits te overtuigen, dat de nieuwe vriendin van Anne niemand anders was dan Marie van Landen. Die kleine mededeelingen werden echter al spoedig vervangen door vragen en verhalen omtrent Maurits' reis, maar de vragen waren omzigtig en de verhalen onvolledig; er was een punt, dat niet aangeroerd kon worden en dat punt was het voornaamste. Mevrouw verlangde zekerheid te hebben of Maurits zijn doel bereikt had, Maurits verlangde te weten hoe en waar Hélène was, maar de een zoo min als de andere sprak over Hélène. Even als hij - men vergeve het prozaïsche der vergelijking - die met eene hongerige maag een concert of kunstgalerij bezoekt, onvatbaar voor dat genot is, omdat zijne maag luider spreekt dan zijn kunstgevoel, zoo waren ook de eerste uren na Maurits' terugkomst geenszins zoo vol genot als zij in andere omstandigheden zouden geweest zijn. Van daar dat hij zich al spoedig naar de kamer begaf, die altijd voor hem en Frits openstond, al was zij nu ook de ka-<pb n="200"/>mer van den jongeren broeder geworden, en mevrouw Stalker met Anne bare bezigheden liet voortzetten.</p>
<p>Eindelijk werd de sleutel in het slot der voordeur gestoken en, terwijl moeder en dochter naar voren snelden om het groote nieuws te vertellen, kon Maurits eene zenuwachtige aandoening niet onderdrukken toen hij de welbekende stem van zijn oom hoorde. Hij wist toch, dat hij met dezen het groote punt moest aanroeren en dat Stalker zich niet zou laten misleiden. Toch moest hij hem misleiden, want Stalker was de vader van zijn gelukkigen medeminnaar. Wat zou hij zeggen, indien Maurits het waagde hem de waarheid mede te deelen? En als eens de pogingen, door hem en Ems aangewend, gelukt waren - wat zou Stalker dàn zeggen?....</p>
<p>Wat zou het dàn wezen? Het levensgeluk van Frits zou verwoest zijn en daarmede ook het geluk van Stalker en zijne gade; <hi rend="i">hij</hi>, hij Maurits, die als kind door hen opgenomen en als kind door hen bemind was, zou het op zijn geweten hebben. Reeds eenmaal had hij zoo roekeloos gespeeld met Anne's hart en men had hem vergeven; noch bij den praeceptor noch bij Rieka was er een spoor overgebleven van de verwijdering, die dit in de eerste tijden ten gevolge had gehad. En Anne - wat zou <hi rend="i">zij</hi> zeggen als Hélène, over wie hij vroeger zoo vaak met haar gesproken had, zijne bruid werd. En wie was Ems, die hem den raad had gegeven om van de schande van mevrouw Melersheim gebruik te maken, ten einde baar eene toestemming af te dwingen, die zij geweigerd had? En welke bewijzen had hij voor die schande? En zijne schoonmoeder, zou hij haar kunnen achten? Zou zij hem achting kunnen toedragen, als hij op die wijze haar gedwongen had hem hare dochter te geven? .... Een hartstogt, waarmede men redeneert, is half overwonnen, klonk eene stem in zijn binnenste, maar daar
<pb n="201"/>
zag bij weder Hélène voor zich in al bare schoonheid en bevalligheid, zoo bekoorlijk, zoo geestig, zoo naïf; en de rede zweeg weêr en slechts de hartstogt sprak en sprak zoo luid en gebiedend, dat, toen de praeceptor binnentrad, Maurits de oogen moest neêrslaan en den vaderlijken handdruk slechts flaauw beantwoordde.</p>
<p>- ‘Genezen, mijn jongen?’ vroeg Stalker, en door de glazen van zijn schildpadden bril wierp hij een blik in Maurits' hart, die dezen van een antwoord ontsloeg.</p>
<p>- ‘Ook daar geen vrede gevonden? Ik dacht het wel: uwe brieven hadden het mij al gezegd.’</p>
<p>- ‘Ook daar geen vrede,’ antwoordde Maurits, voor zich ziende. ‘Ik kom nu mijne studiën voortzetten.’</p>
<p>- ‘Als dat de eenige reden is, waarom gij terugkeert, dan keur ik ze niet af, al had ik voor u zelven ook liever gezien, dat gij nog eenige maanden op reis gebleven waart.’</p>
<p>- ‘Gij hebt altijd gezegd, oom, dat studie het beste geneesmiddel voor hartziekten is.’</p>
<p>- ‘Hoofd en hart houden elkander in evenwigt, Maurits; die slechts leeft door een van beiden is ongelukkig. Maar is nu gansch Italië niet in staat geweest eene enkele vrouw uit uwe herinnering te wisschen?’</p>
<p>Maurits zweeg.</p>
<p>- ‘Dan, mijn kind,’ vervolgde Stalker met een liefdevollen blik op hem, dien hij zijn kind noemde en als zijn kind liefhad, ‘dan is er nog eene kracht, sterker dan de magt der wereld.’</p>
<p>- ‘De godsdienst?’ vroeg Maurits op eenigzins verwonderden toon, want, was er in dien raad zelven niets gelegen, waarover men zich verwonderen kon, in den mond van Stalker tegenover zijn neef, was die banale aanwijzing van de godsdienst als troostgrond toch zonderling.</p>
<p>- ‘De godsdienst, welnu ja,’ antwoordde de praeceptor, ‘mits gij er niet onder verstaat de dweepzieke over-<pb n="202"/>peinzing van ondoorgrondelijke waarheden; de godsdienst, indien gij er niet onder verstaat het aankleven en volgen van alle oude vormen en begrippen; de godsdienst, indien gij er niet onder verstaat eene beoefening der theologie, waardoor zij gelijk zou staan met elke andere wetenschap, die ge ter afleiding woudt aangrijpen. Maar de dienst van God, dat is de gehoorzaamheid aan Hem zoo als Hij zich openbaart in uw geweten; zoo als Hij spreekt daar, waar pligt en begeerte tegenover elkander staan: zoo als Hij gebiedt daar, waar de redelijke mensch kampt met den zinnelijken mensch; waar de man van eer te strijden heeft met den egoïst. Zou die godsdienst geen genezingen geven mijn jongen?’</p>
<p>Hélène! Hélène! fluisterde weder de stem in Maurits' binnenste en het was die stem, die het antwoord gaf:</p>
<p>- ‘Oom, ik ben mijn kinderschoenen ontwassen en op een leeftijd gekomen, waarop men weet wat men aan zich zelven verpligt is.’</p>
<p>En de praeceptor stoof op....? Volstrekt niet. De praeceptor gevoelde dat zijne woorden hadden doel getroffen en wel verre van het uitwerksel er van door eene ontijdige geraaktheid te verhinderen, hernam hij kalm: ‘Juist, Maurits; wat ik zeide was dan ook meer eene persoonlijke meening en volstrekt geen vermaning. Ik ken u te goed en als op reis anderen mij niet uit uw hart verdrongen hebben, dan weet je ook wel hoe ik het bedoel.’</p>
<p>Daardoor viel het gesprek op hem, met wien Maurits in kennis was gekomen en, dank zij den tact van Stalker, werd dien ganschen dag over de reis gesproken, zonder dat Hélène een oogenblik stoornis in het gesprek bragt. Toen Maurits dien avond alleen was, dacht hij evenwel weder geheel aan Hélène, maar die godsdienst, waarvan Stalker hem gesproken had, gaf eene andere tint aan zijne gedachten. Niet dat hij plotseling tot een besluit kwam om die liefde op te geven, of dat hij met zich zel-<pb n="203"/>ven aan het redeneren ging over den troost, waarvan zijn oom had gewaagd - maar diens woorden klonken hem telkens nog tegen, tot dat hij bij zich zelven uitriep: ‘Ik zou wel dwaas zijn, als ik mij door zulke praatjes liet afleiden van mijn doel. Indien de godsdienst een offer eischt, welnu laat Frits het dan brengen; die heeft het zich ten taak gesteld haar te verkondigen; beginne hij met zich zelven.’</p>
<p>Daar werd zachtkens de deur geopend. Maurits zag eenigzins wrevelig op, hij dacht dat de praeceptor hem eene preek kwam houden, maar het was Stalker niet. Het was eene witte gestalte, die onhoorbaar de kamer binnen trad en Maurits naderde.....</p>
<p>Een geest?</p>
<p>Ja zeker een geest. Of gelooft ge aan geene geesten? Wij wel: wij gelooven aan goede geesten en booze geesten, onbeligchaamde geesten, die door deuren en muren heendringen en u weten te vinden, waar ge ook zijt, en die, zoo als ons de oude sprookvertellingen naar waarheid mededeelen, voor geen ruw geweld wijken, maar slechts bezworen kunnen worden. Wij gelooven ook aan beligchaamde geesten, aan geesten, gebaarden en baardeloozen, voor wie ge huis en kamer sluiten kunt; misschien zoudt, indien gij hunne komst vermoeden kondt; maar meestal verschijnen zij op een oogenblik, dat gij er niet op verdacht zijt en verleiden of bekeeren u - even als gij op uwe beurt spoken gaat en soms verleidt, vaak bekeert... dat hopen we althans.</p>
<p>De geest, die nu naderde, had het voorkomen aangenomen van mevrouw Stalker in negligé zoodat hij wit zag, gelijk een behoorlijken geest betaamt, en hij had hare vilte pantoffels aangetrokken, zoodat hij onhoorbaar was, mede een vereischte voor een geest.</p>
<p>Het was geen redenerende geest, die overtuigde, maar een biddende geest, die roerde en bewoog; of, om alle beeldspraak te laten varen, het was niet Stalker, die
<pb n="204"/>
het hart wilde overwinnen door het hoofd, die tegenover hartstogt pligt stelde, maar het was de zachtmoedige Rieka, die voor 't geluk bad van haar zoon, van haar gade; voor den vrede van haar huis.</p>
<p>- ‘Ik weet het, Maurits, al heeft niemand het mij gezegd, dat het u weinig kosten zou om Hélène aan Frits te ontrukken; ik begrijp, dat gij er toe besloten zijt, anders zoudt ge thans niet zijn teruggekeerd: ik vermoed dat gij uitzigt hebt om er in te slagen - wees grootmoedig, Maurits, ik smeek het u voor mijn zoon, maak geen misbruik van uwe meerderheid in het oog der vrouwen; laat Frits behouden wat hij heeft, voor u staat de wereld open; voor hem zou het een doodende slag zijn. Och, Maurits, maak ook mijn tweede kind niet ongelukkig.’</p>
<p>Maurits beefde bij die herinnering; het was het eerste woord, dat mevrouw Stalker hem sprak van die liefde voor Anne. Was het onkiesch van de moeder, dat zij daaraan herinnerde? Was dat verwijt ook in die oogenblikken misplaatst? Mevrouw Stalker had er zeker niet aan gedacht; Maurits scheen die onkieschheid ook niet te gevoelen. Wat hij antwoordde getuigde er althans niet van: ook hem deed het goed eens openhartig daarover te kunnen spreken en al wat in den laatsten tijd zijn gemoed bewogen had uit te storten in het hart van eene, voor wie hij zich als man niet behoefde te schamen, tegenover wie hij vrijelijk aan zijne zwakkere aandoeningen kon toegeven. Mannen begrijpen wel hun eigen leed, maar dat van anderen gevoelt slechts de vrouw en Rieka was, ondanks hare groote en kleine wasch, hare donderdagsche buijen en haar kouzenmazen, eene vrouw, even goed als mevrouw Melersheim, misschien nog meer.</p>
<p>En de kiem, dien middag door den praeceptor gelegd in den bodem, dien hij zelf had ontgonnen en vruchtbaar gemaakt, die kiem wies onder de koesterende
<pb n="205"/>
stralen der liefde van Rieka tot eene krachtige, schoone plant, die den hof van praeceptor Stalker eer zou aandoen.</p>
<p>&nbsp;</p>
<p>Marie van Landen had, nadat zij Maurits voorbij gegaan was, hare wandeling door de drukke straten voortgezet met het onbestemde voornemen om bij deze of gene der bekenden van jufvrouw van Sinne een bezoek af te leggen, maar de lust ontbrak er haar toe en zij wandelde voort, bij voorkeur de huizen vermijdende, waar men haar ontvangen zou. Eindelijk had zij een der nieuw aangelegde wijken bereikt, waar de moderne woningen door de aristocratie van V waren betrokken, die hare soliede oude huizen ter wille van de mode prijs gegeven had. Voor eene der ruiten van spiegelglas prijkte dan ook het bevallige kopje van Hélène Melersheim, half gebogen over een boek, dat haar intusschen niet zoo boeide of zij kon elken voorbijganger zien en de vele groeten beantwoorden van de aanzienlijke wandelaars, welke op dit uur van den dag de zonnige buitenzijde zochten. Toen Marie op die hoogte kwam, flaneerden er eenige heeren voorbij, die met wanstaltige bevalligheid - men vergeve ons dat oordeel over de wouldbe ‘bevalligheid’ van het ruwere geslacht - freule Melersheim groetten om een zeer effen en stemmig hoofdknikje te verwerven. Maar toen Marie voorbijging werd die effen groet afgewisseld door een vriendelijk, intiem knikje, waardoor het gezigtje van Hélène nog veel interessanter werd. Men zou zeggen, dat Hélène toonen wilde aan die heeren, die op korten afstand stilstonden om een paard na te zien, waaraan niets te zien was, hoe lief en hoe vriendelijk ze ook groeten kon. Maar wij willen die beschuldiging van ijdelheid ongegrond achten en het vriendelijk knikje opvatten zoo als
<pb n="206"/>
Marie, die het op dezelfde wijze beantwoordde en, waarschijnlijk ook ten gevolge van dien vriendelijken groet, voldeed aan Hélène's mimische uitnoodiging om ‘even’ binnen te komen.</p>
<p>Hélène kende de geschiedenis van Marie, behoudens eene kleine dichterlijke vrijheid, die mevrouw Melersheim zich veroorloofd had. Marie was voor haar het kind eener zekere Lucie van Sinne, die stierf toen zij het leven schonk aan eene dochter, met welker opvoeding hare moeder en tante zich belast hadden. Ook tot die verloochening van zich zelve tegenover hare bevoorregte zuster had Marie hare toestemming gegeven; die enkele droppel meer of minder in de kelk was haar onverschillig.</p>
<p>- ‘Zet u hier, Marie, hier hebt ge een veel beter uitzigt,’ sprak Hélène, terwijl zij een antieken stoel met breede leuning, die met fraai borduurwerk bekleed was, bij het raam schoof.</p>
<p>- ‘Och, Hélène, ik ken de menschen toch niet, die hier passeren.’</p>
<p>- ‘Dan zal ik ze u leeren kennen - maar dáár hebt ge al terstond een kennis. O, gelukkig dat gij hier zijt, anders moest ik alleen zijn met dien Meibosch.... 't is te laat om niet t'huis te geven.’</p>
<p>Meibosch zag er nog iets rooder en opgezetter uit dan gewoonlijk en hij was blijkbaar zeer geagiteerd, zoodat hij zich naauwelijks den tijd gunde om aan de eischen der zamenleving te voldoen en eerst aan een algemeen gesprek deel te nemen vóór hij verzocht Hélène afzonderlijk te spreken.</p>
<p>- ‘Och mijnheer van den Hoogzand, ik heb geene geheimen voor mijne vriendin,’ zeide Hélène met een onschuldig gezigtje, terwijl zij terstond daarop aan Marie met een enkelen blik te kennen gaf, hoe bespottelijk zij dat verzoek vond.</p>
<p>- ‘Ik wil het gaarne gelooven, juffertje, maar <hi rend="i">ik</hi> heb dan wel geheimen voor anderen.’</p>
<pb n="207"/>
<p>- ‘Marie kan zwijgen als het graf, niet waar, Marie?’ en die vraag werd weder door een schalkschen blik gevolgd.</p>
<p>- ‘Ik zal mijnheer Meibosch niet hinderen in zijne confidences - kan ik op uwe kamer gaan, Hélène?’</p>
<p>- ‘Zeer zeker... zal 't lang duren, mijnheer van den Hoogzand?’</p>
<p>- ‘Dat is er naar, juffertje,’ antwoordde de rentenier, thans ongevoelig voor zijn heerlijken titel, dien Hélène hem altijd gaf. Hij wandelde de kamer op en neder tot dat Marie met een ligten groet vertrokken was. Toen voelde hij of de deur wel was gesloten, en vroeg: ‘Wat is er met Anton gebeurd?’</p>
<p>- ‘Met Anton? Vraagt ge dat aan <hi rend="i">mij?</hi>’</p>
<p>- ‘Dat vraag ik aan u, jufvrouw Melersheim,’ hernam Meibosch, nog rooder wordende, ‘aan u, omdat gij schuld zijt van 't ongeluk, dat mij overkomen is. Mijn zoon is verdwenen?’</p>
<p>- ‘Een vreeselijk verlies,’ prevelde Hélène binnen 's monds, en vervolgde luid: ‘Hij zal wel terugkomen, denk ik.’</p>
<p>- ‘Hoe weet ge dat? Nog eens, wat is er gebeurd? Hij is verdwenen en men heeft hem het laatst met u gezien en gisteren heeft Dina een brief voor u op den post gebragt.’</p>
<p>- ‘Die zal dan nog moeten komen, en wat zijn zamenzijn met mij betreft, daarvan herinner ik mij niets.’</p>
<p>- ‘Dat is een dubbele logen,’ zeide Meibosch.</p>
<p>- ‘Gij hebt verlangd mij alleen te spreken, als dat is om mij te beleedigen, verlang ik het tête-a-tête niet voort te zetten.’ Hélène schelde.</p>
<p>- ‘Ik zal niets gebruiken,’ zeide Meibosch purperrood. ‘Ik kom als vader.....’</p>
<p>- ‘Ik heb den knecht gescheld om u uit te laten,’ merkte Hélène met een impertinent gezigtje aan, ter-<pb n="208"/>wijl zij met de kwasten van een kanapé-kussen speelde.</p>
<p>- ‘Wat!’ riep Meibosch opspringende, terwijl hij zenuwachtig speelde met den knop zijner rotting. ‘Als ik hier kom als vader, woudt ge mij de deur wijzen! Weet je wel, juffertje, dat ik er de politie in zal halen en dan zal het blijken welk deel gij in de schuld hebt. Weet je wel, dat gij oorzaak zijt dat mijn Anton den verkeerden weg opgaat, en dat gij nu oorzaak zult zijn dat hij zich misschien verdronken heeft, zoo niet erger.’</p>
<p>- ‘Jozef, zie eens of het rijtuig van mijnheer Meibosch reeds voor is,’ zeide Hélène kalm tot den binnentredenden knecht.</p>
<p>Meibosch werd doodsbleek van woede. Zóó de deur te worden gewezen, dat was hem nog nooit overkomen! De deur te worden gewezen door een nufje van twintig jaar, en dat nog wel als hij kwam om zijne vaderlijke regten uit te oefenen! Als hij kwam om onderzoek te doen naar zijn zoon, wien door datzelfde nufje het hoofd op hol was gebragt en die nu, de hemel wist waar, rondzwierf.</p>
<p>- ‘Je bent gewaarschuwd, onbeschaamd kind!’ riep hij. ‘Straks ben ik met de politie hier, die zal je wel mores leeren.’ En hij snelde het vertrek en het huis uit, den knecht half omverloopende, die hem grinnikend nazag en bromde: ‘Zulke lui moesten we hier eigenlijk ook niet toelaten.’</p>
<p>Marie had intusschen, met vergeeflijke nieuwsgierigheid, de kamers harer bevoorregte zuster eens doorsnuffeld en de weelde en smaak bewonderd, die in alles zigtbaar waren. De meubels van ingelegd rozenhout, de rozenroode satijnen zittingen der stoelen, het zwaar damast der gordijnen, de smirnasche tapijten, de psyche en den bonheur du jour, de marmeren beeldjes, de pianino, de bloemen en de vogels, alles was even kostbaar, even prachtig, maar dat alles vergat Marie
<pb n="209"/>
voor de kleine schilderij, blijkbaar van eene meesterhand, die tegenover het ledekant van Hélène hing.</p>
<p>- ‘Niets van dat alles benijd ik u,’ sprak Marie bij zich zelve, ‘niets van dat alles, <hi rend="i">dit</hi> alleen uitgezonderd.’</p>
<p>En waarlijk zij mogt het Hélène benijden, want haar was het niet gegeven het beeld harer moeder aan de wereld te toonen; zij bezat het niet eens voor zich zelve en ze was te fier om het hare moeder te vragen. Het was niet vreemd, dat de tijd voor haar spoedig voorbijging, terwijl zij aan de gedachten, door die afbeelding opgewekt, den vrijen loop liet, en zij werd zelfs eenigzins verrast door Hélène, die na het vertrek van Meibosch zich naar hare kamer begaf en, om alle gevolgen van het bezoek te voorkomen, voor iederen verderen bezoeker niet te spreken was.</p>
<p>Hélène deelde aan Marie het gesprek mede en eindigde lagchend: ‘Ik wist waarlijk niet, dat de knaap daartoe nog in staat was!’</p>
<p>- ‘Maar hebt ge dan schuld?’ vroeg Marie.</p>
<p>- ‘Ja en neen; men moet iets doen om zijne verveling te verdrijven. Het is mijne schuld niet, dat men mij het hof maakt, attenties bewijst, vensterparade houdt en eindelijk de insolentie heeft mij voor te stellen geschaakt te worden. Verbeeld u eens, Marie, in onzen tijd geschaakt te worden! La bêtise! daar ligt de brief, lees hem maar eens.’</p>
<p>- ‘En gij hebt aan Meibosch gezegd, dat gij niets van een brief wist?’ vroeg Marie zonder den brief op te nemen.</p>
<p>- ‘Maar meent ge dan, dat ik erkennen zou ooit zulk een beleedigend schrijven ontvangen te hebben? Ik heb mijne kamenier laten vertellen, dat zij gisteren avond met mij naar de herberg nabij Groenstein moest, om eene verre reis te maken, en Anton is dom genoeg geweest om er geloof aan te slaan.’</p>
<pb n="210"/>
<p>- ‘Maar Hélène,’ zeide Marie ernstig, ‘gij zijt verloofd.’</p>
<p>- ‘Welnu, ik <hi rend="i">heb</hi> mij immers niet laten schaken?’</p>
<p>- ‘Die band moest u te heilig zijn, om met zulke dwaasheden u op te houden.’</p>
<p>- ‘Te heilig! Mij te heilig! En waarom dwingt men mij dan tegen mijn wil dien band te sluiten? Waarom dwingt men mij eene belofte af te leggen, die ik niet kan nakomen? Waarom dwingt men mij dan voor God en de wet een man tot den mijnen te zullen aannemen, dien ik nooit heb lief gehad? Te heilig! Als die band heilig was, dan moest men er niet mede spotten ten koste van mijn geluk.’</p>
<p>- ‘Gij overdrijft, Hélène; gij zult met Frits Stalker gelukkig, zeer gelukkig zijn al is hij ook de keuze uwer moeder. Als gij hem beter kent, zult gij hem achten en liefhebben, en als ge eens zijne echtgenoote zijt....’</p>
<p>- ‘Dan zal hij het ondervinden, dat men geene vrouw dwingen kan. Mijn geluk zal hij verwoest hebben, maar zijn eigen geluk tevens. Ik de vrouw van een dorps-dominé; eene pastorie met een moestuin, in plaats van onze salons; een bank in de kerk in plaats van concert of bal of opera.... Als ik niet zoo veel van mama hield, ik zou haar kunnen haten; en 't kost mij moeite, Marie, om te gelooven, dat zij van mij houdt.’</p>
<p>- ‘Maar, Hélène, eenmaal hebt gij uwe toestemminggegeven.’</p>
<p>- ‘Dat is zoo, maar wanneer en waarom? Ik had een ander lief, Marie, vurig lief, maar hij bedroog mij, zoo als hij ook anderen bedrogen had en in mijne verontwaardiging over die verguizing, waarvan mijne moeder mij de overtuigende bewijzen gaf, heb ik uit wraakzucht mijne toestemming beloofd.... en dat noemt gij een heiligen band!’</p>
<p>‘Maar laat ik <hi rend="i">u</hi> nu het leven niet verbitteren, dat is toch al treurig genoeg,’ vervolgde Hélène plotseling op
<pb n="211"/>
geheel anderen toon. ‘Ik stel mij de toekomst ook veel te donker voor; het is nog zoo ver niet. Als Meibosch. publiciteit aan de dwaasheid van zijn zoon geeft - en hij zal het niet nalaten - dan zal die regtzinnige Stalker mij niet eens tot zijne vrouw willen hebben; dan zal Hélène Melersheim worden <hi rend="i">afgeschreven</hi>, dan zal men hare liefde <hi rend="i">weigeren</hi>. Ten tweeden male zal men haar verwerpen;.. en toch zegt de wereld dat ik schoon ben en toch word ik gevierd waar ik verschijn, en toch noemt men mij een schitterende partij.... Ik wenschte, dat ik Anne Stalker was of een van die insipide Pullentjes.’</p>
<p>- ‘Ik zou ook wel wenschen Anne Stalker te zijn,’ antwoordde Marie, die peinzend had geluisterd naar den hartstogtelijken toon harer zuster. ‘Dan had ik eene moeder, een vader, een gezin en ik zou geene andere wenschen of behoeften kennen, Hélène. Ik zou mijn halve leven geven om een jaar in hare plaats te zijn. Wel zijn zij gelukkig, de eenvoudigen van harte!’</p>
<p>- ‘En de kalmen van geest, zoo als gij, Marie. Men zou het u niet aanzien dat Maurits Stalker ook u bedrogen heeft.’</p>
<p>- ‘Mij? En wie heeft u dat verteld?’</p>
<p>- ‘Mijne moeder. Zij heeft mij het geheele verhaal gedaan, hoe Maurits u uit een kostschool heeft ontvoerd.’</p>
<p>- ‘Dan heeft uwe moeder gelogen,’ zeide Marie fier. ‘Ik heb Stalker eens op reis ontmoet, en daar ik gaarne over mijne familie hoorde spreken heb ik zijn gezelschap niet gemeden. Hij heeft mij nooit ontvoerd en geen woord van liefde is over zijne of mijne lippen gekomen.’</p>
<p>- ‘En dat vers dan?’</p>
<p>- ‘Dat vers! hoe wist uwe moeder dat? Wie heeft verteld, dat hij mij een vers gegeven heeft?’</p>
<p>- ‘Wel niemand anders, dunkt me, kan dat gedaan hebben dan hij zelf. Ziet ge wel, Marie, dat hij met uwe liefde gepronkt heeft; zoo hij u niet heeft misleid, hij meende toch dat hij het deed, even als hij Anne Stalker
<pb n="212"/>
heeft bedrogen, maar die heeft er minder gevoel van.’</p>
<p>- ‘Is het nooit tot eene verklaring gekomen tusschen u beiden?’</p>
<p>- ‘Hoe kon dat? Den dag, waarop hij beloofd had mijne moeder te zullen spreken, ging hij plotseling op reis.’</p>
<p>- ‘Nadat hij hier geweest was: het was de dag van mijn vertrek naar Groenstein en ik zag hem voor het raam staan toen mijn rijtuig voortreed.’</p>
<p>- ‘Is hij hier geweest?... Marie, mijne moeder heeft het ontkend; zij heeft mij gezworen, dat hij niet gekomen is en toen ik den anderen dag de zekerheid had dat hij vertrokken was, en zij mij uwe geschiedenis en die van Anne verhaalde, toen heb ik, alleen om mij te wreken mijne hand toegezegd aan Frits. Moeder! moeder! Gij zijt de oorzaak van mijn ongeluk en waarom?’</p>
<p>- ‘Gij hebt gelijk gehad, Hélène; alsomevrouw Melersheim uwe moeder niet was, zoudt ge haar kunnen haten,’ zeide Marie somber. ‘Toch zijt <hi rend="i">gij</hi> haar wettig kind.’</p>
<p>- ‘Wat meent ge?’ vroeg Hélène, die in deze woorden geene bevestiging <hi rend="i">wilde</hi> zien van een vermoeden, dat somtijds bij haar was opgerezen.</p>
<p>- ‘Ik zou ook regt hebben die beeldtenis op mijne kamer te hangen,’ sprak Marie op het portret van mevrouw Melersheim wijzende.</p>
<p>- ‘Ik dacht het... Welnu, neem ze!’ riep Hélène hartstogtelijk uit, terwijl zij het portret van den wand rukte en op tafel wierp. ‘Ik kan het niet meer met liefde aanzien, ik kan er nu ook geen achting meer voor hebben.... Vergeef mij, Marie, dat woord ontsnapte mij...... O; ik ben zoo diep, diep ongelukkig.’</p>
<p>- ‘En ik?’ was de ijskoude vraag van Marie. ‘Acht gij mijn lot benijdenswaardiger. Ik moest voor u zelfs verbergen, dat ik uwe zuster was; ik heb het beloofd,
<pb n="213"/>
maar thans acht ik mij van die belofte ontslagen, nu onze moeder mij zelfs in 't oog mijner zusters gelasterd heeft.’</p>
<p>- ‘Dat zij mij ook hierin bedroog!’ zuchtte Hélène, terwijl zij haar arm om den hals van Marie sloeg. ‘Aan u had ik althans eene vriendin, een steun gehad, maar dat wilt ge voortaan voor mij zijn, niet waar? Gij zijt verstandiger, bedaarder dan ik; gij hebt meer ervaring... wilt gij mijne moeder wezen?’</p>
<p>- ‘Ik wil toonen dat ik uwe zuster ben, Hélène. Zie, ik heb u altijd benijd; ik heb gedacht dat voor u slechts de zonneschijn des levens, voor mij de schaduw was. Thans zie ik, dat ook gij uw kruis hebt te dragen, al is het welligt minder zwaar dan het mijne, omdat er voor u nog herstel is, maar niet voor mij. Wilt ge wel gelooven Hélène - met schaamte beken ik het - dat ik thans eerst van u houden kan. Maar kunt ge <hi rend="i">mij</hi> liefhebben?’</p>
<p>- ‘Dubbel, omdat gij nog ongelukkiger zijt dan ik.’</p>
<p>- ‘Welnu, laat ons dan in elkander trachten te vinden wat wij elders te vergeefs zoeken en oordeelen wij niet over haar, die ons het leven schonk. - Wij staan Hélène, laten wij toezien dat wij niet vallen.’</p>
<p>- ‘Voor mij zou er zoo weinig noodig wezen,’ bekende Hélène - ‘maar thans heb ik <hi rend="i">u;</hi> gij gaat niet meer van hier, gij blijft bij mij. Dat <hi rend="i">kan</hi> mama nu niet meer verbieden. Wij moesten V verlaten, Marie, wij moesten naar een ander land of eene andere stad trekken, waar niemand ons kent, dan zouden we nog gelukkig kunnen zijn.’</p>
<p>Terwijl Hélène en Marie den dag zamen doorbragten, sprekende over haar verleden en hare toekomst - onze lezeressen zullen niet meenen dat het haar een oogenblik aan stof ontbrak - deed Meibosch alle moeiten om de verdwijning van zijn zoon publiek te maken. Er was nog slechts noodig, dat hij hem liet uitklinken; want de
<pb n="214"/>
gewone advertentie bleef niet uit met de omschrijving hoe Anton er uitzag en eene roerende bede, dat hij toch maar terug zou komen, ‘zullende in liefde ontvangen worden.’ Er werd zelfs eene belooning uitgeloofd voor hem, die eenige narigten omtrent den vlugteling kon geven. Bij de politie toch had Meibosch weinig troost gevonden: men had, niettegenstaande zijn dringend verzoek, geweigerd een inval in de woning van mevrouw Melersheim te doen, Hélène in verzekerde bewaring te nemen en alles te verzegelen. Die hoogst doeltreffende maatregel kwam den commissaris voor eenigzins in strijd te zijn met de vrijheid der ingezetenen en hij was, trots alle aanbiedingen en beloften, slechts te bewegen tot de toezegging dat men de zaak onderzoeken zou. Daar intusschen de veiligheid van land noch stad in gevaar werd gebragt door het uitstapje van Anton Meibosch, bepaalde de politie zich tot het plaatsen van een harer trawanten in den omtrek der woning van mevrouw Melersheim, om de in- en uitgaanden te bespieden. Maar er ging niemand uit dan de linnenmeid, die een straatje rondwandelde met haar korporaal en het veel te druk had met haar eigen liefdesavontuur om zich nog met dat der freule te bemoeijen. De keukenmeid kwam slechts eens aan de deur om een zeer verdacht pakje aan haar kleinen broêr te geven, maar het pakje bleek slechts kalfsvleesch te bevatten. De kamenier sprak niets anders dan fransch en die hinderpaal was onoverkomelijk voor den trawant der politie. Jozef, de huisknecht, verscheen niet op straat dan ten half twaalf; keek toen naar de lucht, vervolgens regts en daarna links, en sloot daarop de deur. Al deze bijzonderheden, op het rapport, vermeld, leidden tot geene voldoende inlichtingen en aan een ander trawant, die fransch kende, werd den volgenden dag het nader onderzoek opgedragen.</p>
<p>In de woning van Meibosch zelven heerschten intusschen de grootste onrust en verwarring. Dina was
<pb n="215"/>
in arrest op een achterzolder, waarvan Meibosch den sleutel in zijn zak hield. Hij had er zelfs aan gedacht om haar te behandelen, zoo als men, volgens de algemeen verbreide meening, elders met slaven omgaat, maar hij kon toch zelf de straf niet toepassen? Dat uiterste middel bleef dus voorloopig buiten werking: de slavin werd op water en brood gezet, behalve hetgeen hare kameraads haar door het dakvenster deden geworden.</p>
<p>Thans begreep Meibosch eerst den moord op Sint-Domingo! Thans ondervond hij zelf welk een verraderlijk menschenras de zwarten waren! thans kon hij zich een begrip maken van de vermoording van alle blanken op plantages! En hij had jaren lang bijgedragen tot evangelisatie der indische volken en tot emancipatie der slaven! - het laatste misschien meer uit jalousie de métier. Zijn zedelijk lidmaatschap zou geen dag langer duren. Zijn geld zou hij blijven betalen, want dáárom was het hem niet te doen, maar slaven moesten slaven blijven, dat zag hij nu maar al te duidelijk - helaas! te laat evenwel - in. Maar hij zou Dina naar Amerika zenden en ze daar verkoopen. Verkoopen voor niets des noods, dan onder voorwaarde, dat men haar nooit kon emanciperen.</p>
<p>De ongelukkige Dina was de eenige, op wie zijne wraak nederdaalde, want niemand scheen iets van Antons plannen te hebben geweten en ook zij had geen ander aandeel in de gebeurtenis dan dat zij een brief bezorgd had voor <hi rend="i">massa</hi> Anton - op het behoud van het woord massa stelde Meibosch hoogen prijs - en daarvoor vijf en twintig centen had ontvangen, waarvoor zij een paar wat katoenen handschoenen had gekocht, welke handschoenen als corpus delicti door Meibosch met zorg bewaard werden. De andere dienstboden wisten er misschien nog meer van, maar wachtten zich nu wel om te zeggen wat zij wisten. <hi rend="i">Zij</hi> hadden
<pb n="216"/>
geen lust om opgesloten te worden. Mijnheer moest maar zien hoe hij er achter kwam.</p>
<p>Te vergeefs waren de nasporingen in alle koffijhuizen; logementen en bij alle huurkoetsiers; niemand wist er iets van. Beesteman, die in den laatsten tijd bijna geheel op den achtergrond geschoven was, sedert Anton aanzienlijker kennissen had gekregen, betoonde evenwel bij deze gelegenheid weder zijne oude vriendschap en bood aan naar Amsterdam te gaan, welk aanbod gretig werd aangenomen, en terwijl Meibosch en de zijnen in de stad rondwaarden, zat de voormalige intimus, die natuurlijk reisde voor de kosten van zijn patroon, in de Variétés zijn glas punch te drinken. Als Anton in Amsterdam was, zou hij wel in 't publiek komen, en was hij niet in Amsterdam dan baatte het ook niet of men de stad al plat liep.</p>
<p>Meibosch had ook aan de later-day-friends willen opdragen den verlorene op te sporen; maar zij verontschuldigden zich allen, deze om de eene, gene om de andere reden, maar voor zich zelven uit het besef, dat Anton zeker hier of daar heen was, waar hij zich beter amuseerde dan te V en dat het dus eene slechte vriendschapsdienst zou zijn hem terug te halen.</p>
<p>Zoo ging de dag voorbij en de avond en de nacht, zonder dat men iets van Anton vernam. Eindelijk kwam de morgen en Meibosch die sedert Antons geboorte geen slapeloozen nacht had doorgebragt, ging weder, vóór de sombere winterdag nog was aangebroken, de stad in om bij de politie narigten in te winnen en het toeval in den arm te nemen, dat hem, welligt beter dan alle andere pogingen, op het spoor zou kunnen brengen.</p>
<p>Bij de politie had men nog niets vernomen, maar toen hij de woning van Stalker voorbijging, herinnerde hij zich hoe ook deze eens in soortgelijk geval had verkeerd
<pb n="217"/>
en nog dienzelfden dag zijn neef had gevonden. Diens raad was misschien nog beter dan het middel dat hij bedacht had, om namelijk Dina à la récherche van zijn zoon te zenden, daar hij wel eens van het wonderbaarlijk verkenningstalent der negerslaven had gehoord. Het was in ieder geval te beproeven en Meibosch liet zich aandienen.</p>
<p>Stalker, die den vorigen avond, door het praten met Maurits, veel verzuimd had, zat reeds op zijne kamer bij eene gloeijende kagchel, met zijne studeerlamp voor zich en het laatste hoofdstuk van het laatste deel zijner geschiedenis der wijsbegeerte.</p>
<p>- ‘Meibosch! wat komt die doen op dit uur?’ zeide de praeceptor knorrig en verwisselde zijn chambercloak met zijn jas, waardoor hij zeker kon wezen, dat de koude in de benedenkamer hem nog meer zou aandoen.</p>
<p>Meibosch gaf den praeceptor een uitvoerig verhaal van het gebeurde, dat deze met een ongeduldig gezigt aanhoorde, tot dat de naam van Hélène er in betrokken werd.</p>
<p>- ‘En is die mede?’ vroeg hij verschrikt.</p>
<p>- ‘De meid zegt, dat ze er niets van weet.’</p>
<p>- ‘Dat zal ook wel zoo zijn,’ antwoordde Stalker. ‘Zoo ge evenwel raad van mij hoopt, dan moet ik u teleurstellen; ik weet geen raad voor zulke gevallen.’</p>
<p>- ‘En toen Maurits weggeloopen is?’</p>
<p>- ‘Maurits is nooit weggeloopen, voor zoo ver ik mij herinneren kan,’ zeide de praeceptor droog.</p>
<p>- ‘En waarvoor kwaamt gij anders zijne effecten beleenen?’</p>
<p>- ‘Ook van die bijzonderheid <hi rend="i">kan</hi> ik mij niets herinneren.’</p>
<p>- ‘Gij zult toch niet ontkennen dat uw neef het land uit is?’</p>
<p>- ‘Dat ontken ik ten stelligste, want ik hoor hem in de kamer hier naast ons.’ De praeceptor opende de
<pb n="218"/>
deur en wenkte Maurits, die met een vrij koelen groet aan Meibosch de kamer binnentrad.</p>
<p>- ‘Weet <hi rend="i">gij</hi> mij dan geen raad te geven, mijnheer Stalker,’ smeekte Meibosch, - ‘mijn zoon, mijn Anton is verdwenen. Ik heb reeds alles gedaan om hem te vinden, ik heb zelfs,’ voegde hij er veelbeteekenend bij, ‘eene belooning in de courant uitgeloofd voor hem, die mij zijn spoor aanwijst.’</p>
<p>- ‘Van de belooning doe ik afstand,’ zeide Maurits, ‘maar zijn spoor wil ik u wel aanwijzen,’ en hij gaf de vereischte inlichting, maar geen enkel woord meer dan volstrekt noodig was.</p>
<p>- ‘Wilt ge mij vergezellen?’ vroeg Meibosch.</p>
<p>- ‘En waarom?’</p>
<p>- ‘Als de kastelein het ontkende.’</p>
<p>- ‘Misschien zal u daar dan de belooning beter te stade komen dan hier. Verlangt gij nog iets te weten?’</p>
<p>- ‘Dank-je, dank-je,’ riep Meibosch en snelde de deur uit om terstond zijn rijtuig te laten inspannen en den weg in te slaan, dien Maurits hem had aangewezen.</p>
</div>
<div type="chapter">
<pb n="219"/>
<head rend="h3">XI. Een echtpaar.</head>
<p>De geheimzinnige gestalte, die op zulk een ongewoon uur de bewoners van het stille Groenstein verontrust had, mogt zoo snel mogelijk in de schaduw zijn teruggetreden, herkend is hij ongetwijfeld - door onze lezers. Misschien - want er zijn indiscrete lezers, die in dit opzigt in de regten treden van den schrijver - misschien zal Ems ook geen geheimzinnig persoon meer voor hen zijn en zal het hun niet verwonderen hem den volgenden avond op Groenstein te zien terugkeeren en op dezelfde verborgen wijze te zien binnenkomen, niettegenstaande mevroaw Melersheim nog altijd de gast harer zuster is. Ook deze scheen evenwel van zijne komst verwittigd, want toen hij binnentrad liet zij niet de minste verwondering blijken, slechts de vale tint, die haar gelaat overtoog, bewees, dat die verschijning haar onaangenaam was. Zij groette stijf en zwijgend; ook Ems vergat zijne gewone hoffelijkheid tegenover dames, en zette zich, na een vlugtigen groet, neder op den stoel bij den haard, dien jufvrouw van Sinne hem had aangewezen.</p>
<p>- ‘Gij hadt mijne komst niet verwacht?’ begon hij
<pb n="220"/>
tot mevrouw Melersheim, toen hare zuster het vertrek had verlaten en zich naar de bibliotheek begeven had.</p>
<p>- ‘Daaraan ben ik gewoon,’ was het koele antwoord.</p>
<p>- ‘Ik kom thans evenwel niet voor u of voor mij, ik kom voor andere zaken. Gij begrijpt zeker wel waarvoor ik hier ben?’</p>
<p>- ‘Het zal mij aangenaam zijn, zoo ge me verschoont er naar te raden.’</p>
<p>- ‘Ik kom voor het geluk onzer dochter.’</p>
<p>- ‘Ik wist niet, dat ge u daarom bekreundet.’</p>
<p>- ‘Ik weet, dat gij de zorg voor haar op u genomen hebt, maar nu het een huwelijk betreft, wensch ik mijn regt te laten gelden.’</p>
<p>- ‘Geef u daarvoor geen moeite; Hélène is verloofd aan een talentvol jong mensch, met een regtschapen karakter.’</p>
<p>- ‘Zóó zijn er meer; de verloving is nog niet publiek en ik verlang daarom de voorkeur voor een ander, die reeds aanzoek bij u gedaan heeft: Maurits Stalker.’</p>
<p>- ‘Uwe bezorgdheid en uw verlangen komen te laat; ik heb mijn woord gegeven en Hélène ook. De zoon van den praeceptor Stalker is haar aanstaande.’</p>
<p>- ‘Dan zult ge uw woord moeten breken.’</p>
<p>- ‘Nooit!’</p>
<p>- ‘Ik wist niet, dat gij zoo naauwgezet van geweten op dat punt waart,’ hernam Ems met een satirieken glimlach. ‘Sinds wanneer is aan mevrouw Melersheim haar woord zoo heilig geworden?’</p>
<p>- ‘Sinds zij het voorbeeld van mijnheer Melersheim niet meer voor oogen heeft.’</p>
<p>- ‘Ditmaal zult ge intusschen uw oud zwak weder eens moeten toepassen; Hélène huwt met Maurits Stalker.’</p>
<p>- ‘Ik geloof, dat ik de eenige ben, die daarover te beslissen heeft. De wereld kent slechts de weduwe Melersheim.’</p>
<pb n="221"/>
<p>- ‘Maar <hi rend="i">zij</hi> kent Melersheim toch nog.’</p>
<p>- ‘Dooden hebben geen regt van spreken.’</p>
<p>- ‘Wel, wanneer zij de magt bezitten weder een ligchaam aan te nemen. Maar tot dat uiterste zult ge mij wel niet willen brengen.’</p>
<p>- ‘Dat moet gij voor u zelven weten.’</p>
<p>- ‘Ik wil bekennen, dat ik niet gaarne in mijn tegenwoordigen toestand verandering zou brengen, maar het is, geloof ik, vrij duidelijk, dat gij er het meest door verliezen zoudt: uwe vrijheid en uw goeden naam, terwijl gij toch aan mijn wil zoudt moeten gehoorzamen.’</p>
<p>- ‘Dreig nu niet met iets wat niet meer in uwe magt ligt,’ sprak mevrouw Melersheim met een honend lachje. ‘Gij zijt dood, mijnheer Melersheim, de golven hebben uw lijk en de registers van den burgerlijken stand zouden wel tegen uwe bewering opwegen.’</p>
<p>- ‘Indien ge zoo gerust daarop zijt, verwondert het mij dat ge geen ander huwelijk aangaat; aan aanbidders ontbreekt het u niet.’</p>
<p>- ‘Mijnheer, <hi rend="i">ik</hi> weet dat gij leeft,’ antwoordde mevrouw Melersheim met waardigheid; ‘en voor eene vrouw van eer spreekt dat bewustzijn krachtiger dan de wet.’</p>
<p>- ‘Aan dat krachtige bewustzijn is het dan ook zeker toe te schrijven, dat men u thans de bruid noemt van kapitein Melchior,’ merkte Melersheim koel aan. ‘Maar gij weet dat ik mij <hi rend="i">thans</hi> daarover niet meer bekommer. Gij geniet onbeperkte vrijheid....’</p>
<p>- ‘Dat ondervind ik nu. De vrijheid, die gij mij laat, is drukkender dan het despotismus van een echtgenoot. Gij zegt dat ik vrij ben, alleen, om, wanneer ik van die vrijheid gebruik mogt willen maken, mij met schande te beladen. Weduwe ben ik voor de wereld, maar zoo ik het waagde aan dien toestand een einde te brengen, dan zoudt gij optreden om mij van eene vreeselijke misdaad aan te klagen. Daarop hoopt gij. Daartoe strekken uwe bezoeken met langer of korter tusschenruimte - maar
<pb n="222"/>
gij hoopt vruchteloos, Melersheim; gij kunt uwe vrouw ongelukkiger maken, maar niet misdadiger dan zij is.’</p>
<p>- ‘Indien ik uwe schande beoogd had, dan had ik voor lang het middel daartoe in de hand.’</p>
<p>- ‘Maar dan zou mijne schande ook de uwe geweest zijn, niet waar? Veins nu geene grootmoedigheid, waar slechts eigenbelang in het spel is.’</p>
<p>- ‘Ik bewonder uw doorzigt,’ antwoordde Melersheim. ‘Gij hebt gelijk; ik heb het beter geacht regter in mijne eigene zaak te zijn. Mijne eer bleef ongeschonden, de uwe welligt ook, maar gestraft is de misdaad!’</p>
<p>- ‘En het is de zoon van dienzelfden Stalker, voor wien gij u thans beijvert! Dat is een karaktertrek, dien ik in u niet kende, of maakt dit ook een deel uit uwer wraak?’</p>
<p>- ‘De vader is door mij gestraft, den zoon heb ik daardoor ongelukkig gemaakt en dit wil ik herstellen.’</p>
<p>- ‘Nogmaals ten koste van haar, die gij eens beloofd hebt gelukkig te maken.’</p>
<p>- ‘Laat toch de oude geschiedenissen met rust, mevrouw. Ook gij hebt eens liefde en trouw beloofd en beiden hebt ge geschonden.’</p>
<p>- ‘Toen gij er het voorbeeld van gaaft en mij met mijn kind achterliet om met uwe vrienden te leven en in andere landen rond te zwerven. Was dat huwelijkstrouw?’</p>
<p>- ‘En toen ik terugkeerde, vond ik u gereed om met een ander in den echt te treden? Was dat huwelijkstrouw?’</p>
<p>- ‘Een valsch berigt omtrent uw dood had mij misleid, dat weet ge.’</p>
<p>- ‘En daaraan had ik te danken, dat mijne vrouw de maîtresse van een ander was geworden! Zoo ge met hem gehuwd geweest waart, ik had u vergeven, en ik had geloof geslagen aan uwe bewering, dat gij mij dood achttet; maar uw eigen gedrag logenstrafte het.’</p>
<p>- ‘Gij <hi rend="i">waart</hi> dood voor mij en gij zijt slechts teruggekeerd om een moordenaar te worden.’</p>
<pb n="223"/>
<p>- ‘Vergeef mij, ik ben teruggekeerd om u te redden. Zoo ik gevallen ware, Stalker had uwe eer kunnen herstellen. Toen hij viel, heb ik u aangeboden het verledene te vergeten, maar gij hebt geweigerd.’</p>
<p>- ‘Gij zult dat zeker eene opoffering van uwe zijde noemen?’</p>
<p>- ‘Indien er een offer gebragt werd, dan was het door mij. Gij zijt gebleven die ge waart; ik heb van mijn naam afstand gedaan en mijn vaderland voor altijd vaarwel gezegd; ik heb niet eens mijn kind van u geeischt.’</p>
<p>- ‘Een kind, waar gij niet naar omzaagt, - <hi rend="i">dat</hi> offer althans moest u ligt vallen.’</p>
<p>- ‘Toch heb ik dat kind lief gehad, al mis ik die teêrhartigheid, die den man niet voegt. Ook nu nog heb ik het lief; dit blijkt uit den stap, dien ik thans doe.’</p>
<p>- ‘Maar die te vergeefs zal zijn. Hélène is de verloofde van Frits Stalker; wilt gij dien band verbreken, misschien zult ge door kuiperij er in slagen, maar nooit, nooit zal zij de vrouw van Maurits worden.’</p>
<p>Er sprak geen hartstogt uit die woorden, maar zulk eene ijskoude vastberadenheid, dat Ems - wij zullen hem dien naam blijven geven, daar hij ook voor de wereld geen anderen meer droeg - de kalmte, die ook hij tot dusverre bewaard had, verloor en op driftigen toon zeide:</p>
<p>- ‘Mevrouw, het zou de eerste maal in onze geschiedenis niet wezen, dat uw wil tegenover den mijnen stond. De mijne heeft steeds gezegevierd; hij zal het ook nu, dat zweer ik u. Wil mevrouw Melersheim voor het oog der wereld de schuldige moeder van Marie van Landen en de overspelige echtgenoote wezen, aan wie het regt ontnomen zal worden om voor hare wettige dochter te zorgen? of verlangt de weduwe Melersheim vrijwillig de hand harer dochter te geven aan een man, die door naam en vermogen op die hand aanspraak maken kan?’</p>
<pb n="224"/>
<p>- ‘Ik geloof zoodanige partij voor mijne dochter te hebben gevonden. Door een huwelijk met den protégé mijner zuster, die door zijne roeping buiten een kring geplaatst is, waar Hélène zoo velerlei verzoeking beidt; die door zijne talenten het geslacht harer moeder eer aandoet, en door zijn karakter haar het blijvend bezit eener kalme, opregte liefde waarborgt - door zoodanig huwelijk handel ik beter tot welzijn van mijn kind, dan door haar aan een man naar de wereld te schenken.’</p>
<p>- ‘Is dat uw laatste woord?’</p>
<p>- ‘Onherroepelijk.’</p>
<p>- ‘Gij dwingt mij dus om tot het uiterste mijne toevlugt te nemen? Het zij zoo, mevrouw.’</p>
<p>Ems stond op en naderde de deur. Reeds sloeg hij de hand aan de kruk, toen zijne echtgenoote zich vóór hem plaatste.</p>
<p>- ‘Melersheim,’ sprak zij langzaam. ‘Ik ben kalm, voel mijne hand slechts,’ en zij legde de ijskoude vingeren op de hand van haar gade. ‘Wat ik gezegd heb en wat ik zeggen zal is niet gesproken in drift of opgewondenheid. Ik heb dat gesproken, volkomen meesteresse van mijn geest, en ik herhaal het nu: ‘Hélène zal de vrouw van Maurits Stalker <hi rend="i">niet</hi> worden.’</p>
<p>- ‘Wij zullen zien,’ antwoordde Ems en verliet het vertrek. Eenige oogenblikken later was hij op weg naar het dorp, waar hij zijn intrek had genomen.</p>
<p>Toen jufvrouw van Sinne zich weder in de huiskamer vervoegde, vond zij hare zuster roerloos op de kanapé zittende, even ijskoud als toen Ems haar verliet en door taal noch teeken een bewijs gevende, dat zij de komst eener andere persoon opmerkte. Deze had reeds een uur met haar werk bij den haard gezeten, eer mevrouw Melersheim uit haar doffen toestand ontwaakte en, terwijl zij de beide handen tegen het gelaat klemde, uitriep:</p>
<p>- ‘O Marie, Marie, ik word krankzinnig!’</p>
<pb n="225"/>
<p>- ‘Gij zijt wat overspannen,’ antwoordde de eigenares van Groenstein, bedaard, even van haar arbeid opziende. ‘Menschen, die zeggen dat zij krankzinnig worden, blijven bij hun verstand. Ga naar bed, zuster; als gij gerust hebt, zult gij bedaarder zijn.’</p>
<p>- ‘Rusten! ik kan niet meer rusten!’ riep mevrouw Melersheim wanhopend uit, en haar gelaat, anders zoo bevallig en waardig, droeg de sporen van zulk eene woeste gejaagdheid, dat jufvrouw van Sinne er zich eenigzins angstig over maakte en vroeg: ‘Wil ik naar de stad zenden?’</p>
<p>- ‘Waarom? om wie? om wat? Niemand kan mij helpen.... zelfs de dood niet!’</p>
<p>- ‘Eén is er die u helpen kan. Indien gij uw hart uitstort voor Hem en als boetvaardige zondares vergiffenis smeekt en berouw toont, dan zal Hij u zijne hulp niet onthouden.’</p>
<p>- ‘Melersheim?...’</p>
<p>- ‘Ik spreek niet van menschen, Betsy; gij hebt jegens Melersheim kwaad gedaan, maar jegens God nog veel meer. Waart gij Hem getrouw gebleven, gij zoudt welligt gevallen, maar nooit vervallen zijn en ook nu nog rust en troost kunnen vinden en kracht om uwe zonden te belijden.’</p>
<p>- ‘Maar gij weet niet wat hij wil!’ riep mevrouw, Melersheim uit, zonder acht te slaan op de woorden harer zuster, die deze op strengen, betoogenden toon had uitgesproken. ‘Gij weet niet wat hij wil.... hij wil den zoon van Stalker met Hélène doen trouwen. Dat kan niet! dat is niet mogelijk, en toch hij eischt het! Zie, dat maakt me krankzinnig.’</p>
<p>Mevrouw Melersheim verborg haar gelaat in hare handen en boog zich voorover met het hoofd op den hoekigen kant der rustbank, die diep in haar voorhoofd drong. Hare zuster staarde peinzend voor zich en men hoorde langen tijd slechts de oude huisklok, wier eentoonig getik slechts herhaalde: ‘krankzinnig - Hélène en Maurits.’</p>
<pb n="226"/>
<p>- ‘Betsy, zoo gij tegenover Melersheim zwijgen blijft zal ik spreken,’ zeide jufvrouw van Sinne eindelijk. ‘Ik ben lang genoeg de stilzwijgende getuige geweest uwer misdaden; ik ben daardoor zelve er medepligtig aan geworden, maar thans <hi rend="i">moet</hi> het een einde nemen: <hi rend="i">ik</hi> zal naar Melersheim gaan.’</p>
<p>- ‘Doe het Marie! doe het! zeg hem alles, ik zal gelaten de gevolgen dragen,’ sprak Betsy op gedempten toon.</p>
<p>- ‘De bekentenis uwer misdaad zal u rust geven - belijd ze ook aan Hem, die u vergiffenis schenken kan.’</p>
<p>Het eentoonig getik der klok zweeg een oogenblik en langzaam dreunden de tien slagen, die de dienstboden van jufvrouw van Sinne in de huiskamer riepen. Mevrouw Melersheim begaf zich naar hare kamer; - de oude keukenmeid zond haar een zucht na, uit besef harer verdorvenheid - en de eigenares van Groenstein sloeg den Statenbijbel open en hield hare gewone godsdienstoefening en sprak haar dankgebed uit, maar het duurde veel korter dan gewoonlijk. De ‘rentmeester’ had zeker niet veel goeds te vertellen gehad van zijne administratie. De keukenmeid zou het niet verwonderen als mevrouw Melersheim geruïneerd was, want 't mensch was ‘danig geschokkeerd.’ Zóó worden de goddeloozen bezocht!</p>
<p>De ‘rentmeester,’ want als zoodanig stond Ems op Groenstein bekend, waar zijne bezoeken, hoe zeldzaam dan ook, daar zij altijd zamenvielen met die van mevrouw Melersheim, en de geheime conferentiën, welke dan volgden, door de dienstboden steeds aan de behandeling van finantiële zaken werden toegeschreven - de rentmeester was intusschen naar zijne herberg teruggekeerd. Hij had zich papier en inkt laten brengen, een flesch van den oudsten wijn besteld en maakte alle aanstalten van iemand, die een langen brief zal schrijven. Maar 't bleef bij de aanstalten: het kwam niet eens tot een begin; hoe ernstig Ems ook zat te peinzen, met zijne linkerhand onder het hoofd, en met zijne pen in de
<pb n="227"/>
regter, hoe gedurig hij zich ook inschonk en zijn glas weder leêg dronk; hoe hij ook telkens naar zijn kagchel keek om overtuigd te zijn, dat die onder de hand niet zou uitgaan, de ‘mijnheer en vriend’ bleef alleen staan en kwam maar niet te weten, wat men hem te zeggen had.</p>
<p>- ‘Vervloekte dwaasheid! dat brievengeschrijf,’ riep hij eindelijk uit, driftig zijn pen neêrwerpende. ‘Waarom zou ik Stalker niet mondeling vertellen wat ik hem mede te deelen heb? Zou ik nu bang worden op mijn leeftijd? Maar 't gaat toch niet, iemand in 't gezigt te zeggen: mijnheer, ik heb je vader vermoord.... vermoord? Neen, 't was een eerlijk duël; mijn leven tegen het zijne; de partijen stonden gelijk; ik heb hem de keus van de wapens gelaten en de secondanten hebben verklaard dat de zaak en règle was geschied. Maar ik had alles misschien kunnen voorkomen.... een enkele brief had tegen al die logenachtige doodberigten opgewogen.... maar daar sloeg <hi rend="i">zij</hi> toch geen geloof aan! Hij wel en <hi rend="i">hij</hi> werd het slagtoffer - en nu kan ik het herstellen - herstellen? Goedmaken? <hi rend="i">Mag</hi> ik over de hand mijner dochter beschikken? Maar zij hebben elkander immers lief? En waarom weigert Betsy? Zou 't berouw wezen? Berouw? Betsy berouw! Neen, jaloezie, zij is jaloersch van hare dochter. Toch zal zij het moeten aanzien - morgen zal ik zelf naar hem heen gaan.... morgen zal ik weder Melersheim wezen? de echtgenoot van mevrouw Melersheim? Onmogelijk.... Neen, Betsy zelve moet toegeven. Zij <hi rend="i">moet</hi>. Zij <hi rend="i">moet</hi>. Zij moet zeggen, dat ik zoozeer voor de opregtheid van Stalkers liefde getuigd heb, dat zij op haar besluit terugkomt. Waarom zou ik dus schrijven?... Maar als zij blijft weigeren?’</p>
<p>‘Gevonden!’ riep Ems op eens. ‘Ik zal Stalker hier doen komen; met hem zal ik naar Groenstein gaan; daar zal ik mij als Hélène's vader bekend maken voor hem, en ook voor hem alleen. Daar zal ik in hare tegen-<pb n="228"/>woordigheid mijne toestemming geven en Maurits zal haar dan wel weten te dwingen om mijn wil te volgen. Maar dat ook slechts in het uiterste geval: ik zal haar de keuze nog laten om uit zich zelve, in mijn bijzijn, het jawoord te geven. Misschien zal zij aan die komedie nog de voorkeur schenken.’</p>
<p>- ‘Toch schijn ik een brief te <hi rend="i">moeten</hi> schrijven, en nu zelfs twee,’ sprak hij, zich weder aan tafel zettende; maar thans kostte het hem geene inspanning om de volgende regelen neêr te werpen:</p>
<p>‘Mevrouw!</p>
<p>‘In den loop van den morgen zullen de heer Maurits Stalker en zijn reisgenoot Ems een bezoek op Groenstein afleggen, ten einde uw besluit omtrent uwe dochter Hélène te vernemen. Het hangt van u af alle noodelooze openbaringen te voorkomen.</p>
<p>&nbsp;</p>
<p>E.’</p>
<p>&nbsp;</p>
<p>Een ander briefje noodigde Maurits uit tegen twee ure op Groenstein te komen, waar men hem wachtte, en toen hij zich van die ongewone taak gekweten had, legde ook Ems zich ter rust.</p>
<p>Het ouderwetsche koetsje, waarmede jufvrouw van Sinne des zondags naar de kerk reed, stond den anderen morgen reeds vroegtijdig vóór het hek van Groenstein en bragt op zijn gewoon sukkeldrafje de eigenares naar het nabijgelegen dorp.</p>
<p>Nu moest er wel zeker iets aan de hand zijn, oordeelden de meiden, want de jufvrouw was nog ‘nooit niet’ zoo vroeg uitgereden. Mevrouw Melersheim had haar tot aan het hek gebragt en de meiden hadden gezien, gezien met eigen oogen, dat jufvrouw van Sinne hare zuster een kus had gegeven, een verschijnsel zoo zeldzaam op de ouderwetsche buitenplaats, dat er wel iets <hi rend="i">moest</hi> gebeurd zijn: het kon niet anders of mevrouw Melersheim was geruïneerd.</p>
<p>De logé stond nog op het voorplein en tuurde naar het
<pb n="229"/>
witte sneeuwveld, dat zich, schitterend in de morgenzon, voor haar uitstrekte, toen er een équipage voor eene der plaatsen aan gene zijde van het dorp stil hield en de knecht een brief voor mevrouw Melersheim afgaf: de kastelein der dorpsherberg stond juist aan de deur toen de koetsier voorbij reed en daar hij toch langs Groenstein moest had hij den brief maar medegenomen. ‘Als mevrouw wat mede te geven had naar de stad, was hij bereid.’</p>
<p>Mevrouw Melersheim had terstond begrepen van wien de brief was. Spoedig had zij de weinige regels gelezen en even spoedig haar besluit gevat. Weinige minuten later had zij zelve in het rijtuig plaats genomen en met de dubbele snelheid van het ouderwetsche kerkkoetsje rolde het eigen rijtuig over den weg naar V de stad door, tot voor de deur van den praeceptor.</p>
<p>Stalker stond gereed naar school te gaan en opende zelf de voordeur. Niet weinig was hij verwonderd op dit uur zulk een bezoek te ontvangen, maar zijne verwondering steeg nog, toen mevrouw Melersheim hem verzocht zijn neef Maurits afzonderlijk te spreken, en wenschte dat haar verzoek ook voor de overige huisgenooten geheim zou blijven.</p>
<p>Stalkers voorhoofd fronste zich. ‘Daar is mijn huis slecht voor ingerigt, mevrouw; wie hier in- of uitgaat mag altijd gezien worden door allen,’ zeide hij, zoo beleefd mogelijk, maar toen hij het matte gelaat zag en lette op den weemoedigen toon, waarop zij ten antwoord gaf, dat zij het geluk benijdde van hen, die zoo openlijk voor alle zaken mogten uitkomen, toen veranderde de praeceptor eenigzins en zeide:</p>
<p>- ‘Op mijne studeerkamer, mevrouw, komt niemand, behalve ik; mag ik u daar brengen? De trap is bij den tuin en gij kunt onbemerkt mijn huis weder verlaten.’ Zoo sprekende ging Stalker zijne bezoekster voor en bragt haar op zijn heiligdom, waar hij haar, met eene kleine verontschuldiging over de verstrooide papie-<pb n="230"/>ren en boeken, alleen liet om Maurits te waarschuwen.</p>
<p>- ‘Mijn bezoek zal u bevreemden, mijnheer Stalker,’ begon mevrouw Melersheim, toen Maurits tegenover haar had plaats genomen. ‘Waarschijnlijk voorkomt het een bezoek van u.’</p>
<p>- ‘Ik was althans voornemen mevrouw, u een onderhoud te verzoeken.’</p>
<p>- ‘Thans vraag ik dat van u, maar ik wenschte u alleen te spreken vóór dat ge met uw reisgenoot op Groenstein kwaamt, zoo als uw plan was.’</p>
<p>- ‘Zoo even ontving ik van hem eene uitnoodiging om dezen middag daar te komen.’</p>
<p>- ‘Kent gij uw reisgenoot, mijnheer Stalker?’</p>
<p>- ‘Ik ken hem als een man naar de wereld, met een goed hart, een vrolijk humeur, en groote menschenkennis.’</p>
<p>- ‘Maar gij vermoedt niet wie hij is.’</p>
<p>- ‘Het is mij wel eens voorgekomen dat hij niet was wie hij zeide te zijn, maar ik eerbiedig de geheimen van anderen.’</p>
<p>- ‘Dat is mij een waarborg, dat ge ook het mijne eerbiedigen zult, Maurits,’ hernam mevrouw Melersheim. ‘Misschien zult gij het heiliger achten, dan menig ander, omdat, hoe misdadig de wereld mij noemen zou, gij toch de laatste zult zijn om mij te veroordeelen; ik misdeed alleen uit liefde voor hem, die uw vader was.’</p>
<p>- ‘Mevrouw, uwe confidences....’ begon Maurits koel, maar zijne bezoekster viel hem in de rede:</p>
<p>- ‘Vrees niet, mijnheer Stalker, dat ik een blaam op de geschiedenis van uw vader zal werpen. Ik <hi rend="i">alleen</hi> wil de schuld dragen, maar weiger mij dan de gunst ook niet, die ik u vroeg en hoor mij aan tot het einde toe.’</p>
<p>Maurits boog zwijgend, ten teeken, dat hij zich naar haar verlangen schikte. Straks zou het tijds genoeg wezen om haar zijn besluit ten opzigte van Hélène mede te deelen.</p>
<pb n="231"/>
<p>- ‘De wereld noemt mij weduwe,’ vervolgde mevrouw Melersheim. ‘Zij bedriegt zich; mijn lot is treuriger dan dat der weduwe. Zij kan haar echtgenoot betreuren; ik kan den mijnen slechts haten: ik ben een verlaten vrouw.</p>
<p>‘Dat vindt men zelden in onzen kring, niet waar? Het is voor ons zoo gemakkelijk die schande te vermijden en voor het oog der maatschappij vereenigd te blijven, al is ook de laatste vonk der liefde uitgedoofd, al woont er ook overeenstemming noch achting meer in onze harten.</p>
<p>‘Ik was zeer jong toen ik huwde. Misschien was mijne schoonheid, misschien mijn vermogen daarvan oorzaak, maar zeer zeker droeg mijne jeugd de schuld dat ik mijne hand schonk aan een man, die slechts in het oog van een dorpsmeisje de voorkeur kon verdienen. Zoo ik toen de wereldkennis bezeten had, die ik thans bezit, mijne keuze zou nooit gevallen zijn op hem wiens naam ik nog draag. Melersheim - maar ik behoef hem u niet te beschrijven, gij hebt hem straks zelf geschetst.’</p>
<p>- ‘Ems!’ riep Maurits verwonderd uit. ‘Is Ems uw echtgenoot?’</p>
<p>- ‘Hij, die zich thans Ems noemt, voerde eens den naam van Melersheim, maar den titel van echtgenoot ishij onwaardig. Hij bezit de eigenschappen, die gij hem toegekend hebt, maar de voornaamste hebt gij vergeten: egoïsme. Uit egoïsme huwde hij mij. Om met mij en mijn fortuin te schitteren, ontrukte hij me aan den eenvoudigen kring, waarin ik was opgevoed en voerde hij me in eene wereld, die mij vreemd was. Daar nam hij weder, als voorheen, en in nog ruimere mate, deel aan de vermaken der zamenleving.</p>
<p>‘Aanvankelijk volgde ik hem, maar spoedig was ik verzadigd, meer dan verzadigd, omdat ik jaloersch was.... ja, Stalker, er is een tijd geweest, dat ik jaloersch was, uit liefde voor hem, die mij ver-<pb n="232"/>laten heeft. Andere vrouwen, welke in die kringen waren groot gebragt en meesteressen waren in de vormen der beschaafde zamenleving, schenen Melersheim meer te behagen dan ik; ik deed al wat ik kon om haar te evenaren, en misschien zou ik er in geslaagd zijn, toen, hetgeen voor elk ander het hoogste geluk was, voor mij eene bron van ellende werd. Ik werd moeder; Melersheim wilde, dat ik de zorg voor ons kind aan anderen zou opdragen; ik wilde zelve dien heiligen pligt vervullen, maar van dat oogenblik dagteekent onze scheiding. Hij bleef in de wereld leven en het scheen zelfs, dat hij zich van een band te meer ontslagen achtte. Om mij of mijn kind bekommerde hij zich niet; ja soms gebeurde het, dat ik hem eene gansche week niet zag. Ik was te hooghartig om zijne liefde te <hi rend="i">vragen</hi>. Na verloop van een jaar - wij waren in al dien tijd niet te zamen in het publiek geweest - ging hij op reis, waarheen wist ik te naauwernood, en ik vernam niets meer van hem.</p>
<p>‘Gij weet hoe gereed de wereld is van eene gissing een gerucht te maken. Men verhaalde, dat hij op eane stoomboot was omgekomen. Ik weet niet of ik het geloofde; - de jeugd gelooft zoo gaarne wat zij wenscht, al komt ook het verstand er tegen op.</p>
<p>‘In dien tijd kende ik uw vader. Hij was in den bloei des levens, zoo als gij thans zijt; schoon en levenslustig, zoo als gij. Hij had in jeugdige onbezonnenheid, uit eerzucht, door intrigues van anderen, eene vrouw gehuwd....’</p>
<p>- ‘Die vrouw was mijne moeder,’ zeide Maurits, haar in de rede vallende.</p>
<p>- ‘Zij was uwe moeder, maar ook dan wanneer gij in geene betrekking tot haar stondt, zou ik van haar moeten getuigen, dat zij eene edele, eene voortreffelijke vrouw was. Zij was de eenige geweest, die mij in mijne eenzaamheid nog getrouw was gebleven. Maar
<pb n="233"/>
de tering, die op haar gelaat reeds stond te lezen, toen zij haar bruidskrans droeg, ontrukte haar weinige maanden, nadat zij u het leven had geschonken, aan den man, wiens ziel en zaligheid zij was. Uw vader had uw karakter. Wij vrouwen dragen onze smart, ja, wij kweeken ze aan en koesteren ze als een dierbaar kind; gij mannen zoekt ze te verdrijven door afleiding, en Stalker vermeed zijne woning met al hare treurige herinneringen, en verscheen weder in de wereld, waar hij steeds gevierd was geweest.</p>
<p>‘Ook ik verscheen er weder, niet uit behoefte aan afleiding, maar uit trots; ik wilde niet beschouwd worden als de vrouw, die door een man als Melersheim was verstooten. Ik trachtte er te schitteren om mij te wreken, maar ik zelve werd het slagtoffer mijner wraak. Ik sleepte mij zelve en uw vader in het ongeluk. Ik had hem lief, meer dan ik mogt.’</p>
<p>Mevrouw Melersheim zweeg; de bekentenis harer ongeoorloofde liefde viel haar moeijelijk, maar met zekere hartstogtelijkheid ging zij voort:</p>
<p>- ‘U, u mag ik die bekentenis doen, Maurits Stalker - <hi rend="i">gij</hi> zult mij niet veroordeelen.’</p>
<p>- ‘Heeft mijn vader u veroordeeld,’ zeide Maurits zacht.</p>
<p>- ‘Neen! Neen hij had ook mij lief, en <hi rend="i">hij</hi> geloofde dat ik weduwe was. <hi rend="i">Hij</hi> wilde mij redden voor schande maar ik <hi rend="i">kon</hi> zijne vrouw niet worden, dat wist ik, dat gevoelde ik, en naauwelijks had ook dat kind der misdaad het leven aanschouwd, of Melersheim keerde terug. Het was niet mogelijk hem iets te verbergen; ik bekende alles en nog klinken de woorden mij in 't hart: ‘Een van ons beiden, de echtgenoot of de minnaar, is te veel op deze wereld.’</p>
<p>- ‘Dus is Ems de moordenaar van mijn vader?’ sprak Maurits somber.</p>
<p>Mevrouw Melersheim boog toestemmend het hoofd.</p>
<pb n="234"/>
<p>- ‘En ik ben de oorzaak van zijn dood,’ voegde zij er langzaam bij. ‘Maar ik heb hem betreurd, Maurits, en ik betreur hem nog, al ziet de wereld ook mijne smart niet. Ik heb meer gedaan dan tranen storten op zijn graf. Ik heb <hi rend="i">zijn</hi> kind - <hi rend="i">zijn</hi> kind, Maurits, boven mijne wettige dochter gesteld.’</p>
<p>- ‘Hélène....’</p>
<p>- ‘Hélène, dat was de naam van mijne wettige dochter, maar het was mij niet mogelijk, haar, die mij slechts aan Melersheim herinnerde, bij mij te houden en mijn ander kind van mij te stooten. Toen dat noodlottige tweegevecht ook mijn hart weduwe had gemaakt, toen keerde Melersheim bij mij weder en durfde mij de keus laten tusschen eene scheiding voor altijd en een vergeten van het verleden. Koos ik het laatste, ik zou voor de wereld weder zijne gade geworden zijn. Zonder aarzelen koos ik het eerste. Niemand, een paar zijner vrienden uitgezonderd, wist iets van het voorgevallene en de wereld vermoedde slechts, dat uw vader in een tweegevecht met een mijner vroegere aanbidders gevallen was.</p>
<p>Maar om mij bekommerde zich niemand; men liet mij alleen; en niets belette mij dus toe te geven aan de verzoeking. Nadat Melersheim mij had verlaten, zond ik zijn kind van mij, en ik behield het kind der schande; ik pleegde voor de tweede maal eene misdaad, maar voor de tweede maal uit liefde voor den eenigen man, dien ik ooit heb bemind en die mij beminde.... Begrijpt ge thans, dat ik u de hand van Hélène niet schenken kan?’</p>
<p>- ‘Hélène, mijne zuster!’ was al wat Maurits kon zeggen, toen mevrouw Melersheim geëindigd had, en geheel vervuld met zijne eigene gewaarwordingen, sloeg hij geen acht op zijne bezoekster, die, nu zij haar hart had lucht gegeven, in snikken losbarstte.</p>
<p>- ‘Waarom mij dat niet alles terstond gezegd?’ sprak hij bij zich zelven, maar mevrouw Melersheim antwoordde niet op dat verwijt. Wat zij hem had me-<pb n="235"/>degedeeld behoorde dan toch ook waarlijk niet onder de zaken, tot welker openbaring men vrijwillig overgaat, en zij zou er ook thans niet toe besloten zijn, zoo de vrees voor eene ontknooping op Groenstein haar niet had bezield. Zij had den moed niet het gepleegde bedrog aan Melersheim te openbaren en liever maakte zij Maurits deelgenoot van het geheim, ten einde op die wijze haren echtgenoot van alles onkundig te doen blijven, en de vervulling van zijn eisch onmogelijk te maken. Want de last van jufvrouw van Sinne strekte slechts om hem een uitstel van vier en twintig uren te vragen, in welken tijd Maurits, eveneens door tusschenkomst van hare zuster, de waarheid zou hebben vernomen, en uit eigen beweging afstand zou hebben gedaan van Hélène's hand. Maar het briefje van Melersheim had zijne echtgenoot doen beseffen, dat er geen tijd meer te verliezen was, en zij had zelve de pijnlijke taak aanvaard en thans volbragt, om een blik te doen werpen in die bladzijden van haar levensboek, die niemand dan zij en hare zuster kende. Zij had ze voor altijd gesloten willen houden, maar de eene gebeurtenis na de andere had haar genoopt al verder en verder de slip des sluijers op te ligten en zij had zich daardoor in grooter en grooter moeijelijkheden gewikkeld, totdat eindelijk haar niets overbleef dan eene volledige bekentenis.</p>
<p>Die bekentenis had verschillende gewaarwordingen bij Maurits opgewekt, maar thans trof hem het verlies van Hélène minder, want dienzelfden morgen reeds had hij aan zijne tante zijn besluit medegedeeld om niet meer aan haar bezit te denken. Hij achtte zich gelukkig, dat hij tot dit besluit gekomen was, vóór hij haar kende als zijne zuster, en het zou hem thans ligter vallen haar de broederhand te reiken dan wanneer slechts dat geheim alleen zijn hartstogt had doen eindigen.</p>
<pb n="236"/>
<p>Maar dat Ems, de man, met wien hij in de laatste jaren zoo menig uur had doorgebragt, zijn vader had gedood, die gedachte was hem onverdragelijk en maakte dieper indruk op hem dan al het overige. Hij wist, dat zijn vader in een tweegevecht was gevallen en hij had zich met dat denkbeeld vertrouwd gemaakt, hij had zelfs de partij voor het duël opgevat: maar thans nu hij den man kende, die hem tot wees had gemaakt, nu bruiste zijn bloed en allerlei plannen rezen bij hem op.</p>
<p>- ‘En die man wilde mij <hi rend="i">zijne</hi> dochter doen huwen,’ riep hij hartstogtelijk uit.</p>
<p>- ‘Hij zeide tegenover u te willen herstellen wat hij u misdaan had.’</p>
<p>- ‘Ook al ware dat herstel mogelijk, mevrouw, ik zou het van zijne hand niet begeeren. Hij heeft zijne regten als echtgenoot en vader verbeurd.’</p>
<p>- ‘Ik dank u voor dat woord, Stalker,’ sprak mevrouw Melersheim ontroerd. ‘Maar nu nog ééne bede. Het hangt van u slechts af om mij te redden uit den vreeselijken toestand waarin ik verkeer. Zoo gij, uit eigen beweging, zonder mededeeling van redenen, verklaart van Hélène afstand te doen, dan zal Melersheim zich daarmede moeten tevreden stellen; maar zoo hij mijn bedrog kent, zal hij eischen dat ik het herstel.’</p>
<p>- ‘Dien eisch doe ik ook, mevrouw, in naam der billijkheid en in naam der nagedachtenis van mijn vader; <hi rend="i">zijn</hi> kind mag geene regten genieten, die uwe wettige dochter toekomen.’</p>
<p>- ‘Maar gij vergt het niet terstond, niet waar? Gij eischt niet, dat ik mijn naam met schande bedekken zal; dat ik een kind, dat ik liefheb, plotseling zal verstooten en op haar een smet zal werpen, die haar dooden zou; gij vergt niet dat ik in mijne woning eene dochter zal opnemen, die mij, reeds door hare tegenwoordigheid alleen, onophoudelijk het gepleegde onregt,
<pb n="237"/>
mijn gemis aan moederliefde voor haar verwijten zou. <hi rend="i">Dat</hi> wilt gij niet; maar hij zou dat wel eischen, om dan weder in den vreemde zijn avontuurlijk leven voort te zetten en zich te verheugen in eene wraak, die ook ten koste van zijne eer wezen zou, als hij zich niet verschool onder een vreemden naam. Ik zal alles herstellen, dat zweer ik u!’</p>
<p>- ‘Wanneer het te laat is - misschien is het reeds te laat. Of meent ge, dat Frits Stalker uwe dochter huwen. zal, wanneer hij het geheim harer geboorte kent?’</p>
<p>- ‘Zeer zeker, daarom juist bestemde ik hem tot den echtgenoot van Hélène. Ik wil u alles belijden, Maurits,’ vervolgde mevrouw Melersheim, hem met een smeekenden blik aanziende, ‘ik zal met u openhartiger spreken dan ik ooit met een ander gesproken heb. Zie, toen gij de hand van Hélène verzocht, was zij vrij; zij had het aanzoek van uw neef afgeslagen en ik wilde haar niet dwingen; maar toen begreep ik, dat niets u en haar weêrhouden zou van die noodlottige liefde, dan het besef van eer; daarom zeide ik u, dat Hélène reeds de verloofde was van een ander en wel van uw vertrouwdsten vriend, hetgeen voor mij een waarborg te meer was, dat gij dien band eerbiedigen zoudt.’</p>
<p>- ‘Ook die vriendschap hebt gij ten offer gebragt.’</p>
<p>- ‘Ik moest, ik kon niet terug; geen ander was ook beter geschikt om de echtgenoot van Hélène te worden. Hij beminde haar opregt en innig en zal, wanneer hij eenmaal hare afkomst kent, haar daarom niet verstooten. Hij leeft niet in de wereld en die afkomst zal voor hem noch voor haar een hinderpaal wezen in hun maatschappelijk leven, evenmin als voor hun huiselijk geluk. Ziedaar waarom ik aan Frits de voorkeur gaf.’</p>
<p>- ‘En Hélène?’</p>
<p>- ‘Hélène zal dan eerst beseffen welk eene weldaad ik
<pb n="238"/>
haar bewees, toen ik haar tot het jawoord bewoog.’</p>
<p>- ‘Ten mijnen koste.... maar ik vergeef het u, mevrouw Melersheim, op ééne voorwaarde: dat gij vóór hunne verloving publiek wordt, Frits met den waren stand van zaken bekend maakt.’</p>
<p>- ‘Onmogelijk, mijne eer....’</p>
<p>- ‘Uwe eer zal er niet door lijden, en gij hebt daaraan reeds te veel ten offer gebragt. Wacht u wel ook het geluk van Frits en Hélène daarvoor in de waagschaal te stellen. Onder die voorwaarde alleen wil ik aan uw verlangen voldoen en mij tegenover Melersheim - voor het oogenblik althans - van alles onkundig houden.’</p>
<p>- ‘Het zij zoo,’ sprak mevrouw Melersheim peinzend. ‘Maar wij hebben niet veel tijd te verliezen, indien wij voor hem verbergen willen, dat ik u eerst gesproken heb. Zijt gij bereid met mij mede te gaan? Uw oom heeft mij gezegd, dat ik onbemerkt zijne woning door den tuin kon verlaten: ik zal u met een rijtuig aan de poort wachten.’</p>
<p>Maurits beloofde haar daarheen te zullen volgen en een half uur later waren zij op weg naar Groenstein.</p>
<p>Rammelend rolde het rijtuig over den hard bevroren weg. Een scherpe noordenwind snerpte tegen de gesloten portieren, waarvan de ruiten met een ijskorst waren bezet. Geen levend wezen ontmoette men; slechts hier en daar doolde eene in lompen gekleede vrouw of een schamel kind tusschen de dorre boomen, om de gevallen takken bijeen te garen en zij benijdden dat warme rijtuig en hen, die er in zaten. En de vrouwen zagen het na met een wangunstigen blik en de knapen wierpen het een sneeuwbal na, die op verren afstand achter de wielen viel, maar het rijtuig rolde rammelend voort en zij die er in zaten, luisterden naar het eentoonig gedreun en het kraken der bevroren plassen, die door de wielen werden verbrijzeld. Mevrouw Melersheim noch Maurits sprak een woord: zij waren bei-<pb n="239"/>den met hunne eigene gedachten vervuld en het was eerst op den kruisweg, die naar Groenstein of naar het nabijgelegen dorp voerde, dat Stalker het portierraam liet vallen om te zien waar zij zich bevonden. Juist kwam er ook van de tegenover gestelde zijde een rijtuig aan en hoe snel het voorbijreed herkende hij daarin duidelijk Meibosch en zijn zoon Anton. Meibosch had ook hem herkend, want hij stak het hoofd door het portier en riep zoo hard hij kon: ‘Je moogt wel eens naar 't dorp gaan als je Melersheim nog zien wilt!’ Hij voegde er nog iets bij, dat door het gerammel der rijtuigen niet te verstaan was, maar de eerste woorden had ook mevrouw Melersheim gehoord. Zij besefte terstond welke gevolgen die ontmoeting van haar echtgenoot met zijn bloedverwant Meibosch voor haar hebben zou, maar Meibosch was reeds uit het gezigt. Zij moest zich onderwerpen aan haar noodlot.</p>
<p>Eer zij nog het hek van Groenstein hadden bereikt, kwam haar de tuinman te gemoet. Er was een boodschap gebragt van jufvrouw van Sinne, die mevrouw verzocht terstond naar het dorp te komen.</p>
<p>- ‘Zou hem iets overkomen zijn?’ vroeg mevrouw Melersheim met naauwelijks hoorbare stem. Maurits vreesde het en zijne vrees bleek al spoedig gegrond.</p>
<p>Voor de dorpsherberg stond een digte hoop menschen, die allen over dezelfde zaak spraken.</p>
<p>- ‘Gisteren avond heb ik hem nog gezien,’ zeide de een, ‘zoo gezond en wel als jij of ik.’</p>
<p>- ‘Gezien! Man, ik heb hem nog goejen avond gezeid, toen ik mijn pijp even in de gelagkamer opstak, terwijl hij juist met een brief beneden kwam.’</p>
<p>- ‘Wat zeg-je, met een brief?’ merkte een der omstanders op, een zeer bedenkelijk gezigt zettende; ‘dat zou me haast doen gelooven, dat het geen <hi rend="i">ongeluk</hi> was, begrijp-je?’</p>
<p>- ‘En wat zou het dan zijn? Men zal toch met op-<pb n="240"/>zet niet vallen? Even wil hij de schuur doorloopen en daar lag hij, sprakeloos, en 't was hem wel aan te zien dat hij een danigen slag had gedaan.’</p>
<p>- ‘Die Meibosch rijdt ook altijd even woest. Als die bedaard de stal ingereden was, zou er niets gebeurd zijn.’</p>
<p>- ‘Meibosch kon 't niet helpen,’ zeide de staljongen, die menig goed drinkgeld van den rentenier ontvangen had. ‘Die was al lang uit zijn rijtuig gestapt, toen de ander, die juist de stal inkwam, omkeerde en de schuur inging. Wat had hij ook in de schuur te doen?’</p>
<p>- ‘Ja dat 's wel waar, wat had hij in de schuur te doen?’ herhaalde er een paar. ‘Hoor eens, vreemd is het, en toen daar die jonge Meibosch voor den dag kwam en zijn oude hem beet pakte... Neen raar is het, 't zou me niet verwonderen als die sinjeur den zoon van Meibosch voor 't een of ander geronseld had.’</p>
<p>- ‘Je spreekt er over, of hij hier zoo maar is komen aanwaaijen. De mevrouw van Groenstein kwam toch alleen om hem hier.’</p>
<p>- ‘Nu ja, dat is geen bewijs.’</p>
<p>- ‘Wil ik je eens wat zeggen? Hij is haar rentmeester, dat heb ik van de keukenmeid van Groenstein in eigen persoon en ik zou je er nog meer bij kunnen vertellen als ik spreken wou. Kijk daar is ze juist zelve. Als ze alles wist zoo als ik, dan zou-je dat ongeluk ook zoo toevallig niet vinden. ‘Dood arm,’ eindigde de spreker, terwijl hij zijn buurman een veelbeteekenenden stomp met zijn elleboog in de ribben gaf en met zijn hoofd wees naar mevrouw Melersheim, die, aan den arm van Maurits, de herberg binnen ging.</p>
<p>Op de kamer, waar Ems zijn intrek had genomen, zat aan het hoofdeind van het bed jufvrouw van Sinne, met een zakbijbeltje in de hand, waarin zij evenwel slechts voor zich zelve stichting zocht, terwijl voor het
<pb n="241"/>
raam een jong dokter en een oud heelmeester op fluisterenden toon een dispuut voerden; want de jonge dokter had gezegd dat hij den ruggestreng had gebroken, 't geen voor den ouden heelmeester reden genoeg was om te beweren, dat de patiënt zijn schedel inwendig had gekneusd. Had de dokter het laatste beweerd, de chirurgijn zou ongetwijfeld de eerste meening zijn toegedaan.</p>
<p>In één opzigt waren zij het echter volkomen eens: dat de patiënt rust moest hebben en gelijktijdig schoten zij dan ook naar de deur, toen mevrouw Melersheim en Maurits binnentraden, met de verzekering, dat men geene hulp meer behoefde.</p>
<p>- ‘Ik kom hier,’ begon mevrouw Melersheim, maar zij behoefde zelve geene argumenten aan te voeren. Ems had haar aan hare spraak herkend en noemde met eene flaauwe stem haren naam. Zachtkens naderde zij het ledikant en knielde naast hem neder.</p>
<p>- ‘Vergiffenis, Betsy,’ sprak hij langzaam: ‘<hi rend="i">ik</hi> heb u ongelukkig gemaakt. <hi rend="i">Ik</hi> ben de oorzaak van alles. Had ik nog eens te leven, hoe gelukkig zou ik kunnen zijn!’</p>
<p>De smartelijke glimlach, die zijne lippen plooide, was de treffendste illustratie van zijn gansche zijn; zijn geheele levensloop lag er in opgesloten. Het genot, dat het ledige hart zoekt, de grijns der wanhoop.</p>
<p>- ‘Ik ben nog grooter schuldige,’ snikte zijne gade.</p>
<p>- ‘Uwe schuld is afgekocht door uw leven; maar, Betsy, stervend smeek ik u thans, wreek u niet op ons kind.’</p>
<p>Mevrouw Melersheim boog het hoofd, gereed haar echtgenoot alles te bekennen, en de blik van den stervende viel op Maurits, die roerloos op korten afstand van hem stond. Hij sloot plotseling de oogen: het was hem of hij zijn slagtoffer weder voor zich zag, en doffer klonk zijne stem, toen hij, Maurits aanziende, zeide: ‘Stalker, ik geef u Hélène. Mijn moord worde verzoend door....’</p>
<p>Hij voltooide den zin niet. Mevrouw Melersheim was weduwe.</p>
</div>
<div type="chapter">
<pb n="242"/>
<head rend="h3">XII. Besluit.</head>
<p>Weken lang sprak men in V over niets anders dan over de plotselinge wederverschijning en den dood van den reeds lang vergeten Melersheim. De een vond het al zeer toevallig dat hij nu juist gestorven was; een ander had altijd wel gedacht dat hij nog leefde; een derde vertrouwde de zaak maar half; een vierde herinnerde zich een ‘dito’ geval van een matroos, die twaalf jaar in de west-injes was geweest en hij zijne terugkomst zijne echtgenoot hertrouwd vond. Het spreekt van zelf, dat zich uit de partij der geloovigen langzamerhand de partij der bijgeloovigen ontwikkelde, die het gebeurde kwistig van bijwerk voorzag. Maar toen trad ook de partij der ongeloovigen op, die het gansche verhaal voor een sprookje hield en geheel berustende op het getuigenis van een enkel man, van Meibosch, die waarlijk zoo veel proeven van gezond verstand niet gegeven had om boven elke verdenking van eene vergissing verheven te zijn.</p>
<p>Maar de partij van het ongeloof kromp aanmerkelijk, toen men hoorde dat mevrouw Melersheim buiten 's lands ging wonen. Die tijding, ze mogt dan uit de keuken
<pb n="243"/>
komen, moest wel waar zijn, want het fraaije huis had reeds een ander eigenaar gekregen, die weldra bewoner zou worden, en aan al de boden was de dienst opgezegd. De meiden van mevrouw Melersheim klommen daardoor in de wereld harer conversatie tot eene zekere vermaardheid en door haar wist men ook, dat er in den laatsten tijd eene gansche omkeering in de woning harer mevrouw had plaats gegrepen. Zij zelve hield meestal hare kamer, terwijl, om de eenzaamheid van freule Hélène te verdrijven, de gezelschapsjufvrouw van Groenstein haar intrek bij mevrouw Melersheim genomen had. Maar men kon wel zien, dat het geen hollandsch meisje was, want zij liet zich bedienen even als de freule en als de meiden haar in het minst te kort deden, kwam deze tusschen beiden. Nu zulk eene innige vriendschap zou ook niet lang stand houden en als mevrouw maar weêr ‘over de vloer was,’ zou men wel andere dingen zien gebeuren.</p>
<p>Jammer maar, dat de meiden daarvan geen getuigen zouden wezen.</p>
<p>In den laatsten tijd zag men dan ook Hélène niet meer op hare gewone plaats voor het raam en de ‘jeunesse dorée’ werd dag aan dag teleurgesteld in hare hoop een groet van dat bekoorlijk kopje te krijgen. Men zag haar ook zelden meer in het publiek en, verscheen zij er, dan was het in gezelschap van Marie van Landen hare duègne, zoo als de jongelui haar noemden, al maakte zij dan ook door hare jeugd en schoonheid inbreuk op het gewone voorkomen harer soort. Men begreep dat dit nooit falende gezelschap wel eene oorzaak moest hebben en die historie met Anton Meibosch van den Hoogzand was toch ook niet zoo helder. Meibosch zelf althans had verteld, dat zijn zoon slechts op Hélène wachtte, toen hij hem in de dorpsherberg vond. Dit mogt wat overdreven zijn; <hi rend="i">iets</hi> was er toch waar; dat leed geen twijfel en nu zij altijd bewaakt werd, vond die meening
<pb n="244"/>
vrij algemeen ingang en werd zij vrij algemeen verspreid.</p>
<p>Ook Frits was zij ter oore gekomen; maar hij had nog geene regten op Hélène. Wel was de termijn, waarop hij die verkregen zou hehben, verstreken, doch die onverwachte gebeurtenis had hem vrijwillig tot een uitstel doen besluiten, dat de kieschheid vorderde en dat zijn aanstaande schoonmoeder terstond had aangenomen. Maar thans, nu Hélènes naam in verband met zulke zonderlinge geruchten genoemd werd, betreurde hij het, niet openlijk als haar verdediger te kunnen optreden en toch, wanneer hij hoorde hoe de publieke meening zich over de familie Melersheim uitliet, dan had hij zich zelven wel eens afgevraagd, of hij zich niet gelukkig moest achten, hij, de aanstaande evangeliedienaar, dat zijn naam daarbij niet was betrokken. Maar zou het nu niet hetzelfde, ja nog erger zijn, wanneer hij als de verloofde van Hélene Melersheim bekend werd? Zou hij dan niet door sommigen met wantrouwen, door anderen met medelijden, als dupe, worden beschouwd?</p>
<p>Die gedachten bezielden hem in den laatsten tijd onophoudelijk en zij maakten hem ongevoelig voor zoo menigen indruk, dien het tijdperk, waarin hij verkeerde, hem moest opleveren. Zijne studiejaren toch waren volbragt; hij stond gereed de akademie te verlaten en de maatschappij in te treden. Nog wenige dagen en zijn lot zou beslist zijn: dominé Zalvenhout had woord gehouden; diens collega had zijn emeritaat verkregen en weldra zou het beroep bekend worden, terwijl het nu reeds bij geruchte was doorgedrongen, dat Frits Stalker de bedoelde persoon was. Maar hoe gewigtig die naderende gebeurtenis ook voor hem wezen mogt, niet onverdeeld hield zij hem bezig. Hélene trad gedurig op den voorgrond en hij verlangde naar het oogenblik, dat de termijn van uitstel zou zijn verstreken en mevrouw Melersheim hare belofte gestand zou doen.</p>
<p>In zoodanigen gemoedstoestand gevoelde hij zich ner-<pb n="245"/>gens beter dan op Groenstein: hij was er ook nu weder. Terwijl jufvrouw van Sinne een bezoek op het naburige dorp aflegde, zat hij eenzaam voor het geopende venster der bibliotheek en staarde naar de purperkleurige lucht, waartegen de donkere kruinen van het hooge geboomte zich scherp afteekenden. Hij luisterde naar het ritselen van het gebladerte, waar de avondwind doorhenen ruischte, en ving de geheimzinnige geluiden op, die den naderenden nacht voorafgaan. Het zacht gefluit der vogelen, de stem van den landman, die huiswaarts keerde, het ratelen der wagens langs den straatweg, het geblaf van den hond op de boerenerven en het eentoonig geloei van het vee, gaven aan het landschap, dat zich voor hem uitstrekte, dien kalmen tint, die zich langzamerhand ook aan zijn gemoed mededeelde.</p>
<p>- ‘Och mogt die stemming mij steeds bezielen,’ bad hij. Helaas zij duurde slechts kort.</p>
<p>Een paar uur later was Frits weder voor het geopende raam gezeten. De purperen hemel was dof en graauw; de wind joeg onstuimig door het hout, maar verder was alles stil en doodsch en elk teeken van leven had opgehouden. Daarbuiten was het nacht gelijk het nacht was in zijn binnenste, jufvrouw van Sinne had hem deelgenoot gemaakt van het treurige geheim, en zij had hem de keuze gelaten tusschen de standplaats, die hem toegezegd was en een huwelijk met Hélène. Hij, die geroepen was de gemeente des Heeren voor te gaan in woord en wandel, mogt het voorbeeld niet geven een kind der schande tot zijne echtgenoote te verheffen; hij zou zijne vrijheid, zijn regt om te vermanen en te bestraffen verliezen; men zou hem telkens de afkomst zijner eigene vrouw voor de voeten werpen en, wilde hij getrouw zijne roeping vervullen, Hélène zou menig grievend woord moeten hooren. Als dienaar van Christus moest hij toonen menschelijke zwakheden aan zijn heiligen pligt ten offer te kunnen brengen; als verkondiger van
<pb n="246"/>
de heilige zedewet, moest hij zelf zich het eerst wachten haar te overtreden. Als voorganger der gemeente moest hij althans elke ergernis en aanstoot vermijden.</p>
<p>Dat was de hoofdinhoud van het gesprek dat hij met de eigenares van Groenstein gevoerd had. Maar dat wijzen op zijne roeping, dat voorhouden zijner pligten ging gepaard, onmerkbaar bijna, van eene schets der toekomst, welke hem te wachten stond, indien hij geen gehoor gaf aan die vermaning. De vacature zou voor hem verloren zijn en het was niet waarschijnlijk, dat, bij den invloed van dominé Zal ven hout, er spoedig een ander beroep zou worden uitgebragt op hem, die door ‘eigen gedrag’ uitgesloten was van eene standplaats, welke hem zeker was toegezegd. Jufvrouw van Sinne zou hem hare vriendschap niet onthouden, maar het sprak van zelf, dat zij minder in staat zou wezen hem de bescherming te verleenen, die ze tot dusverre voor hem betoond had....</p>
<p>- ‘Ik begrijp,’ eindigde zij, toen Frits voet voor voet het terrein had moeten opgeven, ‘ik begrijp, Stalker, dat het u thans niet mogelijk zou vallen een besluit te nemen. Denk na over hetgeen ik u gezegd heb en smeek licht af van Hem, die alleen licht en raad kan geven, waar onze geest vruchteloos tracht tot een besluit te komen. Hij zal de overwinning schenken in den strijd onzer heilige pligten op onze zinnelijke neigingen. Bid en u zal gegeven worden: licht en kracht beiden.’</p>
<p>Was het de vrucht van zijn gebed of had zijn besluit een anderen grond? Was het de heilige bron der gewetensovertuiging of baatzuchtige berekening, die er hem toe gebragt had. De wereld zou het nimmer vernemen; hij alleen wist het of hij zijn hart ten offer had gebragt aan het besef zijner roeping of aan eene meer of minder glansrijke toekomst.</p>
<p>Reeds den volgenden dag had mevrouw Melersheim eene kennisgeving van Frits Stalker ontvangen, dat hij
<pb n="247"/>
het aan zich zelven ‘verpligt’ meende te zijn - de respectabelste vorm van het egoïsme - af te zien van de verbindtenis, die hij ten opzigte harer dochter had aangegaan.</p>
<p>- ‘Lees dat, Maurits, lees dat!’ riep Hélène, met eene stem die zenuwachtig beefde, terwijl zij dezen den brief voorlegde, dien hare moeder haar gegeven had, en dien ze, weinige oogenblikken nadat Maurits was binnengetreden, te voorschijn haalde.</p>
<p>Maurits las den brief stil en aandachtig: ‘Arme Frits,’ zeide hij.</p>
<p>- ‘<hi rend="i">Arme</hi> Frits? Voelt gij dan niet, hoe diep die brief mij verguist. Ik ben in zijne schatting niet eens meer waard de vrouw te worden van een dorpspredikant! O, Maurits, indien ik dit had kunnen voorzien,.... hij, die eens voor mij geknield zou hebben, wien het geringste woord gelukkig maakte, en die smeekte van mij te hooren, dat hij <hi rend="i">hopen</hi> mogt, hij, hij verwerpt mij.’</p>
<p>- ‘Hij verwerpt u niet; zelf lijdt hij het meest onder den afstand, dien hij van u doet, maar zijne beginselen verbieden hem dit huwelijk.’</p>
<p>- ‘Hebt gij ook beginselen, Maurits?’</p>
<p>- ‘Twijfelt ge daaraan, Hélène? Elk eerlijk man heeft ze.’</p>
<p>- ‘Noem uw neef Frits toch geen eerlijk man!’ hernam Hélène driftig. ‘Goddank, dat ik hem nooit bemind heb! Dan zou het vreeselijk zijn zulk eene behandeling te ondergaan, dan zou ik sterven, Maurits. Thans veracht ik hem.’</p>
<p>Maurits staarde somber voor zich. Had <hi rend="i">hij</hi> anders gehandeld dan Frits? En welk beginsel kon <hi rend="i">hij</hi> ter regtvaardiging aanvoeren van zijn gedrag jegens Anne? Het scheen dat die gedachte ook bij Helene oprees, want zij vervolgde: ‘zoo hij aan de inspraak van zijn hart had toegegeven, zoo hij mij niet bemind had, dan, ja dan zou ik het hem vergeven, maar nu nimmer....
<pb n="248"/>
Dat de wereld er vermaak in zal scheppen, nu Hélène Melersheim, zoo gevierd en gehuldigd, een kind zonder naam geworden is, nog rampzaliger dan eene wees - dat zou ik dragen: de wereld bewonderde mij slechts; maar dat hij, die zeide mij lief te hebben, den eersten steen op mij werpt, dat is laaghartig, Maurits. O, als ik een broêr had!’</p>
<p>- ‘Gij hebt er een, Hélène; een, die altijd gereed is u te beschermen, te raden en te helpen, al is 't hem ook verboden openlijk er voor uit te komen, dat hij in die naauwe betrekking tot u staat.’</p>
<p>- ‘Welnu, zeg mij dan wat ik doen moet om mij te wreken.’</p>
<p>- ‘Frits vergeven - zoo als Anne Stalker mij. Dat is de edelste wraak, en zij treft zwaarder dan elke andere.’</p>
<p>- ‘'t Vergeven valt zoo moeijelijk,’ antwoordde Hélène met eene zucht, ‘maar ik heb er het voorbeeld van.’</p>
<p>- ‘In Anne.’</p>
<p>- ‘En in Marie. Ik bewonder haar dagelijks, Maurits; terwijl zij tegenover hare moeder het verledene geheel schijnt vergeten, vermijdt zij al wat de aandacht op haar zou kunnen vestigen. Zij dwingt mij bijna in huis nog altijd de eerste te zijn en voorkomt alles, wat mij zou kunnen grieven, met eene kieschheid, met een tact, en toch schijnbaar zoo geheel zonder het te weten, dat ik waarlijk niet genoeg achting en liefde voor haar gevoelen kan. Zie, <hi rend="i">zij</hi> was de eenige die door den misslag mijner moeder geleden heeft, en zij, juist <hi rend="i">zij</hi>, schijnt dien het ligtst te tellen.’</p>
<p>- ‘Zeg zelf of zulk eene wraak niet oneindig dieper treft, dan wanneer Marie hare regten als eenige dochter gelden liet. Neem er een voorbeeld aan, Hélène, en geloof mij, de verbreking der gelofte zal voor Frits zwaarder wegen dan voor u.’</p>
</div>
<div type="chapter">
<pb n="249"/>
<head rend="h3">Einde van het derde en laatste deel.</head>
<p><hi rend="i">Na naauwkeurige correctie afdrukken</hi>.<lb/>
<hi rend="b">RS</hi>.</p>
<p>&nbsp;</p>
<p>schreef de praeceptor, en hij wischte zijn voorhoofd af, niet zoozeer omdat die laatste revisie hem zooveel moeite gekost had, dan wel in het bewustzijn dat zijn jarenlange arbeid voltooid was.</p>
<p>- ‘Thans is uw naam gevestigd,’ zeide Rieka toen hij haar de woorden liet zien. De praeceptor haalde de schouders op.</p>
<p>- ‘En nu betaalt de uitgever, niet waar?’ vroeg zij verder.</p>
<p>- ‘Stil, kindlief; men zou denken, dat ik om het geld gewerkt had. Veel heb ik voor geld geschreven, dat weet ge, maar <hi rend="i">dit</hi> boek, neen, dàt heb ik uit liefde voor de wetenschap gemaakt of, zoo er eenig persoonlijk belang bij kwam, dan was het eerzucht.’</p>
<p>- ‘Eerzucht,’ herhaalde zij, ‘ik wist niet, Rob, dat gij eerzuchtig waart. Ik geloof het ook niet, dan zoudt ge u niet altijd zoo op den achtergrond gehouden hebben.’</p>
<p>- ‘Beste Rieka, dat is weêr een kleine begripsverwarring van je. Eer is geheel iets anders dan lof. Lof is de vrucht der genegenheid of der vleijerij, zij heeft voor niemand waarde dan voor hem, die ze ontving en voor hem die ze gaf. Zij verwelkt als de bloemkransen op de graven; maar eer, Rieka, dat is de arduinen gedenkzuil, waarop het nageslacht nog wijzen zal; dat is de erkenning van hetgeen waarlijk goed is ook door hen, wien de persoon zelf, die het bedreef, onverschillig is. Eer is de hulde aan den geest: lof de hulde aan den persoon.’</p>
<p>- ‘Ja, zie je, Rob, ik redeneer over al die dingen zoo niet, maar als dat boek in de wereld is en ik lees en ik hoor er dan zooveel goeds van, dan stel ik dat boven de eer van het nageslacht.’</p>
<pb n="250"/>
<p>- ‘Ik niet, want dat nageslacht is de tijdgenoot van mijne kinderen, en zoo ik hun geen fortuin kan nalaten, dan zullen zij toch een naam tot erfdeel hebben. - Maar kom, vrouwtje, ik ben veel te veel over mij zelven bezig, - 't is dan ook het laatste vel van het laatste deel.’</p>
<p>- ‘Als de uitgever nu maar gaauw betaalt,’ herhaalde Rieka, ‘want waarlijk Anne heeft het zoo noodig, en voor het oogenblik heeft ze meer aan eene zomerjapon dan aan een beroemden naam.’</p>
<p>- ‘O, die materiële Rieka, maar de meisjes hebben toch niets aan dien naam.’</p>
<p>- ‘Des te meer regt heeft zij dan op een zomertoiletje, Rob. En toch,’ voegde Rieka er bij, ‘wie weet of zij den naam van Stalker niet zal behouden.’</p>
<p>- ‘Ben-je weêr aan je trouwlustige plannen? Rieka, Rieka, ik heb er u zoo menigmaal voor gewaarschuwd.’</p>
<p>- ‘Maar Robbert, nu begrijpt <hi rend="i">gij</hi> me verkeerd. Wanneer houdt een meisje haar naam?’</p>
<p>- ‘'t Is waar, schat: 't is waar. Ik dacht dat je weêr bezig waart, en ik meende dat de les in die geschiedenis van Melchior en mevrouw Melersheim u genoeg had geleerd.’</p>
<p>- ‘Toch, Rob....’</p>
<p>- ‘Wat, Rieka?’</p>
<p>- ‘Ik durf het bijna niet zeggen, maar geloof je niet, dat Melchior....’</p>
<p>- ‘Nu, zeg dan wat ge meent,’ zeide de praeceptor eenigzins knorrig.</p>
<p>- ‘Wel met Hélène.’</p>
<p>- ‘Och, Rieka.’</p>
<p>- ‘Neen heusch, Rob. Toen zij gisteren avond met Maurits en Anne uit geweest zijn, meende ik van den majoor iets te bemerken, en hij zeide mij zoo hartelijk goeden nacht.’</p>
<p>- ‘Maar dat doe <hi rend="i">ik</hi> immers ook, Rieka?’</p>
<pb n="251"/>
<p>- ‘Wij zullen zien, Robbert. In ieder geval zou 't mij regt veel genoegen doen voor Hélène; Melchior is de man die haar voegt, en zij kan toch niet altijd bij mevrouw Melersheim wonen.’</p>
<p>- ‘Ik vrees dat het toch niet lang meer duren zou; hebt gij wel opgemerkt hoe slecht mevrouw er uitzag, toen zij onlangs bij ons was?’</p>
<p>- ‘Het is dan ook nog al een overgang; uit haar gewone, woelige leven, plotseling op zulk een stil dorp, zonder conversatie.... Ja, Robbert, hoogmoed komt voor den val.’</p>
<p>- ‘Oordeel niet, Rieka; mevrouw Melersheim is ongelukkig genoeg, door de schuld van mijn broêr. Goddank dat Maurits door de ervaring wijzer is geworden.’</p>
<p>- ‘<hi rend="i">Nu</hi> zou onze Anne toch gelukkig met hem kunnen zijn?’ voegde mevrouw Stalker er vragend bij.</p>
<p>- ‘Die vrouwen, die vrouwen!’ zeide Stalker, maar nu minder ernstig dan zoo even, want wilde hij het voor Rieka en Rieka voor hem niet weten, beider wensch zou het toch wezen, als die oude betrekking tusschen hun pleegkind en hunne dochter weder werd aangeknoopt.</p>
<p>Maar hij sprak zijn hart niet uit; hij nam slechts zijn bril af en wischte de glazen uit met zijn zakdoek: zoo als hij deed wanneer hij peinsde over eene ingewikkelde kwestie, en zeide toen, met een zucht:</p>
<p>- ‘Er was een tijd, Rieka, dat ik jaloersch was van mijn broêr Piet - <hi rend="i">nu</hi> ben ik het niet meer. Wat ook mijne nalatenschap zij, eene zoodanige zal ze zeker wel niet wezen.’</p>
<p>- ‘Ik dank er God voor, Robbert.’</p>
<p>- ‘En mijn wijfje. - Maar die proef moet weg,’ zeide de praeceptor, op zijn horologie ziende. ‘Is Kees daar niet?’</p>
<p>- ‘Daar zal hij wezen,’ antwoordde Rieka, want juist werd er zachtkens gescheld, zoo zachtkens als of
<pb n="252"/>
hij, die zich aanmeldde hoopte dat men hem de eerste maal niet hooren zou. Dat was de gewone schel van Kees niet; die kwam nooit te huis dan onder het diep besef van de ontzettende massa werk, welke hem wachtte en schelde steeds in overeenstemming met dat besef.</p>
<p>Het waren Maurits, Anne en Hélène, die van eene wandeling terugkeerden.</p>
<p>- ‘Wil ik het maar eens doen, vader?’</p>
<p>- ‘Ja, maar jongen....’</p>
<p>- ‘'t Is de laatste revisie van het allerlaatste vel,’ zeide mevrouw met een gewigtig gezigt.</p>
<p>- ‘Dan durf ik het waarlijk niet alleen doen: gaat ge mede, Anne?’</p>
<p>Anne zeide iets van ‘moeder’ en ‘hebben willen,’ maar zij had zich reeds omgekeerd en zeker was het slechts toe te schrijven aan de uitwerking der voile, dat mevrouw iets bevends in hare stem had opgemerkt.</p>
<p>Jufvrouw van Sinne had er reeds meer van geweten.</p>
<p>&nbsp;</p>
<p>Wij hebben Maurits de gave der profetie wel niet toegekend, maar toch zijne voorspelling, zoo het eene voorspelling ware, werd verwezenlijkt. Een jaar later vinden wij dominé Stalker eenzaam in zijne pastorie, in de eenige kamer die sporen van bewoning oplevert, dat is, in de pastorie van een ongehuwd dorpspredikant: diens studeerkamer. Achter hem staat een lange, magere vrouw van middelbaren leeftijd, de dochter van een ouderling, en huishoudster van den dominé.</p>
<p>- ‘Maar ik beveel het u, Mina,’ zegt Stalker ernstig.</p>
<p>- ‘Ik moet Gode meer gehoorzaam zijn dan de menschen,’ antwoordde de huishoudster. ‘Ik zal met het amen uit de kerk gaan, maar t'huis blijven kan ik niet,
<pb n="253"/>
en als de dominé op den dag des Heeren maaltijden aanrigt, zou het hem kunnen gaan....’</p>
<p>- ‘Genoeg, Mina; ik zal u schellen als ik u noodig heb.’</p>
<p>De huishoudster ging weg, iets mompelende over heidenen en sabbath-schenners.</p>
<p>Mina was veel regtzinniger dan de dominé en zelfs in zijne woning was Stalker dus niet vrij. Zoo hij haar wegzond, dan was hij in de schatting der gemeente verloren, vooral wanneer hij het thans deed en hij onderwierp zich dus aan.... zijn beginsel om den zondag in eere te houden en schreef aan den praeceptor Stalker, dat het hem aangenaam zou zijn hem en diens gezien, ter gelegenheid van de verloving van Maurits en Anne eens bij hem te zien, maar dat de zondag hem daarvoor te heilig was. Ongelukkiger wijze was de zondag juist de eenige dag dat Stalker van huis kon, zonder privaatlessen op te offeren, en het uitstapje was dus voor goed verijdeld. Dat gevoelde Frits zelf en met bitterheid sprak hij bij zich zelven, terwijl hij den brief digt maakte: ‘Waarom ben ik ook afhankelijk van zulk een wezen!’ En het beeld van Hélene rees voor zijn geest en zuchtend voegde hij er bij: ‘Eigen schuld, Frits Stalker! Gij hadt gelukkig <hi rend="i">kunnen</hi> zijn.’</p>
<p>Dien zondagmorgen preekte hij ernstiger dan ooit; het evangelie, dat opwekt en bemoedigt, was, zoo als hij het toen voordroeg, eene ijzeren, onmeêdoogende wet, en de gemeente had gelijk, dat zij zich maar onder de uitverkorenen rangschikte: 't was het eenige middel om niet door de verdoemenis te worden getroffen eener wet, die men vruchteloos zou trachten na te leven. Nu vond men de predikatie zeer dierbaar - zij trof toch slechts de goddeloozen.</p>
<p>Jufvrouw van Sinne vooral was gesticht en het was met tranen in de oogen, dat zij Frits dank zeide en zich zelve gelukkig prees over zulk eene aanwinst voor
<pb n="254"/>
de goede zaak; Frits had wel het beste deel gekozen. En toen het haar bleek hoe de zondag bij hem in eere gehouden werd, zoodat zelfs het middagmaal uit de rij der dagelijksche gebeurtenissen was weggevallen, toen stond bij jufvrouw van Sinne de overtuiging vast, dat er eene grootsche zegepraal door hare tusschenkomst behaald was. Zij zou die niet onvoltooid laten: Stalker behoefde voor zijne toekomst niet te vreezen.</p>
<p>Maar Frits dacht aan de zijnen; aan Hélène, aan Maurits en ter naauwernood wist hij een antwoord te geven, toen jufvrouw van Sinne en de huishoudster, naar aanleiding van een ‘dierbaar’ gesprek, hem een der ondoorgrondelijke waarheden ter opheldering voorlegden.</p>
<p>&nbsp;</p>
<p>Praeceptor Stalker stond voor zijn raam, zoo netjes alsof Anne en Marie en Louise en Septima moeder geholpen hadden om vader dien dag eens ‘op te knappen.’ Het zou haar nu beter zijn afgegaan dan toen wij de jongsten voor de eerste maal op haar vaders knie ontmoetten: vijf jaar zijn er sedert dien tijd verstreken. Louise en Septima zijn al halve dames en Marie neemt het huishouden waar en Anne - Anne woont niet meer in de gezellige woning met de leeuwenkoppen, maar in een der moderne huizen van de stad, op welks deurpost men leest: Maurits Stalker advokaat. Ook zij is op dit oogenblik in feesttoilet en gereed om naar de kerk te rijden van het dorp nabij Groenstein, waar dominé Zalvenhout den echt zal inzegenen van haar broêr Frits met zijne bruid, Maria Melersheim.</p>
<p>Het was jufvrouw van Sinne's uitdrukkelijk verlangen geweest, dat de inzegening van dat huwelijk van haar beschermeling daar zou plaats hebben, niet enkel omdat ds. Zalvenhout nog eenige betrekking gevoelde voor zijne
<pb n="255"/>
oude standplaats, of omdat die het best gelegen was voor haar, of omdat de familie van den bruidegom, zoowel als die van de bruid, elke openbare vertooning in V wilde vermijden, maar vooral om dat het armbestuur van het dorp met vrees den winter te gemoet ging en de trouwplegtigheid eene goede gelegenheid aanbood om in dien nood te voorzien. Jufvrouw van Sinne behoorde nog, even als Groenstein en zijne meubelen, tot den tijd, dat men de gelegenheid <hi rend="i">zocht</hi> om wel te doen. In V had het wel eens den schijn dat men haar vermeed.</p>
<p>Dominé Zalvenhout preekte in den regel op den man af, eene methode, die hem een grooten naam onder zijne aanhangers had bezorgd. Hij somde ook nu menige bijzonderheid uit het leven van het echtpaar op en herinnerde onder anderen aan een gesprek, dat zij te zamen hadden, toen die kostelijke ziel der bruid nog kwijnde in de duisternis des ongeloofs, waaruit haar bruidegom haar gered had, en toen ze sprak: ‘Zoo het mij niet mogelijk is op te klimmen tot de bronnen, dan kan mij niets tot geloof brengen dan een wonder.’ Dat wonder was thans geschied: de treurige afdwalingen van het menschelijk hart enz.</p>
<p>Hélène die sedert den dood van mevrouw Melersheim bij de Stalkers woonde, waar zij de ‘jongenskamer’ betrokken had - want Kees was thans op studie - had lang geaarzeld of zij de inzegening zou bijwonen. In het eind had hare vriendschap voor Marie gezegevierd. Zij was er verschenen en had zich neêrgezet onder de belangstellende vrienden, tusschen de twee Pullentjes, weder in het rosé uitgerust, die om strijd haar medelijden betoonden door Hélène pepermuntjes en eau de cologne te presenteren. En Hélène nam de eau de cologne en de pepermuntjes en beantwoordde nu en dan, ofschoon bijna onmerkbaar, den wenk van majoor Melchior, wien de inzegening veel te lang viel.</p>
<pb n="256"/>
<p>Na de plegtigheid reed de stoet naar Groenstein, maar dominé Zalvenhout had er op aangedrongen, dat men den indruk niet door een luidruchtig feest zou uitwisschen. Hij behoefde er waarlijk niet bevreesd voor te zijn; wat bij er het meest hoorde was zijne eigen stem. Rieka hinderde die stilte, maar Stalker bekommerde zich daarom niet. Als zijn zoon maar gelukkig was, wat kon hij dan meer verlangen? Zoo hij een egoïst ware, ja, dan.... maar Stalker was geen egoïst en hij had zijn vertrouwen nog niet opgegeven op zijn ouden vriend, den Tijd, en, zoo die hem in dit opzigt zijne hulp mogt onthouden, zijn zoon strekte hem toch niet tot oneer. Integendeel, ieder roemde hem en prees den vader gelukkig en velen benijdden hem; de praeceptor benijdde niemand, maar vaak dacht hij aan de <hi rend="i">twee</hi> zonen, die hy verloren had.</p>
<p>En mijnheer Meibosch? En de Mélange?</p>
<p>De heer Jacobus Meibosch leeft nog; misschien treedt hij in het vervolg nog wel eens op, even als zijn vriend de Mélange. Wij zouden onze beschikbare ruimte evenwel te zeer overschrijden, indien wij u thans in hun verderen levensloop en in dien van onze hoofdpersonen nog een blik lieten werpen. Welligt roepen wij in het vervolg uwe belangstelling daarvoor in.</p>
</div>
</body>
</text>
</TEI.2>
