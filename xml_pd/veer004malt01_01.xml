<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
    <teiHeader>
        <fileDesc>
            <titleStmt>
                <title type="main">Malthusia</title>
                <author>Hendrik de Veer</author>
             </titleStmt>
            <editionStmt>
                <p>GEBRUIKT EXEMPLAAR</p>
                <p>exemplaar universiteitsbibliotheek Leiden, signatuur: 1212 G 44 en 1212 G 45</p>
                <p>&nbsp;</p>
                <p>ALGEMENE OPMERKINGEN</p>
                <p>Dit bestand biedt, behoudens een aantal hierna te noemen ingrepen, een
                    diplomatische weergave van <hi rend="i">Malthusia</hi> in twee delen  van Hendrik de Veer uit 1880.</p>
                <p>&nbsp;</p>
                <p>REDACTIONELE INGREPEN</p>
                <p>deel 1, p. VII: de kop ‘Eerste deel’ is tussen vierkante haken toegevoegd.</p>
                <p>deel 2, p. 1: de kop ‘Tweede deel’ is tussen vierkante haken toegevoegd.</p>
                <p>&nbsp;</p>
                <p>Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1: p. II, VI en VIII; deel 2: p. II en VI) zijn niet opgenomen in de lopende tekst.</p>
                <p>&nbsp;</p>
                <p><hi rend="b">[Deel 1]</hi></p>
                <p><hi rend="b">[pagina <hi rend="i">I</hi>]</hi></p>
                <p><hi rend="spat">MALTHUSIA</hi>.</p>
                <p>&nbsp;</p>
                <p><hi rend="b">[pagina <hi rend="i">III</hi>]</hi></p>
                <p><hi rend="spat">MALTHUSIA</hi></p>
                <p>&nbsp;</p>
                <p><hi rend="sc">door</hi></p>
                <p>H. DE VEER.</p>
                <p>&nbsp;</p>
                <p><hi rend="spat">EERSTE DEEL</hi>.</p>
                <p>&nbsp;</p>
                <p><hi rend="spat">LEIDEN,</hi></p>
                <p>S.C. VAN DOESBURGH.</p>
                <p>1880.</p>
                <p>&nbsp;</p>
                <p><hi rend="b">[pagina <hi rend="i">IV</hi>]</hi></p>
                <p>Snelpersdruk van H.C.A. Thieme te Nijmegen.</p>
                <p>&nbsp;</p>
                <p><hi rend="b">[pagina <hi rend="i">V</hi>]</hi></p>
                <p><hi rend="spat">INHOUD</hi>.</p>
                <p><table>
                    <row>
                        <cell>&nbsp;</cell>
                        <cell>&nbsp;</cell>
                        <cell>Bladz.</cell>
                    </row>
                    <row>
                        <cell>I.</cell>
                        <cell><hi rend="sc">drysdale en zijn inwoners</hi></cell>
                        <cell>1.</cell>
                    </row>
                    <row>
                        <cell>II.</cell>
                        <cell><hi rend="sc">in het huis van burgemeester joris stille</hi></cell>
                        <cell>16.</cell>
                    </row>
                    <row>
                        <cell>III.</cell>
                        <cell><hi rend="sc">vader en zoon</hi>.</cell>
                        <cell>35.</cell>
                    </row>
                    <row>
                        <cell>IV.</cell>
                        <cell><hi rend="sc">moeder en dochter</hi></cell>
                        <cell>49.</cell>
                    </row>
                    <row>
                        <cell>V.</cell>
                        <cell><hi rend="sc">broer en zuster</hi></cell>
                        <cell>60.</cell>
                    </row>
                    <row>
                        <cell>VI.</cell>
                        <cell><hi rend="sc">de vertrouwelijke mededeeling</hi></cell>
                        <cell>76.</cell>
                    </row>
                    <row>
                        <cell>VII.</cell>
                        <cell><hi rend="sc">een pic-nic</hi></cell>
                        <cell>88.</cell>
                    </row>
                    <row>
                        <cell>VIII.</cell>
                        <cell><hi rend="sc">op de secretarie</hi></cell>
                        <cell>115.</cell>
                    </row>
                    <row>
                        <cell>IX.</cell>
                        <cell><hi rend="sc">nieuwe zorgen voor den burgemeester en nieuwe verrassing</hi></cell>
                        <cell>132.</cell>
                    </row>
                    <row>
                        <cell>X.</cell>
                        <cell><hi rend="sc">in hinderlaag</hi>.</cell>
                        <cell>149.</cell>
                    </row>
                    <row>
                        <cell>XI.</cell>
                        <cell><hi rend="sc">voor den grooten raad</hi></cell>
                        <cell>166.</cell>
                    </row>
                    <row>
                        <cell>XII.</cell>
                        <cell><hi rend="sc">een dienstreis</hi>.</cell>
                        <cell>193.</cell>
                    </row>
                    <row>
                        <cell>XIII.</cell>
                        <cell><hi rend="sc">van alle kanten overtreding van de wet</hi></cell>
                        <cell>204.</cell>
                    </row>
                    <row>
                        <cell>XIV.</cell>
                        <cell><hi rend="sc">vervolg</hi></cell>
                        <cell>216.</cell>
                    </row>
                    <row>
                        <cell>XV.</cell>
                        <cell><hi rend="sc">in sidney</hi>.</cell>
                        <cell>230.</cell>
                    </row>
                </table></p>
                <p>&nbsp;</p>
                <p><hi rend="b">[Deel 2]</hi></p>
                <p><hi rend="b">[pagina <hi rend="i">I</hi>]</hi></p>
                <p><hi rend="spat">MALTHUSIA</hi>.</p>
                <p>&nbsp;</p>
                <p><hi rend="b">[pagina <hi rend="i">III</hi>]</hi></p>
                <p><hi rend="spat">MALTHUSIA</hi></p>
                <p>&nbsp;</p>
                <p><hi rend="sc">door</hi></p>
                <p>H. DE VEER.</p>
                <p>&nbsp;</p>
                <p><hi rend="sc">tweede deel</hi>.</p>
                <p>&nbsp;</p>
                <p><hi rend="sc">leiden</hi>, S.C. VAN DOESBUBGH.</p>
                <p>1880.</p>
                <p>&nbsp;</p>
                <p><hi rend="b">[pagina <hi rend="i">IV</hi>]</hi></p>
                <p>Snelpersdruk van H.C.A. Thieme te Nijmegen.</p>
                <p>&nbsp;</p>
                <p><hi rend="b">[pagina <hi rend="i">V</hi>]</hi></p>
                <p><hi rend="spat">INHOUD</hi>.</p>
                <p><table>
                    <row>
                        <cell>&nbsp;</cell>
                        <cell>&nbsp;</cell>
                        <cell>Bladz.</cell>
                    </row>
                    <row>
                        <cell>XVI.</cell>
                        <cell><hi rend="sc">nommero negen duizend en tien</hi></cell>
                        <cell>1.</cell>
                    </row>
                    <row>
                        <cell>XVII.</cell>
                        <cell><hi rend="sc">vervolg</hi></cell>
                        <cell>29.</cell>
                    </row>
                    <row>
                        <cell>XVIII.</cell>
                        <cell><hi rend="sc">welkom thuis</hi></cell>
                        <cell>46.</cell>
                    </row>
                    <row>
                        <cell>XIX.</cell>
                        <cell><hi rend="sc">op het raadhuis</hi></cell>
                        <cell>67.</cell>
                    </row>
                    <row>
                        <cell>XX.</cell>
                        <cell><hi rend="sc">derde buitengewone vergadering van den grooten raad</hi></cell>
                        <cell>93.</cell>
                    </row>
                    <row>
                        <cell>XXI.</cell>
                        <cell><hi rend="sc">een gentleman op het tooneel</hi></cell>
                        <cell>109.</cell>
                    </row>
                    <row>
                        <cell>XXII.</cell>
                        <cell><hi rend="sc">halstarrigheid en beminnelijkheid</hi></cell>
                        <cell>120.</cell>
                    </row>
                    <row>
                        <cell>XXIII.</cell>
                        <cell><hi rend="sc">malthusia in last</hi></cell>
                        <cell>149.</cell>
                    </row>
                    <row>
                        <cell>XXIV.</cell>
                        <cell><hi rend="sc">tromgeroffel</hi></cell>
                        <cell>169.</cell>
                    </row>
                    <row>
                        <cell>XXV.</cell>
                        <cell><hi rend="sc">een grap van sir thomas</hi></cell>
                        <cell>204.</cell>
                    </row>
                    <row>
                        <cell>XXVI.</cell>
                        <cell><hi rend="sc">de slag bij geislersrust</hi></cell>
                        <cell>218.</cell>
                    </row>
                    <row>
                        <cell>XXVII.</cell>
                        <cell><hi rend="sc">engeland vischt in troebel water</hi></cell>
                        <cell>237.</cell>
                    </row>
                    <row>
                        <cell>XXVIII.</cell>
                        <cell><hi rend="sc">een kort naschrift</hi></cell>
                        <cell>251.</cell>
                    </row>
                </table></p>
                <p>&nbsp;</p>
            </editionStmt>
            <publicationStmt>
                <availability>
                    <p>2009 dbnl</p>
                    <p>&nbsp;</p>
                </availability>
                <idno>veer004malt01_01</idno>
            </publicationStmt>
            <notesStmt><note>ebook</note>
                <note>unicode</note>
            </notesStmt>
            <sourceDesc>
                <p>Hendrik de Veer, <hi rend="i">Malthusia</hi>. S.C van Doesburgh, Leiden 1880 (2 delen)</p>
                <p>&nbsp;</p>
            </sourceDesc>
        </fileDesc>
        <encodingDesc>
            <p>DBNL-TEI 1</p>
        </encodingDesc>
               <ebook>
           <bibl>
               <title type="main">Malthusia</title>
               <author>Hendrik de Veer</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </ebook>
       <pod>
           <bibl>
               <title type="main">Malthusia</title>
               <author>Hendrik de Veer</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </pod>

<revisionDesc>
            <change>
                <date>2009-07-15</date>
                <respStmt>
                    <name>CB</name>
                </respStmt>
                <item>colofon toegevoegd</item>
            </change>
        </revisionDesc>
    </teiHeader>
    <text>
        <interpGrp>
            <interp type="primair" value="veer004malt01"/>
            <interp type="primair" value="austr01"/>
        </interpGrp>
        <body>
<div type="chapter">
<pb n="VII"/>
    <head rend="h2">[Eerste deel]</head>
<head rend="h3">Voorwoord.</head>
<p><hi rend="i">Heden den 3en Maart van het jaar onzes Heeren Tweeduizend Een honderd en drie en dertig zet ik mij neder om de lotgevallen eener republiek te beschrijven, die de bewondering der geheele wereld gewekt heeft en bestemd scheen om de oplossing te vinden van alle vraagstukken, welke sedert eeuwen de hoofden der geleerden en volksvrienden bezig hielden</hi>.</p>
<p><hi rend="i">'t Is bekend hoe op het einde der negentiende eeuw een kleine schaar aanzienlijke mannen en vrouwen, meerendeels uit Engeland, naar Nieuw-Holland trok en aldaar op de grens van Sidney de republiek Malthusia of Nieuw-Malthusia stichtte.</hi></p>
<p><hi rend="i">Indien de muzen mij goedgunstig zijn zal ik in dit nederig boek een tafreel ophangen van de beginselen die daarbij op den voorgrond stonden en de oorzaken waarom die beginselen tot zoo'n droevig einde geleid hebben</hi>.</p>
<p><hi rend="i">Naast de hulp der muzen roep ik de welwillendheid mijner lezers in</hi>.</p>
</div>
<div type="chapter">
<pb n="1"/>
<head rend="h3">Eerste hoofdstuk.<lb/>
Drysdale en zijn inwoners.</head>
<p>Iedereen weet, dat Drysdale, de hoofdstad van Nieuw-Malthusia, een modelstad is en de inwoners modelburgers zijn. De stad ontleent haar naam aan den stichter van het Nieuw-Malthusianisme, door de domme menigte voor 't gemak ‘het twee-kinder-stelsel’ genoemd, welke stichter voor ongeveer tweehonderd en vijftig jaar in Londen leefde en stierf. Op de groote markt, het ‘Besantplein’ staat zijn standbeeld, door het dankbare nageslacht opgericht bij gelegenheid van het tweehonderdjarig jubilé. 't Stelt den grooten man voor met twee beeldschoone, mollige kleinen in zijn armen, terwijl hij met den voet een monster of draak vertreedt. Die draak verbeeldt de armoede en deze oorzaak der aardsche ellende is duidelijk kenbaar gemaakt door een aantal bleeke kinderkopjes, die uit den breeden muil van het monster te voorschijn komen. Alle deskundigen zijn 't er over eens, dat de opvatting en de uitvoering den steenhouwer eer aandoen, indien al niet den kunstenaar.</p>
<pb n="2"/>
<p>Drysdale ligt in een verrukkelijk oord. Een reeks van hooge bergen beschermt de stad tegen den noordenwind en zware bosschen zorgen voor een regelmatigen aanvoer van vruchtbaarmakend hemelwater, terwijl zij tevens den wandelaars een vriendelijke schaduw aanbieden tegen de hitte des daags. Voorts heeft de hand der menschen ruimschoots gezorgd voor flink aangelegde parken, breede waterpartijen, kolossale fonteinen en wat dies meer zij; terwijl de alledaagsche behoefte aan keur van spijzen en vruchten ten volle wordt bevredigd door den onmetelijken rijkdom der vallei, die zich tusschen de stad en het gebergte uitstrekt. Die vallei is de roem en de glorie van het gemeentebestuur, 't welk geen kosten en moeite ontziet om haar vruchtbaarheid te vermeerderen. Dat de omtrek vol is van landhuizen en uitspanningstuinen behoeft geen herinnering, want de burgerij van Drysdale is grootendeels welgesteld, zeer velen zijn zelfs rijk.</p>
<p>Dat is de vrucht van het Nieuw-Malthusianisme. Ofschoon niemand gewoonlijk voor zijn tachtigste jaar sterft, en ziekten in Drysdale zeldzaam zijn, er door de uitstekende maatregelen in zake politie en gouvernementeel toezicht bijna nooit een ongeluk gebeurt, levert de vallei meer dan genoeg op om gedurende de eerstvolgende duizend jaar het denkbeeld van overbevolking een hersenschim te noemen. De handel en de nijverheid hebben een zeer hoog punt bereikt en de weelde brengt veel drukte en vertier teweeg. Een Malthusiaan, die de alledaagsche zorgen des levens kent, behoort in de mythe te huis. Men leeft den eenen dag zonder zich om den volgenden te bekommeren. Op zon- en feestdagen hebben allen zon-<pb n="3"/>der onderscheid hun ‘poule dans le pot’, waarvoor ze niet eenmaal onzen Lieven Heer behoeven te bedanken, want zij zelve zijn door wijs beleid en wijze voorzorgsmaatregelen de scheppers van hun geluk.</p>
<p>'t Eenige wat een vreemdeling, die Drysdale bezoekt, der stad tot een verwijt zou kunnen maken, is dat het geheel misschien te rijk, te weelderig en daardoor min of meer eentonig is. Doch dit is het gevolg, niet van de weelde op zich zelve, maar van de algeheele afwezigheid der kunst in haar hooger opvatting. De fijne schaaf, die aan het leven glans en gloed geeft, ontbreekt overal. De omgeving is die van een man van geld en niet van een man van smaak.</p>
<p>De oorzaak van dit verschijnsel is niet ver te zoeken. De Nieuw-Malthusianen zijn door het stelsel, waaraan hun naam ontleend is, als 't ware van hun geboorte af aan berekenen gewoon geraakt en die berekening volgt hen gelijk een strenge mentor bij alle verrichtingen des levens, waaraan elders de poëzie zich pleegt te hechten. Het cijfer Twee is hun goede en tevens hun kwade geest en zij weten dat dit bij al hun medeburgers het geval is. Het geheele voorgeslacht zwoer sedert derdehalve eeuw bij datzelfde cijfer en hun kinderen en kleinkinderen zullen er hun levensspreuk van maken. Behalve als er visite is, vertoont geen venster in Drysdale ooit meer dan twee kinderkopjes voor de ramen. In elke school zit nooit meer dan een tweetal uit hetzelfde huisgezin op de banken. Wanneer hij verliefd wordt, steekt de jonge Drysdaler in zijn slaapkamer de beide vingers op ten teeken, dat ook in het uur der plechtige inzegening van zijn huwe-<pb n="4"/>lijk het getal Twee zijn eerste en heiligste gedachte zal zijn en wanneer hij er aan toe is om over zijn dood te denken en zijn testament te maken, dan deelt hij eenvoudig al zijn hebben en houden in twee gelijke deelen, om daarna zijn hoofd gerust neerte leggen, overtuigd dat hij voor de wereld en voor de zijnen alles gedaan heeft, wat een huisvader schuldig is te doen.</p>
<p>Wij zullen de laatsten zijn om met dezen eerbied voor een cijfer den draak te steken, maar zeer stellig lijdt de poëzie er onder. Drysdale is vervelend door eentonigheid. Het Besantplein is de eenige plek in de stad, die geen pendant heeft. Van daar strekt zich links en rechts in de volmaaktste gelijkvormigheid een reeks van straten en pleinen uit. Zij dragen allen beroemde namen, meestal herinnerende aan Nieuw-Malthusianen als Bradlaugh, Swaagman, Rivers en zijn alleen hieraan te onderscheiden, dat de rechtsche met een R en de linksche met een L geteekend zijn. De huizen zijn allen twee aan twee onder één gevel gebracht en indien gij op een plein vlak voor u een fontein ziet springen, behoeft ge u niet om te keeren, ten einde te weten dat er vlak achter u een volkomen gelijke en gelijkvormige fontein te vinden is. Ook het inwendige der woningen vertoont diezelfde eigenaardigheid. Iedereen begrijpt, dat de gezelligheid door het een en ander veel lijdt en dat 't van iemand, die aan onze ouderwetsche steden gewoon is, eenige inspanning vereischt om het aangename van die gelijkvormigheid te vatten. Zelfs zou men met grond kunnen beweren, dat er iets kinderachtigs is in den ijver waarmee, tengevolge van hun voorliefde voor het meergenoemde cijfer, de Drysdalers de deel-<pb n="5"/>baarheid door Twee of het zoogenaamde ‘even’ in 't oog houden. Niemand behoeft bang te wezen, dat hij aan een diné of soupé in Drysdale met het fatale getal Dertien in botsing zal komen, en wanneer een vreemdeling zich bij vergissing een uitdrukking laat ontvallen, die van piëteit tegenover het getal Zeven of Negen getuigt, halen alle Drysdalers de schouders op. Daarenboven valt bij hen het streven op te merken om alle getallen te beperken. Een straat b.v. heeft nooit meer dan twee zijstraten, waarvan het gevolg is dat de blokken, welke op deze wijze gescheiden worden, enorm groot zijn.</p>
<p>Eigenlijk godsdienstig kan men de Drysdalers niet noemen, want hun ontbreekt dat zeker geheimzinnig vertrouwen of zoo men wil, die heilige schroom voor het onbekende, welke bij de meeste volken als de grondslag van een hooger zieleleven moet beschouwd worden. De Drysdalers weten dat de aarde groot genoeg is om hen en hun nageslacht te voeden, zoolang zij trouw blijven aan de heilige leer van het ‘twee kinder-stelsel’. Ondertusschen zullen de cholera, de typhus en desnoods de pest voortdurend ruimte voor hen maken door periodieke slachtingen aan te richten onder de ongeloovigen daar buiten en wachten zij met geduld den dag af, waarop de wereld rampzalig genoeg zal wezen om hun zendelingen tot den rang van profeten te verheffen. Voor zich zelve zijn zij tevreden met de aanbidding van het stelsel zelve en lezen zij in hunne stichtelijke samenkomsten met zalving het boek genaamd ‘de Beginselen van de leer van het sociale leven’, waarin zooals men weet, de stichter hunner secte al de geheimenissen zijner leer heeft neergelegd. Daar er geen armen zijn, ver-<pb n="6"/>valt de philantropie als onderdeel van de godsdienstoefeningen en de hoogere wijding van het gemeenschapsleven. Ook ziekenhuizen en gestichten voor oude mannen en vrouwen zijn overbodig. Weezen zijn een zoo groote zeldzaamheid, dat 't niet de moeite waard is voor hen afzonderlijke maatregelen te treffen.</p>
<p>Een groot voordeel van de Drysdaalsche maatschappij is, dat er steeds ruimte genoeg is om iedereen op zijn gemak te doen zijn. Nooit is er gedrang in de straten, daar deze er op berekend zijn minstens achthonderd jaar lang de noodige breedte voor een woelende volksmenigte aan te bieden. Ook moet vermeld worden dat de Drysdalers van nature een afkeer hebben van dringen. Nooit zult gij hen eenige poging zien doen om zich door de menigte heen te werken als zij elders de een of andere feestelijkheid bijwonen; nooit zal men een tram of waggon, door hen geëxploiteerd, zien volpakken, en aan hun diné's of soupé's kan iedere gast zijn armen vrij bewegen en zijn vork aan den mond brengen, zonder zijn buurman tegen den neus te stooten. 't Moet erkend worden, dat het twee-kinder-stelsel, om dit gezegend resultaat, in het oog van alle gastronomen waardeering verdient.</p>
<p>Ofschoon de Drysdalers zeer oud worden en zooals wij zeiden hoogst zelden ziek zijn, kan niet ontkend worden, dat zij er over het algemeen niet voordeelig uitzien. Honderd geleerden hebben zich reeds het hoofd gebroken met dit verschijnsel, zonder de oplossing te kunnen vinden. De een meent, dat 't aan de lucht ligt, maar de weligheid waarmee alle planten in den onmiddellijken omtrek tieren en de gezegende productiviteit van het vee
<pb n="7"/>
in zake vleesch en vet, weerspreken dit beweren en 't wordt dan ook door alle deskundigen als zeer verouderd en niets-ter-zake-afdoende beschouwd. Daarentegen wijzen enkele zeer knappe lui op de huns inziens hoogst verkeerde manier van voeden, die bij de Nieuw-Malthusianen in zwang is. De moeders, die 't waarschijnlijk niet de moeite waard achten voor twee zuigelingen zooveel omslag te maken, hebben sedert lang het zogen in den ban gedaan. Nu verlangen de bedoelde geleerden wel dat zij harerzijds dien afkeer van den eersten en heiligsten moederplicht zullen overwinnen, maar men veroordeelt het onmoederlijke verzuimen van dien plicht niet met die gestrengheid, waardoor 't elders terecht getroffen wordt. Kwade tongen buitenaf zeggen wel eens, dat de Drysdaalsche mama's achter den bedoelden afkeer gemakzucht en te ver gedreven voorliefde voor uitgaan, dansen en soortgelijke verbergen, doch wij voor ons hebben aan het feit genoeg. De meerderheid der kleine bevolking vertoont een bleekzuchtig gelaat en een zwakken bouw. Van de kleinen slaat dit verschijnsel natuurlijk op de volwassenen over.</p>
<p>Ook uit een verstandelijk en zedelijk oogpunt bekeken, valt er op de voortreffelijkheden der Drysdalers wel wat af te dingen. In zoo ver als het practisch leven practisch moet worden opgevat, zal men moeilijk op deze onvolmaakte aarde een verstandiger bevolking kunnen aanwijzen, maar levenslust, kracht, opgewektheid tot arbeid op groote schaal, en vooral karakter ontbreken maar al te veel. Verreweg de meeste inwoners van Drysdale behooren tot die soort van menschen, van wie een populaire spreekwijze zegt ‘dat zij God's water over God's akker
<pb n="8"/>
laten loopen’, een natuurlijk gevolg van de hoogst eenvoudige, maar tevens hoogst gemakkelijke manier van opvoeden en de omstandigheden, waarin de jonge Drysdalers het levenslicht zien. De boterham moge voor den een iets dikker zijn dan voor den ander en iets vetter gesmeerd, ieder weet als 't ware bij zijn eersten blik op de familietafel, dat hij toch gereed staat en tot aan zijn dood gereed zal staan, ook bij een zeer matige inspanning zijnerzijds. Wel is waar zijn er uitzonderingen, evenals er in omgekeerde reden uitzonderingen in de steden en staten buiten Drysdale gevonden worden, maar een paar zwaluwen, ja een heele vlucht zwaluwen, maken geen lente. Ook lijden de bedoelde uitzonderingen in den regel in hevige mate aan wrevelmoedigheid over de onverschilligheid en koelheid der massa voor al wat verheven en bezielend is. Waartoe zal men de vlerken breed uitslaan bij zoo beperkte behoeften of liever met het oog op de gemakkelijkheid, waarmee een voldoend levensonderhoud, zelfs overdaad en weelde te verwerven zijn? De aarde geeft den Drysdaler hare vruchten wel niet gratis, maar toch voor een hoogst billijken prijs.</p>
<p>Voor dichters is Drysdale een recht treurig verblijf. Behalve een volkslied, waarin hun stelsel verheerlijkt wordt als de hoogste uitdrukking van vaderlandsliefde en menschenmin, bestaat er niets van dien aard. De Drysdaalsche jonge heeren en jonge dames zingen op hunne vereenigingen dezelfde liederen die overal in de wereld burgerrecht verkregen hebben, mits er niets inkomt van de zegeningen van groote familiën en uitgebreide huisgezinnen. Deze laatste zijn van hoogerhand verboden. Straatgezang bestaat in Drysdale niet. Reeds voor jaren heeft
<pb n="9"/>
een verstandig wetgever begrepen, dat de opeenhooping van kinderen, waarbij slagersknechts en dienstmeisjes zich zoo gaarne aansluiten rondom een draaiorgel, de onzedelijke verhoudingen in de hand kan werken. Ook meende hij dat de traditioneele hebbelijkheid van zeer vele landloopende orgeldraaiers om een vrouw met vijf of zes groote en kleine kinderen op hun zwerftochten mee te sleepen, aan dat bedrijf een eigenaardig karakter gaf, waardoor het niet geschikt werd geacht voor de aandacht van huwbare dochters. Immers deze straatkunstenaars kwamen zonder uitzondering uit den vreemde. De Drysdalers zelve behoefden zich niet met zulke industrieën bezig te houden. En hoe kon men vreemdelingen voortdurend controleeren!</p>
<p>Drysdale heeft even als alle goed ingerichte maatschappijën haar rijke en meer aanzienlijke ingezetenen, die door traditie en prestige een zekere overmacht op den gang van zaken en over de andere burgers bezitten, al is het proletariaat er onbekend. Indien allen volmaakt gelijk waren, wat naar velen meenen een noodzakelijk gevolg van het heerschende systeem zou moeten wezen, zou de algemeene welvaart gevaar loopen. Wie den stichter dezer merkwaardige secte van communistische neigingen zou verdenken, zal zich dan ook zeer vergissen. Integendeel. Even sterk als aan zijn geloofsartikel is de Drysdaler aan de traditie gehecht. Hij gelooft in het bloed en houdt daarmee rekening. Dientengevolge bestaat de aristocratie uit 24 familien, wier namen we hier laten volgen: Stille, de Parris, Yves-Guyot, Talandier, Birch, Goly, van Houten, Anderson, Bryson, Swaagman, Page, Rynolds, Allbutt, Bell, Besant, Bradlaugh, Brown, Grout, Rivers, Streuzer,
<pb n="10"/>
Standsing, Truelove, Vincent en Young, terwijl boven die allen de familie Drysdale prijkt als de rechtstreeksche afstammelinge van den grooten stichter, wiens naam aan de geheele stad glans en luister verleende. Zij valt totaal buiten de lijn. Immers, indien er sprake kon zijn van een priesterschap bij zooveel nuchterheid, zou men de Drysdales kunnen vergelijken bij den stam van Levi onder Israël. Van den aanvang toch is 't de uitsluitende taak van dit geslacht geweest de Grondbeginselen van het Nieuw-Malthusianisme te prediken en te onderhouden, ze aan de jeugd in te prenten en de ketters te vervolgen. Daarvoor genieten de leden zekere voordeelen waartoe o.a. een aantal vruchtbare akkers in de vallei verbonden zijn. Ook berust bij de Drysdales de hoogste rechtspraak in enkele gevallen, door de wet bepaaldelijk genoemd, welke gevallen alle meer of min samenhangen met ‘de Grondbeginselen van de wetenschap der samenleving’.</p>
<p>Bepaald regeerende familiën zijn de negen eerstgenoemden. Vroeger behoorden ook de Swaagmans daartoe. Doch toen de grootmoeder van het tegenwoordige hoofd dier familie de onbeschaamdheid had een drieling ter wereld te brengen, daalde, ofschoon twee dier ongelukkige spruiten dadelijk weer het aardrijk vaarwel zeiden, het aanzien van dit geslacht zóó, dat 't sedert aan geen Swaagman is mogen gelukken op het kussen te klimmen. Zij mogen al heel blij zijn dat ze hun rang onder de aristocraten hebben mogen behouden en als zoodanig nog steeds deel nemen aan de beraadslagingen van den zoogenaamden Grooten Raad, die tweemaal per jaar op het stadhuis te zamen komt om de regeering van advies te dienen en het goed
<pb n="11"/>
recht van de macht uitoefenende familiën plechtig te bevestigen.</p>
<p>De Stilles hebben sedert de vestiging van den Staat der Nieuw-Malthusianen den burgemeesterszetel of als ge wilt het Dictatorschap bekleed. Geen smet kleeft op hun wapenschild. Niet alleen dat zij het ‘twee-kinder-stelsel’ steeds getrouw gebleven zijn, maar er is geen enkele uitzondering op den regel, dat elk gehuwd paar uit dit geslacht steeds aan een jongen en een meisje het levenslicht geschonken heeft. En altijd in dezelfde volgorde. De jongen was in elk huis, door een Stille bewoond, zonder fout de oudste en het meisje anderhalf jaar ‘op den kop af’ jonger dan haar broertje. Men zal toestemmen, dat de Drysdalers niet ten onrechte in deze regelmatigheid der natuur een vingerwijzing meenden te zien, dat uit geen ander dan dit geslacht de man behoorde gekozen te worden die met het hoogste gezag bekleed was, een volksovertuiging waaraan de verstandelijke ontwikkeling van den burgemeester in casu volstrekt niet behoefde te beantwoorden, omdat niemand hem zijn ambt benijdde of door onbescheiden critiek zou hebben durven verzwaren. Van de Stilles gold in vollen nadruk: ‘Eens burgemeester, altijd burgemeester.’</p>
<p>Op minder sprekende maar toch even deugdelijk gefundeerde aanspraken berusten de waardigheden der Parrissen, Guyots, Talandiers, Birchen, Golys, Andersons en Brysons, die beurt voor beurt, naar de keus van den Grooten Raad, de hooge ambten naast den burgemeester bekleeden. Ook hun geslachtsboom wijst geen voorbeeld aan van rijker vruchtbaarheid dan de officiëele, al waren er onder
<pb n="12"/>
hen wie men van de schromelijkste onvoorzichtigheid op het punt der sekse had kunnen beschuldigen. Er waren er geweest met twee meisjes, andere met twee jongens. Doch dit deed geen afbreuk aan het groote beginsel en nooit had een der Stilles, waarschijnlijk om zijn eigen originaliteit niet prijs te geven, daarvan een kabinetsquaestie gemaakt.</p>
<p>Onder de niet regeerende maar toch aristocratische familiën nemen de Bradlaughs, de Besants en de Trueloves een zeer bijzondere plaats in. De geschiedenis heeft geboekt hoe hun stichters vervolgd werden om des geloofs wille en dit tooit nog hun nakomelingen met een krans van heiligheid. Bij elke feestelijke herinnering noemt de geheele bevolking met diepen eerbied de namen dezer martelaren en vooral bij die gelegenheden ziet men in de dragers van hun glorie ook de erfgenamen der algemeene dankbaarheid.</p>
<p>Bijzondere aandacht verdienen ook de Van Houtens. Deze familie, van Hollandschen oorsprong, roemt als haren stamvader een der kloekste en degelijkste staatsmannen van dat land, doch wiens beginselvastheid nu en dan een leelijken deuk in de publieke opinie moet gekregen hebben, door den ijver waarmee hij allerlei overdreven en buitensporige stelsels najoeg, zonder rekening te houden met de eigenaardigheden en bijzondere opvattingen van het Nederlandsche volk. Hij moet daardoor ook nooit dien invloed hebben uitgeoefend waarop zijn talenten aanspraak mochten maken en dientengevolge meer uit wrevel dan uit overtuiging zijn vaderland verlaten en zich in Drysdale gevestigd hebben. Daar hij evenwel pas laat tot
<pb n="13"/>
het Nieuw-Malthusianisme bekeerd was geworden en hij de zaak meer als een zuiver economisch vraagstuk of liever als een vraagstuk voor de arme lui had opgezet, moeten, naar de historie wil, de echte broeders van de nieuwe secte hem steeds eenigszins met scheele oogen hebben aangekeken en de kleine vlek, daardoor op zijn nagedachtenis geworpen, is nimmer geheel uitgewischt, ofschoon de Van Houtens sedert hun toetreden in geen enkel opzicht van den rechten weg zijn afgeweken. Doch er zijn onder de aristocraten van ieder land en elke stad, alle eeuwen door, menschen geweest, die zich niet ontzagen, zoodra dit in hun kraam te pas kwam, zeer oude koeien uit de sloot te halen en de onbeduidendste bijzonderheid te exploiteeren. Drysdale is in dat opzicht niet beter dan welke stad men wil, ja, daar de gewone naijver van geld en grondbezit hier minder voedsel vindt dan elders, voedt men zich bij voorkeur met soortgelijke kleingeestigheden.</p>
<p>Nog een paar woorden over de minder aanzienlijke bevolking van Drysdale; men kan niet zeggen over de minder welgestelden, want in alle kringen heerscht, dank zij het betrekkelijke majoraat, welvaart. Wij zeiden reeds dat er geen armen en geen proletariërs bestaan. Doch ook op naam en afkomst kan men de begrippen van ondergeschiktheid en dienstbaarheid bouwen, en het Nieuw Malthusianisme geeft dienaangaande zeer practische oplossingen aan de hand. 't Spreekt toch van zelf, dat er ook bij de krachtigste handhaving van de goede zeden afwijkingen plaats hebben. Enkele malen gebeurt 't, dat een Malthusiaan in plaats van slechts twee, drie kinderen krijgt. In
<pb n="14"/>
dat geval wordt niet alleen hij, maar ook zijn derde kind, met geheel hun nageslacht tot den dienstbaren stand verwezen, terwijl de wet onmiddellijk strenge maatregelen aan de hand geeft om een herhaling van zoodanig misdrijf te voorkomen. Voorts ligt in de traditie voor allen, die niet van de oorspronkelijke stichters, de zoogenaamde Vaders van de League afstammen, de reden, dat zij zich met handwerken en andere werkzaamheden van soortgelijken aard bezighouden, waaruit natuurlijk volgt dat al de meisjes en de jongens, die niet geschikt zijn om een handwerk uit te oefenen, hun krachten tegen een matig loon beschikbaar stellen voor de aristocraten. Doch dit alles helpt slechts ten deele. Hoe volmaakt de Nieuw-Malthunsiaansche maatschappij ook zij, lijdt zij ontegenzeggelijk meer dan eenige andere aan wat men ‘de meidenziekte’ zou kunnen noemen en dit onderwerp levert dan ook boven alle andere de grondstof voor de gesprekken der Drysdaalsche dames op groote partijen en meer bescheiden bijeenkomsten, ja, bij gemis van de gewichtige sociale vragen, die in andere landen de hoofden en harten der staathuishoudkundigen vervullen, is 't voorgekomen dat ‘de meidenziekte’ gekozen werd om een doctorandus in de rechten aan zijn hoogsten graad te helpen, terwijl op de Series Lectionum der academie aan dit vak een afzonderlijke plaats is ingeruimd. 't Moet dan ook erkend worden, dat de advocaten grootendeels van deze quaestie leven moeten, daar processen over het mijn en dijn in den gewonen zin van het woord tot de zeldzaamheden behooren.</p>
<p>Nu zou men kunnen meenen, dat de moeilijkheid om ‘meiden te houden’ zooals de dames in Drysdale 't noe-<pb n="15"/>men, de oorzaak of liever de aanleiding moest zijn tot bijzondere krachtsinspanning van den kant der jonge dochters van goeden huize, maar eensdeels staat de aristocratische levensopvatting soortgelijke werkzaamheid van haar poezele handjes in den weg, zijn de poppetjes, die men 's middags met mama achter de ruiten ziet zitten, te zwak om ‘zwaar’ werk te doen en leveren de behoeften bij de beperktheid der gezinnen geen voldoenden prikkel om de bedoelde mamaas en de dochters den meest eenvoudigen weg kloekmoedig te doen inslaan. 't Is waar er zijn ook in dat opzicht uitzonderingen, maar zij bevestigen als overal den regel.</p>
<p>Wij meenen nu de burgerij van Drysdale genoegzaam gepresenteerd te hebben om van onze lezers de aandacht te mogen vragen voor enkele personen en gebeurtenissen, die ons meer uitsluitend zullen bezighouden.</p>
</div>
<div type="chapter">
<pb n="16"/>
<head rend="h3">Tweede hoofdstuk.<lb/>
In het huis van burgemeester Joris Stille.</head>
<p>De ontbijtkamer van den Burgemeester van Drysdale ziet er allervriendelijkst uit nu wij daar op een mooien voorjaarsmorgen binnentreden, eer nog een der huisgenooten er te vinden is. De kamer ligt op het zuiden en heeft door de openslaande deuren toegang tot den grooten tuin, waarin reeds alles zich tot bloeien en groeien gezet heeft. Al wat er aan bloemen beschikbaar is, is aanwezig, ja, de groote bloemenmand tusschen de beide openslaande deuren, verplaatst ons in gedachte in het hartje van den zomer.</p>
<p>De symmetrie binnen het vertrek is onberispelijk. Alle de Stilles, die vóór den tegenwoordigen dignitaris het Burgemeesterschap bekleed hebben, prijken tweemaal in levensgroote olieverfportretten aan den wand, eenmaal als kind naast hun respectieven papa en mama, en nog eenmaal als huisvader met de beide vertegenwoordigers van hun trouw aan ‘het stelsel.’ Die eigenaardige groepeering geeft veel te zien en te overdenken. Er zijn Stilles
<pb n="17"/>
geweest, die op verwonderlijke wijze de trekken uit hun jeugd tot op den mannelijken leeftijd behouden hebben. Daarentegen zijn er anderen onder deze leden van het beroemde geslacht, die in een tijdsverloop van dertig à veertig jaar een algeheele herschepping ondergingen. Doch de familietrek is bij al die volwassenen merkwaardig. Het ambtsgewaad, waarin zij prijken, schijnt van vader op zoon te zijn overgegaan en dezelfde magistrale blik staart van alle kanten den bezoekers aan. 't Is of ze stuk voor stuk vragen: ‘Gelooft u wel vast en onwankelbaar in ons stelsel? Wee u, indien gij ooit meer dan tweemaal bij den ambtenaar van den Burg. Stand zijt geweest, om een telg aan te geven. En toch is strengheid van grondbeginselen niet de eenige trek van deze deftige gezichten. Een menschenkenner ontdekt naast den ernst een onmiskenbare goedhartigheid als karaktertrek. De volle zekerheid van het Burgemeesterschap, die reeds bij het doopmaal den grond toon van elken toast op den jonggeborene uitmaakte, heeft blijkbaar haar aandeel gehad aan zekere rustige rustigheid op al de gezichten hier aanwezig.</p>
<p>Het overige van de kamer is in overeenstemming met dezen indruk. Alles ademt rust. Het patroon van het behangsel is, voor zoover dat tusschen de lijsten der portretten uitkijkt, stemmig. Het kleed op den vloer ademt stilleven. Geen enkel overdadig ornament verstoort den vrede. Het licht, dat door de geopende deuren valt, komt niet binnen dan na zijn dartelheid te hebben gedeponeerd op het zinken dak van de veranda, en het laatste overblijfsel van jeugdigen overmoed te hebben
<pb n="18"/>
verborgen in de plooien van de dikke staatsiegordijnen.</p>
<p>Juist als wij alles op ons gemak hebben opgenomen, gaat de deur in den achterwand open en komt de burgemeester binnen.</p>
<p>Joris Stille is niet groot van stuk, doch heeft een betamelijke officieele gezetheid. Hij is blond en daardoor schijnt hij minder grijs dan hij is. Een trek van welgemoedheid en tevredenheid met de plaats, die hij in het heelal inneemt, ligt over zijn gelaat, dat geen andere mannelijke teekenen draagt dan een kort en dun bakkebaardje. Zijn oogen teekenen meer gerustheid omtrent den loop der dingen, zoodra hij er zich mee bemoeit, dan vastberadenheid, die de gebeurtenissen als 't ware uitdaagt om een anderen weg te durven opgaan dan hij zal goedvinden.</p>
<p>Joris Stille kijkt de kamer rond en groet zijn vaderen. Daarop zet hij zich bij de tafel neer en neemt een gouwenaar, die naast zijn bord gereed ligt, om die langzaam te stoppen en aan te steken. Vervolgens staat hij op en treedt onder de veranda naar buiten om der wereld een dikke wolk rook in 't aangezicht te blazen. De wereld is dat blijkbaar gewend. Zij blikt of bloost er niet van, maar weet intusschen dat de burgervader van Drysdale klaar wakker is. Ze mag nu op haar tellen passen.</p>
<p>Zou de wereld ook mogen weten of Joris Stille in een vroolijke of minder vroolijke stemming is, altijd in zoover er van vroolijk en niet-vroolijk sprake kan zijn bij zijn magistrale tevredenheid en zelfbehagen?</p>
<p>Waarom niet? Joris Stille knikt de wereld vriende-<pb n="19"/>lijk toe en blaast zijn tweede rookwolk recht de heldere voorjaarslucht in. De burgemeester van Drysdale bootst daarmee op zijn manier den leeuwerik na, en beschouwt deze hulde als een soort van lentelied. Daarna keert hij zich om, want hij weet dat op dit oogenblik de kamerdeur zal opengaan en zijn lieve wederhelft zal binnentreden, zooals dan ook natuurlijkerwijze geschiedt.</p>
<p>Mevrouw Stille, die zich haast haren echtvriend haar wang ten kus aan te bieden, - bij welke plechtigheid deze tusschen zijn derden en vierden trek den gouwenaar even uit den moud neemt, - is een half hoofd grooter dan haar man, doch heeft overigens zoo'n merkwaardig kinderlijk en kinderachtig gezichtje, dat zij een meisje van dertien jaar gelijkt, dat op stelten loopt. Haar gelaat vertoont een glimlach, die er in gemetseld is, en als zij op haar beurt naar buiten kijkt en de lente een handkusje toewerpt, plooit zij haar aardig klein mondje als een zuigeling, die naar een gesuikerd dotje hapt.</p>
<p>‘Lieve Joris’, zegt ze op honigzoeten toon. ‘Ik behoef niet te vragen of gij goed geslapen hebt. Hoe zouden onrustige droomen u hebben kunnen kwellen met zoo'n blijde tijding en zoo'n mooi vooruitzicht!’</p>
<p>De burgemeester kijkt voorzichtig de kamer en den geheelen tuin rond, eer hij antwoordt. Als hij de overtuiging heeft dat zijn waardigheid geen gevaar loopt, zegt hij vriendelijk:</p>
<p>‘Gij hebt gelijk, lieve Amalia. Ik heb heerlijk geslapen en ik had er reden toe. 't Belooft waarlijk voor ons een dag van vreugde en heil te worden. Gij ziet hoe de geheele natuur met ons mee juicht.’</p>
<pb n="20"/>
<p>Amalia Stille, geboren Parrissen, knikt de natuur op haar beurt nogmaals toe en verzekert, dat zij dit niet meer dan een staaltje van haar schuldigen plicht acht. ‘Men kan u aanzien dat gij tevreden zijt,’ verzekert zij, alsof dit het punt is waarop alles aankomt. ‘On getwijfeld zijt gij ook tevreden over onzen Willem, niet waar?’</p>
<p>De burgemeester schraapt zich de keel en antwoordt: ‘Ik heb werkelijk reden tevreden over hem te zijn, ofschoon ik er nooit aan getwijfeld heb, dat Willem het overal goed zou maken. Onbedorven bloed verloochent zich niet. Al de Stilles hebben in hun jeugd gereisd en allen zijn teruggekomen zooals zij gegaan waren. Ik kan ook niet ontkennen, dat 't tijd wordt Willem op de secretarie te nemen. Wien zou ik liever opleiden voor de grootsche taak, waarvoor hij in de wieg gelegd is, dan hem, en gij weet, 't wordt hoe langer hoe drukker.’</p>
<p>‘Ik begrijp niet hoe gij 't uithoudt,’ zegt zijn vrouw, die ditmaal uit hoffelijkheid hem met een mengsel van bewondering en bezorgdheid aankijkt. ‘Gij hebt 't veel te druk. Gij offert u op voor de belangen der burgerij. Gij zult oud wezen voor uw tijd.’</p>
<p>Joris Stille strijkt zich welbehagelijk langs de kin en maakt daarop een afwijzende beweging. ‘Zwijg daarvan, lieve,’ zegt hij zacht. ‘Gij weet, ik hoor daarover ongaarne spreken. Al de Stilles hebben zich opgeofferd. Zou ik minder zijn dan mijne voorvaderen? Maar ook voor Willem wordt 't tijd, dat hij de plichten van zijn toekomstig ambt leert kennen. Al de Stilles zijn op de secretarie begonnen. Hebben zij door hard werken hun leven mis-<pb n="21"/>schien verkort, 't moge voor het nageslacht een reden zijn om hunne verdiensten te hooger aan te slaan.’</p>
<p>Hij zwijgt en ook Amalia zwijgt veelbeteekenend, als gaf die verwijzing naar de verplichtingen van het nageslacht haar veel te denken. ‘'t Zal toch nog lang duren eer ze voor een van de Stilles zullen doen wat ze voor Drysdale gedaan hebben’, waagt ze te zeggen.</p>
<p>Een beweging van misnoegen is het antwoord. ‘De Stilles zijn nooit jaloersch geweest en het geval met Drysdale staat op zich zelf. In Drysdale vereeren wij de stichting, het beginsel van onze maatschappij. Drysdale beteekent het nieuw-Malthusianisme. Als dat niet het geval was, zoudt gij gelijk hebben, ofschoon, zooals ik zeide, de Stilles nooit naar de eer van een standbeeld gedongen hebben.’</p>
<p>‘Dat weet ik wel,’ antwoordt mevrouw verontschuldigend. ‘Maar gij zult mij toestemmen, dat 't hun toch even goed zou toekomen al was uw overovergrootvader nu toevallig de stichter niet.’</p>
<p>‘De eerste Stille was het oudste lid van de Malthusianleague,’ vervolgt de burgemeester met waardigheid, terwijl hij met de hand een beleefden groet aan het portret van genoemden stamvader toezendt. ‘Hij zou even goed als Drysdale de stichter onzer sekte hebben kunnen wezen, maar dat is nu eenmaal zoo niet geweest. Men moet bij soortgelijke dingen als een monument een naam en een man hebben... ofschoon wij misschien even goed een symbool hadden kunnen nemen. Doch laat ons over iets anders praten. Is Emilia al op?’</p>
<p>‘Toen ik haar kamer voorbijging heb ik even aan de deur
<pb n="22"/>
geluisterd,’ antwoordt mevrouw. ‘Ik wou haar niet storen, wanneer ze soms nog niet wakker was. Ik meende evenwel eenig geritsel te hooren waaruit ik opmaak dat zij op was. Ze is anders zoo delicaat’.....</p>
<p>De huisvader is 't met zijn wederhelft eens, dat Emilia delicaat is. Gelijk alle vaders in Nieuw-Malthusia vindt hij er hoegenaamd niets onbehoorlijks in, dat hij en zijn vrouw hun dochter met het ontbijt zitten op te wachten, in stede van het omgekeerde. ‘Ja, ja, Emilia is zeer delicaat,’ zegt hij tot bevestiging van de woorden van zijn vrouw. ‘Zij heeft rust noodig, ik hoop toch niet dat gij hebt laten merken, dat ge stondt te luisteren. Ze zou er misschien vroeger om opstaan of zich haasten.’</p>
<p>‘Ik ben zoo stil geweest als een muisje,’ klinkt de geruststellende verzekering.</p>
<p>De oudelui kijken elkander met zelfvoldoening aan. ‘Ik was gisteren avond al ongerust, dat zij zich te veel vermoeien zou,’ zegt de vader. ‘Als Emilia aan 't dansen is, weet ze van geen uitscheiden.’</p>
<p>Mevrouw Stille meesmuilt. Zij kijkt haren man met een fijnen glimlach op het onnoozele gezichtje aan. ‘Hebt gij niets gemerkt?’ vraagt ze fluisterend, ofschoon er niemand is die hen beluisteren kan. ‘Heb je niets, niemendal gemerkt?’</p>
<p>De burgemeester doet zijn best om zijnerzijds een gezicht te zetten alsof hij er meer van weet, maar daar hij feitelijk de onnoozelheid in eigen persoon is, kan hij het niet lang volhouden en daarom trekt hij zich in zijn ambtelijke deftigheid terug en zegt: ‘Gij weet wel, lieve, dat ik het te druk heb om op soortgelijke dingen, als gij
<pb n="23"/>
waarschijnlijk bedoelt, te letten. Ik heb wel wat anders aan mijn hoofd.’</p>
<p>‘Dat is waar. Daar zijn dan ook eigenlijk de moeders voor,’ is het antwoord, want het kinderachtige vrouwtje acht zich op dit oogenblik wel twee voet in plaat van een halven grooter dan haar man. ‘Aan het moederoog ontsnapt niets.’</p>
<p>‘En wat hebt gij dan opgemerkt?’</p>
<p>‘Dat zekere jongeheer in den laatsten tijd bijzonder veel werk van Emilia maakt. Hebt gij niet gezien wie gisteren avond driemaal met haar gedanst heeft? Mevrouw van Houten had er zelfs erg in. Zij meende, dat 't erg compromitteerend voor ons zou zijn als dit geen gevolgen had.’</p>
<p>De burgemeester blaast een extra dikke rookwolk uit en legt het hoofd in den nek. ‘Ik wou, dat mevrouw Van Houten zich met haar eigen zaken en met haar eigen dochter bemoeide. Ik zou niet weten wie het wagen durft ons te compromitteeren. Als Emilia gepretendeerd wordt, dan is de eer aan den jongen man, die haar het hof maakt en zijn familie; niet aan ons.’</p>
<p>‘Natuurlijk, lieve man. Dat heb ik ook tegen mevrouw van Houten gezegd. Maar behalve het burgemeesterschap zullen de Stilles zich wel niet hooger voelen dan de Talandiers.’</p>
<p>‘Gij zegt terecht, behalve het burgemeesterschap, lieve; maar het burgemeesterschap doet in dit geval alles af. Evenwel zal ik van de Talandiers geen kwaad spreken. Is er sprake van de Talandiers?’</p>
<p>Zijn vrouw knikt alsof ze zeggen wil: je bent toch een slimmert, en vervolgt: ‘Frits Talandier is een knappe,
<pb n="24"/>
aardige jongen en de oudelui zijn, zooals gij weet, heel rijk.’</p>
<p>‘En hoe denkt Emilia over dien jongen heer Frits Talandier?’</p>
<p>‘Gij weet, dat Emilia niet gewoon is zich over iets of iemand uit te laten, maar, zooals ik zei, ze heeft driemaal met hem gedanst.’</p>
<p>‘Als Emilia zin in hem heeft’, zegt de burgemeester nadenkend, ‘dan zal ik dien jongenheer wel een betrekking op het stadhuis of iets anders moeten bezorgen. Zijn vader heeft er al met een woord op gezinspeeld; niet om het geld, maar hij moet toch iets aan de hand hebben, wanneer hij trouwen wil.’</p>
<p>Mevrouw knikt veelbeteekenend met het hoofd. ‘Ja, als Emilia zin in hem heeft, zult gij daar wel niet buiten kunnen,’ meent ze. ‘Een moederoog ziet scherp. Ik geloof, dat ik vrij zeker van mijn zaak ben.’</p>
<p>‘Zoudt gij Emilia niet eens polsen?’ vraagt de burgemeester aarzelend.</p>
<p>‘Gij weet Emilia heeft niet graag dat men haar polst. Als zij meent dat 't noodig is, zal zij haar hart wel bij mij uitstorten.’</p>
<p>De burgemeester bijt zich op de lippen en meesmuilt iets van de omgekeerde wereld, doch kijkt onmiddellijk daarna verlegen voor zich. ‘Als gij denkt dat Emilia het onaangenaam zal vinden wanneer gij haar polst, moet gij 't liever niet doen. Zij zou zich maar boos maken of er verdrietig over worden en gij weet ze is zoo delicaat.’</p>
<p>‘Ja, ze is erg delicaat,’ stemt zijn vrouw met een zucht toe. ‘Ze is erg delicaat.’</p>
<pb n="25"/>
<p>Intusschen staat het ontbijt nog steeds onaangeroerd. Zelfs de thee wacht op het oogenblik waarop haar diensten zullen gevergd worden. De burgemeester heeft al een keer of wat half vragend naar de tuit van den trekpot gekeken, maar hij durfde den geheimen wensch van zijn hart niet openbaren. Hij vergenoegt zich met steeds dikker wolken tabaksrook naar buiten te blazen en doet wanhopige pogingen om zich zelven wijs te maken, dat hij eigenlijk nog volstrekt geen trek in een kop thee heeft.</p>
<p>Eindelijk vermant zijn wederhelft zich en zegt met een pijnlijken glimlach: ‘'t Gaat mij aan het hart, Joris, dat ge zoolang wachten moet, maar ik kan Emilia toch geen afgeschonken thee overlaten. Ze zal nu stellig wel gauw komen. Ook is 't veel gezelliger met zijn drieën dan met zijn bei'en te ontbijten. Als Emilia geen plan had beneden te komen zou ze al wel geheld hebben, om het ontbijt op haar kamer te laten brengen.’</p>
<p>Tegen deze logica is niets in te brengen. De eenige hoop blijft dus, dat men zich niet vergist heeft in de verwachting de dochter des huizes welhaast te zullen zien binnenkomen. 't Is waar, de mogelijkheid bestaat, dat de jongejuffrouw nog niet op is, dat haar delicaat gestel zijn aanspraak op een extra rusttijd laat gelden en mama zich dus vergist had, toen zij beweging in haar kamer meende te hooren, doch de oudelui werpen liever die mogelijkheid en haar gevolgen verre van zich dan de stoutmoedige vraag onder de oogen te zien: wat er in dat geval moest gedaan worden? Liever houden zij den geheelen dag de wacht bij de maagdelijke ontbijttafel dan ook maar in gedachte het recht van hun eenige dochter op
<pb n="26"/>
het inwilligen van haar nukken en luimen te verkorten. Ze hebben immers maar één dochter en deze is de laatste drie jaar, zoolang hun zoon Willem in het buitenland vertoefd heeft, het voorwerp hunner eenige en uitsluitende zorg geweest.</p>
<p>Nog een kwartier en Emilia treedt werkelijk binnen om het ontbijt te gebruiken. De jonge schoone, want waarlijk zij mag aanspraak maken op dien titel, verwaardigt zich ter nauwernood hare ouders goeden morgen te zeggen. Zij is blijkbaar ontstemd of zooals men 't gewoonlijk uitdrukt uit haar humeur, een stemming, waaraan hare ouders, maar al te veel gewend zijn en die zij met al de lafheid, die in hen is, ontzien. Papa schuift haar stoel dichter bij de tafel en verzekert dat hij blij is zijn lief kind te zien. Mama plooit de lippen tot den fijnsten glimlach, dien zij tot haar beschikking heeft en maakt de opmerking, dat haar lieveling er mooier en frisscher uitziet dan ooit, iets wat bepaald een leugen is, want Emilia's oogen staan dof als die van een ziek konijn. Ook zou een waarheidlievend mensch niet durven bezweren dat zij de noodige zorgen aan haar toilet besteed heeft. Haar haren zijn opgehouden alsof ze naar beneden was gekomen om een had te nemen.</p>
<p>‘Je weet toch stellig wel, dat 't vandaag een feestdag voor ons drieën is, lieveling,’ vervolgt mama. ‘Wat zal Willem blij wezen u te zien en hoe zal hij staan te kijken, dat je zoo groot geworden bent.’</p>
<p>‘Ik hoop niet, dat Willem zoo kinderachtig zal zijn,’ klinkt het antwoord, 't welk tamelijk norsch en scherp over de mooie lippen komt. ‘U weet, mama, dat ik niets
<pb n="27"/>
onuitstaanbaarder vind dan die toespelingen op groot worden. Net alsof ik nog een kind ben. Toen ik klein was verveelde mij dit al.’</p>
<p>‘Nu, lieveling, houd 't er dan maar voor, dat ik in plaats van groot, mooi gezegd heb. Daar zul je toch wel niets tegen hebben?’</p>
<p>'t Schijnt dat Emilia tegenover dat woord werkelijk minder ongunstig gestemd is, want ofschoon ze blijft pruilen krijgt mama geen tweede berisping. Alleen vult zij haar verzekering van zoo even aan door met hoogmoed te zeggen: ‘Als Willem niets anders te vertellen heeft dan dat ik mooi ben, dan brengt hij ook niet veel nieuws mee.’</p>
<p>Papa en mama lachen goedkeurend en de laatste verstout zich, terwijl zij drie kopjes vol schenkt en Emilia de broodbak toeschuift, met dit chapiter in de hand, de vorige soirée te vermelden. ‘Ik kan mij begrijpen dat ge juist van morgen zoo spreekt, lieve Emilia. Zeker hebt gij van nacht gedroomd van allerlei complimentjes, die u rechtmatig toekwamen!’</p>
<p>‘Hoe zoo, mama?’</p>
<p>‘Wel, omdat ge gisteren avond op het bal bij de Guyots stellig meer dan genoeg over uw schoonheid hebt moeten hooren. Heeft Frits Talandier’!....</p>
<p>‘Mama, ik verzoek u noch over Frits Talandier noch over een der andere heeren een woord te spreken. Ik wil hun namen niet eens hooren. Ik ben niet gewoon van hun laffe complimentjes te droomen en ik meen dat het wezenlijk jammer zou zijn er mijn gedachten ook maar een oogenblik bij te bepalen. Als u zoo'n haast hebt om mij uit te huwelijken’...</p>
<pb n="28"/>
<p>Het ouderpaar springt bijna gelijktijdig op van schrik. ‘Zoo heb ik het niet gemeend,’ zegt mama. ‘Gij weet wel, lieveling, dat wij geen haast hebben om u uit te huwen. Foei, welk een gedachte!’</p>
<p>En de burgemeester voegt er bij: ‘Emilia heeft gelijk. Men moet ook zelfs in hun afwezigheid de jongelui geen gelijk geven, als zij de jonge dames met lieve complimentjes vervolgen. Emilia heeft ook gelijk, dat zij er niet van weten wil.’</p>
<p>'t Is duidelijk dat Emilia even onverschillig is omtrent de vraag of papa en mama haar gelijk geven of dat men haar ongelijk geeft, want zij verwaardigt zich niet een woord te antwoorden. Met kennelijk welbehagen slurpt zij haar thee en smeert zich zoo'n dikken boterham, dat de quaestie of zij werkelijk zoo delicaat is als haar ouders beweren, groot gevaar loopt door haar eigen eetlust te worden uitgemaakt. De burgemeester en zijn wederhelft laten haar rustig haar gang gaan en wachten geduldig af, tot Emilia een ander onderwerp van gesprek op het tapijt zal brengen.</p>
<p>'t Is onnoodig opzettelijk te vermelden dat de mooie, delicate Emilia in elk ander land behalve Malthusia een bedorven nest zou genoemd zijn, doch het verschijnsel dat ouders zich door hun eenige dochter lieten ringelooren, was in dat land een te gewoon verschijnsel om er zich aan te ergeren. Zooals Emilia waren er honderde meisjes in Drysdale en den omtrek, ja, de vaders en moeders schaamden zich tegenover elkander niet over deze in onze oogen scheve verhouding. En de dochters maakten zonder schroom of barmhartigheid gebruik van de voor-<pb n="29"/>rechten die haar verzekerd waren. Ook was 't maar een quaestie van tijd. Mevrouw Stille was in de dagen toen zij nog de jonge juffrouw Parrissen was, precies eender geweest, maar zoodra zij moeder werd, was het blaadje gladweg omgekeerd. Zij was de slavin van haar zoon en dochter geworden en die slavernij was haar glorie. De bespottelijkste scènes hadden er plaats gehad. Toen haar tweetal nog klein was en niet wou gaan slapen, tenzij mama tot het laatste oogenblik bij hen bleef, was 't gebeurd, dat zij om de illusie der kinderen te vergrooten en het bedrog gemakkelijker ingang te doen vinden zich tegelijk met de kleinen had uitgekleed en met hen te bed was gaan liggen om, wanneer de kinderen vast sliepen, op te staan, zich weer aan te kleeden en beneden in de huiskamer of het salon de tijdelijk verlaten plaats van huismoeder of gastvrouw te gaan innemen.</p>
<p>Zooals 't gewoonlijk gaat, had zij er weinig eer mee ingelegd en geen dank geoogst. Zoodra hun vuistjes groot genoeg waren, sloegen de kinderen mama in het gezicht en toen zij scherpe nageltjes hadden, kon men nu en dan de litteekens der kinderlijke teederheid op haar hals of armen waarnemen. En ook papa kreeg welhaast zijn aandeel. Geholpen of ten minste niet bestraft door mama, lachten Willempje en Emilietje hun deftigen papa uit, ondanks het feit dat hun moeder harerzijds en voor haar aandeel haren heer en gemaal ruimschoots gaf wat hem toekwam.</p>
<p>Toen de kinderen grooter waren geworden, wijzigde zich de vorm hunner minachting maar niet het wezen. Doch Willem, de eenige zoon der Stilles, liet welhaast het terrein geheel aan zijn zuster over en trok buitenslands om
<pb n="30"/>
menschen en landen te leeren kennen. Naar zijn brieven te oordeelen had de verwijdering gunstig op de verhouding tot zijn familie gewerkt. Vooral in den laatsten tijd, nu hij, na meer dan drie jaar afwezig geweest te ziju, naar huis zou terug keeren, was zijn toon hartelijker dan deze ooit geweest was. Daarentegen was Emilia steeds toegenomen in die eigenaardige zelftevredenheid en zelfgenoegzaamheid, die maakt dat wij ons te midden van de hartelijkste en welwillendste bloedverwanten eenzaam gevoelen en dag aan dag versterkt worden in de overtuiging, dat de wereld voor ons en voor ons alleen geschapen is.</p>
<p>De Burgemeester nam eindelijk, toen het zwijgen pijnlijk begon te worden, het initiatief. Hij haalde zijn spoorwegboekje voor den dag en vertelde aan vrouw en dochter, dat Willem, indien er onderweg geen ongelukken gebeurden en er geen buitengewoon oponthoud plaats had, precies kwart over elf moest aankomen. Hij zelf zou met het rijtuig meegaan om zijn zoon aan het station af te halen. Hij zou hem daarna in de armen van zijn moeder en zuster voeren. Deze laatste mededeeling gaf mama aanleiding om Emilia nogmaals te wijzen op het heuglijke van dezen dag door het feit der terugkomst van haar eenigen broer.</p>
<p>Emilia heeft genoeg gevoel overgehouden om te verzekeren dat zij erg naar Willem verlangt, doch als haar moeder daarbij de opmerking voegt, dat Willem, die zooveel gereisd heeft, stellig heel veel te vertellen zal hebben, kan zij niet nalaten het feit te vermelden, dat de zusters ten dien aanzien bij de broers achterstaan. ‘Ik ben nooit verder dan de grenzen van Malthusia geweest,’
<pb n="31"/>
zegt ze. ‘Aan ons meisjes wordt niet eens gevraagd of wij ook wel eens iets van de wereld zouden willen zien.’</p>
<p>‘Omdat wij en vele andere ouders te bang zijn om onze dochters van ons af te laten gaan,’ antwoordt de burgemeestersche, en haar echtgenoot voegt er bij: ‘Onze lieve Emilia weet toch wel, dat 't nooit gebruikelijk geweest is onder de Malthusianen, hun dochters op reis te sturen of mee te nemen voor en aleer zij hun huwelijksreis doen,’</p>
<p>‘Maar als ze nu eens niet trouwen of niet trouwen willen?’ valt zijn dochter spijtig in.</p>
<p>‘Daarvan, lieve kind, is in Malthusia nog nooit sprake geweest en ik voor mij hoop te zorgen, dat er nooit sprake van wezen zal. Als de tijd daar is, dan trouwen onze dochters.’</p>
<p>‘Maar nog eens, papa... als ze niet willen?’...</p>
<p>‘Je kunt niet vorderen, kindlief, dat ik antwoorden zal op een vraag, die geen recht van bestaan heeft, die heel aardig klinkt als een paradox, als een blijk hoe geestig jij de gevallen, weet voor te stellen en hoe je jou ouden vader plagen kunt, maar ik behoef je toch stellig niet te verzekeren, dat alle meisjes in Malthusia trouwen moeten.’</p>
<p>‘Ik zou veel lust hebben,’ luidt het antwoord, ‘om te toonen, dat wij ook in dit opzicht een vrijen wil hebben.’</p>
<p>De Burgemeester lacht luidkeels, zoodat hij bijna in zijn thee stikt. ‘Zoo praten de meisjes altijd, als zij 't dichtst bij de vervulling van haar zoetste wenschen staan,’ roept hij vroolijk.</p>
<pb n="32"/>
<p>Doch Emilia lacht niet. ‘U moogt er gekheid van maken of niet, maar ik gedoog geen toespelingen waarvan ik niet gediend ben. Ik zou wel eens willen weten, waarom wij niet zouden mogen zeggen: Ik bedank voor de eer een anders naam te dragen. Ik wil....’</p>
<p>‘Misschien in een klooster?’ vraagt haar vader nog altijd ondeugend.</p>
<p>‘In een klooster of niet. Dat is de vraag niet. Ik zou alleen maar willen weten, waarom wij moeten trouwen.’</p>
<p>Burgemeester Stille gevoelt veel lust om de Grondbeginselen van de sociale wetenschap voor den dag te halen en zijn dochter te herinneren, hoe de bezorgdheid voor het lot der oude juffrouwen een van de grondoorzaken van het stichten der Neo-Malthusiaansche secte geweest is; maar hij doet 't niet. Emilia weet zoo goed als hij hoe de vork in den steel zit. Men is gewoon met de jonge dames van Drysdale vrijweg over physiologische vraagstukken te handelen en reeds op de scholen haar voor te houden hoe de gansche hoop en verwachting der toekomst op haar en haar broers berust. Bij zooveel beperking op het terrein der productiviteit mogen geen vrijstellingen verleend worden. Joris Stille gooit het dus maar weer in 't gekke en zegt: ‘Je bent vandaag net in een stemming, lieve, naar 't schijnt, om paradoxen te maken. 't Is een teeken dat gij u recht gezond en opgewekt gevoelt.’</p>
<p>Emilia trekt haar lip op en zwijgt. Zij vindt papa te laf om hem te beantwoorden. Weldra maakt zij een eind aan het ontbijt en gaat naar haar kamer.
<pb n="33"/>
Papa en mama keken elkaar wel aan, maar ze durfden er niets van te zeggen. Emilia trok altijd naar haar kamer als ze uit haar humeur was en daar dit nog al dikwijls gebeurde, liet men haar stil begaan.</p>
<p>Toen ze weg was, zei mevrouw Stille evenwel, wederom met een knipoogje: ‘Ik herhaal, lieve, watik straks gezegd heb. Je zult zien, dat Frits Talandier niet zal worden afgewezen als hij komt. Emilia houdt zich maar zoo onverschillig. In haar hart denkt ze heel anders.’</p>
<p>‘'t Is mogelijk,’ antwoordde de burgemeester. ‘Ik mag lijden dat jij als moeder en vrouw een beteren kijk op die soort van dingen hebt dan ik, maar, naar 't mij voorkomt, is Emilia net een meisje om uit louter nukkigheid er ernst van te maken.’ De burgemeester was blijkbaar inwendig boos, want hij schrikte zelf van het woord ‘nukkigheid,’ al kon Emilia 't niet hooren.</p>
<p>‘Alle meisjes zijn nukkig,’ antwoordde zijn vrouw, ‘wanneer 't er op aankomt een keus te doen. Emilia is niet erger dan de andere.’</p>
<p>‘Ik wil 't hopen. Doch zoudt gij haar toch niet eens polsen. De oude heer Talandier zal wel gauw voor den dag komen en dan dien ik te weten of ik hem goede hoop mag geven of niet. 't Is waar, ik kan Emilia wel dwingen, want ik ben haar vader en tevens de hoogste magistraat, maar dat zou ik zeer ongaarne doen.’</p>
<p>'t Was jammer, dat Emilia deze dappere verklaring niet hooren kon. Ze zou stellig geschaterd hebben van 't lachen, want ze had voor den magistraat evenveel eerbied als voor den vader en wist, dat zij met haar pink meer
<pb n="34"/>
gezag uitoefende in het land dan papa in zijn eigen huiselijken kring.</p>
<p>Mevrouw Stille was ook in dit opzicht haar antipode. Voor haar was haar echtgenoot een halve godheid, zoodra hij de hooge waardigheid, welke hij bekleedde, ter sprake bracht. Zij vouwde dus angstig smeekend de handen en zei: ‘Laat mij Emilia tot rede brengen en houd wat ik u bidden mag uw gezag als burgemeester er buiten. Ik zal straks met haar gaan praten. Ik twijfel niet, of zij zal naar mij luisteren.’</p>
<p>‘En onderwijl ga ik naar het station om Willem af te halen. Moge het voor u en mij en voor onze beide lievelingen een recht gelukkige dag worden.’</p>
<p>Deze plechtige woorden gingen vergezeld van het uitblazen van een laatste extra dikke wolk rook. De rook zweefde als een kleed van zware stoffage de porte brisé uit en bleef een halve minuut onder de veranda hangen. Doch toen hij buiten de veranda kwam, joeg de nijdige lucht hem uiteen. Als burgemeester Stille dat gezien had en een Malthusiaan bijgeloovig had kunnen wezen, zou hij het een slecht voorteeken genoemd hebben.</p>
</div>
<div type="chapter">
<pb n="35"/>
<head rend="h3">Derde hoofdstuk.<lb/>
Vader en Zoon.</head>
<p>Burgemeester Stille reed met zijn mooiste rijtuig naar het station. Heel Drysdale kende dat rijtuig. Als het over de straat rolde, wist men dat er iets zeer bijzonders aan de hand was en staken de buren de hoofden bij elkaar om te vragen en te antwoorden, te gissen en conjecturen te maken. Vandaag viel dit niet moeielijk. Hier en daar wist men reeds dat de jongeheer Willem, na drie jaren de wereld te hebben rondgetrokken, thuis verwacht werd.</p>
<p>Dat was een feit 't welk niet alleen de familie Stille, maar heel Drysdale, ja heel Malthusia aanging. De jongeheer Willem was een kind van staat. Iedereen verlangde te zien hoe hij er uitzag en de jonge dames, die in aanmerking konden komen, waren reeds van te voren overtuigd dat hij in die lange afwezigheid tot een zeer begeerlijke partij moest zijn opgegroeid.</p>
<p>Toen de burgemeester aan het station stil hield, was hij niet weinig verrast bijna al de leden van den Grooten Raad op het perron te zien staan, en met nederbui-<pb n="36"/>gende goedheid aanvaardde hij de verzekering, dat men dezen dag als een dag van gewicht beschouwde. Toch trok hij zich na de gebruikelijke plichtplegingen een weinig ter zijde terug. Hij was nu in de eerste plaats vader en pas daarna Burgemeester.</p>
<p>Toen de trein aangekomen was, keek hij met gespannen verwachting naar den waggon eerste klasse, waaruit zijn jongen moest te voorschijn komen. Er kwam niemand uit behalve een rijken juwelier en den directeur van de Handelsschool, beiden zwaarlijvige heeren van meer dan middelbaren leeftijd.</p>
<p>Dat was een teleurstelling, doch juist toen de burgervader zich omkeerde ten einde den stationschef, die zich eerbiedig achter hem geplaatst had, rekenschap te vragen van deze misleiding, voelde hij zich omvat door een flink gebouwden jongenman, die hem zonder verdere omwegen zijn ‘besten vader’ noemde.</p>
<p>Blijdschap en verbazing vloeiden ineen. ‘Waar kom jij van daan,’ vroeg de burgemeester, terwijl zijn oogen zich weer richtten naar den waggon eerste klasse, waarvoor zich nu alle Drysdaalsche autoriteiten met kale gezichten verzamelden, als zochten zij hun aanstaanden heer en meester onder de banken van het rijtuig.</p>
<p>‘Wel, uit de derde,’ luidde het luchtige antwoord. ‘Ik reis altijd in de derde.’</p>
<p>Dit werd zoo hard gezegd, dat iedereen het hooren kon en de teleurgestelde wachters elkaar verbluft aankeken, terwijl burgemeester Stille een kleur van schaamte kreeg. Was dat zijn jongen, die daar uit de derde klasse kwam, waarin hij, de Hemel mocht weten met welk gespuis,
<pb n="37"/>
gezeten en zich gefamiliariseerd had! De onbeschaamde durfde zelfs verzekeren dat hij altijd met de derde, reisde en dus bij voorkeur met gemeen volk omging.</p>
<p>Doch de vreugde over het wederzien bracht voor een oogenblik den wrevel tot zwijgen, vooral nu Willem dadelijk overging tot duizend informatiën naar mama en Emilia en alle verdere bloedverwanten. Ook hadden zich de aanzienlijke Drysdalers in zoo verre van hun schrik hersteld dat zij om vader en zoon heendrongen en zich stuk voor stuk lieten voorstellen, met de verzekering dat de jongeheer er koninklijk uitzag. Willem gaf ieder afzonderlijk de hand en toonde dat hij in die drie jaren geen enkele bijzonderheid van het familieleven in Drysdale vergeten had. Daarbij verzekerde hij, dat 't hem een waar genoegen was de oude vrienden en kennissen weer te zien. Hij had veel gereisd, veel geleerd, veel genoten, maar aan alle dingen kwam een eind en 't werd tijd weer eens te gaan kijken hoe ze het thuis maakten.</p>
<p>De burgemeester gaf nu het sein dat hij met zijn zoon alleen wenschte te zijn en alle aanwezigen begrepen dien wenk. Zij schaarden zich in twee rijen waar tusschen ons tweetal als of 't een koninklijke begroeting betrof heenstapte om hun rijtuig te bereiken. De burgemeester bewaarde daarbij al de deftigheid waarover hij te beschikken had, doch Willem Stille legde in datzelfde oogenblik den grond voor vermoedens en beschuldigingen die weldra tot de hoogte van bergen zouden groeien, want hij liep achteloos, met een glimlach op de lippen en met den gang van een reizend handwerksman langs de deftige Drysdalers heen. Ook viel er op zijn nonchalante kleeding wel wat aan te
<pb n="38"/>
merken. Maar hij had ook in de derde klasse gereisd en scheen bij voorkeur in de derde te reizen.</p>
<p>Vader en zoon spraken onder weg weinig. De burgemeester was verdiept in de beschouwing van den jongen man, die ofschoon zijn eigen vleesch en bloed, hem min of meer vreemd geworden was, en Willem had 't druk met het opmerken van al de veranderingen, die er in de laatste drie jaar in Drysdale gemaakt waren. Hier was een geheel nieuwe wijk aangelegd. Daar was de straat verbreed of hadden prachtige winkels met spiegelruiten de oude leelijke gevels vervangen. Ginds had zijn papa een paar nieuwe fonteinen laten plaatsen of was het plantsoen vergroot. Ieder, die een geruimen tijd de plaats zijner geboorte niet bezocht heeft en er op eens weer verplaatst wordt, waardeert 't dat Willem's gemoedsstemming daarbij niet uitsluitend verbazing of verrassing heeten mocht. Er welden een paar tranen van dankbaarheid in zijn oogen en hij dacht er niet aan ze af te wisschen.</p>
<p>Willem Stille was werkelijk een flinke jongeman geworden. Het reizen en trekken had hem goed gedaan. Zijn blik getuigde van oprechtheid en kracht, die niets te verbergen heeft, maar ook niets zou willen verbergen. Toen hij nu drie jaar geleden heenging had hij er heel anders uitgezien. Bedeesdheid was destijds de grondtoon van zijn karakter. Nu daarentegen keek hij de heele wereld aan alsof hij haar uitdaagde.</p>
<p>‘Vader,’ zei hij eensklaps. ‘U weet niet hoe blij ik ben dat ik Drysdale weer zie. U hebt er een mooie stad van gemaakt, nog mooier dan ze was toen ik weg ging. 't Eenige wat ik zou kunnen aanmerken en wat mij vroe-<pb n="39"/>ger nooit zoo getroffen heeft, is dat onze bouworde zoo stijf is. Alles is even recht en regelmatig.’</p>
<p>Burgemeester Stille glimlachte, want hij wou bij dit eerste terugzien van zijn zoon, diens opmerking niet ten kwade duiden. ‘Gij redeneert zoo als overal geredeneerd wordt; maar ik verzeker u, dat 't niets dan een dwaalbegrip is. Ik heb die quaestiën grondig bestudeerd en in verband gebracht met het welzijn en het maatschappelijk belang der burgerij, niet, zoo als gij en anderen, alleen met de zoogenaamde aesthetica. Alleen in de orde en de gelijkvormigheid ligt de waarborg van vrede en voorspoed, geloof mij.’</p>
<p>‘'t Is mij wel’, antwoordde Willem, ‘maar neem mij niet kwalijk, papa... ik vind 't leelijk.’</p>
<p>Het rijtuig hield stil, doch niet voor de woning van den burgemeester, maar voor het raadhuis.</p>
<p>‘Gaan wij niet dadelijk naar mama en Emilia?’ vroeg Willem blijkbaar teleurgesteld.</p>
<p>‘Ik meen, dat 't beter is vooraf in mijn kamer een ernstig woord te praten.’</p>
<p>‘Ik heb geen behoefte aan een ernstig woord,’ zei Willem lachend, ‘maar wel aan een kus van mijn moeder en mijn zuster. Zouden wij dat ernstig gesprek niet later kunnen houden?’</p>
<p>De burgemeester van Drysdale keek zijn zoon verwonderd en ontevreden aan. ‘Zijt gij vergeten,’ vroeg hij op dien eigenaardigen toon, waarin al de Drysdalers het bloed van tien burgemeesterlijke geslachten wisten te waardeeren. ‘Zijt gij vergeten, dat wij in Drysdale onze neigingen aan banden weten te leggen en de redeneering bij ons boven de liefde gaat?’</p>
<pb n="40"/>
<p>‘Ik was het waarlijk vergeten, vader,’ antwoordde Willem, ‘en ik geloof ook niet, dat dit hier grondtoon van het familieleven is. Mama en u hebben mij zoo vertroeteld en bedorven, dat ik meende eenig recht te moeten toekennen aan de moederlijke teederheid, die stellig reikhalzend naar mij uitziet.’</p>
<p>De burgemeester antwoordde niet. Hij ging zijn zoon voor naar zijn eigen kamer in het raadhuis en wees hem daar een stoel aan. ‘We zijn nu geheel alleen,’ zei hij hartelijk, terwijl hij hem de hand reikte. ‘Gij ziet er gezond en flink uit en de meeste van uwe brieven hebben mij reden tot tevredenheid gegeven. Slechts eens.....’</p>
<p>‘Ik weet wat u bedoelt,’ viel Willem in. ‘Dat bericht omtrent het ongeluk met mijn paard heeft u ongetwijfeld verontrust; maar kon ik het mama of u besparen? Alle couranten waren er vol van. Bovendien is 't immers goed afgeloopen.’</p>
<p>‘'t Was niet zoo zeer het ongeluk 't welk u overkomen is, dat mij zoo onaangenaam trof, want zooals gij terecht opmerkt, melddet gij ons meteen uw volkomen herstel, maar mij hinderde de bijzondere warmte, waarmee gij toen en later herhaaldelijk over de familie spraakt, waar men u tijdelijk had opgenomen. Vooral over een der jonge dames schreeft gij met een opgewondenheid, die geen Malthusiaan past. Wij moeten steeds nuchter en omzichtig zijn en gij kent uwe bijzondere verplichtingen.’</p>
<p>‘Mijn bijzondere verplichtingen?’ vroeg Willem haastig, want een oogenblik had hij de oogen afgewend en hij voelde dat hij een kleur kreeg. ‘Mij dunkt, ik heb evenmin bijzondere verplichtingen als ieder ander. Ik
<pb n="41"/>
ben heer en meester over mijn eigen daden ... en over mijn eigen hart, zou ik meenen.’</p>
<p>Burgemeester Stille vouwde de handen saam, alsof hij bescherming zocht tegen de ketterij, wier ademtocht hij langs zich heen voelde strijken. Daarna maakte hij een geste alsof hij het geheele vertrek met al de voorwerpen die er in prijkten en al de herinneringen, die aan deze wanden verbonden waren, tot getuigen riep en zei plechtig:</p>
<p>‘Mijn goed gesternte, lieve jongen, heeft mij u hier heen doen brengen. Welke plaats is beter geschikt om u te doen inzien, wat gij in jeugdige onbezonnenheid voor kinderspel schijnt te houden! Zult gij niet eenmaal wanneer ik tot onze vaderen verzameld zal zijn, hier den scepter zwaaien? Is dit niet het heiligdom waarin gij dagelijks als ter aanbidding zult opgaan en zullen ze niet wederkeerig van alle kanten hier samenvloeien om u te huldigen? Zie, mijn zoon, ik ben de tiende Stille die in Drysdale het burgemeesterschap bekleedt. Gij zult de elfde zijn. Aan u zal de taak worden opgedragen de aloude instellingen onzer broederschap in stand te houden en daardoor Malthusia te doen blijven de wijkplaats van welvaart en geluk. Ik mag er niet aan denken dat die bestemming in uwe oogen niet even heilig zou zijn als zij het in de mijne geweest is. Toen ik als gij de wereld rondgereisd had naar de traditiën van ons geslacht, kwam ik even als mijn vader en grootvader terug met de overtuiging, dat de steen der wijzen door onzen stichter gevonden is, dat alle maatschappelijke kwalen het gevolg zijn van onbezonnenheid op het punt van het huwelijk. Hoe gruwde ik van den toestand der zoogenaamde groote ste-<pb n="42"/>den en hoe levendig stonden mij de zorgen van de honderde huisvaders voor den geest. Hier in Drysdale vond ik alles gelijk ik het verlaten had; de welvaart was nog toegenomen en jaren lang zou geen zorg voor de toekomst ons drukken. Nu wil ik niet vermelden dat gij zoo straks met een aanmerking begonnen zijt, maar wat ik u niet verhelen mag, is dat gij nog met zekere onkunde schijnt te worstelen op het punt van datgene wat Malthusia van u verlangt en verwacht. Gelukkig kan ik u dit in twee woorden voor den geest brengen. Gij zult u eene van de dochters uit onze aanzienlijke geslachten tot vrouw kiezen en daardoor uw kans om mijn opvolger te worden boven bedenking stellen. Voorts zult gij op de secretarie de gelegenheid vinden om u te bekwamen voor wat later van u zal gevorderd worden.’</p>
<p>Willem had deze vrij lange toespraak stilzwijgend aangehoord en hief nu het hoofd op om zijn vader aan te kijken. Ofschoon het onderwerp, dat 't laatst ter sprake gebracht was, ook zijn eigenaardige bezwaren had, verheugde hij sich toch dat papa daarheen was afgedwaald, want zooals wij later zien zullen, had de oucle heer maar al te veel gelijk gehad in zijn wrevel over Willem's opgewondenheid in zekeren brief over zekere dame. Hij antwoordde dus:</p>
<p>‘'t Spijt mij dat ik u waarschijnlijk een onaangenaamheid ga zeggen, papa, maar ik mag niet ontkennen dat mijne opvatting van mijne bestemming wel iets van de uwe verschilt.’</p>
<p>Hij zweeg om den indruk van deze verklaring na te gaan, doch vervolgde toen zijn vader hem vragend
<pb n="43"/>
en min of meer verbijsterd bleef aankijken: ‘Mijns inziens zijn er honderd andere betrekkingen waarin men even nuttig en even gelukkig kan zijn als in die van burgemeester van Drysdale.’</p>
<p>‘Ook indien men Stille heet en de afstammeling is van een geslacht dat meer dan tweehonderd jaar op het kussen gezeten heeft?’</p>
<p>‘Ook dan,’ zei Willem beslist. ‘Ook dan zelfs.’</p>
<p>Burgemeester Stille keek zijn zoon aan alsof hij meende dat deze hem voor den gek hield. ‘Wie heeft u dat dwaze denkbeeld in het hoofd gepraat,’ vroeg hij geërgerd.</p>
<p>‘Ik heb ook gereisd, papa. Ik heb landen en volken gezien. Even als u heeft mij hier en daar en vooral in de groote steden het gemis aan welvaart, de ellende, het gebrek getroffen. Maar ik heb daarnevens een anderen factor voor het maatschappelijk leven opgemerkt die aan uw aandacht schijnt ontsnapt te zijn. Ik heb eerbied leeren koesteren voor de worsteling met en om het bestaan en opgemerkt hoe zij mannen kweekt, de spieren staalt en de hoofden vindingrijk maakt.’</p>
<p>Burgemeester Stille was nu ten volle overtuigd, dat Willem gek was. Haastig vroeg hij:</p>
<p>‘En meent gij dan dat die hier in Drysdale worden gemist? Moet men telkens en telkens weer in een poel van ellende worden neergeworpen om een man te zijn? Is overleg en beleid en wijs beraad eer men begint, niet evenzeer den man waardig?’</p>
<p>‘Ongetwijfeld, lieve vader. Ik zal mij niet vermeten het Malthusiaansche stelsel, waarin ik geboren ben en groot gebracht, met éen pennestreek te veroordeelen, doch wij
<pb n="44"/>
spraken over het burgemeesterschap en ik vrees dat ik daarvoor ongeschikt ben geworden. Ik ben als liefhebber, als een kind der weelde, dat aan overdaad dreigde te bezwijken, onder het juk des levens doorgegaan; ik heb verkeerd onder lieden, die gij en al de Malthusianen in uw hart zoudt beklaagd hebben en ik heb hun levenslust en levensmoed bewonderd; ik heb mij gebogen voor de majesteit van den arbeid. Ik vraag u, ben ik na die ervaring nog geschikt om dag aan dag de groote en kleine belangen van een model-maatschappij als de onze te behartigen? Zal ik niet een onwaardig priester in dezen tempel zijn en is de traditie van alle geslachten te zamen wel waard, dat men zijn hand uitstrekt naar een macht, die men niet begeert en niet verdient?’</p>
<p>Burgemeester Stille kon niet antwoorden. Hij zat zijn zoon aan te kijken alsof hij hem nooit te voren gekend had. Wat hij hooren moest, was dan ook al te ontzettend. Eindelijk gelukte 't hem een paar woorden uit te brengen. Zij klonken als een bitter verwijt, een aanklacht van het lot, dat hem zulke leelijke parten speelde. ‘Ik had u niet op reis moeten zenden’, zei hij op wanhopenden toon.</p>
<p>‘Zeg dat niet, vader. Door mij op reis te zenden, hebt ge mij de gelegenheid gegeven om mensch te worden’.</p>
<p>‘En ik vrees, dat gij een erge democraat geworden zijt, behept met een menigte valsche voorstellingen van het leven, die wij er met zorg en moeite weer zullen moeten uitkrijgen. Maar gij zult toch wel niet weigeren, de proef te nemen, in hoever onze levensbeschouwing beter is dan de uwe. Hebt gij elders rond gekeken;
<pb n="45"/>
gij zult ook hier geen oordeel willen vellen dan na een ernstig onderzoek.’</p>
<p>‘Natuurlijk ben ik daartoe bereid, papa,’ antwoordde Willem, ofschoon hij een zucht niet kon onderdrukken bij de gedachte dat de bekrompen secretarie van hetraadhuis het terrein zijner proefnemingen zou wezen. ‘Men leert uit boeken en registers zelden veel bijzonders,’ voegde hij er bij.</p>
<p>‘Boeken en registers bevatten de onvervalschte, eerlijke waarheid,’ antwoordde de burgemeester. ‘Cijfers liegen niet. De statistiek is de meest betrouwbare vriend dien gij u kiezen kunt. Zij leidt u overal rond en laat u met eigen oogen oordeelen.’</p>
<p>‘Ik heb grooten eerbied voor de statistiek, mits u maar niet beweert dat zij ons alles leert.’</p>
<p>‘Alles,’ zei de burgemeester beslist. ‘Alles wat wij te weten en te doen hebben om onbekommerd te leven en onbezorgd te sterven. Mij dunkt dat zegt nog al iets.’</p>
<p>Willem keek een poos nadenkend voor zich. Hij voelde dat er meer en meer een kloof tusschen hem en zijn vader gegraven werd en betreurde dit, nu ze elkaar na drie jaren pas weer zagen. Toch kon hij van zijn hart geen moordkuil maken, en zeide dus: ‘Ik twijfel of ooit iemand er aan gedacht heeft om de statistiek op te maken, van liefde, zelfopoffering, moed en kracht in de worsteling met den onspoed van het leven.’</p>
<p>‘Neen,’ viel zijn vader in. ‘Zoo gek is nooit iemand geweest.’</p>
<p>‘Maar daarom zijn die deugden en eigenschappen er toch wel,’ antwoordde Willem min of meer verstoord door
<pb n="46"/>
de wijze waarop zijn vader zijn aanmerking in 't gekke gooide. ‘Ze zijn er, zeg ik, en ze hebben een grooter aandeel aan dep gang van zaken dan u vermoedt, nog afgezien van de omstandigheid, dat zij de poëzie in het leven houden.’</p>
<p>‘Ik ben geen vriend van poëzie en al wat daarmee samenhangt, Willem, en met de statistiek en de verdere wetenschappen van het sociale leven heeft zij zeer stellig niets te maken. Als ik weten wil hoeveel koeien er jaarlijks in Drysdale geslacht worden, dan is 't mij ten eenenmale onverschillig te weten of de eene slager met meer of met minder koelbloedigheid het slachtmasker aanbindt.’</p>
<p>‘Daarin zult u wel gelijk hebben. Maar is dat ook het geval bij de menschen? Is 't u ook onverschillig of de huisvader, die een harden strijd te voeren heeft tegen de eischen van het heden en de onbarmhartigheden des levens, door de liefde tot de zijnen, tot hen, die hem tot last heeten te zijn, in staat gesteld wordt stuk voor stuk den draak van behoefte en ellende de koppen af te slaan?’</p>
<p>‘Die koppen groeien, zooals gij weet, Willem, in de fabelleer en in de werkelijkheid telkens weer aan. Daarom is het Nieuw Malthusianisme de eenige oplossing van het groote probleem.’</p>
<p>'t Was merkwaardig met hoeveel zekerheid de kleine burgervader deze spreukmatige verklaring er uit bracht. Was dat dezelfde man, die dezen eigen morgen als een wezel was weggekropen voor zijn dochter?</p>
<p>Doch hier was hij op zijn terrein. De geest van het voorgeslacht had zich aan zijn woorden gehecht. Het Nieuw
<pb n="47"/>
Malthusianisme was als 't ware in de Stilles verpersoonlijkt. Als de pen, die daar op den inktkoker lag, met eigen zelfstandige beweegkracht bezield was geweest, zou zij zonder twijfel het geheele leerboek der sociale wetenschap hebben kunnen neerschrijven, en dat cachet met het wapen van Drysdale zou weigeren eenig stuk of verklaring te bevestigen, indien een roekelooze hand haar zegel mocht willen misbruiken voor een andere opvatting van het huwelijk dan die in Malthusia gangbaar was.</p>
<p>Ongetwijfeld haastten die muren, die pen, dat cachet zich op dit oogenblik om den magistraat, wiens slaven zij waren, te troosten, want het denkbeeld dat niets sneller vervliegt dan jeugdige opgewondenheid vloog den burgemeester door het brein. Al was hij in zijn jeugd niet zoo geweest, deze beproeving van zijn vaderlijke ijdelheid zou desalniettemin voorbij gaan. Willem zou op de secretarie wel tot bedaren komen. De lucht van de boeken en registers zou reeds voldoende zijn om den dwaas te bekeeren. ‘Wij zullen u morgen maar dadelijk introduceeren in uw nieuwen werkkring,’ zei hij en Willem, die begreep dat er al veel te veel geredekaveld was en die bang was, dat zijn openhartigheid op nog zwaarder proef zou gesteld worden, gaf gereedelijk zijn toestemming, ‘'t Is wel wat gauw,’ zei hij met een zucht. ‘Ik ben pas terug. Maar als u 't zoo wilt, dan zij 't zoo.’</p>
<p>‘Ik wil 't bepaald,’ verklaarde de burgemeester op min of meer theatralen toon. ‘Ik stel er prijs op, dat gij mijn wil volgt.’</p>
<p>‘En nu mogen wij zeker wel naar huis rijden?’ vroeg Willem, terwijl hij naar buiten wees, waar de koetsier nog
<pb n="48"/>
steeds met het rijtuig stond te wachten. ‘Ik verlang naar mama en Emilia en verbeeld mij dat zij ook wel naar mij verlangen, zullen.’</p>
<p>De burgemeester keek het geheele vertrek rond en bezon zich een oogenblik of hij ook nog iets te vragen of te bespreken had. ‘Wij kunnen gaan,’ antwoordde hij ten slotte. ‘Ik hoop en ik twijfel niet of wij zullen op het onderwerp, hier tusschen ons besproken, nooit behoeven terug te komen. De magistraat heeft afgedaan. De vader herneemt zijne rechten.’</p>
</div>
<div type="chapter">
<pb n="49"/>
<head rend="h3">Vierde hoofdstuk.<lb/>
Moeder en Dochter.</head>
<p>Intusschen had er ten huize van de Stilles een onderhoud tusschen mama en Emilia plaats, dat, ofschoon van geheel anderen aard, toch ook met de grondgedachte van het Malthusianisme in verband stond.</p>
<p>Emilia was naar haar kamer gegaan om een beetje te pruilen. Gelijk wij reeds zeiden, was zij een mooi meisje en dat wist ze heel goed. Voorts had ze nog den vorigen avond ruimschoots ondervonden, dat de jongeheeren in Drysdale niet blind waren voor hare bekoorlijkheden. En toch, ja juist daarom pruilde zij. Ze was boos op zich zelve en op de geheele wereld. Ze had zich gisteren avond laten verleiden om drie maal achtereen met Frits Talandier te dansen, omdat Frits Talandier nog de minst antipathieke harer aanbidders was, doch ze hield evenmin van Frits als van een der anderen. In de verklaring aan haar papa, dat zij liever ongehuwd wilde blijven dan zich opofferen aan de traditie en de gewoonte, lag diepe waarheid. Emilia was niet misdeeld van fierheid en gevoel van
<pb n="50"/>
eigenwaarde, al openbaarden zich die in den regel voornamelijk doorde schuld harer ouders als preutschheid en als de neiging om tegen te spreken. Wanneer zij aan haar booze luimen had toegegeven was zij al heel slecht te spreken over onderworpenheid aan het ouderlijk gezag en maagdelijke beschroomdheid.</p>
<p>Emilia minachtte haar vader, omdat hij haar altijd gelijk gaf en keek met medelijden op haar moeder neer, die al haar gevoel van eigenwaarde reeds jaren geleden op het altaar van het huwelijk had neergelegd.</p>
<p>Toen mama volgeus de afspraak met haar man, na bescheiden geinformeerd te hebben of Emilia ook liever alleen wilde blijven, de kamer was binnengetreden, barstte de bom reeds dadelijk verkeerd. In stede dat de vrouw des huizes en de moeder harer kinderen zich van het terrein meester maakte, werd haar onmiddellijk de rol van examinanda opgedragen en ze zat al midden in dat karakter eer zij het merkte.</p>
<p>‘Ik ben blij, dat u komt, mama,’ zei Emilia, terwijl zij zich halverwege omkeerde, ‘ik ben blij dat u komt. Ik behoef niet te vragen of papa u heeft opgedragen mij te polsen, want ik heb wel aan zijn gezicht gezien dat 't daartoe komen zou. Papa en u schijnen al bijzonder gesteld te zijn op een huwelijk tusschen dien Frits Talandier en mij.’</p>
<p>‘Lieve hemel, kind, hoe kom je er aan, dat ik daarvoor hier zou komen? Papa is mans genoeg om u zelve te zeggen wat hij mocht te zeggen hebben. Maar omdat hij naaiden trein is om Willem af te halen, en ik toevallig uw kamerdeur voorbij liep, meende ik...’</p>
<pb n="51"/>
<p>‘Geneer u maar niet, mama. Ook wanneer dit werkelijk het geval was en u wezenlijk geen plan hadt over mijn huwelijksgeluk te komen praten, mocht u het mijuentwege toch wel doen. Ik geloof dat 't niet kwaad is wanneer ik mij eens kort en duidelijk uitspreek. Als u aan papa overbrengt hoe ik er over denk, zal mij dit heel wat woorden en een zuur gezicht besparen.’</p>
<p>Indien mevrouw Stille ook maar iets overgehouden had van de fierheid, die aan elke vrouw bij haar huwelijk aanbevolen wordt, zou zij op deze bitter minachtende woorden niet gezwegen hebben, maar Emilia kortweg een brutaal nest genoemd hebben, doch de troef was uit haar moederlijke positie geweken en even als haar man was zij bang voor het delicate gestel van haar dochter, wat eigenlijk beteekende voor haar onverbeterlijk humeur. Toch zei ze: ‘Gij begrijpt de bedoelingen van uw vader verkeerd, lieve. Papa staat er volstrekt niet op, dat gij Frits Talandier zult nemen, ofschoon ik niet ontkennen wil dat dit ons, met het oog op het aanzien en den rijkdom van de familie, boven alle andere verbintenissen aangenaam zou wezen, maar papa vindt 't niet aardig, dat gij u aanstelt alsof gij afkeerig waart van het huwelijk op zich zelf. Is er onder al de jongelui, die u overal waar gij u vertoont als een wolk van hovelingen omringen, niet een, die zachter gevoelens bij u heeft opgewekt? Bovendien hebt gij giste ren avond niet tot driemaal toe met den jongen Talandier gedanst?’</p>
<p>‘Dat laatste is waar, mama, en ik verwijt 't mij genoeg. Indien ik geweten of liever bedacht had, hoe de wereld zulke dingen gewoonlijk uitlegt, dan had ik 't niet
<pb n="52"/>
gedaan. Laat mij voorts even kort en goed mogen verzekeren, dat er in heel Drysdale niet één jongeheer is in wien ik mijn ideaal van een man zie.’</p>
<p>‘Uw ideaal van een man,’ riep mevrouw Stille, als gold 't de zotste gedachte die zij ooit had hooren uiten. ‘Hebt gij dan een ideaal van een man, lieve kind?’</p>
<p>‘Spot er niet mee, mama. In den zin door u bedoeld, als een droombeeld mijner verbeelding dat ik koester en vertroetel tot het alle geur en heerlijkheid verloren heeft, heb ik mij nooit een ideaal-man voorgesteld, maar wel heb ik een paar voorwaarden gesteld waaraan hij zou moeten voldoen en ik zie klaar en duidelijk hoe hij <hi rend="i">niet</hi> moet wezen. Ik wil geen tiran, mama, maar nog minder een slaaf. Ik zou liever in een klooster gaan als ik Katholiek of Grieksch was, dan mijne hand te leggen in die van iemand, wien ik niet achten kan. Ik wil kracht, en kracht vind ik nergens om mij heen. Zegt u mij eens oprecht, mama: is 't niet bedroevend dat zelfs papa, de hoogste autoriteit van de stad, voor wiens wenschen iedereen vliegt, mij ontziet en vleit alsof ik hier in huis de eerste persoon was?’</p>
<p>Mevrouw Stille keek verbaasd op. Ze wist niet of zij haar ooren kon gelooven. ‘Meent ge dat, lieve?’ vroeg ze. ‘Ik dacht dat de zorg van papa om u in alles uw zin te geven en uw delicaat gestel te ontzien, van uwen kant meer dankbaarheid en een ander oordeel verdiende.’</p>
<p>‘Dat is wel mogelijk, maar wij spreken nu over de feiten en daarbij komt geen dankbaarheid of ondankbaarheid te pas. Ik ben niet delicater, zooals u 't gelieft te noemen, dan honderd andere meisjes, maar ik zie in
<pb n="53"/>
elk geval wel, dat de mannenwereld, die mij omringt, van papa af tot den jongsten van mijn cavaliers van gisteren toe, nog veel delicater is, dat er geen eigenlijke mannen in Drysdale meer bestaan.’</p>
<p>‘En daarom zoudt gij weigeren te trouwen? Lieve kind, gij verdient een man, die u als een voetveeg gebruikt!’</p>
<p>‘Er is hier weinig gevaar dat ik een zoodanigen tegen kom,’ spotte Emilia terwijl zij verachtelijk de schouders optrok. ‘Wat zijn dat voor jongens! Papkinderen. Alleen geschikt om laffe complimentjes te maken en voorts lui en weelderig.’</p>
<p>‘Mij dunkt dat laatste is nog al natuurlijk,’ merkte mama op. ‘Waarom zouden de zonen van onze rijke families zich bekommeren om een betrekking of wat ge wilt? Ze behoeven zich niet in te spannen om te krijgen wat zij noodig hebben.’</p>
<p>Emilia knikte veelbeteekenend. ‘Ik geloof, mama, dat u daar juist den vinger op de wond legt. Ik geloof dat wij beter mannen zouden hebben, als onze jongelui wat meer werken moesten.’</p>
<p>‘Ik begrijp niet waar gij die dwaze denkbeelden van daan haalt, Emilia. Wij vrouwen moeten niet zoo zwaar redeneeren. Laat dat voor de mannen over.’</p>
<p>‘Alsof die 't beter deden! Neen, mama, als ik zit te pruilen zooals u 't wel eens genoemd heb en als ik niet lief ben en mijn luimen den teugel laat vieren, dan is 't juist omdat ik de heele wereld zoo laf vind. Ik geloof dat ik dit te avond of morgen op een van onze soirées eens openlijk zeggen zal. Ik ben overtuigd,
<pb n="54"/>
dat die laffe jongens, die om een roos uit mijn haar vechten, mij zullen bedanken voor het genadig recht.’</p>
<p>‘Maar maakt gij dan geen onderscheid, lieve Emilia?’ riep mevrouw Stille wanhopig. ‘Hoegenaamd geen onderscheid? Is bijvoorbeeld (ik vraag 't alleen als voorbeeld) Frits Talandier niet iets beter dan de anderen?’</p>
<p>‘'t Is wel mogelijk, mama. Ik heb mij nooit de moeite gegeven dat te onderzoeken. Wat ik tot nog toe van hem weet, heeft mij evenwel geen gunstig denkbeeld van zijn mannelijke kracht en waardigheid gegeven. Als hij boven de anderen uitmunt, dan is 't een binnenvetje.’</p>
<p>Deze laatste woorden werden op zoo spotzieken toon gesproken, dat Mevrouw Stille in tweestrijd was of ze boos zou worden of de zaak stilzwijgend laten passeeren. Ze bedwong zich en antwoordde om het terrein niet geheel te verliezen: ‘Als gij Frits Talandier nog zoo weinig kent, dan is het dunkt mij niet te veel gevergd, dat gij de gelegenheid om hem nader te leeren kennen en beter te waardeeren, niet afsnijdt.’</p>
<p>‘Wie heeft gezegd, dat ik die gelegenheid wil afsnijden? Heb ik integendeel niet gisteren avond driemaal met hem gedanst? Ik verzeker u evenwel dat ik bij die gelegenheid niets van zijn bijzondere voortreffelijkheden gemerkt heb.’</p>
<p>‘Dus gij zult hem als hij bij ons aan huis komt, beleefd ontvangen?’ vroeg mama.</p>
<p>‘Waarom zou ik hem niet beleefd ontvangen? Maar ik bid u, mama, introduceer hem niet als een erkend pretendent naar de eer mijn hand te mogen vragen. Ik zou hem dan in zijn gezicht uitlachen.’</p>
<pb n="55"/>
<p>‘Dat zoudt ge toch, hoop ik, niet, lieve. Bedenk dat de Talandiere zeer rijk zijn en veel invloed hebben. Zulke partijen komen niet elken dag voor. Ook moet gij niet toegeven aan uw neiging om alles anders te doen dan een ander en uw eigen hoofdje te volgen. Men zou u voor grillig verslijten.’</p>
<p>Emilia verwaardigde zich niet op deze waarschuwing te antwoorden. Zij vergenoegde zich met de vraag of mama zoo'n bijzonderen prijs stelde op de verwantschap met een invloedrijke familie. Was papa niet op zich zelf machtig genoeg? Moest iemand, die de hoogste waardigheid in den staat bekleedde nog steun zoeken bij de groote lui?</p>
<p>‘Lieve kind, gij begrijpt dit zoo niet,’ zei mevrouw Stille, ‘'t Is niet om papa, die zooals gij met recht zegt op zich zelf genoeg te zeggen heeft om niemand noodig te hebben. Ook is 't niet om u of mij. In het ergste geval zijn wij vrij en veilig geborgen door het goede beleid van uw vader die zijn vermogen op de meest doelmatige wijze heeft uitgezet; maar begrijpt gij niet, dat 't om Willem is? 't Is de hoogste illusie van uw vader dat Willem hem zal opvolgen maar ofschoon nu reeds tienmaal achtereen de keus van vader op zoon gevallen is, hangt de zaak toch nog altijd van de leden van den Grooten Raad af. Hoe meer vrienden uw vader daaronder heeft, des te beter voor Willem.’</p>
<p>‘Ik begrijp 't,’ zei Emilia, met opgekrulde lip, ‘maar wanneer Willem op die manier carrière moet maken, dan heb ik geen lust mij voor hem op te offeren. Laat Willem Suze Talandier nemen. Dan komt 't op het zelfde neer.’</p>
<pb n="56"/>
<p>‘Dat zou stellig de grootste domheid wezen die hij doen kon,’ antwoordde mama, die niet bemerkte hoe zij druk bezig was de mooie plannetjes door haar echtgenoot in de slaapkamer opgezet en uitgewerkt, aan de klok te hangen. ‘Wij hebben met Willem een veel mooier plan. Zooals gij weet heeft meneer Piet Drysdale een dochter die nog niet geëngageerd is. De aanhuwelijking met de Drysdales is voor Willem wel tienmaal zooveel waard als die met de Talandiers.’</p>
<p>‘Moet Willem met dat kromme, ondragelijke nest van een Sophie trouwen?’ vroeg Emilia. ‘Nu, als hij dat doet, dan is hij nog minder waard, dat ik hem te hulp kom bij zijn eerzuchtige plannen. Weet Willem er iets van en heeft hij geschreven dat hij 't goed vindt?’</p>
<p>‘Wij hebben er tot nog toe met niemand over gehandeld,’ antwoordde mevrouw Stille, alsof zij Emilia een bijzondere eer bewees door haar 't eerst in haar vertrouwen te nemen. ‘Eerlijk gezegd rekenen wij wel een beetje op u om de partij aan Willem ... smakelijk te maken.’</p>
<p>‘Smakelijk te maken? Dus is u zelf overtuigd, u en papa allebei waarschijnlijk, dat de partij niet smakelijk is!’ riep Emilia uit, met een driestheid in haar uitdrukkingen, die haar niet mooi stond, maar toch een cachet van waarheid en eerlijkheid aan haar protest verleende. ‘Hoor eens, mama, voor zoo'n geknoei behoeft u niet op mij te rekenen.’</p>
<p>‘Geknoei? Noem jij 't knoeien als je vader en moeder werkzaam zijn aan het geluk van hun kinderen. Wij zullen Willem niet dwingen; maar is 't zonde, dat wij
<pb n="57"/>
graag zouden zien, dat hij in deze onzen zin deed?’</p>
<p>‘Neen, dat is 't niet, mama,’ zei Emilia met minachting. ‘Wezenlijk 't is geen zonde. Ik geloof graag dat honderd en duizend vaders en moeders met een goed geweten hetzelfde doen en dat zij in hun hart overtuigd zijn hun plicht te doen, maar als Willem u te wille is, dan heb ik geen naam meer voor zijne lafheid.’</p>
<p>Mevrouw Stille wist niet hoe zij 't had. Tusschen de oneerbiedigheid heen, vernam zij een kreet van recht en gerechtigheid, die niet geheel zonder weerklank bleef in haar hart; doch zich op eens herinnerend waarom zij eigenlijk hier gekomen was, maakte zij een behendige zwenking en zei: ‘Laat dit zijn zoo als het wil, lieve Emilia. Wat u zelve betreft blijft 't er dan bij, dat gij Frits Talandier zult ontvangen en eens bijzonder goad waarnemen.’</p>
<p>‘Ik beloof 't u, mama,’ was het antwoord, dat door den toon getuigenis aflegde hoe Emilia de zaak eigenlijk heel grappig vond.</p>
<p>Daar hield een rijtuig stil en werd een oogenblik later gebeld. ‘Dat zal Willem wezen,’ riep mama. ‘Gij gaat toch mee om hem te verwelkomen?’</p>
<p>Emilia rees zeer traag uit haar stoel op, ofschoon zij antwoordde, dat zij veel te sterk naar Willem verlangde om achter te blijven. De zaak was, dat de nieuwsgierigheid haar zusterlijk verlangen overtrof.</p>
<p>Broer en zuster waren nooit bijzonder gelieerd geweest. Gelijk natuurlijk was zochten de knapen en de meisjes van de Drysdalers bij ontstentenis van speelkameraden onder het ouderlijk dak hun heil bij de buren of hunne schaarsche verwanten. Daardoor vervreemden de twee le-<pb n="58"/>den van elk tweetal al zeer spoedig van elkaar. En Emilia had nog een bijzondere reden gehad om op haar broer neer te zien. Indien er één verwijfd kereltje in de stad was, die niets voor zijn zusje inschikte of veil had, dan was 't Willem Stille. Indien er iemand was, die weinig voor de toekomst beloofde dan was 't dat naar lichaam en geest tengere ventje, dat met zijn groot woord en zijn eerstgeboorterecht 't waagde nu en dan zelfs haar te overschreeuwen. Daarom had ze niet gehuild toen hij van huis ging. Doch drie jaren is een heele tijd. In drie jaar kan iemand veel veranderen.</p>
<p>Hoe verrast keek Emilia dan ook op nu ze met mama de gang door naar het rijtuig liep en een knappe, stevige jongeman den drempel zag overspringen, die mama en haar zonder complimenten om den hals viel en zich kortweg bekend maakte als haar Willem, die recht blij was zijn zusje te mogen omhelzen en die omhelzingen gepaard deed gaan van een zoo vroolijke en luidruchtige betuiging over haar mooi gezichtje dat ze niet twijfelen kon aan de oprechtheid! Nog eens, was dat Willem? Kon een reis den mensch zoo doen veranderen als een blad op den boom? In plaats van fletsche oogen, die niets uitdrukten dan levenszatheid nog eer hij iets van het leven begreep, had deze jongeman een paar heldere, door en door eerlijke kijkers in het hoofd. In plaats van sluike haren kroonde een dikke kroeskop den zwaar gebouwden schedel. Er lag kracht en energie in de trekken om den mond en de goed gewelfde borst scheen niet bestemd of geschikt om een slaafschen geest te herbergen.</p>
<p>Emilia keek hem lang en met innig welgevallen aan.
<pb n="59"/>
Indien zij uiting had mogen geven aan wat zij dacht, zou ze mama hebben toegeroepen, dat dit nu de ideaal man was, dien zij zich gedroomd had, en dat zij zich recht gelukkig gevoelde dat dit model haar eigen broer was. 't Was waar de kans dat zij haar dagen in een soort van kloosterlijke eenzaamheid slijten zou werd er te grooter door, doch daarentegen genoot zij den triumf harer overtuiging dat de jongeman zonder eenigen twijfel volstandig weigeren zou om zich, al was 't ten bate van zijn eigen carrière, te laten koppelen en dat Sophia Drysdale hem stellig nooit krijgen zou.</p>
</div>
<div type="chapter">
<pb n="60"/>
<head rend="h3">Vijfde hoofdstuk.<lb/>
Broer en Zuster</head>
<p>Den volgenden morgen scheen de wereld werkelijk omgekeerd te zijn. Zoodra de haan gekraaid had, sprong Willem Stille uit zijn bed en vijf minuten later zouden de buren de ramen van zijn slaapkamer hebben kunnen hooren openschuiven, indien zij niet ouder gewoonte als marmotten geslapen hadden. Ook vader Stille, die zich verbeeldde dat hij door een ongewoon getrommel wakker geworden was en onwillekeurig naar den dikken oud-vaderlijken stok greep, die altijd achter het ledikant gereed stond voor 't geval er onraad was, kon zich maar niet goed rekenschap geven van wat hij eigenlijk gehoord had, tot dat een lustig gezang, afgewisseld door het fluiten van een vroolijk deuntje hem op de hoogte bracht. ‘Is de jongen gek,’ zei hij bij zich zelf. ‘Ik geloof waarachtig dat hij al op is. Nu, daar zullen wij spoedig een stokje voor steken.’</p>
<p>Nog slaapdronken keek de oude heer op zijn horologe; 't was half vijf en 't moest buiten nog erg frisch zijn
<pb n="61"/>
naar de kille gewaarwording die hij ondervond. Haastig trok hij zich de dekens weer over het hoofd en was vijf minuten later vergeten dat hij een zoon had.</p>
<p>Intusschen had die zoon zich aangekleed, een kort eindje pijp opgestoken en was hij naar beneden gegaan. Onderweg had hij, toen hij langs Emilia's kamer kwam, even aan de deur getikt en gevraagd of zij niet zou opstaan en eer de oudelui op waren, een beetje met hem in de ontbijtkamer komen praten.</p>
<p>Dat was voor Emilia een zware quaestie. In 't holle van den nacht opstaan en zich aankleeden, viel zoo geheel buiten haar gewoonte, dat haar eerste neiging dezelfde was als die van papa. Billend kroop ook zij onder de dekens. Maar daarmee was zij niet van Willem af. Ze had den geheelen nacht van hem gedroomd. Ze had met hem de wereld rond gereisd en de grootste gevaren getrotseerd. Overal had zij op zijn arm geleund en hij had haar over afgronden en rivieren heengedragen. Als de type van mannelijke schoonheid en mannelijke kracht was hij haar verschenen te midden van een heirleger van kinderachtige jongens, die zich haar aanbidders noemden en toen zij zoo even Willem's stem gehoord had en zijn flinken stap over den gang had beluisterd tot het geluid wegstierf, was 't of haar droom nog steeds aan den gang was. Daardoor bleef ze wakker en drong de minste ritseling beneden in huis ondanks de zware dekens tot haar door. Wat zou Willem nu doen? O, ze hoorde het duidelijk. Hij schoof de luiken van de glazen deuren in de ontbijtkamer Daar vlogen de deuren zelve open. Welk een koude luchtstroom moest daar naar binnen dringen! Maar ook
<pb n="62"/>
welk een frischheid! Zoo geheel anders als wanneer mama een uur met het stoomende theewater op haar had zitten wachten en de tabaksrook, waarmee papa het vertrek vulde, ondanks de open deuren haar toch nog hinderlijk was. Dat kwam van die lange goudsche pijpen. Die gaven zoo'n geduchten rook.</p>
<p>Wat zou Willem nu verder doen. Zou hij onder de veranda gaan zitten lezen? Maar dat zou onvoorzichtig wezen, want 't was nog voorjaar en de morgens waren nog kil. Zou hij een boek van zijn kamer hebben meegenomen? Op het boekenhangertje slonden niets dan boeken over het Malthusianisme en 't kwam haar voor, dat Willem op zijn nuchtere maag voor dien kost bedanken zou. Als hij den weg maar wist naar de broodkast, want zoo'n stevig gebouwde jongeman moest een gezonden eetlust hebben. Maar hij was nog een vreemdeling in de huishouding. Zou zij opstaan en hem helpen? Was zij niet verplicht, al was 't maar dezen eersten morgen na zijn tehuiskomst hem te bedienen, natuurlijk onder de voorwaarde dat hij nooit weer zoo vroeg spoken zou? Hij zou 't stellig wel aardig vinden wanneer zij het deed. Wacht eens, had hij niet zoo even bepaald gevraagd of ze wat met hem praten kwam? Wie weet wat hij haar al niet te zeggen had! Misschien wel een heelen boel dingen die hij aan papa en mama niet vertellen wou; ontmoetingen op reis, misschien wel van teederen aard, geheimpjes zooals meisjes ze zoo graag hooren, vertrouwelijkheden, waardoor ze vereerd worden. Zou hij...</p>
<p>De dekens werden op zij geschoven, de neus werd aan de frissche morgenlucht blootgesteld, een kort overleg werd aan de neiging tot dommelen voorgesteld als een
<pb n="63"/>
transactie voor eenen enkelen, morgen en Emilia rees op, sprong op haar beurt het bed uit en kleedde zich bibberend aan, voortdurend zichzelve toeroepend dat 't een grap, een aardigheid was, maar dat ze toch voor een enkele maal wel eens een gekheid doen mocht. Een kwartier later gleed zij behoedzaam de trap af. Ze zou Willem verrassen.</p>
<p>Dit laatste viel haar niet mee. Zoodra ze binnenkwam riep Willem haar vroolijk tegen: ‘Wat hebben de jonge dames in Drysdale nog altijd veel tijd noodig om haar toilet te maken en staan de meiden hier misschien om negen uur op! Daar zit ik al een half uur op je te wachten terwijl ik waarachtig bang was te laat te komen. Er is geen theewater, geen broodbak te vinden! 't Heele huis ligt nog in de veeren.’</p>
<p>‘'t Is pas zes uur, lieve Willem,’ zei Emilia, die intusschen angstig naar de open deuren van de verande keek en den dikken sjaal, dien zij had omgeslagen, zoo dicht mogelijk hield, ‘'t Is pas zes uur en nog voorjaar.’</p>
<p>‘Pas zes uur. Hoe laat staan de lui hier in Drysdale dan op en zijn de dienstboden voor hun pleizier in de wereld? Weet je wel dat dit de mooiste tijd van den dag is, vooral omdat het voorjaar is. Doch komaan, ik zie wel dat jij er niet aan gewend bent en er nog niet tegen kunt. Je staat zoo waar te rillen als een juffershondje. We zullen 't voor dezen keer op een accoordje gooien. Ik zal mijn pijp wegleggen, de deuren dicht doen en jij zult heel gauw thee voor mij zetten. Daarmee zal zoo wat een kwartiertje heengaan. Daarna zullen wij nog
<pb n="64"/>
lang genoeg vertrouwelijk kunnen zitten babbelen eer de rest van het heelal ontwaakt.’</p>
<p>Hij voegde de daad bij het woord en hielp haar de noodige hulpmiddelen voor het theezetten voor den dag halen. Daarna keek hij haar glimlachend aan, want hij vermoedde wel wat er komen zou. ‘Hoe krijgen wij nu theewater,’ zei Emilia haars ondanks meegesleept door het ongewone van den toestand, maar niettemin verlegen met het geval: ‘De meiden staan niet voor zeven uur op.’</p>
<p>‘Wat hindert dat?’ vroeg Willem. ‘Jij kunt toch zeker ook wel vuur aanmaken?’</p>
<p>‘Ik? Hoe komt 't bij je op? Denk je soms dat wij gedurende je afwezigheid in de keuken hebben gewoond?’</p>
<p>‘Neen, maar vuur aanmaken is toch waarachtig zoo'n kunst niet. Als je, zooals ik, geleerd hadt je te behelpen dan zou je er zelfs pleizier in hebben. Ik weet niet hoe dikwijls ik hier of daar in een wildernis of in een bosch vuur gemaakt heb, en de biefstukken die ik gebakken heb, zoudt gij in geen jaar kunnen opeten. Maar kom aan, ik zie 't al weer. Ik zal je moeten helpen. Kijk eens hier. 't Is altijd verstandig zulke dingen bij zich te hebben.’</p>
<p>Hij haalde bij deze woorden een kompleet kooktoestel uit den zak van zijn jas, doch dat zoo subtiel in mekaar zat, dat men vragen mocht of 't niet evengoed in zijn vestzak had kunnen geborgen worden. 't Instrumentje werd opgezet. Daarna kwam uit denzelfden zak een platte fiesch met voorloop voor den dag. Geen tien minuten later kookte het theewater als een zee. ‘Nu kun je thee zet-<pb n="65"/>ten,’ zei Willem vroolijk lachend, ‘je ziet dat ik mij weet te behelpen.’</p>
<p>Emilia kreeg schik in de gemakkelijkheid waarmee alles in zijn werk ging en deed nu op haar beurt heur best om een keurig kop thee te zetten, doch daar ook dit niet in haar gewoonte lag, omdat zij altijd door mamaas zorg de thee klaar vond staan, ging 't haar onhandig af. Willem merkte het wel op, maar hij zei niets. Hij liet haar stilzwijgend begaan en trok zelfs geen scheef gezicht toen hij de thee aan de lippen zette, want Emilia had uit overdreven ijver de halve trekpot vol geschept. ‘Gij zijt hier sterker thee gewoon dan ik op reis gedronken heb,’ zei hij glimlachend. ‘Maar 't is beter zoo. Men kan er gemakkelijker water dan thee bij doen.’</p>
<p>Emilia kreeg een kleur als bloed, doch Willem's goede luim was haar humeur weer te machtig. Zij, schonk zonder veel omhaal de trekpot boordevol en zei doodbedaard: ‘Je moet een beetje geduld met mij hebben. Maar doe mij nu ook het pleizier en steek je pijp weer op.’</p>
<p>‘En ondertusschen smeer jij voor jezelf en voor mij een paar stevige boterhammen. Als je roggebrood in huis hebt, houd ik mij gerecommandeerd.’</p>
<p>Er was natuurlijk geen roggebrood in huis; roggebrood werd hier nooit gegeten. Zelfs de dienstboden hielden er niet van. Ze zouden er een kabinetsquaestie van gemaakt hebben, indien men hen had willen dwingen het te eten. Ook vond Emilia wel dat Willem burgerlijke manieren had aangenomen als hij zoo op roggebrood gesteld was.</p>
<p>‘Daarin heb je gelijk, lieve zus,’ antwoordde Willem.
<pb n="66"/>
‘Ik ben een echte burgerman geworden, een roode republikein als je wilt. Ik amuseer mij nooit beter dan wanneer ik weinig behoeften heb en moeite moet doen om die weinige behoeften te bevredigen. Geloof mij truffels en champagne bederven allebei de maag. Niets gezonder dan een glas frisch water en een boerenboterham.’</p>
<p>‘Maar, Willem, dan zul je toch nog een heelen boel moeten leeren verdragen en om anderen mee doen. Papa is nu eenmaal de hoogste autoriteit en jij moet je voegen in onze manier van leven.’</p>
<p>‘Natuurlijk. Ik begrijp dat heel goed en ik beloof je ook dat ik mijn best zal doen. Maar om mij dat gemakkelijk te maken heb ik nu juist op jou gerekend. Wij vertegenwoordigen hier in huis de jeugd en dus ook de gezondheid en de kracht. Al willen wij den boel niet 't onderst boven gooien, zoo kunnen wij toch met goeden wil en geduld gaandeweg heel wat veranderen en wijzigen.’</p>
<p>Emilia keek op haar eigen tengere handjes en grimlachte pijnlijk. Dat beroep op gezondheid en kracht klonk haar als ironie in de ooren. ‘Mama en ook papa beweren, dat ik “delicaat” ben,’ zei ze half ernstig, half comisch.</p>
<p>‘Delicaat? Wat een mooi woord! Maar dat is gekheid en niets dan gekheid. Niemand is delicater dan hij zelf wil, tenzij hij de tering in zijn familie heeft, maar de heeren en dames die hier hangen zien er niet naar uit of ze een van allen ooit de tering gehad hebben, al is 't geen geslacht van reuzen. 't Is alles maar een gewoonte. Vroeg opstaan, veel in de open lucht, ferm eten, en vroeg naar bed. Ik zou wel eens willen weten hoe je dan tijd kondt vinden om ziek te worden. Weet je wat wij samen doen
<pb n="67"/>
zullen. We zullen elken morgen voordat papa en mama aan ontbijten denken een rit te paard doen. Vindt je dat niet een mooi idee?’</p>
<p>‘Jij hebt goed spreken. Je hebt drie jaar lang een zwervend leven geleid. Dan moet men wel gehard worden.’</p>
<p>‘Ja, daar zal 't wel mee samenhangen; maar ik ver zeker je, dat 't gauwer aanleert dan je denkt. Ik was nog geen veertien dagen van huis of ik voelde mij een heel ander mensch. Herinner jij je nog wel Emilia, hoe debiel, of als je wilt delicaat, i k was, toen ik wegging? Papa en mama hadden mij natuurlijk met de beste bedoelingen als een gewoon. Drysdaler van goeden huize opgevoed. Van den morgen tot den avond werd mij voorgehouden dat ik hun eenige schat van de mannelijke sekse was, dat de hoop van het geheele geslacht der Stilles op mij gevestigd was, dat elk van deze heeren onze voorvaders dreigend den vinger zou opheffen als ik niet zorgde geen kou te vatten, een bouffante om te doen als ik 's winters door den gang liep en zoodra ik maar even hoestte, geen suikerzoete poeiers wou slikken, die onfeilbaar waren omdat alle Stilles en hun aanverwanten in de vrouwelijke linie nooit iets anders gebruikt hadden als ze verkouden waren. Toen ik op mij zelf stond, heb ik terstond andere maatregelen genomen. De medicamenten die mama met zooveel zorg en liefde had ingepakt, zijn (ik hoop dat ik mij er ij iet door bezondigd heb) denzelfden weg opgegaan als de bouffantes en cachenez. Daardoor werd mijn koffer oneindig gemakkelijker te vervoeren en kwam ik niet in de verzoeking mijzelven bij 't minste onaangename gevoel een recept voor te schrijven. Daarentegen kreeg ik
<pb n="68"/>
door de flinke beweging, die ik wel zorgde dagelijks te nemen, een zeer respectabelen honger, waarvan gij u op dit eigen oogenblik kunt overtuigen. Wees zoo goed mij nog een paar boterhammen te smeeren en eens op te letten hoe smakelijk ze er in gaan.’</p>
<p>Emilia zou geen vrouw hebben moeten wezen om dezen wensch niet in te willigen. Zij sneed een paar sneden zooals in de woning haars vaders nog nimmer op eenig bord verschenen waren. Daarna keek zij aandachtig toe hoe lekker het Willem smaakte. Dit grof zinnelijke genoegen had voor haar al de bekoorlijkheid van het nieuwe. De jongelui in Drysdale aten meer taartjes dan boterhammen. Emilia gevoelde zelfs eenigen trotsch op het feit dat 't haar broer was, die zooveel op een boerenarbeider geleek. Zij bewonderde zijn breede schouders, zijn stevige handen maar bovenal zijn eerlijk openhartig gezicht. Er lag geen zweem van huichelarij of argwaan in die mannelijke trekken. Eindelijk zei ze, alsof zij een vraag door haar zelve gedaan beantwoordde: ‘'t Zal toch zeker wel niet alleen van de boterhammen en het water en de frissche buitenlucht komen, dat gij zoo vroolijk zijt. Ik hoorde u al vroeg zingen. Als gij papa en mama maar niet wakker gejubeld hebt.’</p>
<p>‘Gij hebt gelijk. Ik zal er morgen ochtend om denken. Doch ge moet niet denken dat ik alleen zing als ik vroolijk ben. Ik zing ook heel dikwijls om vroolijk te worden, om de muizenissen uit mijn hoofd te bannen. Hebt gij dat nooit eens geprobeerd? Ik kan 't je aanraden. 't Is waarachtig probatum. Of hebt jij nooit muizenissen in je hoofdje? Natuurlijk niet. Waarover zou een mooi meisje,
<pb n="69"/>
want dat ben je, die bij vader en moeder een leventje als seen kippetje leidt, ook muizenissen in haar hoofd halen? Doch denk er om als je getrouwd bent en er is soms eens het een of ander wat je hindert. Met zingen jaag je een heel leger van booze geesten op de vlucht.’</p>
<p>‘Ik weet niet of 't muizenissen in mijn hoofd zijn, Willem, maar ik ben maar zelden vroolijk. Ik ben van nature melancoliek, geloof ik. Mama schrijft 't aan mijn gestel toe wanneer ik uit mijn humeur ben, maar dat is 't niet. Ik ben soms heel boos op mij zelf, maar ook dat helpt niet.’</p>
<p>‘Je zult te weinig te doen hebben, lieve meid,’ zei Willem beslist. ‘Je voert waarschijnlijk niets of zoo goed als niemendal uit. Dat is gewoonlijk de oorzaak van die humeur-kwalen bij de meisjes. Laat ons maar eens nagaan. Wat doe jij in den regel? Hoe laat sta je anders op?’</p>
<p>Emilia kleurde en antwoordde niet. ‘Dan zal ik 't maar voor jou zeggen,’ vervolgde Willem. ‘Als ik te laag taxeer, moet je maar protesteeren. Je staat tegen half tien op. Je gebruikt drie kwartier voor je toilet. Daarna komt ge beneden om te ontbijten en brengt de rest van den morgen tot aan het koffiedrinken door met droomerig over een roman gebogen te zitten. Na de koffie komt bij mooi weer het rijtuig voor en laat de jongejuffrouw met of zonder mama zich rondkarren en en passant door de jongeheeren bewonderen. 's Avonds is er al licht een bal of een partijtje bij een van de vriendinnetjes. Daar vindt het jonge hart al wat het verlangt.’</p>
<p>‘Gij vergist u, Willem, ofschoon uw teekening van den dag en zijn verdeeling vrij nauwkeurig is, maar als je
<pb n="70"/>
meent dat mijn hart zich bevredigd vindt door den laffen conversatietoon in onze zoogenaamd deftige kringen, dan vergist gij u. Ik mag mij laten welgevallen wat iedereen hier in Drysdale aardig en pleizierig vindt, ik verzeker u plechtig, Willem, dat ik er van walg.’</p>
<p>Willem keek verrast op: ‘Dat gij er van walgt?’ vroeg hij.</p>
<p>‘Ja, ik walg er van. Ik vind de heele conversatie, waarin ons leven opgaat, zoo laf en smakeloos dat ik zou wenschen maar altijd thuis te kunnen blijven, ofschoon ik bekennen moet dat mijn ijdelheid of als gij wilt mijn coquetterie mij niet altijd de geschikte wapenen doet gebruiken en op het rechte oogenblik, om mijn zelfstandieschikte wapenen doet gebruiken en op het rechte oogenblik, om mijn zelfstandigheid te bewaren.’</p>
<p>‘Maar, dan ben ik juist bijtijds gekomen om u een handje te helpen,’ juichte Willem, terwijl hij zijn zuster over de tafel heen de hand reikte: ‘Gij weet niet hoe mij de ontdekking, dat gij geen ordinair Drysdaalsch nufje zijt, verrast.’</p>
<p>‘Dus hieldt gij mij voor een nuf?’</p>
<p>‘Waarachtig,’ antwoordde Willem openhartig. ‘Ik had geen reden te vermoeden dat gij beter waart dan de anderen.’</p>
<p>Het ijs was nu voor goed gebroken. Broer en zuster schoven dichter bij elkaâr en welhaast had de laatste haar geheele hart uitgestort. Zij was daarbij zoo welsprekend dat zij zelve er geen hoogte van krijgen kon. Hoe veel was er in haar niet veranderd in de laatste twaalf uren! Hoe was door de kloeke verschijning van Willem haar blik op eens verruimd, haar hart ontsloten, haar zelfkennis toegenomen! Haar mededeelingen klonken als een kroniek en tevens als een boete. Zij zag in, dat ze
<pb n="71"/>
tot nog toe nukkig en humeurig geweest was en begreep op eenmaal hoe veel geheim verdriet zij daardoor haar ouders berokkend had. Doch tegelijkertijd begreep zij ook hoe onwaardig 't zou wezen, indien zij ook maar een enkele schrede afweek van wat haar gevoel van eigenwaarde haar instinctmatig had ingegeven. ‘Willem,’ zei ze, ‘ik zweer u, dat papa en mama en heel Drysdale mij niet zullen overhalen om een man tegen mijn zin te nemen. Er zijn hier niets dan jongens en ik sterf liever in de eenzaamheid dan dat ik met zoo'n jongen trouw.’</p>
<p>Willem knikte haar goedkeurend toe. ‘Bravo,’ zeide hij, ‘zoo mag ik 't hooren. Ik weet natuurlijk niet wat er van mijn oude schoolkameraden gegroeid is, of gij recht hebt ze allen zonder onderscheid jongens te noemen, maar als 't zoo is, dan moogt gij op mij rekenen. Papa en mama zullen wel naar rede luisteren hoop ik, maar indien zij u mochten willen dwingen, dan sta ik aan uw kant. Niemand mag gedwongen worden zijn geluk in een bepaalde richting te zoeken.’</p>
<p>‘Ik vrees dat papa en mama niet alleen voor mij maar ook voor u reeds lang beslist hebben,’ zei Emilia, terwijl zij nog dichter bij hem schoof en fluisterde, ofschoon alles nog zoo rustig in huis was, dat men een muis op de trap zou hebben kunnen hooren loopen. ‘Mama heeft mij gisteren de plannen omtrent u meegedeeld. Alles is al kant en klaar, ten minste in hun verbeelding.’</p>
<p>‘Wel zoo? En zou ik mogen weten in welke richting papa en mama voor mij beslist hebben?’</p>
<p>‘Daar zult gij niet lang naar behoeven te raden. Gij weet wat uw bestemming is.’</p>
<pb n="72"/>
<p>‘Natuurlijk. Ik moet burgemeester van Drysdale worden, de elfde volgens papa's accurate berekening. Om dat te worden behoef ik geen hand uit te steken, want tusschen de welwillendheid waarmee de Stilles van vader op zoon telkens door de vrije keus van den Grooten Raad tot die waardigheid gekozen zijn en het erfrecht is niet veel verschil. Ik word burgemeester zoo vast als de zon aan den hemel staat, meent papa, indien ik maar trouw op de secretarie zit te pennen. Dat noemen ze mij op de hoogte stellen van de groote en kleine belangen van Malthusia.’</p>
<p>‘Heeft papa dat gezegd?’</p>
<p>‘Wel zeker. Wiet later dan gisteren. Onderweg van het station naar hier liet papa aan het raadhuis ophouden en daar heeft hij mij een half uurtje over mijn toekomst en mijne verplichtingen onderhouden. Papa vergist zich maar in één ding geducht.’</p>
<p>‘En dat is?’</p>
<p>‘De goede man meent, geloof ik, dat ofschoon het burgemeesterschap voor mij niets aantrekkelijks heeft, de dorst naar eer en aanzien gaandeweg wel zal toenemen. 't Spijt mij voor papa, maar ik voor mij betwijfel dit. Ik geloof niet, dat ik deug voor een zittend leven en Drysdale zou aan mij een slechten voorvechter voor haar oude gebruiken en tradition hebben. Doch wij zullen zien.’</p>
<p>‘Papa en mama schijnen 't intusschen niet alleen op uw smaak of tegenzin tegen het vak te zullen laten aankomen’ zei Emilia, blij dat meer en meer bleek, hoe ze in Willem een bondgenoot en een lotgenoot gevonden had. ‘Ook voor u zijn de huwelijksplannen al klaar.’</p>
<p>‘Wel zoo. Dat vind ik recht aardig. En wie is de
<pb n="73"/>
gelukkige die als burgemeestersche eenmaal aan mijne zijde zal mogen tronen? Ken ik haar?’</p>
<p>‘Ze was eigenlijk nog een kind toen ge weg gingt,’ antwoordde Emilia met een ondeugend glimlachje bij de gedachte hoe zij nu feitelijk begon om naar mama's wensch Willem op de hoogte te brengen van de dingen, die men voor had. ‘Ook moet ik u reeds dadelijk voorbereiden op een kleine teleurstelling. Zij is geen Venus. Zelfs zou men kunnen beweren dat ze het tegenovergestelde van een Venus is.’</p>
<p>‘Kom aan, dat begint goed. Zeg mij bid ik u in eens alles.’</p>
<p>‘Nu dan, ze is leelijk, heel leelijk zelfs. Ze is mismaakt, maar ze behoort tot de aanzienlijkste en invloedrijkste familie van de stad.’</p>
<p>‘Dat is ten minste een pleister op de wond. Heeft ze veel geld?’</p>
<p>‘Heel veel.’</p>
<p>‘Des te mooier en weet gij iets van haar karakter?’</p>
<p>‘Ik geloof niet, dat 't de gewoonte is, daarop te letten bij een huwelijk. Wat doet 't er toe of zij karakter heeft? Vooronderstel maar, dat zij in 't geheel geen karakter bezit.’</p>
<p>‘Nog al uitmuntender. Ik zie wel, dat 't van alle kanten bekeken een prachtige partij is. En nu de naam?’</p>
<p>‘Sophie Drysdale. De Drysdales hebben om zoo te zeggen uw benoeming in de hand. Als wij nu bovendien de Talandiers ook nog inpakken door een huwelijk tusschen Frits en mij, dan is de zaak beklonken. Wat dunkt u van dit uitgebreide en welberaamde plan?’</p>
<pb n="74"/>
<p>Broer en zuster barstten tegelijk in een luidruchtig gelach uit. ‘Hoe goed ouders soms toch voor hun kinderen zorgen kunnen,’ zei Willem, en Emilia voegde er bij: ‘Gij begrijpt, dat ik als 't er op aankomt en 't uw geluk, dat is de burgemeesterlijke waardigheid betreft, bereid ben als een offerlam naar het altaar geleid te worden. Alleen hoop en verwacht ik, dat gij dit offer niet vragen zult.’</p>
<p>‘Wees maar niet bang, zusje. Wij zullen integendeel, behoudens den eerbied aan onze ouders verschuldigd, ons uiterste best doen om te voorkomen dat gij en Frits Talandier en Sophie Drysdale worden opgeofferd aan mijn eerzucht. Ik doe afstand van een eer, die zoo duur betaald moet worden. Ik zal bij de eerste poging om mijn hart te verkoopen, mijne tanden laten zien en toonen, dat ik niet te vergeefs de wereld gezien heb, en desnoods ook buiten Drysdale mijn brood kan verdienen.’</p>
<p>‘Opperbest, doch als gij loopen gaat, laat ge mij in den steek.’</p>
<p>‘Dat is zoo. Ik zou u kunnen meenemen als 't zoo ver komt. Doch zoover zal 't wel niet komen. Als ik papa verklaar dat mijn voornemen onverzettelijk vast staat, en ik niet tot zoo'n prijs zijn opvolger wil worden, dan zal hij inzien dat ik gelijk heb. Vooral wanneer ik er bij voeg, dat mijn hart niet meer vrij is.’</p>
<p>Emilia sprong op van verrassing. Dat was nog 't aardigste van de geheele confidentie.</p>
<p>‘Je zegt, Willem, dat je hart niet meer vrij is,’ vroeg ze nieuwsgierig en belangstellend zooals alle meisjes in een dergelijk geval.</p>
<pb n="75"/>
<p>‘Dat heb ik gezegd, lieve, en als je mij nog een kop thee inschenkt en geduldig luisteren wilt, dan zal ik je ook vertellen, hoe 't gebeurd is dat ik onderweg mijn hart verloor en hoe geducht ik 't beet heb.’</p>
<p>Emilia schonk hem nog eens in en zette zich recht behagelijk in haar stoel om geen woord te verliezen.</p>
<p>‘Welnu,’ zei Willem, ‘luister!’</p>
</div>
<div type="chapter">
<pb n="76"/>
<head rend="h3">Zesde hoofdstuk.<lb/>
De vertrouwelijke mededeeling.</head>
<p>‘Gij weet, lieve Emilia,’ zoo begon Willem, ‘dat ik de wijde wereld niet ben ingetrokken om een vrouw te zoeken, en dat papa mij waarschijnlijk zou hebben thuis gehouden, indien hij had kunnen vermoeden dat ik op reis mijn hart zou kwijt raken. Toen ik, nu drie jaar geleden van u afscheid nam, gevoelde ik mijnerzijds niets dan nieuwsgierigheid naar eene menigte dingen, waarvan ik gehoord of gelezen had, terwijl ik tevens niets anders dan de meest volstrekte vrijheid eischte. Ik werd een jager en een paardrijder. Weldra kende ik geen grooter genot dan alleen de wereld door te rennen en, zooals ik u reeds gezegd heb, versterkte de gunstige werking van dat leven mij in de overtuiging dat dit voor mij de beste levensmanier was. Ik wil u graag bekennen, dat ik destijds geen oogenblik gedacht heb aan wat vader bij het afscheid nemen het hoofddoel van de reis genoemd had, namelijk het bestudeeren van de zeden en gewoonten der volken en de regeeringskunst der machthebben-<pb n="77"/>den. Wat ging mij dat aan? Drysdale drijft sedert haar stichting als 't ware op zich zelf. Bij de weinige beweging in de politiek en de algeheele afwezigheid van strijd of behoefte aan inspanning is het regeeren hier een sinecure en hebben al onze voorvaders hun traktement genoten zonder er feitelijk iets voor te doen. Waarom zou ik verwarring brengen in die orde, in dat onberispelijk maatschappelijk samenstel, waaraan alleen leven ontbreekt?’ Ik dacht er niet aan. Ik nam mijn pleizier waar ik het vond, zonder mij meer dan strikt noodig was met de menschen die ik ontmoette in te laten. Slechts een enkele maal kwam ik iemand tegen, die meer dan de anderen in mijn smaak viel en met wien ik een paar dagen samen reisde. Doch als de tijd van scheiden kwam, zag ik hem zonder smartgevoel heen gaan. Ik was voor de vriendschap al niet veel warmer dan voor de liefde.</p>
<p>Toch had ik toen reeds onderweg allerliefste meisjes ontmoet, maar ik vond ze zonder onderscheid behaagziek, en ik herhaalde telkens tot mij zei ven, dat ik om met behaagzucht te coquetteeren, wel thuis had kunnen blijven. Nu ik u beter heb leeren kennen, durf ik wel te zeggen dat zij de grondtrek van het karakter onzer Drysdaalsche jonge dames is.</p>
<p>Ik zwierf dus de wereld door als een echte sportsman en kende welhaast geen steilte die mij te hoog, geen gevaar dat mij te groot, geen waagstuk dat mij te vermetel toescheen. Ik geloof dat ik weekeling, door mijn opvoeding verwend en bedorven, in die periode niets bewonderde en vereerde dan mij zelven. Ik had schik in de vorderingen die mijn spieren en zenuwen dagelijks maakten.
<pb n="78"/>
Ik vond een zeldzaam behagen in de waarneming hoe het staal in mijn bloed toenam en daarmee mijn afkeer van al wat zwak en klein is. Ik telde als 't ware de schreden, die ik dag aan dag zette op den weg der zuiver physieke ontwikkeling. Nu en dan kon ik niet nalaten aan het een of ander weerloos voorwerp mijn krachten te meten.</p>
<p>Gelukkig ging die periode voorbij. Onze lichaamskracht verdient feitelijk pas dan dien naam als zij rustige, zelfbewuste kracht geworden is, waarop wij niet langer het oog behoeven te vestigen, die wij aan zich zelve kunnen overlaten, wier wasdom ons minder belang inboezemt dan de zekerheid van haar bestaan.</p>
<p>Doch nu begon ik ook tevens meer aandacht te wijden aan de wereld die mij omgaf, en (gij kunt 't u wel voorstellen) deze kwam mij laffer en onbeduidender voor dan ooit. Niet alleen Drysdale maar de geheele aardbol was in mijn oogen een tooneel van zwakheid en lafheid zonder wedergade. De menschheid bestond uit twee helften, waarvan de eene niets behoefde te doen om het leven te genieten, en de andere zich weerloos liet voortbewegen op den stroom der dingen. Daar ik zelf tot de eerste helft behoorde, trok ik over de andere den neus op.</p>
<p>Daarin kwam spoedig verandering. Op zekeren dag was ik in de buurt van een groote stad in Zuid-Duitschland te paard op een jachtpartij geweest. Doodmoe reed ik, na mijn jachtgezelschap verlaten te hebben, naar de stad terug. Omdat mijn paard te afgemat was, had ik mij onderweg van een ander voorzien, dat stellig een ruiter gewoon was die beter op zijn tellen paste dan ik op dat
<pb n="79"/>
oogenblik deed. Ik geloof stellig, dat ik al voortrijdende was ingeslapen, en ik vooronderstel dat ik door den een of anderen boozen droom gekweld werd. Althans op eenmaal moet ik een ruk aan den teugel gegeven hebben, die mijn paard deed opschrikken en mij op hetzelfde oogenblik, waarop ik klaar wakker werd, over den kop van het dier deed vliegen. Ik moet tegen een boom of iets dergelijks terecht gekomen zijn, want op hetzelfde moment was ik mijn bezinning kwijt. Wat er verder met mij gebeurd is, weet ik niet; doch toen ik na korter of langer tijd tot mij zelven kwam, lag ik in een gemakkelijk bed in een ruime maar eenvoudige kamer. Een bejaarde vrouw zat aan het hoofdeinde, en 't eerste wat ik vernam, was een deelnemende vraag naar mijn toestand.</p>
<p>Ik beantwoordde die met de vraag waar ik was en wat er met mij gebeurd was.</p>
<p>De vrouw was sober in haar antwoorden. Men had haar bevolen mij rust te laten en mijne nieuwsgierigheid slechts druppelsgewijs te bevredigen.</p>
<p>Nu ik had ook niet veel noodig om op de hoogte te komen. De woning waarin ik mij bevond lag geen vijf en twintig passen van de plaats waar ik was neergekomen. Een paar van de bewoners hadden mij hierheen gebracht. Dat was nu zoo wat drie weken geleden. Niemand, ook de dokter uit een naburig dorp niet, dien men dadelijk had laten komen, had gedacht dat ik er van zou opkomen. Voorshands was de strengste rust het eenige geneesmiddel.</p>
<p>Ik onderwierp mij aan mijn lot Ik behoefde mijn dunne vermagerde polsen niet tegen het licht te houden
<pb n="80"/>
om mij te overtuigen, dat ik doodzwak was en, zooals men 't uitdrukt, een rokje had uitgetrokken. Maar reeds den volgenden morgen sprak de dokter mij moed in. Als ik zijn bevelen stipt opvolgde, dan zou ik mogelijk met een paar maanden weder verder kunnen reizen. En wanneer zou ik mogen opstaan en naar buiten gaan, want 't was midden in den zomer? Als ik bedaard bleef, dan zou dit waarschijnlijk geen veertien dagen meer duren.</p>
<p>Welk een marteling! Veertien volle, lange dagen! Doch ik onderwierp mij, want elke dag verlenging van mijn bedlegerigheid was een kwelling te meer. Intusschen liet ik mij door de vrouw, die niets meer of minder dan de vrouw des huizes zelve bleek te zijn, geheel op de hoogte van mijn omgeving brengen.</p>
<p>De plaats, waar ik een gedwongen en opgedrongen logeergast was, was een groote boerderij, een soort van Hof, zooals men er in Zuid-Duitschland vele aantreft. De bewoners waren welgestelde lieden, maar van den eenvoudigen boerenstand. Zij werkten van den morgen tot den avond en gevoelden geen behoefte aan andere weelde dan die de melkerij en de moestuin hun opleverden. Het gezin was zeer groot, vijftien broers en zusters, en allen werkten mee op het veld of in den stal. De vrouw zei dat allen hun best deden en recht tevreden waren.</p>
<p>Deze laatste mededeelingen gaven aan mijn eenzame gedachten een zeer eigenaardigen loop. Als Malthusiaan zag ik in het feit, dat zoo velen onder een en hetzelfde dak woonden en aan dezelfde hectaren gronds de voeding ontwrongen, een beleediging van de natuur en ik kon niet nalaten der vrouw vragen te doen, die haar onge-<pb n="81"/>twijfeld in den waan moesten gebracht hebben dat ik aan 't ijlen sloeg, want zonder die vragen te beantwoorden schoof zij de gordijnen van het ledikant dicht, en keerde zij zich van mij af om verdere vragen te voorkomen. Hoe was 't mogelijk geweest zooveel kinderen groot te brengen? Waren die kinderen niet ongelukkige zwakke stumperds en had haar man er nooit met haar over gesproken hoe 't gaan moest, wanneer er eens een mislukking van den oogst plaats had of een deel van haar jongens moest uittrekken voor koning en vaderland en men thuis handen te kort kwam? Had de vrouw er nooit over nagedacht hoe roekeloos 't van haren kant geweest was, met zoo'n kolossaal gezin de toekomst tegen te gaan; en was 't nimmer in haar opgekomen de wijsbegeerte der Malthusianen te bestudeeren?</p>
<p>Op het woord Malthusianen waren de gordijnen voor goed dicht gevallen. De vrouw had stellig nooit van het Nieuw-Malthusianisme gehoord en wist niet dat er een stad als Drysdale bestond. Ik liet haar dus ook van mijn kant zijdelings liggen en vergunde mij sedert als zij bij mijn bed zat, een hoogst nuttige rust. Er was met iemand van die tastbare onnoozelheid niet te redeneeren. Doch des te meer verdiepte ik mij in ons eigen stelsel. Al de lessen uit het boek der wijsheid, dat de groote Stichter onzer sekte ons naliet, kwamen mij achtereenvolgens voor den geest. Ik telde als 't ware op de vingers de ramp zalige gevolgen van elk ander stelsel of van die zorgeloosheid waarvan de groote steden het droevige tooneel te aanschouwen geven. Ik was, 't zij dat mijn lichamelijke toestand medewerkte om mij wreed en gedecideerd te
<pb n="82"/>
maken, minder dan ooit geneigd op het punt van ons geloof ook maar iets toe te geven. Al had die vrouw mij met moederlijke teederheid opgepast, mij die haar ten eenenmale vreemd was en letterlijk voor haar uit de lucht was komen vallen, zoo had zij toch niet het recht gehad haar liefde in vijftien gelijke portiën te verdeelen. Dat was een verkrachting van de natuur geweest. 't Was onmogelijk dat al haar kinderen zich onder ditzelfde dak gelukkig en tevreden gevoelden.</p>
<p>Hoe moest de naijver, de jaloezie hier rondspoken! Welk een vruchtbaar terrein bood dit huis voor broederhaat! Hoe pauselijk moest de huisvader te werk gaan, wilde hij in zoo'n talrijk gezin de orde en rust bewaard zien! Hoe moest de eene broer den anderen verwenschen als hij zich de verdeeling van de erfenis voorstelde! 't Was immers niets dan een heirleger van booze hartstochten die hier rondwaarden! 't Verwonderde mij, dat ik arme kranke hier zoo'n rustig plekje had kunnen vinden om te herstellen.</p>
<p>Acht dagen later kreeg ik den heer des huizes te zien. 't Was een man als een boom. Ik zou tegen hem hebben moeten opkijken al had ik niet in bed gelegen. Hij sprak met mij over alles en allerlei als iemand bij wien de beschaving half uit studie en half uit natuurlijk gezond verstand voortkwam. Hij beschreef mij den aard van zijn werk, deelde mij een tal van wederwaardigheden mee, met welke hij had moeten worstelen eer hij 't zoover gebracht had; somde mij (ik moet erkennen zonder bluffen) de resultaten van zijn oogst, de voordeelen van deze of gene wijze van bemesting, de vermoedelijke uit-<pb n="83"/>komsten van de politieke verwikkelingen hier en ginder op, en sprak over het algemeen over de toekomst van zich en de zijnen met een zekerheid, die mij onwillekeurig tot eerbied voor zijn geestkracht stemde, al werd ik droef te moede bij de gedachte hoeveel teleurstellingen hem wellicht nog bereid waren.</p>
<p>Nog acht dagen en ik mocht het bed verlaten, ja, door de bijzondere welwillendheid van den dokter werd mij het uitzicht geopend, dat ik, als wij nog eenweek verder waren en 't bleef zulk prachtig zomerweer, in de open lucht zou mogen zitten. Gij weet niet, lieve Emilia, hoe goddelijk mij die tijding in de ooren klonk en hoe vurig ik wenschte, dat de hemel zijn regenwolken en zijn windvlagen mocht terughouden.</p>
<p>Mijn wensch werd vervuld. Precies acht dagen nadat de dokter mij dit uitzicht geopend had, liep ik tusschen den stevigen huisheer en zijn vrouw in. Ze zetten mij in een heerlijk hoekje, waar geen tochtje mij bereiken kon, achter tegen het huis in een ziekenstoel. Ik had daar het uitzicht op een onafzienbare rij van goudgeele akkers, waar honderden rappe handen bezig waren den oogst in te halen. Welk een schouwspel! Ik wist niet of ik waakte dan wel droomde. De hemel en de aarde waren beide fonkelnieuw. Terwijl ik afwezig geweest was, hadden een aantal goede geesten den heelen boel opgeknapt. Men moet lang ziek geweest zijn om de waarde van die goede diensten te begrijpen.</p>
<p>Men viel mij niet lastig met aanbiedingen of gelukwenschen. Gelijk ik nog geen der huisgenooten, behalve de beide hoofden gezien had, bleef ik ook nu rustig aan
<pb n="84"/>
mij zelven overgelaten. Alleen wist ik dat mijn trouwe verzorgster om den hoek van het huis zat en elke mijner bewegingen onmiddellijk hooren kon. Ik waardeerde die eigenaardige kieschheid. Ze is voor een herstellende meer dan de beste medicijn.</p>
<p>Wat fonkelde de zon op het land en wat speelden hare stralen geestig door de bladeren van de groote kastanjeboomen, die het erf omzoomden, en hoe vriendelijk lachte tusschen het lies in gindsche breede sloot de een of andere nimf mij en mijn geheele omgeving toe. Ik zou wel eeuwig zoo willen hebben zitten opmerken, waarnemen en genieten.</p>
<p>Doch 't was bij twaalf uur. Als ik dit niet geweten had, zou het klokje dat de arbeiders naar huis riep om te schaften, 't mij verteld hebben. In een ommezien was het tooneel op de akkers in de verte veranderd. De kromme sikkels glinsterden niet meer in de zon. Het rusteloos aanreiken en opvangen van de saamgebonden garven hield op. Men spande de paarden van de wagens om ze een eindweegs verder in de schaduw van een groep hooge boomen te laten uitblazen. Langzaam begon het volk naar het huis toe te stroomen. Nog een minuut of vijf en de geheele wakkere bende, die in het zweet haars aanschijns gewerkt had, was vlak bij. Aan het hek deelde zij zich echter in tweeën. De eene helft ging langs een anderen kant om het huis heen en tien à twaalf jongelieden, van beiderlei sekse kwamen regelrecht op mij af. Hij, die vooraan liep, reikte mij de hand en vertelde mij, dat hij de zoon van zijn vader was en de oudste broer van allen, die hier bij elkaar stonden. Hij en de broer
<pb n="85"/>
die op hem volgde, hadden mij 't eerst gevonden en naar binnen gedragen. Men was recht in zijn schik dat ik weer hersteld was.</p>
<p>Ik weet niet meer wat ik op deze vriendelijke woorden geantwoord heb, maar wel dat ik mijne oogen van den eenen op den anderen liet dwalen en daarbij mijn verbazing geen meester kon blijven. Hoeveel kloekheid en gezonde lichaamskracht was hier aanwezig! Zoowel de meisjes als de jongens zagen er blozend uit. Levenslust straalde van hun gezichten. Ik zieke man gevoelde dat ik een treurig figuur maakte.</p>
<p>Doch niet lang rustte mijn blik op deze groep. Een weinig achteraan kwam een meisje, waarschijnlijk ook een van de zusters, die door de een of andere oorzaak was opgehouden en ik had alleen oogen voor haar.</p>
<p>O, Emilia, hebt gij ooit in de werkelijkheid Ruth de Moabitische gezien? Zij en niemand anders was 't. Ruth in al den glans van schoonheid, reinheid, eenvoud en welke vrouwelijke deugden verder een meisje kunnen versieren. Daar kwam zij aan als het beeld der landelijke bevalligheid in al den overmoed van haar zeventien à achttien jaren, stralend van den zegen van den arbeid, onbeschroomd omdat zij niets te verbergen heeft, haar maagdelijke boezem slechts zwelde van reine gevoelens. Zoo heb ik haar gezien en ik heb haar niet meer kunnen vergeten. In een oogenblit gevoelde ik dat mijn lot beslist was; dat zij en zij alleen de mijne moest worden. Dat was de vrouw, die een man gelukkig zou kunnen maken zonder zich te vernederen aan zijne voeten.</p>
<p>Ik zal niet te veel van uw geduld vergen. Rosa en
<pb n="86"/>
ik wisten na vier weken dat wij elkander beminden en met angst berekenden wij de dagen waarop ik geheel hersteld zou zijn èa zonder onbescheidenheid niet langer zou kunnen vertoeven in haar vaders huis. Toen ik geheel hersteld was, wist ik evenwel mijn verblijf te rekken door een middel, dat bij een landman, die trotsch is op zijn bedrijf, nooit mist. Ik toonde een steeds klimmende belangstelling in het boerenvak. Ik liet mij door mijn gastheer overal rond leiden en in alle geheimen inwijden. Ik verzekerde hem dat niets mij aangenamer en voor mij leerzamer was dan de arbeiders te bezoeken als zij op het veld waren. Gij begrijpt dat ik daarbij slechts oogen had voor die eene, aan wie heel mijn hart hing.</p>
<p>Toch moest ik eindelijk weg. Ik ging evenwel niet voordat ik Rosa beloofd had terug te komen en zij mij te zullen wachten. Ik ben verzekerd dat zij 't doen zal. Haar argeloos hart is niet in staat ontrouw te worden, en zij weet, dat ik liever sterven zal dan haar bedriegen. Doch gij begrijpt nu ook, niet waar, waarom het burgemeesterschap van Drysdale ook zonder de huwelijksplannen van papa en mama voor mij weinig bekoorlijkheid heeft? Ik ben thuis gekomen ten einde dagelijks te kunnen uitzien naar eene gelegenheid om weer weg te sluipen. Vind ik die gelegenheid niet, dan zal ik rondweg aan vader zeggen wat er in mij omgaat en zijn toestemming vragen om Rosa te halen.’</p>
<p>‘Waar denkt gij aan, Willem! Vader geeft zijn toestemming nooit, indien hij weet, dat Rosa uit een gezin van vijftien.... Hebt ge niet gezegd van: vijftien? kinderen is.’</p>
<pb n="87"/>
<p>‘Ik vrees 't ook, Emilia, doch vader zal dat vooroordeel moeten laten varen als ik hem overtuig, dat nergens een Hoeker en flinker vrouw voor mij te vinden is.’</p>
<p>‘Dan moogt gij haar wel eerst op zicht laten overkomen, arme jongen. Gij weet zoo goed als ik, dat vader en niemand in heel Malthusia u gelooven zal.’</p>
<p>Willem keek voor zich. Hij wist dat zijn zuster gelijk had. ‘Dat zij zooals 't is,’ riep hij met verheffing van stem. ‘Beloof gij mij intusschen maar, dat gij mij helpen zult, gelijk ik u helpen zal om van Frits Talandier af te komen.’</p>
<p>‘Top!’ was het antwoord, terwijl zij haar hand in de zijne legde. ‘Intusschen moet gij wel bedenken dat uw geval veel erger is dan het mijne. Ik stel tegenover de koppelarij de stellige verklaring dat ik ongetrouwd wil blijven. Gij wilt de dochter van een verstokten ketter hier binnensmokkelen.’</p>
<p>‘O, dat kan nog wel veranderen, lieve zus. Als gij uwen Jozef maar eens ontmoet, zooals ik Ruth ben tegen gekomen.’</p>
</div>
<div type="chapter">
<pb n="88"/>
<head rend="h3">Zevende hoofdstuk.<lb/>
Een pic-nic.</head>
<p>De familie Talandier zat aan het diner en genoot welbehagelijk van de rust en den overvloed, die haar deel was. Ze waren geen smulpapen, maar ze hielden, zooals de heer des huizes placht te zeggen, van degelijk en lekker. Dat kon immers heel goed samen gaan? Daarbij zorgde dezelfde huisvader voor een opwekkend gesprek. Hij beweerde, ook al weer te recht, dat dit de spijsvertering bevorderde. Ditmaal lagen drie onderwerpen tegelijk voor de hand. Vooreerst de komst van Willem Stille. Dan het gedenkwaardige feit dat Emilia tot driemaal toe met Frits gedanst had en eindelijk een pic-nic, die de oude heer tegen overmorgen georganiseerd had. Meneer Talandier hield van die soort van buitenpartijen en hij was recht in zijn element, als hij daarbij als commissaris mocht optreden. Hij was een levendige, prettige kerel, en de vrienden mochten hem allen graag lijden. Als hij er bij was, dan wist men vooruit zich te zullen amuseeren.</p>
<p>Gelijk veelal waren mevrouw en de kinderen (het echt-<pb n="89"/>paar Talandier genoot het voorrecht een jongen en een meisje te bezitten) stil van aard. Frits was zelfs voor een jongen van zijn leeftijd veel te bescheiden, zooals zijn vader beweerde. Doch ditmaal had Frits zich zelven overtroffen door het feit van de besliste toenadering tot een van de zoetste wenschen zijner ouders. ‘Frits, ik ben over je tevreden,’ had zijn vader gezegd, ‘'t Komt er nu maar op aan, van de behaalde overwinning gebruik te maken. Mijn pic-nic geeft je daarvoor de schoonste gelegenheid.’</p>
<p>Frits grinnikte. De loftuiting van zijn vader deed hem goed en hij was op dat oogenblik stoutmoedig als een leeuw. ‘Ik zal morgenochtend naar Willem Stille gaan en hem welk om heeten. Misschien vraagt mevrouw dan wel of ik Emilia overmorgen mee wil nemen naar de pic-nic.’</p>
<p>‘Ben je mal, jongen? Wou jij wachten tot haar mama je dat vraagt? Mij dunkt nu je zoover beut, kun je je eigen zaken wel doen.’</p>
<p>‘U weet niet, pa, hoe raar Emilia soms wezen kan,’ was het antwoord. ‘Ze kan je zoo op eens aankijken of ze je wil opeten en of ze bij zich zelve denkt: Je bent toch eigenlijk een aap van een jongen. Ik geloof waarachtig dat ze dat denkt, en dan weet ik niets te zeggen. Ik beken 't graag.’</p>
<p>‘Emilia is geen lief meisje,’ viel mama Talandier in. ‘Ik wou niet graag dat onze Suze zoo was. Ik ben er zelf nog niet zeker van, dat zij het met Frits ernstig meent.’</p>
<p>‘Dat zou haar niet geraden zijn. De zaak is tusschen
<pb n="90"/>
meneer Stille en mij stilzwijgend al zoo goed als beklonken en ik geloof niet dat 't haar vriendelijk zou worden afgenomen als zij een spaak in 't wiel wil steken. Wij zijn toch nog de baas, zotr ik denken, en er zijn wel middelen om met een weerspannig kind klaar te komen. Hoor eens, jongen, laat jij alle zijwegen maar liggen en ga recht op je doel af. Vraag jij overmorgen op de pic-nic Emilia rondweg, of ze jou vrouw wil worden en breng mij dan maar over wat ze geantwoord heeft. Voor de rest zal ik wel zorgen.’</p>
<p>Frits beloofde dat hij doen zou wat zijn vader hem voorschreef, ofschoon 't aan zijn gezicht te zien was, dat hij nog zoo zeker niet was van zijn zaak als hij wel weuschte. Alleen waagde hij nog even de opmerking: ‘Verleden jaar heeft Emilia Jan Bryson ook wel den bons gegeven, toen 't er op aankwam, ofschoon ze den avond te voren vier maal met hem gedanst had.’</p>
<p>‘Dat was een ander geval. De oude Bryson stond niet op zoo'n goeden voet met burgemeester Stille als ik. Geloof mij, ga jij maar gerust je gang. Wij zijn ook niet van vandaag of gisteren.’</p>
<p>‘Hoe is je Willem Stille bevallen?’ vroeg mevrouw bescheiden. ‘Is hij veel veranderd?’</p>
<p>‘Ja wel. Hij is veel veranderd, doch naar 't mij voorkomt, niet in aijn voordeel. Hij is groot en stevig geworden, maar al de leden van den Raad waren 't eens, dat hij iets boersch over zich gekregen had. Verbeeld je dat hij uit de derde klasse stapte.’</p>
<p>‘Uit de derde klasse! Maar dat is onmogelijk,’ riepen mama en de jongejuffrouw Suze uit een adem.</p>
<pb n="91"/>
<p>‘Ik vertel nooit gekheden. Hij kwam zoo waar als ik leef uit de derde klasse, terwijl zijn vader hem stond op te wachten en hij straks in de mooie koets van den burgemeester moest stappen. En dat terwijl wij er allemaal bij stonden om hem feestelijk en plechtig te ontvangen. Ook kan ik voor mij niet zeggen dat zijn heele houding bijzonder in mijn smaak viel. De jongen heeft iets voornaams of liever onafliankelijks over zich alsof hij zeggen wil: “'t Kan mij niets schelen wat jelui van mij denkt en ik sta mijn man als 't er op aankomt.” Ik houd nu eenmaal niet van die houding. Maar dat komt er van als men zijn jongen drie jaar lang uit zijn oog laat gaan.’</p>
<p>‘Burgemeester Stille is toch anders een verstandig man, die wel weet wat hij doet. Als ik mij niet vergis, is 't altijd in zijn familie de gewoonte geweest de jongelui op reis te sturen. Later komt dat wel weer te recht als ze een poosje thuis zijn.’</p>
<p>Meneer Talandier zette een extra gewichtig gezicht. ‘Ik wil jelui niet met politiek lastig vallen maar onthoudt wat ik je nu zeg, opdat gij u later herinnert dat ik 't gezegd heb. Als ik mij niet heelemaal vergis, dan is de houding die Willem Stille tegenover den geheelen Raad heeft aangenomen koren op onzen molen of.... Willem Stille wordt nooit burgemeester.’</p>
<p>De anderen keken hem verbaasd aan. ‘Hoe meent u dat, vader?’ troeg Frits ten laatste.</p>
<p>‘Ja, jongen, dat is nu de fijne politiek, waar de meeste menschen niet achterkomen. Als Willem Stille een goeden indruk op de collega's gemaakt had, zooals ik voor
<pb n="92"/>
mij verwachtte toen ik naar het station ging, dan zou ieder zich vereerd hebben moeten achten door elke toenadering van den kant der Stilles, want dan zaten ze minstens nog een halve eeuw op 't kussen. Nu dit evenwel niet het geval geweest is, er in tegendeel gemompeld is en verscheiden van de leden van den Raad alles behalve geneigd schijnen om zoo maar voetstoots aan te nemen, dat hij en niemand anders zijn vader mag opvolgen, nu begrijp je dat de familie Stille ook zal gaan uitkijken links en rechts waar ze steun en hulp kan vinden en met beide handen elk bondgenootschap, dat haar voordeelig kan zijn, zal aangrijpen. Nu vlei ik mij nog al wat invloed in den Raad te hebben. De Stilles weten dat. Ik twijfel daarom dan ook niet of gij zult Emilia vrij wat tammer vinden dan gij vermoedt, als ten minste haar vader begrepen heeft wat ik op de gezichten van de collega's gelezen heb.’</p>
<p>De drie subalterne leden van de Talandiers keken elkaar op nieuw verbaasd aan. Zooveel politiek doorzicht ging hun begrip te boven.</p>
<p>‘Intusschen heeft meneer Stille mij reeds stilzwijgend beloofd,’ ging de huisvader voort, ‘dat hij voor een plaatsing zal zorgen, Frits. Als Emilia uw vrouw wordt, zult gij met de toelage, die ik u zal geven, als een rijk man leven kunnen zonder dat ge u behoeft dood te werken, maar gij moet toch iets aan de hand hebben in afwachting dat je mijn plaats in den Raad zult innemen.’</p>
<p>Frits maakte eene afwijzende beweging met de hand, 't welk beteekenen moest, dat hij dat tijdstip nog als zeer verwijderd wenschte te beschouwen en waarschijnlijk ook
<pb n="93"/>
dat hij zich onwaardig vond om de plaats van een zoo diepdenkend en staatkundig vader in te nemen. Zoo ten minste vatte zijn vader het op, want deze zeide aanmoedigend: ‘Wat men niet weet, kan men nog leeren en het beleid komt niet voor de jaren, Frits. Ook vlei ik mij, dat gij nooit ongenegen zult zijn om bij uw vader raad en voorlichting te nemen. Langs dien weg zijn ik en anderen er ook gekomen.’</p>
<p>Meneer Talandier vond dat men nu genoeg over de Stilles en hun kinderen gesproken had en wendde het gesprek weer op de pic-nic. In breede trekken en met het tafellaken als platte grond werd het terrein waar men den dag zou doorbrengen aangeduid. Voorts las hij een lijstje voor van al de eet- en drinkwaren die men zou meenemen en de beleidvolle verdeeling welke daarbij ten grondslag gediend had.</p>
<p>Nu moet erkend worden dat een pic-nie in Drysdale zeer eigenaardige gemakken aanbood. Daar geen der deelnemers meer of minder dan vier monden te velde bracht, viel 't niet moeilijk de zaak van den beginne naar aller genoegen te regelen. Maar 't komt er in de wereld slechts op aan zich in een bepaalde richting een naam te maken en dat was meneer Talandier gelukt. Van alle pic-nic's die goed slaagden kreeg hij de eer en daar 't ondenkbaar was dat er ooit een mislukte, behoefde de vrees voor latere teleurstelling hem niet tot bescheidenheid te nopen bij de uitvoering of de aanvaarding. Tegen den tijd van een pic-nic legde men stilzwijgend alle gezag in zijne handen en beschikte hij als dictator over de keukens en de beurzen zijner medeburgers. 't Kwam nooit in iemand, die de eer genoot bij zulke feestjes in aanmerking te wor-<pb n="94"/>den genomen, op, zich over de onkosten te beklagen.</p>
<p>‘Hier zijn de invitaties, Frits,’ zei meneer Talandier, terwijl hij zijn zoon een pakje enveloppes met adressen overhandigde. ‘Met een van deze introductie-biljetten kunt ge als je wilt nog van avond bij de familie Stille gaan theedrinken.’</p>
<p>‘Ik zei reeds dat ik plan had Willem Stille morgen te gaan verwelkomen, papa,’ merkte Frits op.</p>
<p>‘Dan zal ik de invitaties maar met den knecht rondzenden,’ zei de oude heer gramstorig.</p>
<p>‘Als u 't zoo opneemt, dan heb ik 't niet gezegd. Maar moeten die anderen dan ook van avond bezorgd worden?’</p>
<p>Meneer Talandier zat even in gepeins. ‘Gij hebt niet geheel ongelijk,’ zei hij daarop nadenkend, ‘'t zou geen houding hebben dat wij al de andere uitnoodigingen door den knecht lieten rondbrengen en die aan de Stilles alleen door u, indien die scène op het jongste bal niet was voorgevallen. Gij kunt dus gerust uw gang gaan. Ik heb besloten de zaak op haren en snaren te zetten en gij weet als ik iets wil, dan gebeurt het ook. Als Emilia u den zak durft geven, dan mag de heele wereld voor mijn part weten dat ik 't er niet bij zal laten zitten. Ik voel dat ik de koord van het net in handen heb. Ga maar gerust je gang, mijn jongen.’</p>
<p>Ofschoon Frits volstrekt niet ingenomen was met het denkbeeld dat zijn dingen naar de hand van Emilia een binnenlandschen oorlog kon ten gevolge, hebben, durfde hij toch zijn vader niet tegenspreken. Hij nam de invitatie voor de familie Stille dus zwijgend aan en beloofde dat hij haar nog dien eigen avond bezorgen zou.</p>
<pb n="95"/>
<p>In zooverre als dé ontvangst van de beide hoofden der familie. Stille betreft, behoefde hij dan ook geen berouw te hebben dat hij gegaan was. Hij werd met open armen ontvangen. Ook was Willem niet onhartelijk jegens zijn vroegeren schoolkameraad en speelmakker. Doch Emilia gaf niets mee. Zij was onbewegelijk in haar keurslijf van beleefdheid en hooghartigheid en Frits tornde daar tegen op. Hij bepaalde zich tot eenige zeer banale opmerkingen omtrent de dingen van den dag en voelde dat hij een treurig figuur maakte. Onder het huiswaartskeeren beloofde hij dan ook aan zich zelven dat hij op de picnic beter op zijn tellen zou passen. Als de zon voor een weinigje warmte wou zorgen en de noordenwind zijn plaats inruimen aan een vriendelijker godheid en als de omstandigheden meewerkten om Emilia wat toeschietelijker te maken, dan twijfelde hij er niet aan of hij zou, wanneer hij al zijn moed bijeengaarde, er wel een declaratie uitkrijgen en dan had hij het zijne gedaan. Beweerde zijn mama niet altijd dat volgens de dames van haar krans er in heel Drysdale geen jongeman was, die zoo goed zijn woord kon doen als hij? Nu, dan zou 't ook wel lukken, ten minste zoo lang als papa er zich buiten hield en hem niet met allerlei wenken en toespelingen in verlegenheid bracht. Hij wou dat hij maar den moed had om papa dat eens te zeggen, den man aan 't verstand te brengen hoe hij de zaak, die hij bevorderen wou, benadeelde door zijn bemoeizucht.</p>
<p>Op den dag voor de pic-nic bepaald, kon men tegen den middag net zooveel equipages buiten Drysdale vereenigd vinden als er aanzienlijke ingezetenen waren. Ieder
<pb n="96"/>
rijtuig bevatte een vader, moeder en twee kinderen, 't zij dan met de variant van twee zoons en twee dochters of een zoon en eene dochter, al naar de meerdere of mindere gunst van den hemel. Op de eerste pleisterplaats werd het gezelschap naar aloude gewoonte onder de leiding van meneer Talandier dooreen gemengd. 't Was juist in dit deel van het programma, dat het talent van den ceremoniemeester het helderst aan 't licht kwam. Niemand die zoo goed de verhoudingen wist in acht te nemen en het genoegen te bevorderen, door juist hen die elkaar zochten ongezocht bijeen te brengen, als hij. En vandaag tartte hij blijkbaar alle vormen en vooroordeelen. Willem Stille werd uit het rijtuig van zijn ouders gelicht en Frits kreeg diens plaats vlak naast Emilia. Daarentegen plaatste de ceremoniemeester Willem bij de familie Drysdale met de afschuwelijke dochter, op wie de oude lui hun hart gezet hadden. Het heele gezelschap begreep dat dit een diplomatieke streek was en dat de Talandiers het terrein met den stormpas wilden veroveren. Toen ook de andere noodzakelijke en wenschelijke verschikkingen gemaakt waren, reed men verder. Het doel van den tocht was een boerderij aan den voet van het gebergte, waarheen reeds vroeg een wagen met proviand vertrokken was.</p>
<p>De wind blies nog vrij koud over de vlakte. De oudere dames wikkelden zich in haar mantels en de vaders proponeerden aan haar dochters dat goede voorbeeld te volgen. Doch de meesten weigerden. 't Was een heerlijke voorjaarslucht, die warm genoeg was in vergelijking van het saizoen, dat men achter den rug had. 't Was heerlijk zich eens te laten doorwaaien. Men voelde dat men buiten was.</p>
<pb n="97"/>
<p>Zoo dacht er ten minste Emilia over, en Frits die dientengevolge de mooie gelegenheid om haar den doek te helpen omdoen, zich zag ontglippen, legde dit uit als een bewijs dat zij dezen dag al niet veel vriendelijker en toeschietelijker zou wezen dan den avond, waarop hij de invitatie gebracht had. 't Was kennelijk dat 't haar niet bijzonder welgevallig was, nu hij naast haar plaats genomen had. Zou 't wellicht beter geweest zijn, indien zijn vader er zich niet mee bemoeid had?</p>
<p>Meneer Stille en zijn vrouw deden intusschen al hun best om Frits op zijn gemak te zetten en hem en Emilia te doen gevoelen, dat zij niemand liever als schoonzoon zouden aannemen, doch hunne blikken zwierven telkens af naar het rijtuig, dat onmiddellijk aan het hunne voorafging, waar Willem druk in gesprek was met het leelijke Drysdaaltje.</p>
<p>Zouden zij te veel hopen, wanneer zij zich voorspiegelden dat alles daar boven wensch ging? Willem had wellicht ook zijn kansrekening gemaakt en was even als zij tot de gevolgtrekking gekomen, hoe een toenadering tot de invloedrijkste familie voor hem een vraagstuk van te zijn of niet te zijn was. 't Verheugde hen meer dan zij konden uitdrukken, ofschoon zij 't zich niet konden begrijpen; vooral de burgemeester niet als hij dacht aan het gesprek met zijn zoon op den dag van diens terugkomst.</p>
<p>Doch Willem, die de politieke en dynastieke gevolgtrekkingen van zijn doen of niet doen gaarne voor rekening van de Drysdaalsche babbelzucht liet, gaf eenvoudig toe aan een gevoel van ordentelijkheid, dat hij uit den vreemde had meegebracht. 't Arme kind kon het
<pb n="98"/>
niet helpen dat zij leelijk was en dat zijn ouders of de hare plannen smeedden waarbij haar geluk betrokken was. Zij bleek een eenvoudig goed meisje te wezen, dat blijkbaar schik had in de voorkomendheid van den jongen man, dien men naast haar gezet had. Er was geen enkele reden waarom zij niet met welgevallen zou geluisterd hebben naar zijn reisverhalen, waarin zooveel voorkwam wat haar belangstelling gaande maakte, haar weetgierigheid prikkelde, want dit Drysdaaltje was volstrekt geen on noozel meisje, al maakte zij geen aanspraken op bijzondere geestigheid. Van de reisverhalen kwam Willem op het eigenaardige natuurschoon van de omstreken van Drysdale en de verbeteringen welke men daar in de laatste jaren had aangebracht. Hierdoor werd gaandeweg ook de oude heer in het gesprek getrokken.</p>
<p>‘'t Eenige wat mij meer dan ooit treft en onaangenaam aandoet nu ik andere landen en volken gezien heb’, zei Willem, ‘is de stilte, de eenzaamheid, laat mij zeggen, het gebrek aan menschen en gewoel, 't welk elders het oog bekoort. Malthusia is stellig het slechtst bevolkte land van de wereld.’</p>
<p>‘Dat is, zooals gij weet, onze eer en niet onze schande,’ zei de heer Drysdale met een glimlach. ‘Overbevolking is steeds het schrikbeeld onzer secte geweest. De eerste zorg van alle regeeringspersonen moet zijn een oordeelkundige, gelijkmatige verdeeling, naar evenredigheid van de voedende kracht van de plek waar zij wonen. Als gij lust hebt zal ik u bij mij aan huis een plattegrond laten zien, waaruit u blijken kan hoe de uitbreiding van de stad Drysdale en van den geheelen staat steeds naar
<pb n="99"/>
dien maatstaf heeft plaats gehad. Wij vragen niet hoeveel menschen op een gegeven plek staan of zitten of zich bewegen kunnen, maar hoeveel monden er voedsel vinden.’</p>
<p>‘Ik eerbiedig die wijze voorzorg,’ antwoordde. Willem, ‘doch ik vrees dat men uit voorzichtigheid die voorzorg overdreven heeft. Men is zeker bang geweest dat de berekeningen toch nog zouden falen. Anders zou 't dunkt mij hier toch levendiger zijn. De boerenplaatsen zouden diohter op elkander staan en meer bevolkt zijn. Mijn inziens kon dit zonder schade het geval wezen.</p>
<p>‘Gij zult toch het Neo-Malthusianisme niet willen verwijten dat het overdrijft uit vrees van op te weinig zekere gegevens af te gaan?’ vroeg meneer Drysdale.</p>
<p>‘Dan zou 't aan het systeem zelf moeten liggen,’ zei Willem, den bal als 't ware terugkaatsend.</p>
<p>‘Het stelsel is goed; 't is proefondervindelijk bewezen het eenig doelmatige wapen tegen de overbevolking en dus tegen het pauperisme te zijn, doch juist daarom moeten wij onze berekeningen maken voor vele jaren en niet voor het oogenblik of de onmiddellijke toekomst.’</p>
<p>‘Maar als nu ook die jaren voorbij zijn; want die tijd komt toch eenmaal zeker?’</p>
<p>‘In dat geval breiden wij onze grenzen weer uit,’ was het antwoord, terwijl de spreker naar den horizont wees. ‘Daar ginds liggen nog duizende hectaren woest land, dat ontgonnen kan worden en op nieuw duizende monden voeden. Naar onze berekening zal dat nog vele duizende jaren duren. Gij ziet, wij werken met geen kleine getallen.’</p>
<pb n="100"/>
<p>‘Zijn die woeste gronden uw eigendom; ik bedoel het eigendom van den staat?’ vroeg Willem.</p>
<p>‘Ja en neen. Er bestaat in ons archief een stuk, doch van eenigszins twijfelachtigen oorsprong, volgens hetwelk onze vaderen die gansche streek tot aan het hooge gebergte, in der tijd zonden gekocht hebben van dezelfde wilde stammen, die hun het gedeelte van het land, dat wij reeds bewonen, hebben afgestaan. Maar die aanspraken zijn, zooals ik zeide, niet geheel boven bedenking verheven. 't Wenschelijkst is dat het geval, waarin die zaak ter sprake zou moeten komen, zich nooit voordoet. Dat woeste en onherbergzame oord bewijst ons nu gratis den dienst als voormuur tegen de naturellen, die het binnenland van dit groote eiland bewonen. Wij zijn niet verlangend naar de kennismaking met hen, ofschoon onze meerdere beschaving ons waarschijnlijk een groot voordeel op hen verzekeren zou.’</p>
<p>‘Als wij over de noodige strijdkrachten beschikken konden, zou ik dat met u eens zijn,’ zei Willem. ‘Maar ik vrees dat die ons zouden ontbreken.’</p>
<p>‘Ontbreken!’ riep de heer Drysdale met de uiterste verbazing. ‘Waarschijnlijk spreekt gij aldus, jongeheer, omdat wij geen staand leger hebben, geen mannen met hooge beeremutsen en helmen, zooals gij ze hier en daar in Europa bij een revue bewonderd hebt; dure paardjes op stal in vredestijd. Maar gij vergeet, dat wij als een eenig man zouden opstaan, indien onze vrijheid of onafhankelijkheid bedreigd werd. Onze jongelieden maken te zamen al een geducht leger uit, als ik de gehuwde manuen nog uitzonder.’</p>
<pb n="101"/>
<p>Willem glimlachte en zei zoo verzachtend dit hem maar mogelijk was. ‘'t Komt mij voor, dat het jongere geslacht in Drysdale niet uitmunt door bijzonder krachtige ont wikkeling. Mijn kennissen en schoolkameraden zien er, nu ik ze na drie jaar terug vind, net uit of ze niet recht gezond zijn. Er loopen heel wat papieren mannetjes rond, zou ik zeggen.’</p>
<p>‘Papieren mannetjes of niet. In de oorlogen van den nieuweren tijd komt 't niet aan op grove leden en zwaren lichaamsbouw maar op de geestelijke meerderheid. Dat zou <hi rend="spat">ik</hi> meenen. Herinnert ge u uit de geschiedenis den oorlog, nu zoowat drie honderd jaren geleden, tusschen Frankrijk en Duitschland gevoerd? Toen hebben bij het beroemde beleg van Parijs in het hartje van den winter zulke papieren officiertjes van de jonk erpartij wonderen gedaan.’</p>
<p>‘Omdat zij de Pommeren en Mecklenburgers en de stevige Beieren achter zich hadden. Ik betwijfel of Malthusia, ik meen het platteland, wel veel zulke mannen, als waaruit die regimenten gevormd waren, zou kunnen opleveren, zelfs met den achterban er bij.’</p>
<p>‘Gekheid,’ antwoordde meneer Drysdale en hij ging met het beminnelijkste optimisme dat men ter wereld ontmoeten kan voort te betoogen, hoe 't eigenlijk een groote dwaasheid was de goede of Lwade kansen van een oorlogvoor Malthusia te berekenen. Het feit dat 't land in oorlog kon geraken met eenige andere mogendheid was op zich zelf te dol om alleen te loopen. Hij somde daarentegen alles op waaruit blijken kon hoe de geheele overige wereld er rechtstreeks belang bij had den twee-kinderstaat in stand te houden. Malthusia was welvarend. Mal-<pb n="102"/>thusia benadeelde niemand en bevoordeelde iedereen door de vruchten van zijn vlijt en wijze spaarzaamheid. Op de Europeesche beurzen was nog nooit een fonds ten zijnen laste verschenen. Voor allen, wien de worsteling met het leven te zwaar werd in de andere werelddeelen, was Malthusia een toevluchtsoord, een reddende plank zoodra zij zich maar onderwierpen aan de wetten en instellingen des lands. ‘Wie zou ons dan aanvallen, bid ik u!’ riep de Heer Drysdale uit. ‘Wie zal er ooit aan denken met ons te haspelen over soortgelijke nesterijen als elders de hoofden op hol brengen. Wij zenden onze zonen uit om voor hun genoegen en hun vorming de wereld te zien, wanneer ons dit goeddunkt, maar niet om hier of daar een stuk brood te halen, dat een ander beter nog gebruiken kan dan zij. Praat me dus niet van oorlog. Gesteld dat onze krijgsmiddelen gebrekkig, totaal onvoldoende zijn, dan zal ik voor mij er nog geen nacht minder gerust om slapen. Wij hebben ze eigenlijk niet noodig.’</p>
<p>De overtuiging of liever het fanatisme waarmee dit gezegd werd, sleepte mevrouw Drysdale en haar dochter meê. Willem had den moed niet het te bestrijden. Liever gaf hij gaandeweg een andere richting aan het gesprek, waardoor ook de dames aan het woord kwamen. Met de jonge juffrouw Drysdale haalde hij meer bepaald herinneringen uit hun beider jeugd voor den dag, waarbij hem op nieuw bleek, dat het oordeel van Emilia over haar minstens voorbarig was. Hij had in de laatste dagen reeds genoeg Drysdaalsche dametjes ontmoet om voor zich zelf tot de overtuiging te komen, dat de minst mooie en bevallige niet tevens de minst ontwikkelde was. Zonder te ver-<pb n="103"/>moeden dat hij kwaad stichtte, maakte hij haar een paar alleraardigste complimentjes, die haar groote oogen deden opzetten en door mama met een fijn glimlachje in haar moederhart werden weg geborgen. Daar zaten ze niet alleen veilig en goed bewaard, maar ze werden straks, even argeloos als ze ontvangen waien, uitgebroeid. Wat er voor den dag kwam, had een snavel en sporen aan, net als de jouge haantjes waarop de kloek zoo vredig en stil in 't zonnetje is gaan zitten.</p>
<p>Na een rit van twee uren was men op de plaats zijner bestemming. Alle rijtuigen reden het erf van een groote model-boerderij op, waar ze van hun kostbaren inhoud ontdaan werden. Meneer Talandier verwittigde het gezelschap dat binnen op de deel de tafel stond aangericht, waaraan men zich over een paar uur zou te goed doen, dat er bovendien een paar groote kamers beschikbaar waren voor de oudelui wien het buiten te koud was, terwijl voorts ieder naar het beginsel van vrijheid en blijheid op het erf, in de weilanden en op een kleinen afstand in een bosch, dat reeds de kleuren van den zomer begon te dragen, zich naar lust en goedvinden vermaken mocht. Dientengevolge verdeelde men zich al zeer spoedig in oud en jong, waarbij alleen de Heer Talandier, gebruik makend van zijn recht van Ceremoniemeester, de partij koos, die niet met zijn leeftijd strookte. Toch zou hij zich vergist hebben indien hij verwacht had, dat er voor hem iets te regelen viel. De jonge dames voegden zich als bij afspraak in troepjes van twee of vier bij elkander en de jonge heeren liepen eveneens als de deelen van een goed geordend leger achter de jonge dames aan.
<pb n="104"/>
't Gelukte Willem Stille niet daarop inbreuk te maken, gelijk hij trachtte te doen door Sophie Drysdale zijn arm aan te biedert. Met een kleur als bloed sprong zij op zij en Willem slenterde met de anderen haar achterna. Hij begreep, dat hij iets heel onwelvoegelijks gedaan had, ofschoon hij zich geen voorstelling van zijn misdrijf kon maken. Waarom had hij twee volle uren naast deze jonge dame mogen zitten en was hij nu op eens verlaagd tot den raug van een palfrenier?</p>
<p>Willem was blijkbaar geheel vreemd geworden aan de zeden van zijn geboorteland. Als hij onder de jongelui van Drysdale was blijven verkeeren zou hij hebben geweten, dat een jonge dame wel onder het oog van haar vader of moeder met een jongeman vertrouwelijk mocht zitten keuvelen, ja, dat in de zeden als een toegevende bepaling was opgenomen dat zij ook door de tegenwoordigheid van zijn ouders of vran een van deze beiden als veilig werd beschouwd, maar dat zij overigens overal en in elk ander gezelschap te meer kans had te blijven zitten naarmate zij zich gemakkelijker en vrijer bewoog. De geleerden in Malthusia beweerden dat dit begrip al tijdens de stichting van den Staat geheerscht had, dat de vaderen het uit Europa hadden overgebracht.</p>
<p>Intusschen was er drukke correspondentie tusschen de verschillende groepen van jonge heeren en jonge dames als op zichzelf staande lichamen beschouwd, doch Willem Stille vond in de grappen, waarmee zij zich bezig hielden, weinig behagen. Deze deden hem denken aan 't geen hij in Europa wel eens op boerenkermissen gezien had of als laf en kinderachtig veroordeeld in aankomende jongens en
<pb n="105"/>
meisjes, gymnasiasten en kostschooldametjes. Er werd onophoudelijk gegicheld zonder dat iemand wist waarom. Op de meest insipiede manier staken de jonge dames telkens de kopjes bij elkaar om, de hemel weet welke, gewichtige geheimen te wisselen. Daarentegen hadden de jongeheeren een dolle pret in de lafste plagerijën. Ze trokken de meisjes aan de linten die van heur haren afhingen, trapten allergeestigst nu en dan op een sleep of gooiden met groen, dat langs den weg groeide, ofschoon 't jammer was het nu al af te plukken. Daarbij wisselden ook zij allerlei telegrafische teekens en was 't Willem niet mogelijk er een enkelen uit te halen, die lust had een verstandig gesprek met hem te houden. Hij zocht dus den ouden Heer Talandier op, die heel achteraan liep en blijkbaar ernstiger dingen in 't hoofd had. Doch ook hier vond hij geen troost, want zoodra de oude heer ontsnappen kon, maakte hij van het recht van zijn leeftijd gebruik om zich bij Emilia te voegen, die zijn arm als een ware verlossing aannam. Ze begreep wel dat zij van Scylla in Charybdis viel, maar ze was dan ten minste van de Scylla verlost. Ook haar verveelde het geestelooze gesnap van haar kameraadjes grenzenloos en de zoogenoemde grappen van de jongens maakten haar woedend.</p>
<p>Willem was dankbaar toen er ten slotte een eind aan de wandeling kwam. Hij trok zich, zoodra hij dit met fatsoen doen kon van de overigen terug en koos een stil plekje aan den anderen kant van het huis om een oogenblik met zichzelf alleen te zijn. Onwillekeurig toch voerde hem zijn verbeelding naar een andere boerderij, ook
<pb n="106"/>
ruim en flink gebouwd als deze, in een even schilderachtig oord, met bosschen aan den rand en bergen in het verschiet. Ook daar had hij menig landelijk feest bijgewoond, maar hoe geheel anders waren de indrukken geweest, hoe ongedwongen was de omgang der beide seksen en hoe aangenaam de afwisseling tusschen een degelijk gesprek en een plaagziek spel. Dat spel was nooit laf geweest. Kracht en vlugheid kwamen daarbij tot hun recht; jeugd en bevalligheid dongen er om den prijs, en de kroon op alles werd gedrukt door het feit, dat men den geheelen dag hard gewerkt had, dat men zich aanspraken verworven had op ontspanning, die morgen van nieuwe inspanning zou gevolgd worden. Hoe was 't daarentegen hier? De aangenaamste conversatie was nog die met den Heer Drysdale geweest, doch het bodemloos optimisme, 't welk diens redeneeringen geheel beheerschte, maakte haar in de hoogste mate onvruchtbaar. De jongelui waren kortweg stuk voor stuk onuitstaanbaar.</p>
<p>'t Was waar, Sophia Drysdale was een eenvoudig goed kind, maar het oog wil ook wat hebben en ze was al niet veel meer dan eenvoudig en goed. Een heel ander beeld van eenvoud en goedheid stond haar in Willem's hart in den weg. Gezonde kracht en kinderlijke argeloosheid hadden zich in het verre land van hem meester gemaakt en zij spraken van de toekomst, terwijl al wat er hier nog eenige bekoorlijkheid behouden had, aan de laatste bloemen van den spaden herfst deed denken. Rosa, het kind van 't land, dat zijn belofte van eeuwige trouw ontvangen had, was een lentebloem, die nog pas den knop vertoonde. Onder den ademtocht van zijn liefde
<pb n="107"/>
en zijn kracht zou ze zich meer en meer ontwikkelen tot volle pracht en heerlijkheid.</p>
<p>Terwijl Willem alleen stond te mijmeren en voor een poos vergat waar hij zich bevond, voelde hij een hand op zijn schouder. 't Was Emilia, die hem overal gezocht had en die hem bezwoer haar niet weer alleen te laten. ‘Ik ben weggeloopen, lieve Willem,’ zei ze gejaagd, terwijl een hooge kleur verried dat toorn en minachting sterker dan ooit in haar gemoed aan 't worstelen waren. ‘Ik wil niet bloot staan aan de vervelende vertoogen van dien ouden gek, die in plaats van zijn laffen jongen uit vrijen gaat. Je moet bij mij blijven of ik ga alleen naar huis terug. Ik loop liever vier uur te voet dan hier langer te blijven als ik hem moet aanhooren.’</p>
<p>‘Wien bedoelt ge, lieve? Van wien spreek je?’ vroeg Willem ofschoon hij wel vermoedde wat er gebeurd was.</p>
<p>‘Behoef je dat nog te vragen? Frits Talandier heeft twee volle uren naast mij in het rijtuig gezeten en geen mond open gedaan. Ik geloof wel dat hij tot zijn keel toe vol zat en papa en mama toonden zich ongeduldig genoeg, omdat hij zoo'n mooie gelegenheid ongebruikt liet, maar telkens als hij op 't punt was iets te zeggen, waaruit ik waarschijnlijk zou hebben moeten opmaken dat hij doodelijk van mij is, joeg ik hem met een enkelen blik weer in zijn hoek en de declaratie bleef achterwege. Dat was nog grappig,’ voegde zij er bij, ondanks haar boosheid een glimlach bij de herinnering aan het dwaze figuur van den jongen Talandier niet kunnende bedwingen. ‘Maar nu dreigt 't erger te worden. De oude heer heeft mij rechtstreeks aangeklampt en for-<pb n="108"/>meel in kennis gesteld van de voortreffelijkheden van zijn zoon. Toen ik daar doof voor bleef, heeft hij mijn eigen voortreffelijkheden opgesomd en die van ons heele geslacht, papa en mama en al de lieeren en dames die in onze ontbijtkamer hangen. Toen ook dat nog niet voldoende bleek te zijn om mijn hart te vermurwen of mij het gewicht van zijn stap te doen inzien, heeft hij als een echte diplomaat laten doorschemeren, dat hij voor een belangrijk aandeel betrokken is in de kansen van uw promotie. 't Was of hij mij een ruilhandel wou voorstellen. Gelukkig kon ik hem in zijn gezicht uitlachen zonder u te benadeelen. Gij hebt even weinig zin in het burgemeesterschap als ik in zijn zoon.’</p>
<p>‘Uitmuntend, lieve meid. De man zal nu wel woedend wezen en 't u of mij op de een of andere manier betaald zetten, maar daarover zullen wij ons niet verontrusten. De hoofdzaak is dat gij nu voorgoed van Frits en zijn aanzoeken af zijt.’</p>
<p>‘Als dat waar was; maar ik vrees dat papa en mama nog menig potje te vuur zullen zetten eer wij rustig kunnen zeggen, dat de quaestie voor goed uit is, en heel Drysdale zal er aan te pas komen. Gij kent de lui hier niet zoo goed als ik. Huwelijksquaesties zijn staatsaangelegenheden. 't Zal mij nooit vergeven worden dat ik Frits, zoo 't heeten zal, eerst voet gegeven heb en hem daarna laten loopen.... Had ik ook maar niet zoo dom geweest om driemaal op een avond met hem te dansen!’ voegde zij er pruilend met een paar spijtige tranen bij.</p>
<p>‘Kom, kom, dat is toch geen misdaad geweest, al is 't,
<pb n="109"/>
van achteren gezien, misschien jammer. Maar wie is tenallentijde wijs! De Drysdalers hebben daardoor een onderwerp voor de conversatie te meer gekregen. Uw coquetterie wordt op die manier nog de aanleiding tot een binnenlandschen oorlog misschien. Ik heb al wel zoo veel gezien, dat zoo'n kleine afleiding mij geen kwaad zal doen. Ik beloof u, dat ik mijn honderd en des noods mijn duizend Drysdalers staan zal, als ze uw goeden naam te na komen.’</p>
<p>‘Och, maak er geen gekheid van, want er komt nog wat ergers bij.’</p>
<p>‘Nog wat ergers? Je maakt mij wezenlijk angstig. En wat is dat erger dan erg?’</p>
<p>‘Dat hebt gij zelf op uw geweten, onvoorzichtige. Hebt gij, wiens hart heel ergens anders dan in Malthusia verpand is, niet de arme Sophie Drysdale dingen in het hoofd gepraat, die er niet weer zoo gauw zullen uitgaan.’</p>
<p>‘Ik? Ik heb met het arme kind zitten praten zooals men met ieder meisje praat, over koetjes en kalfjes en nog wat. Als ze daarvan iets in haar hoofdje kan bergen dan moet er al heel veel ruimte daarbinnen zijn. Overigens is ze mij mee gevallen. Ik geloof, dat gij haar te streng beoordeeld hebt.’</p>
<p>‘Hebt gij dat aan papa en mama ook gezegd?’</p>
<p>‘Wel neen. Ik heb papa en mama sedert wij hier op de boerderij zijn, nog geen oogenblik gesproken.’</p>
<p>‘Nu dan hebben zij zelve hun berekeningen en conclusies gemaakt, want zoo even, toen ik langs het huis liep, zag ik papa en meneer Drysdale zamen op de stoep staan
<pb n="110"/>
met de handen in een geslagen en ik hoorde papa zeggen: ‘Als 't waar is, dat de jongen zin in haar heeft, dan begrijpt gij wel dat wij er dol blij mee zullen wezen,’ een opvatting die ik nog al gevat van papa vond, omdat hij daardoor maskeerde dat 't een doorgestoken stuk van mama en hem is om u aan Sophie te koppelen. Ik weet stellig dat ze meneer Talandier, dien akeligen vent, in den arm genomen hebben om gedaan te krijgen dat jij in het rijtuig van de Drysdales terecht kwaamt.’</p>
<p>‘'t Spijt mij voor het lieve kind,’ zei Willem met werkelijk gemeende warmte. ‘Ik verzeker je, dat 't mij spijt. Maar lieve deugd, wat is dat hier dan ook voor een troep! Nergens ter wereld heb ik zoo'n gekonkel met hu welijken en huwelijksplannen gezien.’</p>
<p>‘Ik heb je al gezegd, dat elk huwelijk hier een staats zaak is,’ antwoordde Emilia.</p>
<p>Ze zou er waarschijnlijk nog heel wat bijgevoegd hebben om haar afkeer van dien ongezonden toestand te luchten, indien op dit oogenblik niet een luid gejubel van den anderen kant van het huis hun aandacht getrokken had. ‘Ze schijnen los te komen,’ zei Willem. ‘Wat een pret! Laat ons een gaan kijken wat ze nu weer uitvoeren.’</p>
<p>Zij liepen om het huis heen en kwamen weldra aan den rand van een kleinen vijver, waaromheen het geheele gezelschap oud en jong zich verzameld had. Tegelijker tijd werd de oorzaak van de algemeene vroolijkheid hun duidelijk. Een van de jongelui had een jong katje op het erf zien loopen en was op den geestigen inval gekomen het diertje in een klomp van den boer te zetten en in den vijver te duwen. De dolle sprongen van de kleine
<pb n="111"/>
zwerveling deden de geimproviseerde boot al verder en verder van den kant af drijven en nu bevond zij zich juist in het midden van den vijver. Het geheele gezelschap vermaakte, zich dol met deze grap. De oudelui waren er voor naar buiten gekomen, en de jonge heeren en dametjes hadden zonder onderscheid elke andere uitspanning laten varen om te zien hoe het diertje zich redden zou. 't Mooiste van het geval was dat de klonvp niet heel waterdicht was en dat poes dus telkens van plaats moest veranderen om droog te blijven. Doch daardoor kantelde het vaartuig geweldig en was er elk oogenblik kans dat het zou omslaan.</p>
<p>‘Dat vind ik al een heel nare grap,’ zeide Willem zoo luid dat iedereen het hooren kon. ‘'t Beestje moet noodzakelijk verdrinken. Wie is de edele uitvinder van dit kwajongensspel?’</p>
<p>Het geheele gezelschap keerde zich naar zijn kant, maarde edele uitvinder hield zijn mond. Alleen zei burgemeester Stille, als schaamde hij zich over zijn zoon, die on gevraagd als zedemeester optrad, ‘'t is maar een onschuldige grap, Willem. 't Beestje zal wel kunnen zwem men.’</p>
<p>‘Ik zeg u dat het arme dier verdrinken moet, papa. 't Is nog te klein, al kon 't zwemmend den afstand naarden kant afleggen. Ik begrijp niet hoe u dat een onschuldige grap kunt noemen, al geldt 't maar een kat.’</p>
<p>Burgemeester Stille, dus in 't openbaar, ten aanhoore van een geheel gezelschap, door zijn eigen zoon op de vingers getikt, was op het punt een stekelig of hoog antwoord te geven, maar nog eer hij den mond ge-<pb n="112"/>opend had, kreeg Willem al gelijk. De klomp liep tot den rand toe vol en zakte onder het katje weg. De kleine drenkeling lag te spartelen met de pootjes en liet een klagend geschrei hooren.</p>
<p>Nu was het tooneel op eenmaal veranderd. De oude en jonge dames gilden 't in koor uit, alsof de wereld aan het vergaan was. Een paar kregen 't bijna op de zenuwen.</p>
<p>‘Laat de lafbek, die die onschuldige grap verzonnen heeft, nu ook het arme dier redden,’ zei Willem werkelijk verontwaardigd. Maar de bedoelde lafbek scheen even weinig geneigd om op deze tweede sommatie als op de eerste te antwoorden, en al de jongeheeren keken met beteuterde gezichten naar hun mooie pantalons en vonden 't wel wat vroeg in 't jaar om te water te gaan.</p>
<p>‘Dan zal ik 't maar doen,’ zei Willem dus, terwijl hij onderwijl zijn schoenen reeds had uitgetrokken en haastig zijn kousen volgen liet. In een ommezien had hij zijn pantalon tot aan de heupen opgestroopt en stapte hij in den vijver, die zooals hij vermoedde, niet heel diep was.</p>
<p>Wat de schrik voor het verdrinken van het katje begonnen bad, voltooide het gezicht van twee flink gebouwde naakte beenen. 't Gegil der jonge dames werd een noodkreet en de heele zwerm nam overijld de vlucht.</p>
<p>De burgemeester maakte intusschen uit, dat zijn zoon gek was, zich zooveel moeite voor een kat te geven, en mama Stille verzekerde in wanhoop, dat haar jongen morgen met de koorts in bed zou liggen. Intusschen had Willem het beestje gegrepen en op den kant neergezet.</p>
<p>Dit kleine incident werkte als een zware donderslag op de geheele pic-nic. De dames waren zonder onder-<pb n="113"/>scheid beleedigd door Willem's bloote beenen en al de heeren keurden 't hoogelijk af, dat de jonge Stille zich niet ontzien had zijn eigen vader tegen te spreken. De jongelui schaamden zich over het gebeurde en wreekten zich daarover door Willem een held van het tooneel te noemen. 't Was ook wat in een vijver te stappen, waarvan het water niet hooger dan je midden kwam. Als zij dat geweten hadden, dan zouden zij er ook wel ingestapt zijn, ofschoon meer voor de aardigheid dan om een poes het leven te redden. Willem Stille heette voortaan onder zijn jonge stadgenooten, als hij er niet bij was, ‘de kattenredder’ en dagen lang was zijn heldenfeit de aanleiding tot allerlei aardigheden, die de heele societeit 's middags in verrukking brachten.</p>
<p>Intusschen dankte Willem aan dit voorval en de korte scène tusschen Emilia en den ouden heer Talandier, dat er geen poging werd gedaan om hem onder 't naar huis rijden in het rijtuig der Drysdales of Emilia in dat der Talandiers te krijgen. Men liet hen hun eigen gang gaan en dus namen zij ongestoord naast elkander plaats tegenover hun papa en mama, die wel met een gezicht als een oorworm zaten te kijken, maar toch reden te over hadden om geen quaesties te berde te brengen. De dag was toch niet geheel verloren, al had Willem zich zot aangesteld. In 't rijtuig van meneer Drysdale scheen hij verstandiger geweest te zijn en van de algeheele mislukking van de pogingen bij Emilia door papa Talandier in hoogsteigen persoon aangewend, wisten de oude lui niets.</p>
<p>En hierdoor gebeurde 't, dat toen zij een kwartier onderweg waren en papa en mama, nadat zij het rijtuig
<pb n="114"/>
hadden laten dicht maken, in gezellige harmonie een uiltje zaten te knappen, broer en zuster nog vrij gezellig den vervelenden dag besloten door in een gefluisterd gesprek zich recht vroolijk te maken over de Drysdalers.</p>
</div>
<div type="chapter">
<pb n="115"/>
<head rend="h3">Achtste hoofdstuk.<lb/>
Op de secretarie.</head>
<p>Den volgenden dag was Willem Stille tot ieders verbazing en ergernis de eenige aanzienlijke Drysdaler, die niet verkouden was. Ook dit werd hem zeer kwalijk genomen. Wat bij de anderen een koele rit op een open rijtuig gedurende een frisschen voorjaarsdag had teweeggebracht, dat was bij hem mislukt ondanks de hulp van een koud voetbad.</p>
<p>Willem hoorde het al, toen hij den gang van het raadhuis doorliep om zijn plaats op de secretarie in te nemen. Al de volontairs van goeden huize, die gisteren mee geweest waren, hoestten zich halfdood. Ook groetten zij en het onderhebbend personeel, die gisteren en eergisteren elkaar de loef afgestoken hadden om den zoon van den burgemeester goeden morgen te wenschen, hem minder beleefd. De mare had zich reeds verbreid dat zijn vader boos op hem was geweest. De scène bij den vijver, waarin Willem zoo'n dwaze rol gespeeld had, was gedurende den nacht tot een heele tragedie uitgedijd. Een paar van de volontairs, die altijd alles wisten, hadden
<pb n="116"/>
woord voor woord gedroomd van 't geen er op den terugtocht in het rijtuig van de Stilles was voorgevallen. 't Was een geduchte scène geweest. Mevrouw Stille was meer dood dan levend van ontroering uit het rijtuig gedragen en de oude heer met een gezicht als een uitgebranden krater, die straks weer beginnen kon, naar bed gegaan. Bovendien waren de Drysdales en de Talandiers woedend. 't Was dan ook niet zonder, reden. Willem en zijn zuster schenen wel een afspraak gehad te hebben om de beide families tegelijkertijd een klap in het aangezicht te geven. Noch de Drysdales noch de Talandiers zouden dat verkroppen. Er waren ongetwijfeld gewichtige gebeurtenissen op til. 't Kon wel eens gebeuren dat veel, wat tot nog toe zonder verandering boven was geweest, onderaan kwam, en dat anderen, die men niet geteld had, maar die even goed hun weetje hadden, werden geplaatst waar zij behoorden.</p>
<p>Niemand vermoedde hoe weinig deze sombere vermoedens en mogelijkheden Willem schelen konden. Hij was nog pas drie dagen in het heiligdom van Malthusia werkzaam en zijn lust voor het burgemeesterschap was er niet op vermeerderd. Wel bevond hij zich op het juiste punt om het geheele staatsverband te overzien en had hij ruim schoots de gelegenheid om de betrekkelijke eenvoudigheid van het maatschappelijk samenstel volgens de leer der Nieuw-Malthusianen te bewonderen. Doch tevens had hij een diepen blik leeren slaan in het ongezonde van den geheelen toestand. Ook nu weer verdiepte hij zich in de dikke boeken welke de geschiedenis, de statistiek, het rechtswezen en wat niet al van zijn vaderland
<pb n="117"/>
herbergden, zonder dat er een zweem te ontdekken was van die klimmende belangstelling en bewondering waarop zijn vader zoo stellig gerekend had. Integendeel Willem had reeds nu van tijd tot tijd te kampen met den opkomenden twijfel of het geheele Nieuw-Malthusianisme, het stelsel met de toepassing, niet een groote dwaasheid was. 't Scheen dat de natuur zich telkens wreken wou over het geweld haar aangedaan en overal stak de eentonigheid haar leelijken neus door de mazen. Wij hebben al gehoord hoe Willem zich bezorgd maakte over Malthusia voor het geval van oorlog en hij was niet zoo'n optimist als meneer Drysdale. Op zijn reizen onder verschillende volken en natiën had hij den indruk gekregen, dat niet uitsluitend de behoefte om zich uit te breiden of den overlast van de naburen tot oorlog prikkelde. Ook de eenvoudige begeerlijkheid, om niet eenmaal te spreken van de eerzucht en het eigenbelang van vorsten of andere grootwaardigheidbekieeders, wierp hier en daar een vonk in het kruid. Zelfs meende hij dat er natiën waren, met de zucht om zich van andere naburige of ook wel ver verwijderde landen meester te maken, geboren. Daar werkte de veroveringszueht als de koorts. Ze kwam op en tastte door zonder dat iemand de oorzaak of den loop der ziekte verklaren kon. Eerst als ze had uitgewoed, trad er een tijdperk van rust in 't leven.</p>
<p>Omtrent het nauwe verband tusschen het huwelijk en de staatsinrichting had Willem zijn eigen denkbeelden, die, hij kon 't niet ontkennen, reeds heimelijk in opstand waren tegen de beginselen der sekte, welke hij heette toegedaan te zijn. Was het huwelijk niet een zaak van zuiver persoonlijk
<pb n="118"/>
belang en was 't wel goed gezien, in den eigen kring van de gezinnen der burgers de middelen te zoeken om de welvaart van het geheel tot de hoogst mogelijke hoogte op te voeren? 't Was waar, de staat had het recht voor zichzelf waarborgen te zoeken tegen de eischen die de een of ander aan hem stellen kon, omdat hij een burger van den staat was; de staat zou dwaas en zelfs zondig handelen indien hij het onkruid van het pauperisme welig liet opschieten, zonder een hand uit te steken of dreigend de stem te verheffen; maar het middel door de Malthusianen aangewend was niet het rechte geneesmiddel naar 't scheen. Immers dit bracht andere even gevaarlijke kwalen voort, als de overbevolking en de armoede zelve. Ook rees in zijn hart de twijfel of het gemis van wat elders poëzie heette, van wat het leven verheft en veredelt, niet eenigermate samenhing met de groote quaestie die in Malthusia alles beheerschte. Gelijk hij reeds aan zijn vader gezegd had, was de talrijkheid van een gezin op zichzelf geen vraagstuk waarmee zonder fout het geluk of het ongeluk van een gezin samenhing. Als hij zich weer eens verplaatste in den rijkgezegenden kring waarheen zijn verbeelding telkens weer afdwaalde en hij stelde zich opzettelijk de vraag wat er van al die jongere leden worden moest, indien de onspoed van het leven dat gelukkige geheel met zijn vele hulpbronnen uit elkander woei, dan krulde een glimlach zijns ondanks zijne lippen. Die vraag was geen vraag. Elk van de jonge loten op zichzelf zou een krachtige boom worden al werd zij verplant, ja juist dan des te krachtiger elk voor zich de sappen uit den grond naar zich toe trekken.</p>
<pb n="119"/>
<p>‘Maar de wereld was te klein voor al de individuën die met dichtgesloten cohorten en met verdubbelden aandrang voedsel en meer dan voedsel, welvaart en weelde komen vragen.’ Al weer een dwaasheid. Ten minste voor de eerste duizend jaar bestond op dat punt geen schijn van gevaar, want Willem had met eigen oogen gezien hoe de aarde niet alleen groot genoeg was, maar hoe heele provinciën en staten nog onontgonnen lagen, slechts wachtend op de hand des menschen om hun vruchten ten beste te geven.</p>
<p>En dan, hoe treurig waren de gevolgen van het Malthusianisme nu reeds zichtbaar in Drysdale. Welk een geslacht slond daar gereed om straks de teugels van het bestuur over te nemen! Hoe krachteloos, hoe door en door laf was het en hoe ongezond was de verhouding tusschen de ouders en hun kinderen, den omgang der beide sekses. Als een vreemdeling stond hij te midden van zijn oude kennissen en schoolkameraden. Zou dat ooit beter worden, nu hij voelde hoe sterk reeds zijn afkeer van hen was en hoe hun geheele zijn en denken samenhing met de inrichting van den Staat?</p>
<p>Om het woord aan zijn vader gegeven te houden, verdiepte hij zich ook nu weer in de dikke boeken, waaruit zijn genezing verwacht werd. Hij sloeg de oudste oorkonden op en bladerde in de nieuwere, doch 't werd hoe langer hoe erger. Nieuwe twijfelingen waren de vruchten van elke opmerking. Wat beteekende de productiviteit van den grond in Malthusia in verhouding tot wat zij wezen kon! Hoe was 't overal merkbaar dat de weelde en niet de dringende behoeften het groote wachtwoord voor de ontwikkeling der volkskrachten geweest
<pb n="120"/>
was! En wat was de handel waarop de machthebbenden in Malthusia stoften als op een hoofdbron hunner rijke inkomsten, vergeleken bij de vlucht, die hij elders in een gelijk tijdsverloop genomen had! Was men ginds met duizendtallen vooruitgegaan; hier had men zich vergenoegd met het tot tientallen te brengen. Waarom zou men meer energie ontwikkeld hebben?</p>
<p>Toch kon 't niet waar wezen, dat de mensch kan leeren en moet leeren zich met datgene te vergenoegen wat voor hem in alle opzichten en onder alle gezichtspunten bekeken, genoeg is. Niet alleen de weelde heeft recht van bestaan maar ook het streven naar alles, naar meer dan het bereikbare. Een rentenier is van een maatschappelijk standpunt een dood kapitaal; dood kapitaal is geen kapitaal, maar een hoop metaal; de mensch kan van brood alleen niet leven en ook niet van brood en pastijen. Het streven om zich meer, veel meer dan het overvloedige te verschaffen is een van de voorwaarden, een der hoofdfactoren van zijn aardsche streven.</p>
<p>En hoe stond het met de wetenschap van Malthusia? Zij was werkelijk de hemelsche godin die slechts door enkele zeer warme vereerders en zeer bevoorrechten werd aangebeden. De praktische kant van het vraagstuk waarom men studeert, ontbrak bijna geheel. Slecht een paar advocaten vonden in een zoo volmaakten staat werk.</p>
<p>Dat de letterkunde niets of ten minste zoogoed als niets beteekende, kon Willem ook al niet ontkennen. De afdeeling van de statistiek aan dat gedeelte der wetenschap gewijd was bijzonder schraal.</p>
<p>Willem zal zoo ongeveer een uur in deze en soortge-<pb n="121"/>lijke overdenkingen doorgebracht hebben, waarbij hij zich telkens betrapte op een naamloos verlangen naar de vrije natuur, naar lichaamsbeweging en verandering van indrukken, toen de bode binnenkwam en hem verzocht bij zijn vader te komen.</p>
<p>Toen hij, aan dat bevel gehoor gevend, de burgemeesterlijke kamer binnentrad vond hij zijn vader met een streng, min of meer vertoornd gelaat.</p>
<p>‘Ik heb u laten roepen, Willem,’ begon de oude heer, ‘omdat ik zoo even een bezoek gehad heb, dat mij zeer onaangenaam heeft aangedaan en ik van u verklaring wensch te ontvangen van een gedrag, dat mij, nu ik er alles van weet, in de hoogste mate verbaast. Laat ons ernstig spreken, want de hoogste staatsbelangen hangen samen met wat ik u te zeggen heb.’</p>
<p>Willem deed zijn best zijn instemming met dezen laatsten wensch uit te drukken door recht op te gaan zitten en een deftig gezicht te trekken. ‘Mijn hemel!’ dacht hij, ‘daar begint het lieve leven alweer. De spaansohe huwelijken komen weei op de proppen.’</p>
<p>Papa vervolgde: ‘Toen gij gisteren namiddag bij het naar huis rijden met Emilia bij uw mama en mij in het rijtuig kwaamt zitten, dacht ik, dat dit volgens een verandering in het programma van meneer Talandier geschiedde en legde er mij daarom bij neer, maar zoo even is meneer Drysdale hier geweest en heeft mij de rechte toedracht der zaak verteld. Hij acht zich door uw eigenmachtige verwijdering van zijn familie en hem beleedigd, ofschoon hij er de man niet naar is om de zaken van den donkersten kant te bekijken. Ook de Talandiers moe-<pb n="122"/>ten zeer verstoord zijn op Emilia. Ik zie zware wolken in het verschiet.’</p>
<p>Willem deed zijn best om zijn gezicht in een nog ernstiger en deftiger plooi te trekken, maar zei geen woord.</p>
<p>‘Laat mij u een vraag doen,’ vervolgde zijn vader nog weder. ‘Was u iets bekend van de stille wenschen en verwachtingen van uw mama en mij ten opzichte van u en mejuffrouw Drysdale?’</p>
<p>‘Ik ben gewoon de ronde waarheid te zeggen. Ja, daarvan was mij iets bekend. Doch wat ik zelfs niet vermoedde, is, dat de plaats, mij bij de heenreis aangewezen, in verband stond met die stille wenschen en verwachtingen. Ik heb mij dan ook gehaast elke gedachte aan die omstandigheid buiten het portier te gooien en de jonge dame te behandelen, zooals ik meen dat zij verdient en in overeenstemming was met de vriendschap tusschen u en haar vader. Toen ik nu evenwel de overtuiging kreeg dat mijn eenvoudige beleefdheid als iets van groot gewicht en beteekenis was opgenomen, toen kon ik niet van mij verkrijgen aan een mogelijke illusie van het lieve kind nog meer voedsel te geven. Daarom zorgde ik een plaats in ons rijtuig te veroveren voor Emilia en voor mij.’</p>
<p>‘Ik zal straks als ik thuis kom wel met Emilia spreken,’ viel zijn vader in, op dit oogeublik in zijn burgemeesterlijken stoel waarschijnlijk zelf overtuigd dat hij Emilia wel tot rede zou dwingen. ‘Laat ons bij u blijven. Hoe weet gij dat men zich illusies maakte van uwe, zooals gij 't noemt, eenvoudige beleefdheid? En wie is die man, die zich illusies maakte?’</p>
<pb n="123"/>
<p>‘Mij dunkt, papa, die man zult u zelf gemakkelijk kunnen ontdekken als ik zeg dat Emilia juist voorbij kwam, toen twee gelukkige vaders hand aan hand op den drempel van de boerderij stonden.’</p>
<p>Burgemeester Stille beet zich op de lippen, doch hij antwoordde: ‘Nu ja, dat zij zooals 't is. Meneer Drysdale en ik meenden wederkeerig reden te hebben om elkander geluk te wenschen. De hoofdquaestie blijft evenwel dat gij onmiddellijk daarop van uw kant rechtsomkeert gemaakt hebt en de familie Drysdale als 't ware in haar gezicht hebt uitgelachen.’</p>
<p>‘Dat is overdrijving, vaderlief. Ik heb u 't eenvoudige en waarachtige motief van mijn handelwijze reeds opgegeven. Ik wilde voorkomen, dat mijn beleefdheid als iets ergers zou worden uitgelegd. Zou 't beter geweest zijn, indien ik weer bij de Drysdales in het rijtuig was gaan zitten en aan de jongejuffrouw het hof gemaakt had zonder het te meenen?’</p>
<p>‘In dit geval misschien ja,’ antwoordde de diplomaatburgervader. ‘Zelfs met de vooronderstelling dat 't u geen ernst was, zoudt gij, nu eenmaal de eerste stap gedaan was, uw rol moeten hebben volhouden. Later was er dan licht een middel gevonden waardoor de eer aan de Drysdales bleef. Wij hadden zoo al een vriend verloren, dan toch geen vijand gemaakt.’</p>
<p>‘Maar, lieve vader, dat zou ik nu op mijn beurt afschuwelijk gevonden hebben. De jonge juffrouw Drysdale is een veel te goed meisje om met haar te spelen als met eene coquette.’</p>
<p>‘Maar begrijpt gij dan niet, lieve zoon,’ zei de vader
<pb n="124"/>
op een toon alsof Willem hem het grootste onrecht der wereld aandeed. ‘Begrijpt gij dan niet, dat ik uitsluitend uw geluk, uw carrière op het oog heb?’</p>
<p>‘Ik hoop nooit te twijfelen aan uw edele bedoelingen,’ klonk kalm doch eenigszins stroef het antwoord. ‘Maar de beste vader kan zich vergissen in zijn opvatting van het geluk van zijn zoon. Ook al was hier werkelijk sprake van mijn geluk of ook maar van mijn carrière, dan zou nog het doel de middelen niet heiligen.’</p>
<p>Burgemeester Stille werd rood van kwaadheid over zoo'n onbeschaamde repliek, maar daar hij tevens voelde dat zijn jongen gelijk had, zei hij: ‘'t Zou ook mogelijk geweest zijn dat een meisje, van 't welk gij zelf erkent, dat ze goed en eenvoudig en lief is en weet ik 't wat al meer, op den duur, ondanks haar gemis van schoonheid en bevalligheid, indruk op u gemaakt had? Men kan ook wel met een vrouw, die niet mooi en bevallig is, gelukkig zijn.’</p>
<p>‘Ik spreek dat niet tegen. Maar in dit geval zou 't bepaald onmogelijk zijn.’</p>
<p>‘Onmogelijk? En zou ik mogen weten waarom?’</p>
<p>Willem was op het punt te antwoorden: ‘Omdat mijn hart niet meer vrij is,’ doch hij bedwong zich en antwoordde: ‘Omdat een oneerlijk en onwaar begin mijns inziens nooit tot een goed einde kan voeren.’</p>
<p>Waarom bedwong Willem zich en gaf hij ditmaal een ontwijkend en dus ook min of meer onwaar antwoord? Omdat hij nog maar niet besluiten kon het vriendelijke geheim, dat in zijn hart als in een heiligdom bewaard werd, aan de discussie prijs te geven. Aan Emilia had hij 't verteld omdat hij behoefte had aan ten minste één
<pb n="125"/>
schepsel, met wie hij er nu en dan over spreken kon en omdat hij zeker was van haar deelneming, doch 't stuitte hem de frissche, als 't ware landelijke liefde, die hem geheel vervulde, binnen te voeren in de bedorven atmosfeer van huwelijksmederij en eigenbaatzuchtig gekoppel.</p>
<p>Zijn vader scheen intusschen van deze kleine knoeierij niets te merken en vroeg, in antwoord op de laatste verklaring: ‘En wat denkt gij nu verder te doen om den Hees Drysdale te verzoenen?’</p>
<p>‘Mag ik volkomen oprecht zijn? Dan moet ik antwoorden dat ik de noodzakelijkheid van een verzoening volstrekt niet inzie. Bedoelt u niets meer dan een gewoon beleefdheidsexcuus, dan zou die kleine toenadering misschien weer de grondslag van nieuwe illusies en dus ook alweer van nieuwe teleurstellingen zijn. Door mij te verontschuldigen zou ik een gewicht schenken aan mijne zoogenaamde complimentjes, die ik er om der wille van het meisje ongaarne aan zou toegekend zien, gelijk ik zoo even gezegd heb. 't Beste zal dus wezen dat wij er geen bijzondere notitie van nemen. Zeg u aan meneer Drysdale dat u mij gesproken hebt en u overtuigd, dat ik volstrekt geen plan heb gehad hem en zijn familie te beleedigen, en laat 't daar eenvoudig bij. De zaak zal van zelf wel doodbloeden. Ook heb ik mijnerzijds er niets tegen als u noodig vindt er bij te voegen dat ik min of meer vreemd geworden ben aan de Drysdaalsche zeden en gewoonten; dat ik waarschijnlijk gedacht heb dat 't gebruikelijk was ieder na een pic-nic met zijn eigen huisgenooten naar de stad terug te laten keeren, tenzij dit door den ceremoniemeester anders bepaald en geregeld
<pb n="126"/>
werd. Maar gebruik dan bepaald het woord “waarschijnlijk” want precies overeenkomstig de waarheid is het niet.’</p>
<p>‘Jij denkt er vrij luchtig over,’ antwoordde de burgemeester knorrig. ‘Alsof 't een voorbijgaande booze luim van een man zoo goed en zacht als meneer Drysdale betrof. Ge begrijpt toch wel, dat je na zoo'n kinderachtig excuus bij die familie niet meer aan huis kunt komen en, al zet het gebeurde geen kwaad bloed en breekt er geen openbare oorlog tusschen de Drysdales en de Stilles los, 't toch gedaan is met mijn mooie, zoo goed overlegde plannen. Drysdale zal u zijn stem niet geven als 't er op aan komt.’</p>
<p>‘Dan moet hij zijn stem maar houden,’ dacht Willem, doch hij bedwong zich en antwoordde: ‘U weet hoe ik over het burgemeesterschap denk, vader.’</p>
<p>‘Dat heb ik, helaas, tot mijn groot verdriet reeds op den eersten dag van uw tehuiskomst uit uw eigen mond moeten vernemen,’ antwoordde zijn vader spijtig. ‘Maar wij hebben immers afgesproken dat gij uw oordeel zoudt opschorten? Ik had minstens mogen verwachten dat gij tot zoolang ook zoudt gewacht hebben met mijne plannen te dwarsboomen.’</p>
<p>‘Ik zou dit zeer stellig gedaan hebben, vader, indien ik door mij lijdelijk te houden, niet van zelf mijns ondanks op een hellend vlak vooruitgeschoven ware geworden. Zonder mijn verzet zouden mama en u en meneer Drysdale mij met de beste bedoelingen, maar tevens tegen mijn zin, geëngageerd hebben met een meisje dat ik niet lief heb en dat ik stellig nooit gelukkig zou kunnen maken.’
<pb n="127"/>
Papa Stille beet zich op de lippen en liet Willem voortgaan, zonder hem in de rede te vallen.</p>
<p>‘Wat voorts de proefneming betreft, lieve vader, geloof ik, dat u mij en uzelven een dienst zoudt bewijzen door u met den gebruikten tijd tevreden te stellen. Sedert drie dagen ben ik op de secretarie. Ik verzeker u, dat ik er al ruim genoeg van heb. Mijn snuffelen in de boeken, die de geschiedenis eil de lotgevallen van onzen staat bevatten, heeft mij slechts te meer overtuigd dat ik een onwaardige zou zijn in de rij der wijze en vroede mannen die Drysdale met eere geregeerd hebben. Ik voel, dat 't nog erger zou kunnen worden en zou daarom de proef gestaakt willen zien.’</p>
<p>‘Je bent gek, geloof ik,’ riep de burgemeester ditmaal buiten zich zelven van verbazing en ergernis. ‘Je praat over het burgemeesterschap, dat ik en heel ons geslacht steeds als onze hoogste eer beschouwd hebben, alsof 't een oud versleten stuk kleed was, dat je naar believen kunt aantrekken en uitdoen. Weet je wel dat menigeen zijn halve vermogen zon willen geven voor een tiende part van de kans die jij versmaadt en waaraan alle mannen van verstand en aanzien steeds de hoogste waarde gehecht hebben! Waar heb jij toch in den vreemde gezeten dat je zulke wonderlijke denkbeelden mee naar huis gebracht hebt? En wat is dat, wat nog erger zou kunnen wezen dan dit ergste?’</p>
<p>‘Vergeef mij dat ik u pijn moet doen, lieve vader,’ antwoordde Willem ditmaal zoo bescheiden mogelijk, want 't hinderde hem werkelijk dat zijn geringschatting zijnen vader in diens eer aantastte. ‘Ik kan van mijn
<pb n="128"/>
hart geen moordkuil maken en u is er op gesteld dat ik oprecht spreek. Ik heb nergens den bepaalden indruk opgedaan waarop u doelt, maar overal waar ik geweest ben heb ik opgemerkt, dat iemand die misplaatst is of ook maar zich misplaatst gevoelt, een ongelukkig man is. En ik zou mij misplaatst gevoelen en misplaatst zijn. Ik deug niet voor burgemeester van Drysdale, geloof mij. 't Is mij deze drie dagen al te benauwd geweest en als de dag van gisteren met zijn buitenpartij er niet tusschen was gekomen, geloof ik dat ik reeds eerder tot u gekomen was met de verklaring, “'t gaat niet.” Ontsla mij van mijn belofte. Ik behoef de proef niet voort te zetten. Ik weet dat ik nooit hart zal krijgen voor bureauwerk. Wat nu dat nog erger effect betreft, dit ziet op de zelfde onderzoekingen. Ik geloof, vader, dat een langer onderzoek gevaarlijk zou kunnen worden voor mijn geloof in... het Malthusianisme. Ik zit reeds tot mijn keel toe vol twijfelingen.’</p>
<p>Burgemeester Stille sloeg de handen van schrik ineen. Hij keek angstig naar de deur of die wel goed dicht was. Een ketter in zijn magistrale kamer! En die ketter zijn eigen zoon!</p>
<p>‘Je bent waarachtig niet normaal, beste jongen,’ bracht hij er eindelijk uit, want, overtuigd dat hij met een halven krankzinnige te doen had, sloeg hij onwillekeurig den toon aan, dien verstandige menschen bij zulke ongelukkigen gebruiken: ‘Wij zullen den dokter eens laten komen. Je bent overspannen van de reis. Gisteren met die scène aan dat vijvertje heb ik ook mij al verbeeld iets koortsachtigs in je oogen te zien.’</p>
<pb n="129"/>
<p>‘Ik verzeker u, vader, dat ik mij volkomen wel gevoel,’ antwoordde Willem. ‘U behoeft u heusch niet ongerust te maken. Overigens vraag ik wel excuus voor de schijnbaar oneerbiedige houding, die ik gisteren tegenover u schijn te hebben aangenomen, maar bedenk, dat ik buiten mij zelven was over het gedrag van die laffe jongens, die iedereen toejuichte alsof het geen zij deden niet boven alle beschrijving gemeen was.’</p>
<p>‘Ja,’ mompelde de burgemeester, ‘juist zoo als ik zei, niet normaal, buiten u zelven. Geloof mij, 't zou verstandig wezen als gij ook bij verontwaardiging en drift leerdet u wat meer in bedwang te houden. Doch intusschen moet ik u wijzen op het zeer ernstige van den toestand waarin gij mij en u zelven gebracht hebt. Ge ziet in mij uw vader, maar vergeet niet dat die vader tevens de burgemeester van Drysdale is, dat wil zeggen de hoogste magistraat, de man in wiens handen het lot en de eer van heel Malthusia rust. Naar plicht en eed zal ik genoodzaakt zijn u ter verantwoording te dagen indien gij voortgaat gelijk gij begonnen zijt. Ieder, en de hoogste magistraat in de eerste plaats, is verplicht elken ketter, dien hij ontdekt, aan te houden. Maak mij de keus tusschen mijn vaderlijke genegenheid en mijn waardigheid dus niet moeilijk, bid ik u.’</p>
<p>Willem lei de hand op het hart en antwoordde: ‘Niets is verder van mij dan de gedachte u in moeielijkheden te brengen, doch u hebt de waarheid gevraagd. Ik gaf u de waarheid.’</p>
<p>‘Gij vergist u, mijn jongen.’ (Dit klonk weer als de bede van een vader en niet als het vonnis van een rech-<pb n="130"/>ter). ‘Wezenlijk, gij vergist u. Zoover kan uw hart niet zijn afgeweken van de grondbeginselen, waarmee gij zijt opgevoed, en, zoo verderfelijk kan het slechtste voorbeeld in den vreemde niet op u gewerkt hebben, dat gij werkelijk meenen zoudt, wat gij gezegd hebt. Ik zei dan ook niet: Herroep dat woord, want ik weet, dat 't u ondanks u zelven ontsnapt is, maar ik zeg met verdubbelden aandrang: Onderzoek. Dring door tot de diepste diepten van het Malthusianisme en lees tot in de kleinste bijzonderheden hoe ons voorgeslacht daardoor en daardoor alleen groot, en wij rijk en machtig zijn geworden. Eerst dan, als gij overtuigd zijt van uw dwaling, zal ik uwen dank voor mijn goeden raad aanvaarden. Intusschen zal ik over dat geval met meneer Drysdale nog eens nadenken en overwegen wat er aan te doen is.’</p>
<p>Ofschoon Willem eenige neiging tot lachen te overwinnen zou gehad hebben indien de man, die op zoo gemoedelijken toon tot hem sprak, niet zijn vader geweest was, viel 't hem nu toch niet moeilijk in onderworpenheid het hoofd te buigen. 't Eenige wat zijn vader bij slot van rekening van hem vroeg was nog een dag of wat geduld en hij begreep, tegenover de blijkbare verslagenheid van den ouden heer, dat uitstel niet te mogen weigeren. Hij zou dan in 's hemels naam maar weer op de secretarie gaan zitten en zijn neus nog wat dieper in die oude muffe boeken steken.</p>
<p>Hij vroeg en kreeg zelfs verlof om er dadelijk weer heen te trekken. Burgemeester Stille was te ontroerd om het gesprek niet af te breken, al had 't blijkbaar geen enkele vracht afgeworpen. Zelfs toen zijn zoon
<pb n="131"/>
vertrokken was, bleef hij nog lang met het hoofd op de hand geleund voor zich uit staren. Hij kon zijn eigen ooren niet gelooven. Was dat zijn zoon geweest, de elfde telg uit een geslacht dat met het Malthusianisme was groot geworden? 't Was om aan alles in hemel en op aarde te gaan twijfelen, als hem gebeuren moest dat een ketter zijn naam droeg.</p>
<p>Toch zou hij in het ergste geval niet aarzelen. Als vader mocht hij een zondig en zwak mensch zijn, misschien in veler oogen veel te zwak uit toegevendheid en liefde, maar als burgemeester voelde hij zich sterk. Hij zou desnoods kunnen doen, wat voor eeuwen Brutus in Bome gedaan had, toen ook dezen de keus werd gesteld tusschen zijn eigen bloed en het vaderland.</p>
<p>Willem nam de zaken niet zoo ernstig op. Hij schreef tusschen de bedrijven, die met louter actestukken en cijfers gevuld waren, een brief aan een zijner goede vrienden in Europa en teekende zoo goed hij kon op een groot vel papier een meisjeskopje, dat wel is waar niemand een juiste voorstelling kon geven van haar, wie 't voorstelde, maar dat voor hem voldoende bleek te zijn om in nieuwe droomerijen te vervallen. Toen 't af was schreef hij er onder: Ruth, en stak het zorgvuldig in zijn zak. Daarna stond hij op en trommelde tot groote ergernis van een paar klerken een marsch op de glasruiten, waarbij hij niet eens merkte dat meneer Drysdale juist op de straat voorbijging en verbaasd opkeek toen hij hem gewaar werd. Ook nam hij de vrijheid ditmaal iets vroeger het werk op zij te schuiven en te verklaren, dat 't genoeg was. Hij verlangde naar de vrije, frissche lucht.</p>
<pb n="132"/>
<p>Daar hij nog niet voor vast in 't werk was en, naar het heette, nog maar uit een soort van liefhebberij de zaken van stant en land doorsnuffelde, kwam 't bij niemand op hem tegen te houden en aan de officieele bureauklok te luiden. Hij deed dus in zijn eentje een ferme wandeling eer hij zijn schreden naar zijn vaders woning richtte. Toen hij daar op de stoep stond, was hij het geheele gesprek met zijn vader gladweg vergeten, zoodat hij fluitend en zingend den gang door stapte en zich een oogenblik bezinnen moest eer hij verband kon vinden tusschen zijn eigen binnentreden en het knorrige gezicht waarmee papa hem ontving.</p>
<p>Ook mama keek bijzonder zuinig. Er had klaarblijkelijk een verklaring van het een en ander van den kant van den burgemeester plaats gehad, waarbij 't stellig niet aan zuchten en weeklachten over het mislukken van hun mooie plannetje ontbroken had. Alleen mocht met grond betwijfeld worden of meneer Stille ook van de ketterij van Willem gerept had. Immers dat zou te veel geweest zijn voor het moederhart!</p>
</div>
<div type="chapter">
<pb n="133"/>
<head rend="h3">Negende hoofdstuk.<lb/>
Nieuwe zorgen voor den burgemeester en nieuwe verrassingen.</head>
<p>'t Scheen dat het noodlot besloten had burgemeester Stille op de pijnbank te brengen want, alsof de man niet reeds meer dan genoeg had, verraste hem twee dagen later de veldwachter, wien een zeker gedeelte van het platteland om Drysdale als terrein voor zijn ambtsijver was toevertrouwd, met een alleronaangenaamste tijding. Er was een paar weken geleden een boerderij, die in eigendom aan den Staat toebehoorde, vacant geworden en deze was gehuurd door een vreemdeling, die volgens zijn voorgeven reeds sedert lang gezocht had naar de gelegenheid om zich onder een zoo vaderlijk en degelijk bestuur als dat van Malthusia te vestigen. De man was indertijd bij de verhuring zelf overgekomen en had bij burgemeester Stille zijn opwachting gemaakt. Door zijn flink uiterlijk, de vleiende verzekering die in zijn zoo even genoemd verlangen naar het burgerschap van Malthusia voor de, autoriteiten opgesloten lag, door het aanbod om het eerste jaar vooruit
<pb n="134"/>
te betalen, met goed gemunte goudstukken gestaafd, en wat al meer ter zake dienen kon, had men zich laten inpakken. Burgemeester Stille zelf was zijn voorspraak geweest in den Grooten Raad en had hem persoonlijk zijn tevredenheid betuigd toen hij met de huur bevoorrecht was. Doch nu bleek het, dat iedereen, van de hoogste tot de laagste autoriteit, voor de eerste maal in drie eeuwen, verzuimd had te informeeren naar iets wat in Malthusia bij alle zaken van groot of klein belang steeds op den voorgrond gesteld werd en op den voorgrond moest gesteld worden. De man had een vrouw met negen kinderen. Hij zat nu op de boerderij. Hij had er zich met zijn bende in genesteld. Hij zat er en had tegen den veldwachter een toon aangeslagen, alsof hij er hoorde.</p>
<p>Dat was een leelijk geval. De veldwachter, die er erg mee verlegen zat, wist niet beter te doen dan er meneer Stille mee in kennis te stellen eer hij, zooals zijn instructie eigenlijk voorschreef, naar meneer Drysdale ging. Misschien, zoo dacht de man in zijn onnoozelheid, was de zaak nog te schikken.</p>
<p>Nog te schikken? Ja, wanneer de huurder goedschiks, dat is met geld, tot andere gedachten te brengen was, maar de veldwachter verklaarde onmiddellijk bij zijn mededeeling dat hij betwijfelde of de man daaraan wel dacht. Hij zat volkomen naar zijn zin. Voor geen prijs ter wereld had hij verklaard afstand te zallen doen van zijn recht. Hij had een jaar huur vooruit betaald. Hij had met de bijzondere opvattingen van de Malthusianen niets te maken. De verhuring had publiek plaats gehad. Voor
<pb n="135"/>
drie jaren was de huur hem toegewezen. Geen dag vroeger dan over drie jaar ging hij er uit.</p>
<p>Dus bleef er niets over dan een gerechtelijke vervolging, niet op grond van een valsch huurcontract of liever van een verzinning van hen die de zaak geleid hadden, maar een gerechtelijke vervolging in optima forma wegens het feit, dat de man vader van negen kinderen was. Als zoo'n vonnis tegen hem bestond, dan kon men hem zijn burgerlijke en burgerschapsrechten afnemen, hem eerloos verklaren en uit het land bannen. Zonder zoo'n vonnis was men machteloos.</p>
<p>Aldus argumenteerde de veldwachter en meneer Stille kNikte toestemmend, ofschoon hij met reden weinig zin had in zoo'n vervolging. Deze toch zou, hoe ook gezegend in de uitkomst, voor hem persoonlijk met zeer onaangename omstandigheden vergezeld gaan. Zijn onvoorzichtigheid, zijn gebrek aan waakzaamheid en vooral het bijzondere belang dat hij in den vreemdeling betoond had, zouden breed worden uitgemeten, vooral nu die leelijke historie met de Drysdales en de Talandiers er bij kwam.</p>
<p>'t Was om dol te worden. In afwachting van het onvermijdelijke deed burgemeester Stille allerlei dwaze sprongen als kon hij daardoor aan zijn noodlot ontkomen. Hij ontbood den notaris die de verhuring gehouden had en schold den man de huid vol; hij liet den opzichter van 's lands gebouwen komen en deed hem dezelfde kunstbewerking ondergaan; hij daagde den boer, die vroeger de boerderij in huur gehad had, voor zijn privaten rechterstoel en verweet hem, dat hij door zijn heengaan de
<pb n="136"/>
oorzaak van het heele geval was.... Wat baatte het hem? Ofschoon al deze onschuldigen zich gewillig lieten kastijden en ootmoedig schuld beleden, kwam men geen schrede dichter bij de oplossing. De misdadiger zat er en zou blijven zitten, al kwamen er nog honderd even onschuldigen voor burgemeesters tribunaal, die zich even slaafs en onderworpen betoonden als de eersten. En intusschen kreeg de zaak gaandeweg ruchtbaarheid. De boeren en boerinnen staken, als zij naar de stad kwamen om te markten, de hoofden bijeen en fluisterden reeds dat de burgemeester waarschijnlijk zijn bijzondere redenen had om den misdadiger te ontzien. Deze werd hoe langer hoe onbeschaamder. 't Stond te vreezen, dat hij de volgende week in eigen persoon met vier, vijf van zijn jongens en meisjes naar de stad zou komen.</p>
<p>Waar moest dat heen? Binnen kort zou 't gedaan wezen met het gezag van den hoogsten magistraat in stad en land, een geest van oneerbiedigheid zoo niet van oproer, zou zich uitbreiden over allen, en men zou hem, burgemeester Stille, met den vinger nawijzen, terwijl men wie weet wat niet al, van hem zou rondbazuinen.</p>
<p>Dat moest tot elken prijs voorkomen worden. Hij nam een kloek besluit en begaf zich naar Drysdale, zooals men weet in soortgelijke zaken de hoogste autoriteit.</p>
<p>Drysdale ontving zijn ouden vriend koel. Er was nog geen stap gedaan waaruit de Drysdales konden opmaken dat de burgemeester zijn gezag als vader had laten gelden. Het trommelen op de ruiten van de secretarie door Willem op denzelfden morgen waarop men berekenen kon dat deze door zijn vader onder handen genomen was,
<pb n="137"/>
hadden de Drysdales, ondanks hun optimisme, als gebrek aan ijver of gebrek aan gezag bij dien vader uitgelegd.</p>
<p>Toch gevoelde Drysdale het gewicht van zijn waardigheid als Groot Inquisiteur genoeg, om den vader te doen plaats maken voor den rechter, toen Stille met een paar woorden het doel van zijn komst ontvouwd had. ‘Over mijn zoon Willem en de rechtmatige grief die gij tegen hem hebt, spreek ik u spoedig nader,’ had hij gezegd. ‘wat mij tot u voert, betreft direct het zijn of niet zijn van den staat. Gelijk ik alle andere overwegingen heb ter zij gesteld om alleen aan mijn plicht als burgervader te denken, zult ook gij weten wat u te doen staat.’ Daarop had hij zonder verdere inleiding zijn ontzettend bericht meegedeeld.</p>
<p>De heer Drysdale was te diep ontroerd om op dit ogenblik aan zijn eigen grieven te denken. Hij reikte Stille de hand en zei: ‘Ik weet dat gij een goed vaderlander zijt en ik hoop niet uw mindere te zijn in de behartiging van de algemeene belangen. Het geval is hoogernstig en er dient met den meesten spoed, zij 't dan ook met beleid, gehandeld te worden.’ Daarop had hij in alle stilte den veldwachter laten komen en met hem en Stille een plan gemaakt dat voor het oogenblik eenige bevrediging zou schenken aan hun geschokt rechtsgevoel. Dientengevolge werd de misdadiger nog dien eigen nacht van zijn bed gelicht en zonder dat er een haan naar kraaide of liever eer nog een haan wakker was, naar de staatsgevangenis overgebracht. In afwachting van zijn wettig vonnis luidde het consigne hem daar op water en
<pb n="138"/>
brood te laten zitten en niemand bij hem toe te laten.</p>
<p>‘En wat is verder uw plan?’ vroeg de burgemeester, toen de heer Drysdale hem den volgenden morgen, niet zonder zelfvoldoening, den goeden afloop van deze eerste schrede in de richting van het recht mededeelde.</p>
<p>‘Ik zal,’ antwoordde deze, ‘tot u officieel het verzoek richten de leden van den Grooten Raad in buitengewone zitting te doen samenkomen. Ik zelf zal daar de aanklacht indienen en den eisch stellen.’</p>
<p>De burgemeester boog eerbiedig het hoofd ten teeken van zijn goedkeuring en bewondering. Daarna vroeg hij: ‘Zult gij den Grooten Raad voorstellen den misdadiger eenen verdediger toe te voegen of acht gij dit overbodig? Mijns inziens is de schuld voldoende bewezen.’</p>
<p>‘Zelfs de ergste misdadiger moet de gelegenheid hebben onder de aandacht zijner rechters te brengen wat, naar hij meent, tot zijn verontschuldiging en misschien tot verzachting van zijn straf kan dienen. Ofschoon ik evenmin als gij inzie wat dit in ons geval wezen kan, zal ik zorgen dat hem toch een advocaat toegevoegd worde. Ik zeg: toegevoegd, want ik ben overtuigd dat geen van onze oudere of jongere rechtsgeleerden zich vrijwillig zou laten vinden om dit onmensch te verdedigen. Bovendien zie ik in dit geval voor een knap pleitbezorger een uitmuntende gelegenheid om het standpunt der Malthusianen en de groote zegeningen van ons stelsel nog weer eens klaar en duidelijk voor de onkundige menigte uiteen te zetten.’</p>
<p>‘Een treurig baantje voor een advocaat, ondanks het nut, 't welk hij door zijn pleidooi zijdelings kan doen. Een recht treurig baantje!’</p>
<pb n="139"/>
<p>‘'t Treurigst van alles is, lieve vriend, dat ik geen macht bezit om dien advocaat, wie 't dan ook zij, in den band te houden als hij mocht goed vinden het aandeel door uwe achteloosheid, en die van een paar anderen aan deze treurige gebeurtenis genomen, breed uit te meten. Gij weet de meesten hooren zich zelf graag praten. Maar het recht moet zijn loop hebben.’</p>
<p>Burgemeester Stille zuchtte, doch hij had vast besloten als een man te dragen wat hij dragen moest. ‘Ik kan 't u niet kwalijk nemen,’ zei hij. ‘Doe uw plicht. Ik ben op het ergste voorbereid.’</p>
<p>Drysdale reikte hem de hand. ‘Ik bewonder uw moed en zelfverloochening,’ zei hij. ‘Wat ik er aan doen kan, zal ik niet nalaten. Zooveel in mij is, zal ik u sparen,’</p>
<p>‘'t Is meer dan ik of liever mijn familie aan u verdiend heb,’ antwoordde burgemeester Stille, door de edelmoedigheid van den anderen tot in het diepst zijner ziel getroffen. ‘Als de goede zaak er onder lijdt, zult gij niemand, ook mij niet sparen, niet waar?’</p>
<p>‘Al betrof 't mijn eigen zoon,’ antwoordde Drysdale, nu ook min of meer opgewonden. ‘Ik zou mijn plicht doen. Daarvoor moeten alle andere overwegingen wijken.’</p>
<p>'t Was een schoon tafreel deze beide hooggeplaatste mannen aldus te zien wedijveren. Alle particuliere grieven waren vergeten. 't Gold het vaderland.</p>
<p>Bij het afscheid zei Stille: ‘Over drie dagen zal ik den Grooten Raad bijeen roepen. Draagt dit uwe goedkeuring weg?’</p>
<p>‘Volkomen, mijn vriend. Zend mij al de actestuk-<pb n="140"/>ken die ter zake dienen kunnen, en gelief door een bode van het raadhuis den jongsten advocaat bij mij te ontbieden. Ik zal hem op de hoogte brengen en den loop der zaak regelen.’</p>
<p>Burgemeester Stille beloofde dat hij er voor zorgen zou. Met een hart vol bewondering voor zoo veel ijver en werkkracht ging hij heen. Toen hij te huis kwam, was de glans daarvan nog op zijn gelaat zichtbaar. Te midden van de onaangenaamste wederwaardigheden en de stormen, die al zijne plannen en berekeningen in duigen konden doen storten, had hij eenige oogenblikken van ongekende magistrale verrukking doorleefd. Waar ter wereld vond men twee mannen, die ieder op zijn terrein zoo door en door ambtenaar waren, alles vergetend voor het algemeen belang!...</p>
<p>Willem en Emilia hadden in de laatste twee dagen niet geweten hoe zij 't met papa hadden. Zooals de eerstgenoemde aan zijn zuster had verteld, had papa besloten ook haar onder handen te nemen over het bekende geval met de Talandiers, ofschoon de goede man nog niet eens wist hoe erg de zaak was, maar er was niets van gekomen, en Emilia had zich dus te vergeefs schrap gezet ten einde nogmaals en nu tegenover papa haar goed recht op een vrije keus te verdedigen en te handhaven. Dat stelde haar zelfs wel een beetje teleur, doch Willem had als zijn meening te kennen gegeven, dat papa aan de discussie met hem over de quaestie Drysdale reeds meer dan genoeg had en dat de heele geschiedenis wel zou doodbloeden. De Talandiers waren voor een dag of wat naar buiten getrokken, zoo 't heette omdat meneer en me-<pb n="141"/>vrouw persoonlijk wilden tegenwoordig zijn bij eenige veranderingen van de broeibakken op hun zomerverblijf. Misschien hadden zij 't bij nader overweging ook hunnerzijds wijzer gevonden geen noodelooze beweging te maken van zulke onnoozele vraagstukken.</p>
<p>Dit laatste had Emilia evenwel met beslistheid van zich geworpen, niet alleen omdat haar hoogmoed zich gekrenkt gevoelde door de vooronderstelling dat Frits niet radeloos zou zijn over een afwijzing van haren kant en de familie niet het uiterste zou doen om een herziening van het vonnis te verkrijgen, maar ook omdat zij haar volkje beter kende dan Willem.</p>
<p>‘Maak u daarvan geen illusies,’ zei ze. ‘Nooit zullen zij 't mij vergeven, vooral nu ik door mijn beslist antwoord aan meneer Talandier, hem den weg heb afgesneden om met zijn aanzoek naar vader te gaan. Maar gij begrijpt dat 't mij niemendal schelen kan. Ik lach met hun boosheid.’</p>
<p>Intusschen bleef de houding van papa Stille voor zijn kinderen een raadsel, doch op den middag waarop deze van zijn ontmoeting met Drysdale thuis kwam, werd hun alles opgehelderd. Nog nooit hadden zij het hoofd van hun geslacht zoo opgewonden gezien. Met een stroom van loftuitingen aan alle ambtenaren, die als Drysdale, hun hoogste geluk zochten in het heil van den Staat, deelde hij aan de zijnen mee wat er gebeurd was. Aan 't slot zei hij rechtstreeks tot Willem: ‘Een zeldzaam schoone gelegenheid om Malthusia in al zijn kracht en majesteit te aanschouwen. Zegen uw gesternte, mijn zoon, dat u juist dezer dagen naar huis terugvoerde. Gij zult zien en
<pb n="142"/>
hooren tot welke hoogte het rechtsbewustzijn van dit volk is geklommen. Indien gij ergens ter wereld mannen hebt ontmoet, die voor het algemeen belang weten te leven, hier zult gij er zien, die voor het algemeen weten te lijden als 't moet.’</p>
<p>Willem begreep natuurlijk niets van den diepen zin dezer woorden, maar hij knikte alsof hij er alles van vatte. Waartoe zou hij nader uitlegging gevraagd hebben? Hij wist reeds dat, indien de magistraat in zijn vader wakker werd, elke redeneering een dwaasheid was. Ook had reeds aanstonds bij de mededeeling van zijn vader, dat er een ketter binnen de grenzen was, zijn geest een geheel andere richting genomen. ‘Zeidet u niet, vader, dat de man, die de boerderij gehuurd heeft, negen kinderen heeft?’</p>
<p>‘Ja’, antwoordde meneer Stille, ‘negen kinderen en de hemel weet of 't daarbij blijven zal. 't Is het ergste geval van dien aard dat zich ooit in Malthusia heeft voorgedaan. Of hebt gij bij het doorzoeken onzer archieven iets gevonden, wat deze snoodheid evenaart?’</p>
<p>‘Ik heb drie gevallen gevonden van moeders, die, nadat ze reeds één kind ter wereld gebracht hadden, aan een tweeling het aanzijn schonken. Eens schijnt 't zelfs voorgekomen te zijn, dat een echtpaar op eenmaal met een drieling begon.’</p>
<p>‘Willem’, vermaande mama, ‘gij vergeet dat Emilia en ik er bij zijn.’</p>
<p>‘'t Is een quaestie van Staat en niet van zedelijkheid of goeden smaak, mama,’ antwoordde Willem ondeugend. ‘Papa denkt daar net zoo over als ik.’</p>
<p>‘En hebt gij ook opgemerkt, welke straf de bedoelde
<pb n="143"/>
misdadigers ondergaan hebben?’ vroeg de burgemeester, die 't niet eens de moeite waard vond te bevestigen wat Willem gezegd had. ‘Op de straf komt hier alles aan.’</p>
<p>‘Ik meen, dat in de bedoelde gevallen slechts eenmaal, en wel in dat van den drieling, een maatregel genomen is, die een beginsel van medelijden en barmhartigheid doet vooronderstellen. De andere schijnen met al de gestrengheid der wet behandeld te zijn.’</p>
<p>‘Vertel ons, welke die straffen waren en waarin die barmhartigheidsbetooning bestond,’ ging de burgemeester voort, want het was hem een nieuwe hoogst aangename verrassing dat Willem de dagen op de secretarie doorgebracht, blijkbaar beter besteed had dan hij had durven vermoeden. ‘Vertel 't ons, opdat wij naar het rechtsgevoel onzer vaderen onzen plicht mogen afmeten en men ons niet veroordeele indien wij den teugel vieren aan onze verontwaardiging over een onbeschaamdheid, die alle grenzen te buiten gaat, een misleiding waarvan de geschiedenis geen tweede voorbeeld oplevert.’</p>
<p>‘Van de bedoelde drielingen,’ declameerde Willem plechtig, alsof hij de oorkonde, waarin het geval opgeteekend stond, letterlijk voorlas, ‘heeft men het, bij eede van den dokter en de baker, jongstgeborene afgenomen en op staatskosten elders laten opvoeden, zonder dat 't den ouders vergund geweest is ooit dezen hun telg weer te aanschouwen, of deze in later dagen geweten heeft wie zijn ouders waren. Het geheele geval is behalve in de desbetreffende oorkonde, aan de vergetelheid ontrukt door het eenige heldendicht dat in Malthusia vervaardigd is. Kent u dat, vader?’</p>
<pb n="144"/>
<p>‘Ik heb mij nooit met heldendichten opgehouden. Ik wist niet dat er zoo'n ding bestond. We hebben, dunkt mij, genoeg aan de rechterlijke uitspraak. En hoe heeft men in de andere gevallen gedaan?’</p>
<p>‘'t Schijnt dat men met die quaestie langen tijd niet in 't reine is kunnen komen’ vervolgde Willem, ‘ten minste eerst bij het derde geval heb ik een kort en duidelijk vonnis gevonden, doch waaruit blijkt dat ook de andere twee, al is 't niet opgeteekend, van een zeer strenge correctie zijn vergezeld gegaan. Ofschoon de woorden van dea tekst hier en daar dubbelzinnig klinken, meen ik toch wel te mogen aannemen, dat een lichamelijke tuchtiging niet ontbroken heeft. Ook is 't zeker, dat een van de tweelingen in den dienstbaren stand is overgeplaatst.’</p>
<p>‘En wat moeten wij dan niet al doen in een geval als dit!’ riep burgemeester Stille uit, terwijl hij de handen boven zijn eerwaardig hoofd ophief. ‘Wat moeten wij niet al doen om het geschonden recht te wreken! Een vreemdeling sluipt listig, met bedrog, met misleiding van alle autoriteiten des lands, onze grenzen binnen en nestelt zich in een eigendom van den Staat. Hij brengt om zoo te zeggen driemaal drielingen mee, lacht den veldwachter uit, die hem het schandelijke van zijn gedrag onder het oog wil brengen en heeft de brutaliteit zich te beroepen op het feit, dat hij een jaar huur vooruitbetaald heeft, dat hij dus op zijn recht staat, dat hij niet goedschiks vertrekken zal. Is dat niet de misdadigheid ten top gedreven? Ha, de Groote Raad zal al zijn scherpzinnigheid noodig hebben om dien deugniet naar verdienste te straffen.’</p>
<p>‘Als men in evenredigheid met de gestrengheid der
<pb n="145"/>
vaderen handelen wil,’ zei Willem met een glimlach, die gelukkig aan de aandacht van zijn vader ontsnapte, ‘dan zal 't zeer zeker hoogstmoeilijk wezen een straf uit te denken, die zwaar genoeg is.’</p>
<p>‘Ik verheug mij, dat gij dat gevoelt, Willem. Waar moet 't heen met Malthusia, indien wij ons door zoo'n indringer laten bespotten!’</p>
<p>‘Verdient 't niet een bijzonder punt van overweging, dat de man een vreemdeling is of, zooals u hem te recht noemt, een indringer? Zou een al te strenge recht spraak Malthusia niet in moeilijkheden kunnen brengen met het land waar de man geboren is en vroeger gewoond heeft?’</p>
<p>Burgemeester Stille gevoelde al het gewicht van die vraag, doch hij was niet in een stemming om bezwaren te hooren aanvoeren of mogelijke gevaren te zien scheppen. ‘Dat is een vraag van later zorg’, zei hij dapper. ‘Een Malthusiaansch magistraat doet zijn plicht en dan mag er van komen wat wil.’</p>
<p>Nog dien eigen namiddag verraste Willem zijn zuster met een voorstel dat, hoe moedig zij ook was en hoe weinig ze zich in den regel om de goed- of afkeuring van haar vader bekommerde, haar toch een oogenblik het bloed deed stollen. ‘Als gij lust hebt’, zei hij, toen papa en mama zich hadden verwijderd om hun middagdutje te nemen, ‘dan kleedt ge u gauw aan en gaan we samen er op uit om het terrein van de misdaad eens op te nemen.’</p>
<p>‘Is je dat ernst?’ vroeg zij, toen zij zich zelve weer genoeg meester was. ‘Wou je naar die boerderij?
<pb n="146"/>
Je begrijpt dat papa dat alles behalve vriendelijk zal opnemen?’</p>
<p>‘Waarom zouden wij niet? Is er iets kwaads in? Mag een mensch niet nieuwsgierig zijn? Is niet overal in de wereld een misdadiger een voorwerp van belangstelling? Uw Drysdalers zouden de tegenvoeters van alle andere volken moeten zijn, indien de man niet morgen reeds van alle kanten een waardeering vond, zooals aan iemand van verdienste op het gebied van wetenschap of kunst maar zelden te beurt valt. Weet ge wat in Amerika zou gebeuren als Malthusia daar lag of wij relaties onderhielden met New-York of Chicago? Er zou vandaag nog een comité gevormd zijn om een extra spoorweg aan te leggen ten behoeve van de duizenden en millioenen, die naar Drysdale zouden stroomen om den merkwaardigen huisvader te zien. Morgen zou het kapitaal tienduizendmaal volgeteekend zijn en overmorgen zouden de opmetingen volbracht en het heele werk aanbesteed zijn. Ook zouden de galanteriewinkels en de sigarenwinkels en de haarwerkers en wie al niet, reeds hun voordeel hebben gedaan met het geval. Er zouden door onze jeunesse dorée sigaren ‘à la negen kinderen’ gerookt en manchetknoopen met de portretjes van de heele bende gedragen worden en de vader, wien al de zorgen voor zijn kolossaal gezin mogelijk nog niet van één haar beroofd hebben, zou kaalgeknipt worden door de kappers ten behoeve van de dames, die hem in een medaillon altijd bij zich zouden willen hebben. En gij en ik zouden niet eens even mogen gaan kijken naar de plaats, die binnenkort door onze rechters en advocaten zal worden beschreven, met al het vuur der
<pb n="147"/>
welsprekendheid en ongetwijfeld door den een of anderen teekenaar in beeld zal gebracht worden, ten behoeve van het koopgrage publiek?’</p>
<p>Emilia moest haars ondanks lachen. ‘Ik geloof wezenlijk, Willem’, zei ze zacht, ‘dat je een ketter bent.’</p>
<p>‘Ik? En waarom?’</p>
<p>‘Omdat je zoo luchtig en grappig over de zaak spreekt, alsof jij er hoegenaamd geen kwaad in vindt en je al even weinig respect hebt voor de oud vaderlijke uitspraak in het geval van de tweelingen als van den drieling.’</p>
<p>Willem dreigde haar met den vinger. ‘Pas op, Emilia, pas op. Iemand die zoo'n fijne neus voor de ketterij van een ander heeft, is stellig zelf ook niet zuiver.’</p>
<p>Ze begonnen beide tegelijk recht hartelijk te lachen en Emilia zei: ‘Om je de waarheid te zeggen, Willem, ben ik nooit sterk van geloof geweest. Op school, waar alles wat onze zeden en instellingen betrof met den grootst mogelijken ernst behandeld, werd, heb ik dikwijls moeite gehad om mij goed te houden. En straks nog toen papa zich zoo schrikkelijk opwond en niet eens bemerkte dat jij er half en half gekheid van maaktet, dacht ik zoo bij mij zelf, dat gij en ik toch eigenlijk wel beschouwd al zeer ontaarde kinderen van onze brave ouders zijn.’</p>
<p>‘Ik begin er ook bang voor te worden, zusjelief. Maar dit alles in aanmerking nemend en ons beiden beschouwend als een paar, waaraan toch al niet veel meer te bederven is, zult ge des te minder bezwaar maken, om met mij mee te gaan.’</p>
<p>‘Maar wij zijn de kinderen van den burgemeester. Wat zou men wel denken als men ons zag?’</p>
<pb n="148"/>
<p>‘Dat wij roet papa's voorkennis en goedkeuring het terrein opnemen. Welk kwaad zou daarin steken? Doch men zal ons niet zien. Over een half uur, als wij bij de boerderij zijn, zal 't al beginnen te schemeren. Als wij weer thuis komen, zal 't pikdonker wezen.’</p>
<p>Emilia spartelde nog een beetje tegen. Toch eindigde zij met toe te geven. ATu de twijfelingen, die reeds meermalen haar hart bestormd en zich lucht gegeven hadden en vooral nu ze in Willem een geestverwant en een bondgenoot gevonden had, was 't ook eigenlijk laf nog een quaestie te maken van de vraag of 't aan de dochter van den burgemeester paste of wel niet paste, een zaak van Jouter nieuwsgierigheid te maken van iets wat in de oogen van haar vader een aangelegenheid van het hoogste staatsbelang was. Nieuwsgierigheid was geen zonde. Willem had dit terecht opgemerkt.</p>
</div>
<div type="chapter">
<pb n="149"/>
<head rend="h3">Tiende hoofdstuk.<lb/>
In hinderlaag.</head>
<p>Het buitenverblijf van de Talandiers lag op korten afstand van de boerderij, die binnen een paar dagen tot een historische plek in Malthusia zou gepromoveerd worden. Eigenlijk hadden de Talandiers een bijzonder aandeel gehad in de ontdekking en gevangenzetting van den misdadiger. Zij waren 't, die het eerst argwaan gekregen hadden en meneer Talandier in hoogsteigen persoon had de aandacht van den veldwachter op de zaak gevestigd. Hij had dit gedaan in zijn qualiteit van lid van den Grooten Raad en op aandringen van zijn vrouw, die met huivering dacht aan de omstandigheid, dat zij zulke gevaarlijke buren gekregen hadden.</p>
<p>Wat toch kon daarvan niet het gevolg zijn! Met zoo'n bende kleine schavuiten, die den heelen dag om de schutting slenterden, zou straks als de nazoiner kwam geen enkele perzik veilig zijn, want de honger of de snoeplust is een scherp zwaard en de een wekt den ander op tot allerlei waagstukken. Immers in zoo'n gezin kon
<pb n="150"/>
geen gezag zijn en was de eerbied voor het mijn en dijn een ondenkbare deugd. Daarenboven zou het onaangenaam genoeg zijn, elken middag als de lui aan 't schaften waren of tegen den avond dat gejoel en gejubel te moeten aanhooren. Welke keelen! En hoeveel!</p>
<p>‘Lieve Talandier! Ik zeg u plechtig dat ik er voor bedank, als dit zoo blijven moet, dezen zomer naar buiten te gaan. Ik blijf dan veel liever in de stad. Ik erger mij dood aan de on beschaafdheid waarvan onze oogenen ooren elk oogenblik getuigen zullen zijn. Voor onze dochter is 't bepaald meer dan hinderlijk. Zij zal letterlijk geen voet buiten het hek kunnen zetten. Die kinderen van hier naast loopen rond... neen maar, ik kan u niet zeggen in welk onmogelijk costuum. Weet ge wel dat mij zelfs de angst bekruipt, dat wij ze van den zomer nog op een morgen in onzen vijver zullen zien rondspartelen? Men kan van zulke deugnieten alles verwachten.’</p>
<p>‘Dan zou de zoon van onzen burgemeester gevoeglijk als hun hoofdman kunnen fungeeren,’ viel Talandier hier even in, want de gelegenheid om zijn haat aan de Stilles te luchten was te mooi om die te laten voorbijgaan. ‘Intusschen zal ik wel zorgen dat gij tegen dat wij voorgoed hier komen, geen last van dien troep hebben zult. Ik heb den veldwachter al laten zeggen, dat de man zijn gebroed thuis moet houden, want dat ik anders andere maatregelen zal nemen.’</p>
<p>‘Ik vrees dat dit niet veel helpen zal. Zooals ik u al gezegd heb; in zoo'n gezin kan geen orde, geengezag wezen. Elk doet daar natuurlijk wat hij wil. Als de man ze opsluit, dan zullen ze de ramen uitklimmen om 't ons-<pb n="151"/>lastig te komen maken. En 't is nog de vraag of hij ze wel eens zal willen opsluiten.’</p>
<p>‘Dat zullen wij hem wel leeren. Als hij zich niet voegen wil, dan gaat 't den breeden weg op.’</p>
<p>Dit alles had meneer Talandier gezegd op den dag waarop hij het nest ontdekt en met den veldwachter de eerste maatregelen genomen had. Toen de veldwachter hem evenwel, zooals wij reeds weten, in zijn dienstijver was voorbijgeloopen, had hij zich ook aanstonds op het zuiver magistrale terrein geplaatst.</p>
<p>‘De zaak komt voor den Grooten Raad,’ had hij na de eerste tijding, van het gebeurde zijn vrouw jubelend toegeroepen. ‘Ze hebben den man al van zijn bed gelicht. Hij zit achter slot. We zullen een prachtige cause célèbre hebben. 't Zal sensatie maken door alle werelddeelen.’</p>
<p>‘Maar nu de man gevangen zit, zijn wij er persoonlijk misschien nog erger aan toe,’ merkte mevrouw op, maar half tevreden met de oplossing.</p>
<p>‘Volstrekt niet. Nu de gerechtigheid voldoening zoekt, zullen onze persoonlijke belangen ook meteen behartigd worden. Ge moet weten, dat de lomperd gisteren mijn eisch dat hij zijn kinderen zou opsluiten met een schouderophalen beantwoord heeft. Hij was niet gewoon zijne kinderen als kippen achter traliewerk te zetten, heeft hij gezegd. Als ze kwaad deden op mijn erf, was 't tijd genoeg hem te waarschuwen. Nu hij zit, is de toon heel wat veranderd. De vrouw was, volgens den veldwachter van daag al vrij wat beter te spreken dan haar man. Wij hebben haar laten zeggen dat zij en al haar kinderen
<pb n="152"/>
heel gemakkelijk denzelfden weg konden opgezonden worden. 't Was genade dat men haar nog vrij gelaten had. Dat heeft geholpen; den heelen dag heb ik geen kind op den weg gezien.’</p>
<p>Mevrouw Talandier betuigde haar tevredenheid over deze heuglijke tijding. Doch, terwijl een blos hare wangen kleurde, want zij voelde dat 't voor eene Malthusiaansche moeder niet te pas kwam zoo weekhartig te zijn, zei ze schoorvoetend: ‘Men zou nu de man gevangen zit bijna medelijden krijgen met die vrouw. Wat zal zij de handen vol hebben om er eenige orde onder te houden!’</p>
<p>‘Zoo zijt gij vrouwen allemaal,’ antwoordde Talandier knorrig. ‘Sentimenteel, ook waar 't de misdaden en de misdadigers geldt. Hebben die lui soms medelijden met zichzelf gehad! Ieder moet in de wereld de gevolgen van zijn eigen dwaasheden dragen.’</p>
<p>Zijn vrouw voelde de juistheid van die berisping en zweeg. 't Was niet de eerste maal in haar leven dat ze zich door een onbetamelijk gevoel van medelijden had laten meeslepen. Ze nam zich plechtig voor, dat het de laatste zou zijn. Ook verdrong de zekerheid, dat de genomen maatregelen doel getroffen hadden, spoedig elken meer weeken indruk. 't Was zoo rustig en stil in den omtrek gedurende den geheelen dag, alsof de boerderij naast hen onbewoond was. Alleen toen zij 's middags met Frits en zijn zuster een wandeling maakte en langs den voorkant van de woning kwamen, had zij een oogenblik een onaangename gewaarwording gehad. Acht à negen groote en kleine monden gaapten haar aan en even zoovele neuzen van onderscheiden afmetingen drukten zich plat tegen de ver-<pb n="153"/>weerde ruitjes, maar ditmaal kreeg het medelijden zelfs geen seconde tijd om zich zelfstandig te openbaren, want onder de gezegde neuzen en uit de bedoelde monden werden de tongen tegen haar uitgestoken. Ze behoefde dus niet te vragen aan wie het kleine ontuig daarbinnen zijn gedwongen huisarrest toeschreef. Ook bleek weldra dat er reeds een beginsel van rebellie in het inwendige van de boerenhuizinge aan 't gisten was, want toen Frits Talandier, zooals hij 's middags aan tafel vertelde, een half uur na de beleedigende begroeting van zijn mama, bij het hek van zijn vaders buitenplaats met een catapult op insecten stond te loeren, in welke jacht hij een zeldzaam meesterschap bereikt had, was hem een turf om de ooren gevlogen. Hij had niet kunnen ontdekken waar die turf vandaan gekomen was, maar zonder dat hij er bepaald op wou zweren, durfde hij wel het vermoeden uiten, dat de schoorsteen op het rieten dak van hun buurman er nadere bijzonderheden van wist. Of had hij zich maar verbeeld dat hij een hand boven dien schoorsteen had zien uitsteken, hoe onbegrijpelijk 't ook was dat iemand en dan nog wel waarschijnlijk een jongen van onder de vijftien jaar, want ouder waren er niet bij, in zoo'n breede schouw heel naar boven had kunnen klimmen. In Drysdale ten minste was er stellig niet een knaap, die er zijn pantalon aan wagen zou en zoo ervaren was in de gymnastiek.</p>
<p>Dat was mama niet met hem eens en papa vertelde, dat er volgens betrouwbare bronnen in andere landen vooral onder de kinderen van groote gezinnen ware acrobaten gevonden werden. Hij keurde dat niet bepaald goed, maar als 't van hem afhing dan zou in Drysdale over 't alge-<pb n="154"/>meen wel wat meer werk van de gymnastiek kunnen gemaakt worden.</p>
<p>‘Zeg dat, in 's hemels naam toch niet, Talandier,’ aldus had zijn vrouw. ‘Zeg dat toch niet. Je staat met jou idees op dat punt, zooals ge weet, heelemaal alleen en ik zou niet weten waarom onze kinderen niet evengoed zonder die gevaarlijke gymnastiek kunnen groot worden en gezond zijn. Ze kunnen immers ordentlijk uit wandelen gaan.’</p>
<p>Meneer Talandier zweeg. Hij was zich volkomen bewust dat hij met zijn opgeruimde en luchtige levensopvatting ook een soort van ketter in Malthusia was en begreep instinctmatig dat het oogenblik, waarop de gymnastiek en nog wel de onschuldige kamergymnastiek gediend had om zijn zoon en erfgenaam bijna een gat in 't hoofd te gooien, niet het meest geschikte was om theorieën te verkondigen die allen moeders het haar te berge deden rijzen.</p>
<p>Toen het diner afgeloopen was, gingen meneer en mevrouw hun siesta houden, terwijl hun dochter zich voornam op haar kamer een romannetje te verslinden. Frits stapte weer naar buiten doch gedachtig aan de turf, koos hij nu het terrein voor zijn jachtvermaak, dat alleen afgebroken maar nog lang niet geëindigd was, meer op zij van het huis. Niemand kon hem daar van den grooten weg af zien. Hij daarentegen was in de beste stelling om bij een nieuwen onverwachten aanval van de buurjongens dadelijk in huis te vluchten. Intusschen poogde hij om de meer en meer vallende schemering grooter wild dan op den vollen middag te verschalken. Hij schoot een paar vrij dikke vliegen, die wat te vroeg voor den dag waren gekomen en een
<pb n="155"/>
haastige honigbij die zich gansch ongestraft aan een pas ontloken bloem meende te vergasten.</p>
<p>In dat vermaak werd hij gestoord door een paar stemmen die hem niet onbekend voorkwamen. Toen de personen, wien die stemmen toebehoorden, vlak bij waren, dempten zij het geluid. ‘Hier wonen de Talandiers zomers. Ze zijn nu voor een paar dagen buiten om hun broeikasten te zien verbouwen. 't Is beter dat ze ons niet zien.’</p>
<p>Frits meende al te weten wie daar gesproken had, maar boog tot meerder zekerheid een seringentak, die hem eenigszins het uitzicht bedierf, voorzichtig op zij. ‘Wat zouden die hier met hun tweeën uitvoeren?’ dacht hij, toen hij Willem en Emilia ontdekte.</p>
<p>Haastig trok hij zijn hoofd terug en liet den seringentak weer zachtjes op zijn plaats schuiven. Daarna liep hij op zijn teenen achter het huis om ten einde aan den anderen kant de gangen der beide geheimzinnige wandelaars te bespieden. Was 't louter een toeval dat hen hierheen gevoerd had? En waarom kwamen ze nu, zoover op den dag, van den kant van de stad?</p>
<p>Tot zijn klimmende verbazing zag hij Willem en Emilia het erf van de boerderij opgaan, waarbij zij blijkbaar hunnerzijds alle noodige maatregelen namen om geen gerucht te maken. Ha, dacht Frits, daar zit wat achter, ofschoon ik niet begrijp wat die wijsneus en dat coquette ding met dien troep hier naast uitstaande kunnen, hebben. We zullen zien. Allicht doen wij ons voordeel er mee. We hebben een appeltje samen te schillen.</p>
<p>Het licht in de boerderij was reeds opgestoken. 't Viel door de beide ramen als in twee breede lakens op het
<pb n="156"/>
grasveld vlak voor de deur. Willem nam Emilia, die zich half onwillig liet meetrekken, bij de hand en leidde haar om de beide vakken heen. ‘Ga hier op zij van het raam staan,’ fluisterde hij, ‘en laat ons eens kijken wat ze daarbinnen uitvoeren. Ze zullen ons niet zien. Zij vermoeden niet dat ze begluurd worden.’</p>
<p>Tien minuten, een kwartier stonden ze daar. Emilia vergat al haar angst en bezorgdheid. Hetgeen ze zag boeide haar onweerstaanbaar.</p>
<p>‘Hoe vindt je dat?’ fluisterde Willem.</p>
<p>‘Alleraardigst,’ fluisterde ze terug. ‘Een verrukkelijk tafereeltje!’</p>
<p>‘Niet waar? Kijk, dat prachtige kleine ding, stellig de jongste van de bende, dat daar op moeders schoot ligt. 't Heeft zijn beide kousjes uitgeschopt en grijpt met de mollige armpjes naar moeders volle borst. Zou 't niet jammer zijn als zoo'n engeltje niet geboren was? En hoe vind je die twee, die daar bezig zijn elkaar uit te kleeden en onderwijl ravotten dat 't een aard heeft. Dat zijn stellig jongens, echte deugnieten met een paar knuisten, waarin zij over een jaar of tien, twaalf uw beide handjes zullen kunnen wegbergen. Wat een heerlijk paar grenadiers kan daaruit groeien.’</p>
<p>‘O,... en let eens op dat meisje in den hoek,’ begon Emilia op haar beurt. ‘Wat zit ze stil en vredig te midden van al dat gejoel. Ze trekt er zich niets van aan Ze heeft uitsluitend aandacht voor de ruwe houten pop waarmee ze speelt. Wat een koddige ernst om die donzige wangetjes en lipjes; een model voor een schilder!’</p>
<p>‘Dat wordt eenmaal stellig een huismoedertje zooals er
<pb n="157"/>
niet veel te vinden rijn, want ze zal haar model vinden in haar eigen moeder,’ merkte Willem op. ‘Wat een kloeke ferme vrouw is dat nog. Men zou niet zeggen, dat zij negen kinderen het leven heeft geschonken en ze zoover heeft groot gebracht.’</p>
<p>‘Ze schijnt er voor berekend,’ meende zijn zuster, die meer en meer schik in de schilderij kreeg. ‘Wat zitten die 't wee groote jongens daar in dien anderen hoek rustig on de lei te werken.’</p>
<p>‘Ik verwed er alles om wat gij wilt,’ lachte Willem, ‘dat ze poppetjes zitten te teekenen, maar ondertusschen schijnt moeder den wind onder te hebben. En dat nu ze toch stellig weten dat vader niet zal thuis komen. Wil je gelooven, Emilia, dat ik medelijden met den armen kerel begin te krijgen? Elken avond na zijn werk zit hij voor zoo'n tafereel, en nu kan hij de naakte muren bewonderen waarop de duisternis al meer en meer valt.’</p>
<p>Emilia gaf geen antwoord. Ze kon er blijkbaar nog niet toekomen om de instellingen van Malthusia en de handelwijze van haar vader zoo maar gladweg af te keuren, doch toen zij weer een oogenblik naar binnen gekeken had, zei ze wel: ‘De man heeft stellig de herinnering aan een aantal tafereeltjes als dit in zijn har meegenomen. Hij zit nu waarschijnlijk te droomen, dat hij thuis is.’</p>
<p>‘Ze schijnen hem hier anders niet erg te missen,’ merkte Willem nu op, en deze opmerking klonk beiden onaangenaam in de ooren, want het groote gezin begon al mooi hun sympathie te veroveren. ‘Ik heb wel meer gehoord dat zulke boerenmenschen erg ongevoelig kunnen zijn.’</p>
<pb n="158"/>
<p>‘'t Is de vraag of zij wel begrijpen wat er aan de hand is’, meende Emilia, die haars ondanks de misdadige familie reeds begon te verdedigen. ‘Laat ons ons maar voorstellen dat zij meenen dat 't met een dag arrest zal afloopen, dat vader misschien al weer vrijgelaten is en straks thuis zal komen. Bovendien heeft die vrouw 't ook wel wat druk om te zitten pruilen.’</p>
<p>‘Pas op, Emilia, je zoekt al verontschuldigingen voor zulke zware boosdoeners als hier voor ons zitten. Weet je wel dat gij pijlsnel voortglijdt op het hellende vlak der ketterij?’</p>
<p>‘'t Is ook zoo'n alleraardigst tafereeltje’, zei Emilia glimlachend, ‘'t Is jammer het door een enkele onaangename gedachte te bederven.’</p>
<p>‘Toch zou 't beter zijn dienaangaande volle zekerheid te hebben dan conjecturen te maken. Wat zou je er van denken als wij eens binnengingen? Ik zal wel een boodschap bedenken. De vrouw kent ons niet, want ze wonen nog maar kort hier. Ik zal naar den weg vragen of om een glas melk. Er staat een heele kan op tafel.’</p>
<p>Emilia hield hem angstig tegen. ‘Doe dat in Hemels naam niet, Willem. Laat ons liever heengaan. Ik vind 't zoo gek, wanneer ze ons hier eens zagen staan als een paar dieven of landloopers.’</p>
<p>‘Kom, kom, malligheid,’ antwoordde Willem, die hoe meer hij bij Emilia won in sympathie voor het tafereel dat hem zelven verrast had, te stoutmoediger werd en er nu ook alles van wilde weten. ‘Wij wagen er letterlijk niets mee. De Talandiers zitten rustig thee te drinken. Er komt nooit iemand hier voorbij. 't Is al bijna
<pb n="159"/>
heelemaal donker. Laat mij ten minste even een sigaar opsteken. De boeren zien daar niets vreemds in.’</p>
<p>Emilia was reeds half gewonnen. ‘Maar hoe brengt gij 't op het chapitre van de gevangenis?’ vroeg zij evenwel nog weerstrevend.</p>
<p>‘Wel. Ik vraag eenvoudig zonder omwegen of de baas niet thuis is, want ik zie daar zijn stoel bij de schouw en zijn pijp op het rekje naast den waterketel! Zie jij die ook? Nu dan is 't immers natuurlijk dat ik van de pijp op den man kom?’</p>
<p>‘Dat is zoo. Maar maak 't niet te lang. Wij zijn een heel eind van de stad en ze zullen thuis wel niet begrijpen waar we blijven.’</p>
<p>‘Nu ik bij u ben, zullen papa en mama toch wel geen zorg hebben. Komaan. Eerst voorzichtig in de schaduw geretireerd naar het hek en dan door den vollen lichtgloed heen recht op de voordeur af.’</p>
<p>Aldus geschiedde het. Willem sloeg de hand aan de klink. Onmiddellijk hoorde hij een heldere vrouwestem, die uitriep: ‘Daar zal vader terug zijn. Doe eens gauw open, jongens. Ik wist wel dat 't op niemendal zou uitloopen.’</p>
<p>De deur ging open. Bittere teleurstelling teekende zich op het gezicht van de vrouw, en de oudste kinderen keken den vreemden heer en de dame die voor hen stonden aan, alsof zij hen persoonlijk aansprakelijk stelden voor die misrekening.</p>
<p>‘'t Spijt mij, moeder, dat wij de oorzaak van een teleurstelling zijn,’ begon Willem, die in verband met den uitroep van zoo even geen reden had om niet met de
<pb n="160"/>
deur in huis te vallen, ‘'t Schijnt dat gij uw man wacht. Ik kwam maar even binnen om mijn sigaar aan te steken. Als ik durfde, vroeg ik om een glas melk voor de juffrouw.’</p>
<p>De boerin had zich dadelijk weer hersteld en keek nu haar bezoekers even opmerkzaam aan, als vreesde zij nieuwe onaangenaamheden. Daar haar onderzoek evenwel bevredigend afliep, ze een mooie dame en een knappen jongen man voor zich zag, die zonder twijfel niets kwaads in den zin hadden, zei ze verontschuldigend: ‘'t Heeft niets te beteekenen. Mijn man is voor een onpleizierige zaak naar de stad gegaan, maar daar hij in zijn recht is, zal hij wel heel gauw weer thuis komen. Ik dacht maar zoo, toen meneer de deur open deed, dat hij 't was. Ik ben anders niet schrikachtig. Dat moet meneer niet denken.’</p>
<p>‘En wat nu het opsteken van een sigaar betreft’ ging ze voort, als dacht ze bij zich zelf, dat die vreemde lui wel geen belang zouden stellen in haar lief of leed, haar teleurstellingen of verrassingen, ‘dat kost geen geld en zou ik om een lief ding niet graag aan iemand weigeren. Meneer kan gerust zijn gang gaan. Als de juffer er bij wil gaan zitten, is een glas melk ook tot haar dienst.’</p>
<p>Dit zeggende schoof de vrouw, terwijl ze in den eenen arm haar zuigeling hield met den anderen en met haar voet de twee eenige stoelen, die niet bezet waren, bij de tafel. ‘Gaat een oogenblik zitten,’ herhaalde ze. ‘U moet misschien nog een heele wandeling doen. Kom, jongens, schuift wat achteruit. Jelui staat net te kijken of je nog nooit een meneer en een dame gezien hebt’.</p>
<p>Willem en zijn zuster lieten zich de gulle uitnoodiging
<pb n="161"/>
welgevallen en verzekerden, terwijl zij een paar van de kinderen onder de kin streken, dat ze 't heel natuurlijk vonden, dat de kleinen verschrikt en verbijsterd waren. Ze wachten vader en zagen op eens een paar vreemden voor zich.</p>
<p>‘Maar nu zou ik waarlijk nog vergeten,’ zei de vrouw, ‘dat de juffer graag een glas melk zou willen hebben. Neen, wacht eens van die daar staat moet je niet nemen,’ voegde ze er bij, toen Willem meteen naar de kan op de tafel greep en Emilia daaruit bedienen wou, ‘dat noemen wij hierkindermelk. Die is beter voor den nacht, dan droomen ze niet zwaar, want de room blijft niet op de maag liggen. Als de juffer maar even aan wil pakken, dan zal ik baar wel gauw beter helpen.’</p>
<p>Met deze woorden lei ze zonder complimenten het rooskleurige half naakte wicht, dat ze nog steeds als een pakje van de spoor in haar linkerarm hield, op Emilia's schoot, nadat ze haar gewezen had hoe ze zitten moest, en snelde de kamer uit om aan haar voornemen gevolg te geven. ‘Ik ben dadelijk terug,’ riep ze nog bij het dichtslaan van de deur. ‘Jongens, past op dat jelui 't meneer en de juffer niet lastig maakt. Je weet moeder houdt niet van gekheid.’</p>
<p>Willem schaterde 't uit, terwijl zijn zuster een gezicht trok, waarvan een toeschouwer moeilijk zou hebben kunnen zeggen of 't voor huilen of lachen bestemd was. ‘Dat ziet er mooi uit,’ juichte de eerste. ‘Ik feliciteer je met je eersteling, lieve!’</p>
<p>Maar Emilia had zich reeds meester gemaakt van den toestand. Het prachtige kind op haar schoot, dat geen
<pb n="162"/>
enkel blijk gaf dat de verandering onaangenaam was, kraaide tegen het mooie meisje, dat nu op haar beurt vriendelijk op het wicht neer keek. ‘Lach niet, Willem’, zei ze. ‘Kijk liever eens wat een model van een kind. Op een afstand wekte alleen het geheel der vormen onze bewondering, maar kom eens even hier en bekijk die oogjes, dat mondje, die blanke rooskleurige huid, die handjes, die armpjes. Is 't niet stuk voor stuk om te stelen?’</p>
<p>‘Inderdaad,’ antwoordde Willem die zich over het kind heenboog, ‘'t is om het te pronk te leggen voor alle moeders in Malthusia.’</p>
<p>Intusschen waren een paar van de andere dreumessen, die vertrouwen kregen in het geval nu ‘moeders zorg’ op den schoot van de onbekende dame lag en 't daar blijkbaar volkomen naar zijn zin had, nader bij geschoven. Weldra leunde aan weerskanten een lief krullekopje tegen Emilia aan.</p>
<p>‘Nu moet ik weer een beetje afstand hebben om te bewonderen,’ riep Willem en schoof met zijn stoel een heel eind achteruit. ‘Weet je wel, Emilia, dat 't jou goed zou afgaan een moeder van een groot gezin te worden?’</p>
<p>‘Houd op’, antwoordde zijne zuster, terwijl ze een hooge kleur kreeg, doch ze bleef toch met innig welgevallen op den zuigeling op haar schoot staren en genoot de weelde van het kinderlijk vertrouwen waarmee de anderen tegen haar aandrongen. Nog nooit had zij zoo'n wonderlijke gewaarwording gevoeld. Op dit oogenblik benijdde zij die vrouw, wier man weldra het voorwerp
<pb n="163"/>
der algemeene minachting zou zijn, die minstens door een soort van vonnis zijn huiselijken zegen zou moeten boeten.</p>
<p>De vrouw kwam met de melk terug, een heerlijk glas vol schuimend en nog warm vocht, dat zij haar onverwachte gast aanbeval als een beier vol klinkklare gezondheid. Toen Willem voor die verkwikking betalen wilde bedankte zij hem. 't Had niets te beteekenen. De koe was niet karig en in zoo'n gezin kwam 't op een glas meer of minder niet aan - een wonderlijke redeneering, waarvan zelfs Willem bekennen moest de logica niet te vatten.</p>
<p>Op dit moment wees een van de oudere jongens naar het raam en beweerde dat er een man voor stond te kijken, doch moeder zei dat hij 't zich verbeeldde, terwijl 't nog niets zou te beteekenen hebben, al was 't zoo.</p>
<p>'t Werd eindelijk tijd om op te stappen meende Willem, ofschoon Emilia geen haast maakte. 't Was nog een heel eind naar de stad en 't was zoetjes aan laat geworden. Ook zouden de kinderen wel naar bed verlangen, ten minste de allerkleinsten.</p>
<p>Deze laatste bewering werd bevestigd door het feit dat een van de beide meisjes, die zich vleiend tegen Emilia's schoot hadden aangedrongen, reeds feitelijk in slaap gevallen was en langs haar heen op den grond dreigde te glijden. Emilia greep het kind nog juist bij tijds, terwijl de moeder de zuigeling van haar afnam en tilde het op haar knie. Daar de kleine met die hardnekkigheid der kindernatuur, die ouderen hun zoo vaak benijden, bleef doorslapen en de vrouw werkelijk haar handen vol had, stelde zij haar voor het kind in deze houding zoo goed
<pb n="164"/>
en kwaad als 't ging uit te kleeden en legde zij het vervolgens in de bedstee, waarin volgens aanwijzing der vrouw naast een paar der anderen haar plaats was. Emilia wendde zich niet van de bedstee af dan na het kind recht warm toegestopt en een kus op de blozende wangen gedrukt te hebben. Ze had iets dergelijks nooit bij de hand gehad en nooit van nabij gezien maar 't kwam haar voor, dat 't toch zoo erg moeilijk niet moest wezen moeder te zijn, al was 't van zoo'n aantal kleine spruiten. 't Gingnaar het scheen zoo geregeld en de liefde deed eigenlijk alles.</p>
<p>Wij zullen niets meedeelen van de gesprekken tusschen Willem en zijn zuster terwijl zij na een hartelijk afscheid stadwaarts wandelden, dan alleen dat Willem de gelegenheid allerprachtigst vond om nog eens, en nu gedurende de avonduren en met annexatie van de vier of vijf kleine broertjes en zusjes van zijn Rosa, haar als een parel in het goud des huiselijken levens te schetsen. ‘Ik dacht aan haar, lieve, toen gij daar zoo mooi tusschen die engelenkopjes zat. Precies zoo heb ik haar herhaalde malen bewonderd. En dan moest gij haar met het kleine goed zien spelen als de avond gevallen was, eer ze nog naar bed gebracht werden, in de open lucht, als 't zoo dol toeging dat haar moeder bij wijlen angstig werd en zij toch met haar mooie gevulde armen ieder der kinderen zoo stevig vasthield, dat er nooit een kreet van angst of schrik maar louter van dolle pret gehoord werd. O, dat ik had kunnen schilderen of 't nog kon, zoo als die landelijke tafereeltjes met haar en mijn kennisjes in 't midden, leven in mijn hart!’</p>
<pb n="165"/>
<p>Over den misdadiger werd tusschen hen weinig gesproken. Zij schaamden zich tegenover elkander, dat hun naam zou gemengd worden in de vervolging welke tegen hem zou worden ingesteld en, onder den vollen indruk van den rijken zegen en het geluk waarvoor hij terecht zou staan, vonden zij de vooronderstelling dat de man zou veroordeeld worden, eigenlijk belachelijk.</p>
</div>
<div type="chapter">
<pb n="166"/>
<head rend="h3">Elfde hoofdstuk.<lb/>
Voor den Grooten Raad.</head>
<p>Nog dien eigen avond had er in de villa naast de befaamde boerderij een conferentie tusschen vader en zooa plaats. Frits Talandier had zijn moeder en zuster bruten de ontdekking, die hij gedaan had, gehouden. Als een echte telg van een geslacht dat aandeel aan de wetgeving had, begreep hij, dat hieruit politieke munt te slaan was en dat daarom de vrouwen er maar liever niet mee gemoeid moesten worden.</p>
<p>Papa Talandier prees het doorzicht van zijn zoon. ‘'t Staat vast,’ zei hij ‘dat Emilia en door zijn pedanterie ook Willem dubbel en dwars verdienen dat wij hen niet ontzien. Nu die coquette meid niet van u weten wil, is 't volstrekt niet in ons belang, dat bepaald Willem Stille eenmaal de plaats van zijn vader zal innemen. In afwachting dat er zich een andere candidaat opdoe, wien wij ons te vriend kunnen maken, zullen wij dus de Stilles maar vast den rug toekeeren. 't Spijt mij voor den burgemeester, want hij is geen kwade kerel, maar waarom heeft hij zijn kinderen ook niet beter onder den duim.’</p>
<pb n="167"/>
<p>Frits betuigde zijn bewondering voor papa's diplomatiek beleid. Hij was, zooals wij weten, wel onder den duim gehouden, en gewoon op alles, wat over de vaderlijke lippen kwam, ja en amen te zeggen. Zelfs waagde hij 't nog een stap verder te gaan.</p>
<p>‘Zou 't niet goed zijn, papa,’ vroeg hij bescheiden, ‘meneer Drysdale, die de rechtszaak leiden zal, in kennis te stellen van wat ik gezien heb. Het zou in de acte van beschuldiging kunnen worden opgenomen als een blijk hoe in het huis van den burgemeester geheime sympathie gekoesterd wordt voor den misdadiger en zijn gezin.’</p>
<p>De oude heer Talandier haalde de schouders op. ‘Van die soort van dingen hebt gij blijkbaar nog geen verstand, mijn jongen. Dat komt dan ook pas met de jaren. De acte van beschuldiging betreft in dit geval alleen den man, die in hechtenis werd genomen. Tegen Willem Stille en zijn zuster is nog geen beschuldiging ingebracht. Als wij de twee dingen door mekaar gooien, dan kan alleen de misdadiger er van profiteeren, daar de aanmoediging om zich hier te vestigen als een verzachtende omstandigheid zou kunnen gebruikt worden. Nu kan ik geen vrede met uw moeder houden als dat nest hier naast niet wordt uitgebrand en de heele troep eenige uren ver wordt neergezet. De andere dingen hebben allemaal een politiek gewicht, een rechtskundig zie ik er niet in.’</p>
<p>Frits verzekerde dat hij overtuigd was en de leiding van het een en ander geheel aan zijn vader overliet. Zou. 't hem ooit gegeven worden zoo'n diepen blik in den aard van elke cpxaestie te slaan en zoo juist te onderscheiden als deze!</p>
<pb n="168"/>
<p>‘Dat behoeft ook niet,’ antwoordde de oude heer bescheiden. ‘Er zitten in den Raad verscheiden leden, ik zou zeggen de meerderheid, die zich geheel door mij en een paar anderen laten voorlichten. Dat zijn toch ook heel bruikbare menschen. Doch ter zake. Gij gaat morgen ochtend vroeg naar Drysdale en rapporteert mij geregeld hoe de zaken loopen, welke geruchten er in omloop zijn en welke nieuwe incidenten zich mochten voordoen. Gij doet echter persoonlijk geen enkelen stap. Vraagt men uw oordeel, dan zwijgt ge. Zoekt men u uit te hooren, dan gaat ge eenvoudig weg. Morgen middag wacht ik de oproeping tot een buitengewone vergadering, waarvan de veldwachter zich reeds een enkel woord heeft laten ontvallen. Overmorgen kom ik zelf in de stad en zullen wij verder zien. Doe nu alles stipt zooals ik je gezegd heb.’</p>
<p>‘En meneer Drysdale?’ vroeg Frits nog eens met de noodige omzichtigheid. ‘U hebt mij nog niet geantwoord op mijne vraag of ik meneer Drysdale niet moet waarschuwen.’</p>
<p>‘Als ik mijn volkje goed ken,’ antwoordde de diplomaat van Malthusia, ‘dan brengt deze onverwachte gebeurtenis een gewichtige wijziging in de verhouding tusschen de beeren Drysdale en Stille. Drysdale is erg boos geweest, (daar heb ik voor gezorgd) over de houding van Willem Stille, maar nu de twee magistraatspersonen elkaar op een neutraal terrein ontmoeten, zal hij alles op zij zetten tot zoolang de quaestie zich geheel heeft afgewikkeld. Dat ligt geheel in zijnen aard. Drysdale is in den grond der zaak een zwakhoofd, maar daar hij een
<pb n="169"/>
soort van hoogepriester is en de nazaat van zijn voorvader, zijn er altijd menschen te vinden, die dat edel en groofcsch noemen. Wij moeten dus met meneer Drysdale voorzichtig zijn en de kat uit den boom kijken. Laat er hem dus voorloopig buiten.’</p>
<p>Frits ging ingevolge de ontvangen voorschriften den volgenden morgen reeds vroeg naar de stad, doch kwam, daar hij een stoffel was, niets te weten, dan wat elke straatjongen had kunnen gewaar worden. Zijn vader had dat voorzien en dus eigenlijk niet op hem gerekend. Hij plaatste zich zelven op den weg van een stuk of wat lui, die tegen den middag naar buiten kwamen. Ook arriveerde, zoo als hij berekend had, de veldwachter te zijner tijd met de oproeping voor de buitengewone vergadering en bracht bovendien een heelen zak vol nieuwtjes mee.</p>
<p>Hoe was de stemming van het volk? Zeer in het nadeel van den beschuldigde. Het groot aantal kinderen gaf ten opzichte van zijn overtreding der Malthusiaansche wetten den doorslag in de publieke opinie. Voorts sprak men, de bode kon 't niet loochenen al smartte 't hem diep, zeer ongunstig over de houding van burgemeester Stille. Het geheele schandaal had kunnen voorkomen worden indien de burgemeester van den beginne af niet slaperig gehandeld had, zich niet met open oogen had laten bedriegen. Ook nu, nu hij alles wist, was het meer dan schandelijk dat nog niemand, die een aandeel in de schuld had, was afgezet. 't Was toch in alle eeuwen en onder alle volken gebruikelijk geweest, dat bij gevallen waarin de publieke conscientie gekwetst of het publieke rechtsbewustzijn beleedigd was, er dadelijk, al was het
<pb n="170"/>
dan ook een beetje op de gis, een stuk of wat menschen geslacht werden. Men prevelde over allerlei beweegredenen voor zoo verregaande zwakheid die in het spel konden wezen; de minst onvriendelijken meenden dat de burgemeester oud en suf werd, dat het tijd begon te worden om de leiding van zaken in jongere handen over te geven.</p>
<p>Hoe was de misdadiger gestemd? Verstokt, als een kaapsche ezel. Den halven nacht en dien eigen morgen vroeg had hij de menschen, die in de nabijheid van de gevangenis woonden of daar voorbij liepen geërgerd, door zijn lustig gezang. Hij moest, zoo vertelden sommigen, dan ook tot den cipier gezegd hebben, dat hij de geheele geschiedenis als een grap beschouwde, dat het te bezien stond wie er beter zouden afkomen, de heeren of hij.</p>
<p>Had de veldwachter ook bijzondere instructies gekregen van den heer Drysdale? Neen. Alleen wist de veldwachter dat de bode van het raadhuis gisteren avond nog een boodschap gebracht had aan den jongste op de rol der advokaten. Deze was dan ook van morgen al heel vroeg bij den heer Drysdale geweest. Hij was er twee volle uren gebleven en met zijn arm vol stukken naar huis gegaan.</p>
<p>Meneer Talandier verzekerde knipoogend dat hij niet meer aanwijzingen noodig had om te weten hoe de Heer Drysdale over de zaak dacht; maar hij liet 't daarbij. Hij was geen man om zijn kruit aan den veldwachter present te doen of 't in diens tegenwoordigheid te verschieten. ‘'t Is wel,’ zei hij vriendelijk. ‘Ik dank u. Ik weet reeds alles wat ik weten wilde.’</p>
<pb n="171"/>
<p>Wat keek Frits verbaasd en teleurgesteld toen hij in den namiddag even buiten kwam om te luchten wat hij wist en niet wist. Zijn vader vertelde hem, hoe de heer Drysdale de zaak heel hoog opvatte en zijnerzijds als een volstrekt wanhopig geval beschouwde. De aanwijzing van den jongste op de rol der advokaten als verdediger van den misdadiger wou met zooveel woorden zeggen: Ik wil niet eens dat er lang over gepraat wordt. De arme geleerde zit nu thuis alle vroegere gevallen van wetsovertreding in soortgelijke richting te bestudeeren en zou morgen te suf wezen om een verstandig woord voor den dag te brengen.</p>
<p>‘Pa, u is een genie!’ riep Frits vol verbazing over zooveel combinatie gave en meneer Talandier achtte het overbodig zijn zoon in te lichten, dat hij in 't geheel geen genie was.</p>
<p>Intusschen werd de stemming van het volk ongunstiger voor den beschuldigde naarmate de zitting van den Grooten Raad naderde. Toen de arme moeder, na den geheelen nacht in doodsangst op haar man te hebben zitten wachten, tot de overtuiging kwam, dat de zaak, waarover de veldwachter woorden met hem gehad had, erger gevolgen kon hebben dan zij vermoedde, hadden cle inwoners van Drysdale op klaarlichten dag het schandaal moeten aanschouwen, hoe zij met haar negental groot en klein naar de stad gekomen was en als een bedelaarstroep voor de deur van de gevangenis gekampeerd, hemel en aarde had aangeroepen dat men haar den man van haar keus en den vader van haar kinderen zou terug geven. Welk een walgelijke hartstochtelijkheid! Welk een
<pb n="172"/>
onbeschaamd blootleggen van gevoelens die de Malthusianen niet koesterden dan onder de meest fatsoenlijke beperkingen, waarover men ongaarne met zijn beste vrienden sprak omdat ze afbreuk deden aan de deftigheid en de waardigheid!</p>
<p>En Willem Stille had bij deze gelegenheid aanleiding gegeven tot nog grooter ergernis. Hij had die vrouw in het openbaar toegesproken. Hij had haar vertroost in plaats van al de gal der algemeene verontwaardiging in den vorm van vreeselijke bedreigingen over haar en haar gebroed uit te stooten. Toen haar krachten uitgeput waren en haar kinderen honger begonnen te krijgen, had Willem pogingen gedaan om in een naburig koffiehuis een rustplaats voor haar te vinden. Gelukkig was hem dit niet gelukt. Voor geld noch goede woorden had de echte Malthusiaan, die daar heer en gebieder was, de vrouw en kinderen van een man die nu al bijna bezweek onder het algemeen vonnis, willen vergunnen hun vermoeide leden uit te strekken. Doch Willem Stille had daarom niet opgehouden de heele wereld als 't ware uit te tarten. Op den eenigen wagen, dien hij had kunnen machtig worden, was de familie weer naar de boerderij terug gebracht. 't Was een schande zooals de jongeheer zich had aangesteld.</p>
<p>'t Behoeft geen verzekering dat deze feiten èn den Heer Drysdale èn Willem's vader weldra ter ooren kwamen en dat Willem er heel wat over hooren moest. 't Baatte niet of hij al vroeg of papa dan gewild had dat die arme vrouw met haar kinderen van gebrek en verdriet waren omgekomen. Voor zoo'n tragisch slot had volstrekt geen gevaar bestaan. Eer 't zoo ver kwam, zou de burgemeester
<pb n="173"/>
haar wel uit de stad verwijderd hebben, doch op een heel andere manier. Als het recht zich met een zaak van welken aard ook bemoeide, dan was niemand, ook de zoon van den burgemeester niet, ja, de burgemeester zelf niet, gerechtigd met zijn misplaatst gevoel van menschelijkheid te komen aandragen. Die vrouw was de vrouw, die kinderen waren de kinderen van een man, die in de gevangenis gezet was op last van de hoogste autoriteit, en die overmorgen voor zijn rechters zou gebracht worden. 't Grensde aan rebellie een aalmoes te geven of een goed woord te spreken tot iemand die, al wou men ook nog zoo barmhartig oordeelen, in elk geval medeplichtig was aan zijn misdaden.</p>
<p>Willem vergenoegde zich met de verklaring dat hij er precies omgekeerd over dacht als zijn vader, en liet dezen in de uiterste woede achter. Reeds van den eersten dag waarop zijn zoon thuis gekomen was had zich een flauw vermoeden in diens ziel genesteld, dat 't met zijn jongen niet pluis was, dat deze denkbeelden had ingezogen die hem te avond of morgen in botsing moesten brengen met al wat in Malthusia aan de orde en goede zeden gehecht was, in de eerste plaats met hem, zijn eigen vader; en sedert was er, hoe hij ook getracht had het zich te ontgeven, geen dag omgegaan waarop die indruk of als men wil dat voorgevoel niet was bevestigd en versterkt geworden.</p>
<p>Zou dat eindigen in een openlijk verzet? Zou hem de verplichting worden opgelegd om gelijk hij 't reeds vroeger had uitgedrukt den vader geheel af te leggen en den burgemeester met diens voi ornaat aan te doen? Hij was
<pb n="174"/>
daartoe bereid; 't was geen ijdel woord, geen bluf geweest toen hij zich casu quo bij Brutus den Romein vergeleken had, maar men deed zulke dingen niet voor zijn pleizier. 't Was hard zijn hoogste illusie aldus in rook te zien vervliegen. Reeds voelde de goede man hoe de burgemeesterlijke zetel onder hem wegzakte; reeds hoorde hij de verwijten van zijn voorvaderen in de ontbijtkamer als er zich straks een partij zou vormen, die een anderen candidaat tot haar held zou verheffen. Indien meneer Talandier ook maar de helft geweten had van wat zijn tegenpartij nu reeds gevoelde, hij zou gewroken zijn geweest.</p>
<p>&nbsp;</p>
<p>De dag van de buitengewone zitting was aangebroken. Voor het raadhuis stond zoo'n massa volk, als men bij menschenheugenis bij geen enkele gewichtige gebeurtenis, geen feest, geen huldiging van een nieuwen burgemeester, geen beëediging van een lid der familie Drysdale als oppersten rechter, aanschouwd had. Wel was er nergens gedrang en zou een vreemdeling zich verbaasd hebben over de rust, waarmee die menigte de dingen, die komen zouden, verbeidde, maar dat hing samen met het vreedzame en ordelievende karakter der Malthusianen; zonder groote overdrijving kon men zeggen dat 't heele land leeg geloopen was naar de hoofdstad.</p>
<p>Voor wie het voorrecht hadden toegang te hebben tot het raadhuis was 't wel de moeite waard, eer de zitting begon, een kijkje te nemen in de groote zaal. Geen land ter wereld kon iets meer symmetrisch dan de verdeeling der zitplaatsen aanwijzen en aan luister ontbrak 't waar-<pb n="175"/>lijk niet. De troon, waarop de heer Drysdale zitten zou, was één stuk verguldsel en het groen fluweel op de tafel, waaraan de rechters zouden zitten, had stellig schatten gekost, want 't werd hier en daar door massief zilveren ornamenten opgehouden en zware zilveren kwasten hingen van de hoeken af.</p>
<p>Vlak voor den troon, die een paar voeten boven de tafel uitstak en de middenste plaats aanvulde, zag men een onooglijk hok, dat sterk contrasteerde met de rest van het ameublement. Daar zou straks de beschuldigde onder de vlammende oogen zijner rechters ineenkrimpen en links van dat hok was de katheder, waarop zijn verdediger liet vuurwerk zijner welsprekendheid zou losbranden. Een openbare aanklager was er in Malthusia niet. De president van den Raad had het recht zelf de beschuldiging te stellen - 't was in den regel een ongunstig voorteeken voor den beschuldigde indien hij van dat recht gebruik maakte - of wees daarvoor een van de leden van den Grooten Raad aan. In de eerste dagen der Republiek, toen men nog maar zeer weinigen in aantal was, had men onderscheiden betrekkingen en ambtsbedieningen samengevat, en door de gehechtheid der Malthusianen aan de traditie waren onderscheiden van die combinaties in stand gebleven.</p>
<p>De griffier en zijne klerken zaten iets ter zijde van den troon, doch lager dan de leden van den Raad. 't Was een heele reis voor den griffier als hij den voorzitter het een of ander document moest komen aanreiken. Aan de andere zij van den troon zaten de stenografen en de verslaggevers van de dagbladen.</p>
<pb n="176"/>
<p>Zoodra de deuren voor het publiek geopend waren, was de zaal in een oogenblik vol. Langzamerhand kwamen daarop stuk voor stuk de leden van den Raad binnen, die hun respectieve zitplaatsen innamen zonder elkaar ook maar toe te knikken. Desgelijks heerschte er onder het publiek een ademlooze, pijnlijke stilte. Men was onder den indruk van een ontzettend feit, een soort van volksramp, de lucht drukte zwoel op de aanwezigen, ofschoon het volstrekt niet benauwd was in de zaal. Toen eindelijk een deur op den achtergrond openging en de voorzitter met den griffier aan zijne linkeren burgemeester Stille aan zijn rechterhand binnentrad, kon men een speld hooren vallen; de lieeren hielden den adem in en de dames hielden haar zakdoeken voor den mond.</p>
<p>Meneer Drysdale beklom zichtbaar met moeite zijn hoogen zetel. Hij ook ging gebukt onder den ernst van het oogenblik en de zwaarte der taak, die op hem rustte. Burgemeester Stille schoof als een gejaagd stekelvarken op den stoel voor hem als vice voorzitter bestemd, en de jonge advocaat, die ambtshalve met de verdediging belast was, vergat te kuchen en zijn bef recht te trekken eer hij zitten ging, wat onder alle andere omstandigheden een gebrek in den vorm zou geweest zijn. Alleen de verslaggevers van de dagbladen keken elkaar met een blijdenglimlach aan. 't Was voor hen een buitenkansje. Een cause célèbre komt niet elken dag voor.</p>
<p>Daar klonk 't, eerst met weemoedige maar gaandeweg met meer vaste stem van den troon: ‘Groot machtige Leden van den Grooten Raad, geëerbiedigde ambtgenooten! Ik heb u in buitengewone zitting bijeen doen komen,
<pb n="177"/>
omdat mijn hart diep bewogen is met ons vaderland en ik uwe voorlichting verlang in een zaak, gelukkig eenig in de jaarboeken van Malthusia. Krachtens de verplichtingen door mijn ambt op mij gelegd en de macht mij in handen gegeven, heb ik de zaak, welke u zal worden voorgelegd en waarover gij zult te vonnissen hebben, aan een ernstig en nauwgezet onderzoek onderworpen, waarbij ik mij zelven niet gespaard heb en mijne rust gaarne ten offer gebracht. Eer ik u mededeel tot welk besluit ik gekomen ben ten aanzien van het advies betreffende een zoo belangrijke aangelegenheid te geven, stel ik mij voor de feiten kortelijk voor u uiteen te zetten, opdat wij allen zonder onderscheid en ook zij, die als toehoorders deze zitting bijwonen, met volledige wetenschap mogen kunnen oordeelen, en het vonnis, dat gij straks zult vellen, van alle kanten gerechtvaardigd zij.</p>
<p>‘Groot machtigen! wij hebben hier een geval zóó duidelijk in zijn misdadigheid, zóó doorzichtig in zijn gevaar voor de algemeene rust en zóó onweerlegbaar in het booze opzet, 't welk er aan ten grondslag ligt, dat ik 't overbodig geacht heb een breedvoerig pleidooi te doen plaats hebben. Alleen opdat niemand zegge, dat er in Malthusia gevonnisd is zonder den schuldige ten volle gehoord te hebben, heb ik den jongsten onzer rechtsgeleerden ambtshalve opgedragen straks een woord ten gunste van den misdadiger in het midden te brengen.</p>
<p>‘Groot machtigen! Draagt het een en ander uwe goedkeuring weg?’</p>
<p>Alle leden van den Grooten Raad rezen van hun zitplaatsen op en naar de rij af klonk nu eens een luid, dan
<pb n="178"/>
een heesch of ook wel, zooals bij burgemeester Stille, een schuchter ja van alle lippen.</p>
<p>‘Alzoo: eenstemmig!’ constateerde de Voorzitter, blijkbaar verluchtigd. ‘Men brenge den misdadiger binnen.’</p>
<p>Een geheimzinnig geschuifel van honderde voeten, een frommelend verplooien van honderde japonnen en een angstig hijgen van honderde borsten toonden hoe dit bevel de gemoederen in beweging bracht. Uit een zijdeur achter de stenografen zou de delinquent te voorschijn tomen. Aller oogen richtten zich op die twee of drie meters in 't vierkant met nog meer vastheid dan waarmee het beste corps scherpschutters de roos in het vizier neemt.</p>
<p>De bedoelde deur ging open. Met twee gerechtsdienaren, die het touw waarmee zijn handen gebonden waren vasthielden achter zich, schreed de beschuldigde met opgericht hoofd en een brutalen blik over de geheele vergadering naar het straks genoemde hok vlak aan de voeten van de rechters.</p>
<p>'t Was een prachtige kerel, een model voor een schilder of beeldhouwer, de type van mannelijke schoonheid en mannelijke kracht. Toen hij in het hok stond en de Voorzitter den beiden gerechtsdienaren beval hem los te maken, gaf hij een eigenaardig bewijs van die kracht en tevens van zijn goedwilligheid zich hier te hebben laten brengen, door de touwen zonder veel inspanning stuk te trekken. Daarop ging hij, terwijl een kreet van schrik door de zaal klonk, met een glimlach zitten.</p>
<p>De Voorzitter was een oogenblik zijn tremontane kwijt. Hij had een verwijt aan 't adres van den leverancier van 's lands touw en aan dat van de gerechtsdienaars op de lippen, maar hij bedwong zich en overwon tegelijkertijd
<pb n="179"/>
zijn oogenblikkelijken angst voor zulke gespierde armen. Hij begon nogmaals tot de rechters:</p>
<p>‘Groot machtige heeren! Gij ziet hier voor u een man, dien ik in mijn hoedanigheid van handhaver der geheiligde zeden en instellingen van ons land en als de erfgenaam van den naam, mitsgaders het gezag van mijn hoogloffelijken voorvader, Stichter van deze Republiek, heb doen gevangennemen om zich te verantwoorden en zich niet kunnende verantwoorden, aan te hooren het vonnis dat uwe wijsheid over hem vellen zal als over een Landverrader, een Hoogverrader, een Majesteitsschender en een verstoorder der maatschappelijke orde in Malthusia; alle misdrijven die elk op zich zelf voldoende zouden wezen om hem naar onze wetten te doen veroordeelen tot de hoogste en zwaarste straffen.’</p>
<p>Daarop zich tot den beschuldigde wendende vroeg de Voorzitter:</p>
<p>‘Hoe is uw naam?’</p>
<p>De ademlooze stilte van straks keerde terug, zoodat men tot in den meest verwijderden hoek van de zaal het antwoord zou hebben kunnen hooren, ook al had de man niet zoo'n volle heldere stem gehad en hij niet op zoo dood kalmen toon gesproken: ‘John Brown.’</p>
<p>‘Hoe oud zijt ge?’</p>
<p>‘Acht en twintig jaar en drie maanden.’</p>
<p>De ontzetting mischte weer door de zaal. Zoo jong nog en al vader van.... negen kinderen!</p>
<p>‘Waar zijt gij geboren?’</p>
<p>‘In Sidney.’</p>
<p>‘Waar woondet gij van uw geboorte tot uw huwelijk?’</p>
<pb n="180"/>
<p>‘In Sidney.’</p>
<p>‘Waar en wanneer zijt gij getrouwd?’</p>
<p>‘In Sidney. Twaalf jaar geleden.’</p>
<p>‘Waar is uw vrouw geboren?’</p>
<p>‘In Sidney.’</p>
<p>‘Waar zijn uw kinderen geboren en hoe groot is hun aantal?’</p>
<p>‘In Sidney. Negen.’</p>
<p>Dat herhaalde ‘In Sidney’ zou komisch geworden zijn, als de onbeschaamdheid waarmee de man het cijfer zijner kinderen noemde niet weer den teugel had gevierd aan de publieke verontwaardiging.</p>
<p>De heer Drysdale hield dus een oogenblik op. Toen 't weer doodstil was, vervolgde hij zijn verhoor.</p>
<p>‘Wat heeft u nu drie weken geleden naar Malthusia gedreven?’</p>
<p>‘De omstandigheid dat ik hier een boerderij gehuurd heb en bij mijn goed wil wezen.’</p>
<p>‘Hoe kwaamt ge er toe in Malthusia een boerderij te huren?’</p>
<p>‘Omdat bij ons het land duurder is, de grond meer afgewerkt en de een den ander opjaagt.’</p>
<p>‘Waaraan schrijft ge dat toe?’</p>
<p>‘Aan het feit dat hier minder menschen wonen, dat jelui zwakker bent en dus minder eten noodig hebt en dat jelui luier bent omdat je gemakkelijker rond komt.’</p>
<p>De Voorzitter hield zich aan zijn zetel vast. De rechters keken elkander verschrikt aan. Het publiek liet een dreigend gebrul hooren. Doch de heer Drysdale hervatte
<pb n="181"/>
zich weer, want hij voelde dat zijn vraag eigenlijk niet bij het verhoor paste. IJlings besloot hij dan ook straks den stenografen en verslaggevers een wenk te geven, dat ze die vraag maar moesten weg laten, waardoor tegelijk het brutale antwoord zou komen te vervallen. Haastig vervolgde hij:</p>
<p>‘Wist gij wat ge deedt toen gij naar de huur van bedoelde boerderij dongt?’</p>
<p>‘Ik wist heel goed wat ik deed.’</p>
<p>‘Waart gij dan onbekend met de zeden en instellingen van Malthusia?’</p>
<p>‘Ik was daarmee volkomen bekend, maar ik dacht dat men hier niet gek genoeg zou wezen om bij het gebrek aan handen, dat zich gaandeweg meer gevoelen doet, de hulp van een stevigen kerel te versmaden, die met een jaar of wat zijn eigen jongens aan 't werk kan zetten en dan des noods een huur betalen, zooals nog nooit van een boerderij in Malthusia gemaakt is.’</p>
<p>‘Ik beveel je niet meer te antwoorden dan ik je vraag. De regeering van Malthusia is verstandig genoeg om zelf te weten wat haar past. Heeft niemand u aan onze zeden en instellingen herinnerd bij de door u bijgewoonde verhuring?’</p>
<p>De heer Drysdale deed deze vraag met iets liaperends in zijn stem, want hij wist dat er vlak onder ziju rechter elleboog iemand zat, die op dit oogenblik ineen kromp van angst, maar hij moest die vraag doen. Beter hij dan een ander.</p>
<p>De boer dacht even na. Zijn blik rustte zelfs gedurende een ondeelbaar tijdsverloop op burgemeester Stille. Daarna
<pb n="182"/>
zei hij ontwijkend: ‘Wat doet 't er toe of iemand er mij op gewezen heeft of niet, tijdens de verhuring? Ik heb reeds gezeid dat ik er alles van wist. Ik zou dus toch niet geluisterd hebben.’</p>
<p>Er viel een zware steen van het burgemeesterlijke hart. Een moment was dat hart in tweestrijd of hij dien ellendigen misdadiger niet dankbaar moest zijn voor zijn genade. Daarna richtte hetzelfde hart zich tot Drysdale en prevelde: ‘Hij heeft blijkbaar nog niet alle hoop op Willem opgegeven. Anders zou hij de vraag positiever gesteld hebben. En hij komt er ook niet op terug.’</p>
<p>Neen, de Voorzitter kwam er niet op terug. Hij toonde zich voldaan met het antwoord en vervolgde: ‘Naar 't mij voorkomt, Groot machtigen, zullen de vragen, die ik den beschuldigde gedaan heb en de antwoorden door hem daarop gegeven, u ruimschoots in de gelegenheid stellen om den aard en het gewicht van zijn misdrijf te overzien. Mijnerzijds rest mij niets dan mijne beschuldiging te formuleeren, na vooraf gevraagd te hebben of een uwer den beschuldigde alsnog eenige vraag wenscht voor te leggen, die, ik moet hier den klemtoon op leggen, uitsluitend in verband behoort te staan tot de beschuldiging, en dienen 't zij dan tot bezwaring of tot verlichting van den beschuldigde.’</p>
<p>Alle rechters zwegen. Drysdale herhaalde zijn vraag. Onmiddellijk daarna stonden allen op en wederom op de rij af en stuk voor stuk zei ieder hoorbaar, ook Talandier: ‘Niets,’ 'twelk zooveel beduidde als dat zij er volkomen genoeg van hadden.</p>
<p>De Voorzitter vervolgde: ‘Alzoo dus nu, Groot mach-<pb n="183"/>tigen, mijnerzijds de schuld van den aangeklaagde in verband met zijn eigen bekentenis voldoende in het licht gesteld is, zal ik u mededeeling doen van den eisch, dien ik aan uw wijs en menschlievend oordeel onderwerp.</p>
<p>‘Aangezien deze beschuldigde, genaamd John Brown, oud 28 jaren en 3 maanden, geboren in Sidney en aldaar gewoond hebbende en gehuwd zijnde en in wettigen echt verwekt hebbende negen kinderen, zich in Malthusia gevestigd heeft, ofschoon bekend zijnde met de wetten en instellingen van dit land, met het bepaalde doel om hier als burger verblijf te houden en al die voorrechten te genieten welke deze staat aan zijne burgers aanbiedt;</p>
<p>‘Aangezien hij ten dien einde een boerderij, in eigendom aan den genoemden Staat behoorende, voor den tijd van drie jaren in huur genomen en die met zijn gezin betrokken heeft;</p>
<p>‘Aangezien hij te dien einde de autoriteiten van dit land heeft getracht in slaap te wiegen door eenjaar huur vooruit te betalen;</p>
<p>‘Aangezien bij deze geheele handeling van boos opzet en kwade trouw gebleken is;</p>
<p>‘Aangezien de wetten en zeden van Malthusia niet dulden dat een gezin als dat van den beschuldigde John Brown onder de vreedzame burgers van dit land verblijf houde;</p>
<p>‘Aangezien de gevolgen van zulk een schandelijk voorbeeld niet te berekenen zijn;</p>
<p>‘Zoo is 't dat wij lasten en bevelen, dat de vrouw van John Brown en zijn negen kinderen op kosten van den
<pb n="184"/>
Staat naar Sidney zullen worden teruggebracht, tot bestrijding van welke kosten de betaalde huurpenningen zullen verbeurd verklaard worden, en dat gezegde John Brown zelf in de gevangenis zal worden bewaard tot tijd en wijle, hij van den Grooten Raad berouwvol vergiffenis zal hebben afgesmeekt, als wanneer hij met schande over de grenzen zal worden gezet en hem op straffe des doods verboden zal worden ooit weer den grond van Malthusia te betreden.’</p>
<p>Men hoorde zuchten en snikken. De zenuwen van de dames vooral waren erg in de war geraakt. Daarentegen bleef de misdadiger kalm zitten met een glimlach op de lippen.</p>
<p>‘Ik zal nu het woord verleenen aan den verdediger, ambtshalve den beschuldigde toegevoegd,’ klonk weer de stem van den voorzitter.</p>
<p>De verdediger pro deo rees op. 't Was een aardig jong kereltje met een blond kneveltje en sierlijk gladgestreken haren. Als het oog van hem naar den boer in het hok afdwaalde moest men onwillekeurig vragen hoe 't mogelijk was dat zoo'n goudhaantje zich opmaken durfde om een pleidooi te voeren ten gunste van zoo'n brecdgeschouderden reus.</p>
<p>‘Groot machtige Leden van den Grooten Raad! Hoog EdelAchtbare Voorzitter,’ aldus begon het mannetje met een pieperig stemmetje. ‘Indien ik niet volgens de opdracht mij verleend hier optrad om voor den beschuldigde al datgene bij te brengen wat wellicht in uwe wijze oogen iets zal kunnen bijdragen om zijn schuld minder zwaar te doen schijnen, zoo zou ik 't niet gewaagd heb-<pb n="185"/>ben mijne stem in deze achtbare vergadering en te midden van deze vaderlandslievende schare te doen hooren, want ik gevoel diep hoe reeds de schaduw van een woord ter verzachting van het gepleegde misdrijf uwe harten moet ontroeren....’</p>
<p>Een goedkeurend gemompel drong hem een oogenblik op te houden. Dat was taal naar het Malthusiaansche hart.</p>
<p>De jeugdige pleitbetooger vervolgde: ‘Wie toch, Groot Machtigen en Hoog Edel Achtbare, kent niet de onorastootelijkheid van onze zeden en instellingen? Wie weet niet, dat Malthusia groot is geworden door de strenge handhaving van wat eenmaal onze vaderen dreef hun oude vaderland te verlaten en hier een republiek te stichten die eenmaal tot model zal kunnen dienen van een nieuwere wereldorde, ja, die reeds drie eeuwen lang in welvaart en orde de bewijzen geleverd heeft, dat de reusengedachte van den Grooten Stichter onzer secte een lichtstraal in de duisternis, een flambouw voor de toekomst, een nieuwe zon aan den hemel is geweest.’</p>
<p>De leden van den Raad keken elkander aan. Waar haalde de jongen 't vandaan!</p>
<p>‘Groot Machtigen en Hoog Edel Achtbare, 't is een zware ja bovenmenschelijke taak om tegenover het vaststaand bewijs van de voortreffelijkheid onzer zeden en instellingen, in het bestaan en den bloei van Malthusia zelve ons gegeven, bij eenig ander stelsel naar lichtpunten te zoeken. Waar het fundament niet deugt, moet het gebouw te eenigertijd instorten. Onze groote stichter heeft begrepen, dat aangezien alle volken en wijsgeeren 't eens zijn en alle eeuwen eens geweest zijn, dat het huwelijk de
<pb n="186"/>
grondslag van den Staat is, de huwelijken ook de kiemen van welvaart en orde voor het openbaar maatschappelijk samenleven moeten bevatten. In deze eenvoudige waarheid ligt de gansche wijsbegeerte, waarmee Malthusia staat of valt.’</p>
<p>Hij hield weer even op, want hij verwachtte een goedkeurend gemompel, in welke verwachting hij zich niet, bedrogen zag.</p>
<p>‘Wat zal ik nu aanvoeren, Groot Machtigen en Hoog Edel Achtbare! om u barmhartig te stemmen voor den man, die in driesten overmoed de hand naar den grondslag van onze welvaart en rust heeft uitgestrekt? Zal ik u op hem wijzen als op een deerniswaardig voorwerp van zelfmisleiding? Ik zou er den moed toe gehad hebben, indien de houding door den beschuldigde van den aanvang hier aangenomen, mij niet deed vertwijfelen aan uw bereidwilligheid om zooveel verstoktheid genadig te verschoonen.’</p>
<p>Het goedkeurend gemompel viel hier den spreker op nieuw in de rede, want dit doorslaand bewijs dat hij improviseerde en staande de zitting zijn toespraak gewijzigd had, was te verrassend om den jongen geleerde een kleine hulde te onthouden. De verslaggevers van de couranten teekenden dit moment op. Morgen zou heel Malthusia weten welk een Demosthenes er onder hen was opgestaan.</p>
<p>‘En toch,’ vervolgde de jongeman, met iets wat naar ontroering zweemde in zijn stem, ‘toch Groot Machtigen en Hoog Edel Achtbare! is deze man niet ondanks, ja, te meer om zijn drieste onbeschaamdheid een voorwerp van deernis. Hoe is zijn opvoeding geweest? Welke voorbeelden heeft hij voor oogen gehad? Hoe is hij van 't
<pb n="187"/>
eene kwaad tot het andere vervallen, als 't ware er toe kunnen komen om uit vuig eigenbelang een aanslag te wagen op de welvaart en de rust van dezen staat? Ik, Groot Machtigen! heb in een afzonderlijk verhoor, dat ik gisteren met voorkennis van den Hoog Edel Achtbaren Voorzitter, den gevangene heb doen ondergaan, de bron van het kwaad ontdekt. 't Zou een wonder geweest zijn, als deze man andere meer verlichte denkbeelden in zich had opgenomen, als zijn ruwe natuur gezwicht had voor fijner beschaving en reiner zeden. Weet dan, Groot Machtigen en Hoog Edel Achtbare! dat deze John Brown, die hier voor u staat als een volwassene in de boosheid, in zijn eigen vader het verderfelijk voorbeeld gevonden heeft, dat hem aangespoord heeft tot het kwaad. Edward Brown, zijn vader, heeft, naar de beschuldigde zelf mij meedeelde, op den huidigen dag zijn derde vrouw en bij deze en de beide vrouwen, die haar voorafgingen, een nakroost verwekt, waarvan ik huiver het getal te noemen.’</p>
<p>De dames onder het publiek hielden de zakdoeken voor de oogen. Zij dankten den spreker in haar hart voor zijn bescheidenheid.</p>
<p>Deze vervolgde weer: ‘Zal ik nu zoeken naar den naam van de krankheid, waaraan de beschuldigde, als erfenis van zijn familie, lijdende moet geacht worden? Ik twijfel of de wetenschap voor zoodanig verderf, dat van geslacht op geslacht overgaat, een naam heeft. Doch ik meen er u op te mogen wijzen, dat die krankheid in elk geval haar zetel in de hersens moet hebben, dat de verbeelding van den beschuldigde zoo van
<pb n="188"/>
der jeugd af bedorven moet geacht worden, dat 't gepleegde misdrijf hem zoo al toerekenbaar, dan toch niet in die matte, toerekenbaar is, dat hij alle aanspraken zou verloren hebben op uwe barmhartigheid, zelfs bij de volle toepassing van den eisch door zijn Hoog Edel Achtbare den Voorzitter dezer Groote Machtige Vergadering gesteld.’</p>
<p>De verdediger zweeg. Doch op hetzelfde oogenblik sprong de beschuldigde, die reeds lang moeite gehad had zich in te houden, driftig op en riep, terwijl hij een beweging maakte die den jongen advocaat van schrik achteruit deed stuiven: ‘Wat zegt die vlasbaard? Dat ik gek ben? Als de komedie op die manier begint, dan eindigt ze nog met een doodslag.’</p>
<p>Wie beschrijft de uitwerking van deze woorden, zeg liever van desse moker- of donderslagen? De heele zaal was één angst, één ontzetting, één afgrijzen. De Voorzitter dekte zich en de griffier vloog de trappen van den troon op om zijn Hoog Edel Achtbare bij te springen. De leden van den Raad stoven links en rechts tegen elkaar aan, als koeien die door een onweersbui overvallen worden. De beide gerechtsdienaars grepen naar het gevest van hun sabels. 't Kon noodig worden aan dit ergerlijk tooneel op eens een eind te maken door John Brown den kop af te slaan. De jonge advocaat overlegde hoe hij zonder schande achter de groene tafel kon komen, voor het geval dat de woestaard hem te lijf wilde, en de dames op de gaanderij, die niet flauw vielen, gilden.</p>
<p>Hij, die 't eerst weer meester van zich zelf was, was de beschuldigde. Toen John Brown de uitwerking van zijn
<pb n="189"/>
drift zag, barstte hij in een schaterlach uit en voelde hij zich op eenmaal ontwapend. ‘Houdt je allemaal maar bedaard. Ik zal jelui geen kwaad doen.’</p>
<p>Dat werkte. Meneer Drysdale vroeg, alsof hij uit een droom ontwaakte, doodleuk: ‘Heeft de beschuldigde de vergunning gevraagd om zijnerzijds 't een of ander in het midden te brengen?’</p>
<p>‘Dank u, meneer de voorzitter. Ik zal van dat voorrecht geen gebruik maken voor en aleer de rechtbank haar vonnis heeft uitgesproken. Wij weten dan waaraan wij ons te houden hebben.’</p>
<p>‘Dat is verstandig gesproken,’ antwoordde de Voorzitter. ‘Ik zou anders hebben doen opmerken, dat 't niemand vrij staat hier het woord te voeren voor dat ik 't hem gegeven heb.’</p>
<p>Op deze manier werd het decorum gered, ofschoon John Brown de schouders ophaalde en daarmee te kennen gaf, dat hij wel begreep hoe de vork in den steel zat.</p>
<p>‘Wij zullen dus nu overgaan tot het uitbrengen van het vonnis,’ vervolgde Drysdale. ‘Naar onze wetten en costumen zal ik den Groot Machtigen Raad de vraag voorleggen of hij den eisch, door mij gedaan, met zijn hooge goedkeuring bekrachtigen wil. Indien niet, zoo zal ik in een tweede zitting een nieuwen eisch stellen.’</p>
<p>Nog eens rees de geheele Groote Raad van Malthusia van de zitplaatsen op en bracht ieder hoofd voor hoofd zijn stem uit. Aan het einde smaakte de Voorzitter nogmaals de voldoening het resultaat in één woord te kunnen saenvatten. ‘Eenstemmig in het bevestigen van den eisch. Groot Machtigen! Ik zeg u dank voor dit vernieuwd be-<pb n="190"/>wijs van uw vertrouwen. Moge deze zwaarwichtige werkzaamheid strekken tot heil van het Vaderland.’ Daarop wendde hij zich tot den veroordeelde en vroeg: ‘Gij hebt nu zeker niets meer te zeggen, tenzij gij dadelijk bereid mocht zijn de geëischte vergiffenis af te smeeken.’</p>
<p>John Brown rekte zich uit zoo veel hij vermocht, legde zijn beide zware vuisten voor zich op de richel van het hok, waarbinnen hij zich bevond, alsof 't twee keisteenen waren, welke hij bereid was ieder, die lieni in de rede viel, naar het hoofd te gooien. Daarop zei hij met een stentorstem:</p>
<p>‘Ik heb een heelen boel te zeggen, al ben ik niet zoo woordenrijk en al praat ik niet zoo mooi als meneer de Voorzitter en de jongeheer de advocaat. Wat ik te zeggen heb, is dat deze comédie een staartje zal hebben of ik heet geen John Brown. Jelui kunt mijn vrouw en kinderen naar Sidney terug sturen. 't Is een flink wijf en zij zal zich wel redden. Ook hebben wij daar ginds vrienden en kennissen genoeg om haar te herbergen tot ik weer thuis kom. Wij zijn nog niet aan de armenkas en wij zullen wel zorgen dat we daar nooit mes te maken krijgen. Maar met mijzelf willen we een grap hebben. Haast heb ik niet en hongerlijden kan ik desnoods. Over een poos als jelui mij wel voor een lief ding weer kwijt zoudt willen wezen, zal ik op mijn beurt met mijn eisch komen en zonder al die “aangeziens,” waarvan ik geen verstand heb, zal ik jelui dan een rekening voorleggen, waarvan je bont en blauw zult worden: zooveel voor schavergoeding gedurende drie jaar, zooveel voor reiskosten van mijn familie en mij, zooveel voor tijdverlies, zooveel voor het
<pb n="191"/>
verdriet mijn vrouw en kinderen in zoo langen tijd niet te zien, zooveel voor dit, zooveel voor dat... enfin! ik zal 't je tegen dien tijd alles netjes op een papiertje geven. En dan zul je me, zoo waar als ik leef, nog met een rijtuig over de grenzen en naar Sidney brengen. Nu zullen wij tot zoolang de zitting maar opheffen en mekaar goeden dag zeggen.’</p>
<p>Het publiek en de autoriteiten waren over den eersten schrik heen en daarom vergenoegde men zich nu met elkander aan te kijken. 't Was duidelijk dat de jonge advocaat den spijker op den kop geslagen had. De veroordeelde was bepaald gek.</p>
<p>‘Sluit de zitting,’ fluisterden een paar van de leden van den Raad den Voorzitter toe, maar de Voorzitter vond 't blijkbaar al te gek om onmiddellijk nadat een veroordeeld misdadiger gezegd had: ‘Wij zullen de zitting maar opheffen,’ zijnerzijds te laten volgen: Ik hef de zitting op. Daarom zei hij tot de gerechtsdienaars: ‘Brengt den man weer weg.’ Hij durfde niet zeggen: ‘Bindt hem weer,’ want wie wist of het nieuwe touw beter zou houden dan het eerste?</p>
<p>‘Dat is onnoodig,’ riep John Brown. ‘Laat de heeren met hun kaasmessen maar voorgaan, ik volg al.’</p>
<p>Is 't wonder, dat na dit schandaal de zitting eigenlijk niet formeel gesloten werd? Pas had de booswicht zich verwijderd of allen, voorzitter, rechters, advocaat, publiek, liep in de grootste wanorde door elkander om lucht te geven aan hun ergernis, hun ontzetting, hun verontwaardiging. Wie had ooit zoo iets beleefd? Waar ter wereld zou zoo iets ooit gebeurd zijn? Meneer Drysdale was wel een bovenaardsch wezen dat hij zoo iets had kunnen dul-<pb n="192"/>den, dat hij den onbeschaamde niet nog veel zwaarder straf had opgelegd! De vent verdiende opgehangen te worden. Zulk ongedierte moest worden uitgeroeid met het nest, opdat er niets overbleef wat misschien nog onbeschaamder zou opgroeien dan de vader. Wat meendede man met zijn bedreigingen? Wat ging er om in dat dolle brein waardoor hij een heele stad, een heel volk durfde tarten? Ze zouden hem in de gevangenis wel klein krijgen. Water en brood was nog veel te goed voor hem.</p>
<p>En intusschen ontving meneer Drysdale de gelukwenschingen van al zijn vrienden over de voortreffelijke wijze waarop hij alweer een zitting van den Raad geleid had en werden den jongen advocaat, die zoo prachtig gedebuteerd had, de schitterendste voorspellingen gedaan.</p>
<p>Daarna ging ieder, gelijk elke volksmenigte, heeren, dames en burgerluitjes van alle landen en eeuwen gewoon zijn, druk redeueerend en betoogend en gesticuleerend naar huis. Ieder genoot nog eens van de terechtzitting, zij, die binnen geweest waren door te vertellen wat zij gehoord en gezien en gevoeld hadden, zij, die buiten hadden gestaan door met open mond te luisteren.</p>
</div>
<div type="chapter">
<pb n="193"/>
<head rend="h3">Twaalfde hoofdstuk.<lb/>
Een Dienstreis.</head>
<p>‘Ik heb mij dol geamuseerd,’ zei Willem, die op de gaanderij gezeten had, toen hij thuis kwam tot Emilia en ergerde alweer daardoor zijn vader. Deze toch had juist aan zijn vrouw verteld, hoe verstokt de booswicht geweest was en hoe groot het schandaal.</p>
<p>‘Ik begrijp niet hoe jij zoo spreken kunt, Willem. Schaam je.’</p>
<p>‘Och kom, vadertje. Dat kan hij straks even goed doen als hij mij eerst alles uitvoerig heeft meegedeeld. U weet uit het verschil van opvatting ontspringt de waarheid,’ viel Emilia in. ‘Eerst u en dan Willem. Eerst de tragedie en dan een vroolijk nastukje.’</p>
<p>‘Je weet niet wat je vraagt, kind. De man was krankzinnig.’</p>
<p>‘Des te beter, papa. Dat geeft geur en kleur aan de voorstelling.’</p>
<p>‘De Voorzitter, de leden van den Raad, ik persoonlijk, we zijn allen beleedigd op een manier, die alle grenzen te buiten ging.’</p>
<pb n="194"/>
<p>‘Met uw verlof, vader,’ zei Willem, ‘u persoonlijk niet, of ik heb zijn stilzwijgen over zekere omstandigheid niet begrepen.’</p>
<p>Burgemeester Stille beet zich op de lippen. ‘Omdat 't tot zijn schuld of onschuld toch niets af deed,’ zei hij, ofschoon met een kleur als bloed.</p>
<p>‘Dat weet ik nog zoo niet, vader. Anderen er bij te sleepen is gewoonlijk een stroohalm waaraan iedereen zich gaarne vastklampt. In dit geval zou 't hem misschien den een of ander, die jaloersch op u is, op zijn hand hebben kunnen brengen.’</p>
<p>‘Dwaasheid. De zaak zou toch geen gevolgen gehad hebben. Bovendien vijanden heb ik niet, voor zoover ik wreet.’</p>
<p>‘Maar benijders misschien veel. En vergeet u dat meneer Drysdale en de Talandiers bijzondere reden hebben om op ons gebeten te zijn?’</p>
<p>‘Op ons! op ons! Ja op u en op Emilia. 't Is verregaand onbeschaamd mij dat voor de voeten te gooien.’</p>
<p>Willem voelde dat zijn vader gelijk had. Zijns ondanks had het ruwe, openhartige optreden van John Brown indruk op hem gemaakt. Onwillekeurig sloeg hij en nog wel tegen zijn eigen vader een soortgelijken toon aan. ‘Vergeef mij,’ zei hij, ‘u hebt gelijk. Ik wist niet wat ik zei. Maar wat een prachtige kerel, niet waar?’</p>
<p>‘Ik kan in zoo'n kolossus zooveel moois niet zien,’ antwoordde burgemeester Stille knorrig.</p>
<p>‘Beschrijf hem ons, als ge kunt,’ vroeg Emilia. ‘Mama zal er net zoo nieuwsgierig naar zijn als ik.’</p>
<p>‘Ik geloof, dat mama er in 't geheel niet nieuwsgierig
<pb n="195"/>
naar is. Wat geeft mama er om, hoe zoom struikroover er uit ziet!’</p>
<p>Mama gaf er blijkbaar wel iets om, want zij bevestigde de verklaring van manlief niet en Willem vervolgde dus: ‘U noemt hem een struikroover. Ik ben blij dat u dat woord gebruikt hebt. Herinner jij je, Emilia, de figuren van Salvatore Rosa, die schitterende, vurige oogen, dat glanzige, pikzwarte haar, die lenige, krachtvolle gestalte. Welnu trek zoo'n struikroover een eenvoudig boerencostuum aan en zet hem zoo in een hok, dat eigenlijk voor een wild beest te gemeen is, en je hebt den misdadiger, vader van negen kinderen voor je.’</p>
<p>‘Jij zoudt misschien verlangen,’ viel hier de burgemeester in, ‘dat wij onze boosdoeners op fluweelen kussens lieten zitten? Heeft dat hok je zoo geërgerd?’</p>
<p>‘Ik heb mij nog meer dan aan dat hok geërgerd aan het feit, dat de schuld van den man reeds als ten volle bewezen werd aangenomen, nog eer hij veroordeeld was. Meneer Drysdale sprak in den beginne van de zitting herhaaldelijk van “den deugniet, den booswicht.” Ik heb dat bij geen volk ter wereld aangetroffen.’</p>
<p>‘'t Schijnt wel, dat de zeden en gebruiken van elk volk ter wereld u beter toeschijnen dan de onze. Ik zou anders meenen, dat 't een blijk van diep besef van de deugdelijkheid onzer eigen grondbeginselen was, dat meneer Drysdale dien man een booswicht noemde nog eer hij schuldig verklaard was.’</p>
<p>‘Zooals u wil, papa. Wij huldigen dan een zeer onderscheiden opvatting van recht en rechtspleging.’</p>
<p>‘Ik heb reeds reden genoeg gehad om mij te ergeren
<pb n="196"/>
aan het feit, dat gij sedert uw terugkeer eigenlijk niet veel andejs gedaan hebt dan alles veroordeelen, wat gij hier ziet gebeuren.’</p>
<p>Burgemeester Stille sprak deze laatste woorden met veel nadruk uit. Emilia merkte later zelfs op dat zij papa nog nooit zoo ferm en beslist zijn meening had hooren zeggen. Ze had zelfs een oogenblik respect voor hem gekregen. Maar ze vond 't weer niet aardig dat hij ten gevolge van zijn wrevel over Willem's houding weigerde haar de tragedie te vertellen. ‘Ik zal 't dan maar met de klucht mreten doen,’ zei ze pruilend.</p>
<p>‘Ga maar mee,’ zei Willem vroolijk. ‘Papa is uit zijn humeur en ik kan mij dit van een lid van den Grooten Raad en Vice-Voorzitter wel voorstellen. Laat ons naar uw kamer gaan. Wat ge van mij krijgt zijn indrukken uit het publiek, van iemand die van de Malthusiaansche politiek hoegenaamd geen verstand heeft.’</p>
<p>Ze gingen samen naar Emilia's kamer en daar deed Willem zoo'n koddig verhaal van de rechtspleging dat Emilia tranen lachte. Meer en meer kwamen beiden tot de overtuiging dat Malthusia iets van een krankzinnigengesticht had.</p>
<p>&nbsp;</p>
<p>Toen Willem den volgenden morgen op de Secretarie het bevel ontving om bij zijn vader te komen, meende hij niet anders of de poppen zouden weer aan 't dansen gaan.</p>
<pb n="197"/>
<p>Hoe verbaasd keek hij dus, toen papa hem vriendelijk te gemoet kwam en hem toevoegde:</p>
<p>‘Wij hebben een dienst van u te vragen, Willem, die mij en allen, die in de jongste dagen redenen hebben gevonden daaraan te twijfelen, overtuigen zal, dat gij in uw ijver voor de belangen van Malthusia voor iemand met onderdoet. Ik doe een beroep op uw vaderlandsliefde en op uw liefde voor mij.’</p>
<p>Willem begreep van deze inleiding slechts genoeg om te buigen en zijn vader te verzekeren dat hij alles wat in zijn macht was en wat met zijn eer overeenkwam gaarne voor zijn vader en voor Malthusia over had.</p>
<p>‘Uitmuntend,’ zei zijn vader, alsof die verzekering hem goed deed. ‘Ga dan zitten en luister. Zooals gij weet is gisteren door den Grooten Raad in overeenstemming met het advies van den heer Drysdale bepaald dat de vrouw van John Brown en haar negen kinderen zoo spoedig mogelijk naar Sidney moeten gebracht worden. Nu heb ik ten dien einde twee groote, ruime wagens beschikbaar gesteld, maar het geleide ontbreekt. Wel kan ik natuurlijk den beiden gerechtsdienaars en ook den veldwachter gelasten zich daarvoor bereid te houden en dit zal ik ook wel moeten doen, maar de officieren van de burgerwacht, die bij zulke gelegenheden gewoonlijk dienst doen, weigeren ditmaal als een eenig jnan en dreigen met hun ontslag. Zij wenden gemoedsbezwaren voor. Zij willen niet bloot staan aan de mogelijkheid, dat men hen voor den vader van negen kinderen aanziet, daar, naar ik hoor, de vrouw er nog tamelijk Jong moet uitzien.’</p>
<pb n="198"/>
<p>‘Een laf vooroordeel,’ zei Willem.</p>
<p>‘Dat heb ik ook gezegd en ik verheug mij hartelijk dat op dit punt tusschen ons eenstemmigheid bestaat. Met een lastbrief van onze regeering gedekt, zijn ze tegen elke boosaardige uitlegging gewaarborgd. Maar wat baat 't? Als zij hun ontslag indienen, zal het een groot schandaal geven; al kon ik hen dwingen, zal ik mij persoonlijk vijanden maken. Ik heb alle reden om dat juist tegenwoordig zorgvuldig te vermijden.’</p>
<p>‘En daarom wildet u waarschijnlijk vragen of ik die taak op mij wil nemen. Ik vat dat plan met beide handen aan. Niets liever dan dat. Een dag of wat te paard zal mij goed doen. Ik ben stijf van de bureaukruk.’</p>
<p>‘Als gij moe wordt van 't rijden, kunt ge altijd in een van de wagens een plaats voor u reserveeren,’ zei papa Stille goedhartig, want hij was erg in zijn schik, dat Willem zoo gereedelijk toehapte. ‘Ook zuilen wij zorgen, dat gij geld genoeg mee krijgt.’</p>
<p>Da's goed voor de arme stumperts, dacht Willem en hij overlegde reeds hoe hij wat proviant en wat speelgoed zou zien te krijgen. Daarna vroeg hij: ‘Wanneer moet ik klaar zijn?’</p>
<p>‘Van middag om twee uur. Gij kunt de reis in drie dagreizen afleggen. Over hoogstens een week zijt gij weer terug.’</p>
<p>‘Dan zal ik maar dadelijk naar huis gaan om mijn valies te pakken en mama en Emilia goeden dag te zeggen.’</p>
<p>‘Doe dat, mijn jongen. Intusschen kan ik u verzekeren, dat gij mij door uw goedkeuring recht gelukkig
<pb n="199"/>
maakt. De praatjes, die er over u begonnen te loopen, zullen door deze opoffering in het belang van uw vaderland schitterend wederlegd worden.’</p>
<p>‘Liepen er al praatjes over mij?’ vroeg Willem met comischen ernst.</p>
<p>‘En niet zonder reden. Gij weet dat ook ik mijn grieven heb. Doch alles is nu vergeven en vergeten. Ga en keer spoedig tot ons terug.’</p>
<p>Willem ging lachend heen, na zijn vader de hand geschud en een orderbriefje voor den rijksbetaalmeester in zijn zak gestoken te hebben. Hij gevoelde veel lust zijnen vader te vertellen dat deze stellig nog maar de helft van de praatjes over hem kende; doch waartoe den goeden man te verontrusten? Hij voor zich had geen behoefte op dat punt zijn hart uit te storten. Liever liep hij regelrecht naar Emilia en vertelde haar de blijmare dat hij voor acht dagen op reis ging.</p>
<p>‘Je bent pas thuis,’ antwoordde Emilia met een hangend lipje, ‘maar ik mag 't je niet misgunnen. 't Zal je goed doen en den overgang tot het zittende leven in 't droge Drysdale wat gemakkelijker maken. Ik wou dat ik met je mee mocht. En wat zal 't die arme vrouw een pleizier doen als ze juist dien vreemden vriendelijken heer van een paar dagen geleden, aan het hoofd van het eskorte ziet rijden.’</p>
<p>‘Dat heb ik er ook bij gedacht. En ik heb op jou gerekend?’</p>
<p>‘Op mij?’</p>
<p>‘Wel zeker. Jij koopt van je zakgeld en een groot gedeelte van je spaarpot een heelen mand vol speelgoed. Ik
<pb n="200"/>
zal wel zorgen dat die, met mijn verdere inkoopen ongemerkt in den wagen komt. De arme kleine drommels hebben daa onderweg wat te doen en als wij in Sidney komen, geef ik 't hun present.’</p>
<p>Emilia vond dat denkbeeld prachtig. ‘Maar de gerechtsdienaars en de veldwachter en de koetsiers?’ vroeg ze.</p>
<p>‘Die koop ik om,’ antwoordde Willem vroolijk. ‘'t Zal wel losloopen met hun conscience, als ze nooit iets ergers gedaan hebben dan een troep kinderen pleizier bezorgen.’</p>
<p>‘Maar is 't wel goed wat wij doen?’ vroeg Emilia nog eens, met opkomende gewetenswroeging. ‘Je weet als papa....’</p>
<p>‘Papa zou jou papa niet wezen, lieve, als hij niet in den grond van zijn hart een kindergek was evenals hij mij niet het leven zou hebben kunnen geven zonder een heelen boel kleine gebreken, die zich bij mij evenwel precies in omgekeerde rede als bij hem openbaren.’</p>
<p>Emilia gaf zich gewonnen. Onder de herinnering aan het tafereeltje in de boerderij deed zij een geduchte greep in haar spaarpot. In de winkels, waar zij haar inkoopen deed, vertelde zij dat ze negen vriendinnen had, die elk een aardig klein meisje of jongen hadden die zij allen tegelijkertijd wilde verrassen.</p>
<p>‘En nu heb ik nog iets,’ zei Willem, toen ze hem een paar uur later haar inkoopen had laten zien. ‘Ik ben gevangenis geweest en heb met John Brown gesproken. Ik heb een brief van hem aan zijn vrouw die haar tranen drogen zal en mij van een huilerige scène verlossen. Verder heb ik met den portier afgesproken...’</p>
<pb n="201"/>
<p>‘Liet de portier je maar zoo kalm binnen,’ viel Emilia hem in de rede. ‘Ik meende dat hij de strengste orders had niemand toe te laten.’</p>
<p>‘Behalve mij natuurlijk,’ antwoordde Willem op zijn borstzak kloppend. ‘Ik ben de drager van een kabinetsschrijven, onderteekend door papa en door meneer Drysdale.’</p>
<p>‘Dan begrijp ik 't. En wat spraakt ge met hem af?’</p>
<p>‘Dat ik John Brown elken dag een stuk of wat boeken, tijdschriften, plaatwerken en zulk soort van licht goedje zenden zou om hem den tijd te helpen dooden. Ik heb den man aan zijn verstand gebracht, dat hij zijn geweten daardoor volstrekt niet bezwaarde. John Brown zit op water en brood, maar in het vonnis staat niet dat hij zich vervelen en doodkniezen moet.’</p>
<p>‘En nu woudt gij zeker dat ik bij die plaatwerken en tijdschriften het een of ander inpakte, waardoor de lectuur minder droog werd?’ vroeg Emilia lachend.</p>
<p>‘Wat ben jij toch een knappe meid! Je gaat met reuzenschreden vooruit op de baan der ontwikkeling. Precies dat wou ik je vragen. Hoe licht verdwaalt niet een glas wijn, een kippenpastei of een stuk stevig rundvleesch in dienzelfden mand waarin de boeken bezorgd worden. De portier zal niet aan de deur staan als ze gebracht worden. Daarvoor heb ik gezorgd.’</p>
<p>Emilia maakte nog weer een paar bedenkingen, maar 't was slechts voor den vorm. In den grond der zaak vond zij 't net een roman. ‘Je kunt onbepaald op mij rekenen, hoor.’</p>
<p>Willem nam nu haastig afscheid van mama en zuster.
<pb n="202"/>
Binnen een kwartier stonden de wagens klaar en steeg hij zelf te paard om zijn transport bannelingen te gaan afhalen. Hij koos minder begane wegen om allen toeloop van volk te, vermijden en arriveerde aan de boerderij precies op het uur dat hij berekend had. De vrouw was vooraf gewaarschuwd en Willem had haar bovendien den brief van haar man in handen laten spelen. Zij was dientengevolge vrij kalm. De kinderen kraaiden 't uit van pret toen ze hoorden dat ze uit rijden gingen.</p>
<p>Willem verdeelde nu zijn klein leger op de meest geschikte wijze. De vrouw met de vijf jongsten werd in den eenen wagen opgenomen en de veldwachter nam de taak op zich de oudere deugnieten in het andere rijtuig mores te leeren. De beide gerechtsdienaars kregen ieder een plaats naast den koetsier. Willem zelf reed ter zijde van den weg, nu vooraan dan achteraan en liet zijn oog over het geheel gaan.</p>
<p>'t Was zooals wij weten voorjaar, maar zonder den almanak zou het weer voor zomerweer hebben kunnen gelden. 't Was warm. Geen tochtje bewoog de kleine pas ontloken blaadjes. De zon prijkte aan den hemel als een jonge bruigom. De lucht was zoo hoog, dat het de vraag was of een leeuwerik het dak wel zou kunnen bereiken en zoo helder, dat het oog diep in het blauw azuur bleef steken. Willem ondervond dien invloed, alsof hij voor 't eerst vrij adem haalde. Hij was weer buiten. De fiksche beweging, die het te paard zitten hem verschafte, deed het bloed sneller door zijn aderen vloeien. De uren in den laatsten tijd op de secretarie gesleten, maakten dezen tocht tot een vacantie. Toen hij bij een kromming van den
<pb n="203"/>
weg zich omkeerende Drysdale heel in de verte zag liggen alsof 't een uitgestorven stad was, een droombeeld, een phantasie, kon hij niet nalaten uit te roepen: ‘ongelukkig nest, wat is al de philosophie uwer philosophen over de bronnen van welvaart en geluk toch klein en benauwd en eng bij de ruimte, die hier mij omvat en mij in zich opneemt als een atoom, om mij voort te dragen gelijk een vader of moeder hun kind in de armen torsen! Hoe zou er gebrek, armoede, ellende kunnen zijn bij zoo veel overvloed en zoo veel liefde!’</p>
</div>
<div type="chapter">
<pb n="204"/>
<head rend="h3">Dertiende hoofdstuk.<lb/>
Van alle kanten overtreding van de wet.</head>
<p>De kleine stoet legde den eersten dag niet meer dan vijf uren af. Toen de schemering begon te vallen, gebood Willem halt te houden en werden de wagens naast elkaar geschoven en zorgvuldig van alle kanten dicht gemaakt. Straks zouden zij tot nachtverblijf dienen voor de reizigers, terwijl de gewapende macht beurtelings nachtdienst doen zou.</p>
<p>Ofschoon slechts op betrekkelijk korten afstand van Drysdale verwijderd, was de streek, waar het kleine gezelschap zich bevond, toch reeds zoo goed als eenzaam. Men weet 't, Malthusia was zwak bevolkt en de groote meerderheid drong zich als overal tegen het centrum van beschaving en beweging, de hoofdstad, aan. Burgemeester Stille had daarom dan ook juist deze reisroute voorgeschreven.</p>
<p>‘Wij zullen nu eerst wat eten,’ zei Willem tot zijne onderhebbende manschappen. ‘Maakt ginds op die kleine hoogte een ordentelijk vuur aan en dekt de tafel.’</p>
<pb n="205"/>
<p>De manschappen begonnen te lachen. ‘Meneer spot er maar wat mee,’ zei de veldwachter. ‘Ofschoon ik voor mij toch wel gezorgd heb dat ik niet kan doodhongeren.’ Hij haalde een platte flesch uit zijn linkerzak en hield triumfeerend een kommiesbrood in de hoogte. ‘Ik wist wel dat wij van daag geen herberg zouden bereiken. Kan ik meneer ook dienen?’</p>
<p>‘Dankje,’ antwoordde Willem. ‘Ik ben ook niet voor niemendal drie jaar op reis geweest en ik ben wel langer dan drie dagen door een woestijn getrokken, ik heb ook mijn voorzorgen genomen. Ik geloof zelfs dat mijn provisie grooter is dan de uwe.’</p>
<p>‘Ik mag 't lijden, meneer,’ was het antwoord, ‘'t Is u anders van harte gegund.’</p>
<p>‘Hoor eens,’ zei Willem, ‘kommiesbrood is toch maar kommiesbrood, dat kun je elken dag krijgen en een slok whiskey is goed onderweg om nu en dan een teug te nemen, maar voor een souper is 't eigenlijk te min. Wat dunkt jelui als ik hier eens een feestmaal aanrichtte met fijn brood, vleesch, wijn en wat er verder bij behoort?’</p>
<p>‘Dat zou stellig heel aardig wezen,’ merkte de veldwachter op, terwijl de gerechtsdienaars elkaar met blijde verrassing aankeken en de koetsiers glimlachten. De laatsten wisten er meer van.</p>
<p>‘Wij zullen dat wonderwerk vertoonen,’ vervolgde Willem vroolijk. ‘Ik zal als bij tooverslag een heel souper uit den grond doen verrijzen, doch op ééne voorwaarde.’</p>
<p>‘En die is?’ vroegen ze alle vijf tegelijk.</p>
<p>‘Ja, zie je, ik kan niet smakelijk eten, wanneer een ander honger heeft. Die arme vrouw en haar kinderen
<pb n="206"/>
daar in den wagen hebben niets bij zich dan 't weinige wat zij in de haast heeft kunnen inpakken. Ik maak de voorwaarde dat zij mogen mee eten.’</p>
<p>De veldwachter en de gerechtsdienaars keken elkaar van ter zijde aan. Ieder was bang voor zijn buurman. De koetsiers, die geen ambtelijke betrekking bekleedden, gaven dadelijk hun toestemming.</p>
<p>‘'t Is tegen onze instructie,’ zei de veldwachter.</p>
<p>‘'t Strijdt met onzen eed,’ riepen de dienders.</p>
<p>‘Dan doe ik van mijn kant ook het wonder niet,’ declameerde Willem. ‘Deel dan je kommiesbrood en je whiskey maar onder elkaar.’</p>
<p>Het geheele personeel trok een scheef gezicht. ‘Als meneer 't niet in strijd met zijn eed en zijn instructie acht,’ zei de eene koetsier, die al met zijn tong tegen het verhemelte stond te smakken alsof hij bezig was een flesch open te trekken, ‘dan ben jelui akelige pedante kerels, die meent dat jij 't beter weet dan meneer. Wie is hier de chef?’</p>
<p>‘Juist,’ voegde de andereer bij. ‘Ik zou wel eens willen weten wie de baas is.’</p>
<p>‘En,’ zei de eerste weer. ‘Als meneer 't met zijn geweten niet overeen kan brengen om die arme vrouw en die stumperts van kinderen te laten toekijken, dan ben jelui zeker al heele groote slokhalzen dat je 't haar niet gunt. Jelui bent zeker bang dat er voor jou niet genoeg zal overblijven?’</p>
<p>‘Dat is 't niet,’ protesteerde de veldwachter.</p>
<p>‘Wat is 't dan? Is 't de vrees dat een van de heeren daar ginder achter een boschje staat te loeren en dat 't
<pb n="207"/>
jou je mooie rok zal kosten? Moeten wij daarom ook niets hebben? Want je harde brood en je flauwe whiskey mag je voor mijn part ook wel houden.’</p>
<p>‘'t Is ons gevoel van plicht. Een gevangene krijgt geen taart en pasteien.’</p>
<p>‘He, he, mannetje waar haal jij die wijsheid van daan? Is iemand, die over de grenzen gebracht wordt, soms een gevangene? Hoor eens, als jij zoo goed je instructie kent, laat dan naar je kijken.’</p>
<p>Willem liet de verschillende partijen de quaestie uitvechten. Hij begreep wel waar 't op uitzouloopen. Toen de eene al haar argumenten stuk voor stuk had laten vallen en zich op genade of ongenade wou overgeven, zei hij: ‘In elk geval sta ik er voor in. Ik neem de verantwoordelijkheid op mij.’ Tevens gaf hij een wenk aan de koetsiers, die haastig onder het zeil van een der wagens verdwenen.</p>
<p>Tien minuten later zat of lag het geheele gezelschap naar welgevallen om een groot tafellaken, dat op het gras was uitgespreid en liet men zich de eenvoudige maar degelijke spijzen, die door Willem's voorzorg mee genomen waren, deugdelijk smaken. De kinderen van John Brown stellig niet 't minst. De dienders, die den vorigen dag nog ondervonden hadden dat hun 'vader spieren als een stier bezat, konden het jonge goed niet genoeg aankijken. Eindelijk kregen zij er schik in en beschouwden zij 't als een soort van kermisvermaak te probeeren hoe gauw en in hoe groote hoeveelheid de spijs in die kleine monden en magen verdween.</p>
<p>De veldwachter bewaarde 't laugst zijn decorum. Hij
<pb n="208"/>
was in dit gezelschap de hoogst geplaatste ambtenaar en vertegenwoordigde dus het gouvernement, want de zending van Willem Stille was maar een tijdelijke. Doch welhaast kon hij 't ook niet meer houden. Of 't door den wijn kwam of door de omstandigheid dat hij zich vergewissen wou even goed menschelijk gevoel in zijn boezem om te dragen als de beste, maar op eens begon hij zich te herinneren dat hij tlmis een alleraardigsten kleinen jongen van vijf jaar had en dat die deugniet daar ginds, met zijn koolzwarte oogen, precies op dien kleinen jongen geleek. Hij begon ze met elkaar te vergelijken. Hij informeerde bij de moeder naar den ouderdom van haar knaap. Hij zwoer bij kris en kras dat de zijne ja, wel een beetje kleiner van stuk was, hoewel 't stellig geen vinger scheelde, maar dat zijn telg daarentegen ook vlugger was, dat de meester nog nooit zoo'n vluggen jongen op school gehad had, dat hij niets liever deed dan met vaders sabel te spelen en dat hij dan precies als een echte veldwachter heen en weer stapte; dat de jongen wonderbaarlijk mooi teekenen kon, dat hij laatst nog iemand, een grooten meneer, dien hij niet noemen zou, zoo had uitgeteekend, dat iedereen hem dadelijk herkend had en dat ze allemaal een dollen schik er in gehad hadden.</p>
<p>Aldus de veldwachter. Nu eenmaal het ijs aan den kant gebroken was, ging welhaast de heele rivier aan 't kruiën. De vrouw, die vooral nu ze goed gegeten had, haar leed vergat, gaf den veldwachter geen kamp en trok haar kereltje naar zich toe om als 't ware de illustratie van haar verhalen bij de hand te hebben. Dit was de jongen, die zoo klein als hij was, de hoogste nesten uithaalde en
<pb n="209"/>
die kievitseiren weet te vinden waar de knapste zoekers zouden gezworen hebben, dat ze niet lagen. Dit was de jongen die, toen hij nog aan de borst lag, een heelen homp kaas had opgegeten, zoodat moeder in doodsangst om den dokter had gestuurd; maar 't kind had er niets niemendal van geweten. Dit was de jongen, die nog niet op school ging en die nog niet lezen of schrijven kon, maar die zoo mooi boodschappen voor moeder kon doen als de beste. Nooit was er een cent te kort en van snoepen onderweg had ze nooit iets gemerkt.</p>
<p>Natuurlijk vatten de anderen ook vuur. Elk had thuis zijn tweetal, 't zij jongens of meisjes en ieder van die jongens of meisjes had een pendant onder het negental.</p>
<p>‘'t Is precies mijn Marietje,’ zwoer de eene diender, terwijl hij het kleine ding dat Willem en Emilia op den bewusten avond met de pop hadden zien spelen, op zijn schoot trok, onderwijl zijn collega iedereen, die zijn Willemientje kende, tot getuige riep, dat hij in het bezit van een even mooi dochtertje was als de wilde deern die zich op dat oogenblik om en om rolde van den kleinen heuvel, waarop het vuur nog smeulde nadat het warm water verschaft had, ten einde den veldwachter na zijn wijn nog een glas grog, zijn lievelingsdrank, te kunnen aanbieden.</p>
<p>‘Maar zoo'n zuigeling heb jelui in elk geval geen van allen,’ riep Willem, terwijl hij het prachtige wezentje, dat in zijn oog al wat schoon en bevallig was in zich vereenigde, van moedersschoot nam en hoog in zijn armen ophief. ‘Daarvoor ben jelui er veel te vroeg uit gescheiden,’</p>
<p>Allen lachten, ofschoon de veldwachter een nieuwen teug
<pb n="210"/>
grog uoodig had om bij deze herinnering aan zijn Malthusiaansche geloofsbelijdenis niet weer gemoedsbezwaren te voelen opkomen. Daarom liet Willem er dadelijk op volgen, terwijl hij het wicht aan de moeder terug gaf. ‘Nu zullen wij nog een sigaar opsteken en in dien tusschentijd gaat het kleine goed naar bed.’</p>
<p>'t Bleek, dat hij ook voor deze verleidelijkste aller gaven en geschenken gezorgd had. Zijn sigarenkoker ging rond en de boerin pakte met zeldzame handigheid haar troepje bijeen. In een ommezien waren allen onder het zeil van het grootste rijtuig verdwenen.</p>
<p>De veldwachter keek haar peinzend na, terwijl hij zijn sigaar aanpofte, en zeide: ‘'t Is toch een rare wereld. Zou je niet zeggen dat dat schepsel net als een kloek er pleizier in heeft zoo'n heel broedsel bij mekaar te houden? Nu, ik gun haar het pleizier.’</p>
<p>‘Halt, riep Willem. ‘Dat is ketterij, insubordinatie, verzet tegen de wetten en instellingen van Malthusia. Als 't haar vergund was, dan zoudt gij en ik hier niet zitten om de kloek met het heele broedsel over de grenzen te brengen.’</p>
<p>‘Bravo,’ juichten de anderen. ‘Daar heeft meneer hem beet. Hé, veldwachtertje, wat heb je daarop te antwoorden?’</p>
<p>De veldwachter meesmuilde. ‘Als meneer 't in zoo'n zin meent,’ zei hij eindelijk gedwongen lachend, want al voelde zich zijn ambtseer een beetje gekrenkt, 't was meneer 's sigaar die hij rookte en meneer's grog die hem zoo lekkertjes verwarmde, ‘maar anders.’....</p>
<p>‘Kom, laat ons daar maar niet over twisten,’ zei Wil-<pb n="211"/>lem. ‘Wij zitten hier zoo gezellig als zes wereldbewoners maar wenschen kunnen. Wanneer wij de zaak goed bekijken, dan hebben we dat toch eigenlijk aan John Brown te danken.’</p>
<p>‘Aan John Brown?’ riep de veldwachter.</p>
<p>‘Wel zeker, man. Aan wien anders?’</p>
<p>‘Ik zou meenen, als wij er iemand voor te bedanken hebben, dan zou 't meneer Drysdale moeten zijn. Die heeft het vonnis uitgesproken. Of anders al de heeren van den Raad.’</p>
<p>‘Jij houdt er al een heel rare logica op na, veldwachter,’ repliceerde Willem. ‘Zou meneer Drysdale of zouden de heeren van den Raad zoo'n vonnis hebben kunnen vellen als John Brown niet een vrouw en negen kinderen had en als hij met dat heele gezin niet in Malthusia gekomen was?’ - -</p>
<p>‘Dat is waarachtig waar. Daaraan hadden we zoo niet gedacht,’ riepen allen en ook de veldwachter scheen overtuigd dat dit de logica van de logica was. ‘Laat ons op John Brown's gezondheid drinken.’</p>
<p>'t Was een van de koetsiers die dit laatste voorstel deed, maar Willem kwam er tegen op, alsof hij werkelijk vond dat men te ver ging. ‘Halt,’ riep hij. ‘Laat de gezondheid van John Brown er buiten. John Brown is een veroordeelde wegens landverraad, hoogverraad en nog een stuk of zes misdaden meer. Eerbied voor de overheid en de rechtbank!’</p>
<p>De veldwachter voelde zijn hart door deze herinnering aanmerkelijk verruimd. Hierin lag het bewijs dat hij weder veilig op Willem's kompas zou kunnen mee zeilen.
<pb n="212"/>
De jongeheer Stille wist hoe ver hij gaan mocht. Zoodra men aan de grens van het onbetamelijke kwam, zette de zoon van den burgemeester als een waardig vertegenwoordiger van zijn vader zich schrap. Hij knikte dus herhaaldelijk met het hoofd, nam zijn glas grog op en zei: ‘Bravo, dat zijn woorden naar mijn hart. Laat John Brown naar den duivel loopen zooals hij verdient. Ik drink op onzen kommandant, op den zoon van onzen waardigen burgemeester.’</p>
<p>Die toast ging glansrijk op. Willem stiet beurtelings met al zijn gasten aan. Daarna zei hij: ‘Onze brave vriend de veldwachter ziet de zaken juist in. Ik dank hem en u allen van harte. Als wij onze instructie wat ruim opvatten en een plaatsje openhouden voor de menschelijkheid, dan is 't juist omdat wij in de hoofdzaak niets willen te kort doen aan het vonnis en zijn gevolgen.’</p>
<p>‘Zoo is 't,’ beaamde de veldwachter en de dienders keken de koetsiers aan alsof ze zeggen wilden: ziet ge, daar heb jelui nu zoo geen verstand van, omdat je niet bij de rechterlijke macht bent, maar dat is nu de quintessence van de quaestie.</p>
<p>Willem ging intusschen voort: ‘Ik geloof zelfs vrienden, dat de gerechtigheid mee brengt dat, als er een vonnis geveld is, men zijn best moet doen om bij de uitvoering zoo zacht mogelijk te werk te gaan.’ - - -</p>
<p>Hier viel de veldwachter hem in de rede en zei: ‘Neen, dat zou ik nu weer niet zeggen. Meneer meent toch stellig niet dat je bij voorbeeld iemand, die opgehangen moet worden, beleefd moet vragen of de strop hem ook knelt, voordat de beul het luik wegtrekt.’</p>
<pb n="213"/>
<p>‘Natuurlijk niet,’ verbeterde Willem zijn gevaarlijke stelling. ‘Ik bedoel alleen onnoodige, kwaadaardige, genieperige kwellingen. Die kan men achterwege laten.’</p>
<p>‘Nou ja, die kan men achterwege laten,’ repliceerde de veldwachter. ‘Ofschoon ik voor mij nooit zooveel complimenten met de lui maak als ik er een snap, bv. een strooper of een landlooper. Ik verzeker u, dat die een loopje met je nemen als je begint met al te mooie praatjes.’</p>
<p>‘Maar ik meen niet zulke lui als stroopers en landloopers,’ antwoordde Willem. ‘Wat ik bedoel is dit: Zou 't voor ons, zooals we hier nu prettig en gezellig met ons zessen zitten, en vooral voor jelui vijven, allemaal vaders van huisgezinnen, niet een groote schande wezen wanneer wij, omdat John Brown door de heeren veroordeeld is (en ik zeg nog eens: eerbied voor het vonnis, dat door de heeren geveld is) wanneer we nu daarom bijvoorbeeld die arme vrouw, die wij over de grenzen moeten brengen, gingen plagen en allerlei leelijke kwellingen voor die stumperts van kinderen gingen uitdenken, omdat ze nu eenmaal kinderen van John Brown zijn? Ik vraag maar: zou dat mooi wezen?’</p>
<p>‘Dat zou verdoemd gemeen wezen,’ zei de veldwachter terwijl hij zijn grog tot den laatsten druppel in zijn keel goot. ‘Ik zeg dat 't gemeen zou wezen en ieder die er anders over denkt, die kan bij mij terecht.’</p>
<p>De anderen beaamden deze verzekering. Zij ook wilden desnoods een lans breken voor de quaestie dat <hi rend="i">dat</hi> gemeen zou zijn.</p>
<p>‘Ik wist wel dat ik mij niet in jelui vergist had,’ vervolgde Willem. ‘Maar nu moet je eens goed op letten of de volgende redeneering ook niet in orde is. Als
<pb n="214"/>
wij die vrouw niet behoeven te plagen, omdat haar man veroordeeld is, waarom behoeven wij dat dan niet te doen? Immers omdat wij overtuigd zijn dat de manier waarop wij ons van onze opdracht hebben te kwijten niets gemeen heeft met het vonnis over haar man?’</p>
<p>‘Accoord,’ zei de veldwachter, wiens oogen al een paar malen naar zijn leeg glas waren afgedwaald ten einde te informeeren of dit desnoods nog voor een toast zou kunnen dienen wanneer, gelijk hij voorzag, de speech met een schitterend vuurwerk zou eindigen.</p>
<p>‘En indien er geen verband is tusschen onze opdracht en het vonnis, zijn wij dan niet volkomen vrij, vrij als een vogel in de lucht om die vrouw en die kindertjes te behandelen zooals wij zelf goed vinden?’</p>
<p>‘Volkomen,’ riepen allen en de veldwachter voegde er nog afzonderlijk bij: ‘Ik mag verdoemd wezen als meneer geen gelijk heeft.’</p>
<p>‘Welnu,’ zei Willem, ‘als wij volkomen vrij zijn om te handelen zooals wij willen, zoo vrij als een vogel in de lucht, waarom zouden wij dan in plaats van de stumperts te plagen niet al ons best doen om hun onderweg zooveel pleizier aan te doen als we maar kunnen? Waarom niet? Zijn we daar te slechte kerels voor? Hebben wij geen hart in ons lijf? Ranselt gijlieden thuis uw eigen kleinen liever dan ze na het eten op iedere knie een te nemen en zoo laag met ze te spelen tot ze in slaap vallen? Meent iemand soms dat wij barbaren, kannibalen, menscheneters, reuzen uit een sprookje zijn, dat wij met een mes in onzen zak loopen om dadelijk van leer te kunnen trekken zoodra we kindervleesch ruiken?’</p>
<pb n="215"/>
<p>De veldwachter liet zijn oogen geweldig heen en weer rollen. Hij scheen zich voor te bereiden voor het geval dat een van de anderen soms plan mocht hebben te verkondigen, dat hij hem persoonlijk voor zoo'n monster hield. Daarna zette hij zich schrap en zei met een stem, die een krekeltje, dat achter hem in 't gras lag te slapen, verschrikt deed wakker worden: ‘Ik zal jelui eens kort en goed zeggen, wat ik er van denk. Wij moeten ze zooveel pleizier doen als we kunnen. Naderhand mag de een of ander ze voor mijn part met huid en haar opvreten.’</p>
<p>‘Ik hond je aan je woord’ zei Willem. ‘Maar pas op je ambtseed. Als jij het te bont maakt, zal ik je herinneren dat jij veldwachter en mijn vader burgemeester is.’</p>
<p>Wij behoeven niet in bijzonderheden te vertellen hoe onze vrienden verder den avond doorbrachten. Toen 't geheel donker geworden was, zochten vijf van hen den eenen nu geheel ledigen wagen op, nadat de koetsiers zich vergewist hadden dat de paarden goed verzorgd waren en niet konden wegloopen. De veldwachter, die stijf en strak op zijn stuk gestaan had, dat hij en niemand anders de eerste wacht moest houden, wikkelde zich in zijn mantel en zette zich om beter wakker te blijven op de tree van den wagen. Toen hij een half uur later er dommelend afgegleden was en voor zijn hoofd een steunpunt gevonden had tegen het paneel naast liet portier bleef ook hij evenwel waar hij wras neergekomen en sliep binnen vijf minuten zoo gerust alsof hij thuis op zijn bed lag.</p>
<p>En aldus ging de eerste nacht voorbij, zonder de waakzaamheid van den veldwachter en zijn opvolgers. Gelukkig was er geen gevaar voor dieven of moordenaars.</p>
</div>
<div type="chapter">
<pb n="216"/>
<head rend="h3">Veertiende hoofdstuk.<lb/>
Vervolg.</head>
<p>Ondanks de logica van hun aanvoerder keken de manschappen toch vreemd op, toen er op den morgen van den tweeden dag uit de kastjes onder de banken van het rijtuig een legprent, een paar poppen, eenige rateltjes, een kleine trommel, een trompet, een rammelaar en een paar dito voorwerpen voor den dag kwamen. Van deze verborgenheden hadden zelfs de koetsiers niets vermoed. Zij hadden gemeend dat er in die pakjes ook al eetwaren zaten.</p>
<p>De eenigen, die niet vreemd opkeken, waren de kinderen van vrouw Brown. Speelgoed valt voor kinderen altijd uit den hemel. Er was niets ongewoons in, dat de een of andere goede geest dezen nacht, terwijl zij sliepen, met al die heerlijkheden was komen aanvliegen. Ook hinderde 't den kleinen volstrekt niet, dat de voorwerpen wat bewerking en kleurmengeling betrof meer voor de stad dan voor de kleine bewoners van het platteland bestemd en geschikt waren. Ze keken de jongejuffrouw uit de pop-<pb n="217"/>penwereld even onbeschroomd aan alsof 't een houten boerinnetje geweest was. Straks als een arm of een been kapot ging, zou blijken dat ze allebei maar zemelen in haar aderen hadden.</p>
<p>Willem had zijnerzijds dan ook minder op dankbaarheid gerekend dan op de rust die de moeder van het negental zou genieten, wanneer de kinderen werden bezig gehouden door hun speelgoed, en voor zich zelf op het aardige schouwspel van de kinderpret.</p>
<p>Wat het eerste aangaat, bleek hij met recht een celibatair te zijn. In plaats van rust brachten zijne verrassingen een verwarring zonder grenzen. Vooreerst was de verdeeling, welke hij meende te moeten in acht nemen, allerdomst. Eerst toen de moeder een ontelbaar aantal ruilingen bewerkstelligd had, waarbij harde zoowel als zachte woorden moesten gebruikt worden, kwam de troep een weinig tot bedaren, doch nu ging ieder zijn lievelingsinstrument ook met voorliefde beoefenen en de gevolgen daarvan waren oorverscheurend. Terwijl de karavaan verder trok, bracht het kinderkoor de helste klanken te voorschijn waarbij de trommel met de fluit wedijverde wie 't gauwst kapot zou zijn.</p>
<p>Zoo gaat 't niet, dacht Willem en hij besloot den troep te verdeelen en vooral een behoorlijken afstand te brengen tusschen den trommel en de fluit. Dientengevolge werd halt gekommandeerd.</p>
<p>Voordat de troep in tweeën gedeeld werd, nam Willem den oudsten jongen, die 't meeste leven maakte bij zich op het paard, waardoor de knaap onmiddellijk zoo stil werd als een muis en reed met hem op een sukkel-<pb n="218"/>drafje de gelederen Jangs. ‘Nu zult gij een eind te voet afleggen,’ zei bij tot de andere kleinen, ‘behalve de twee allerjongsten die bij moeder mogen blijven. Drie marcheeren onder het commando van den veldwachter vooruit tot de afstand groot genoeg is. De drie anderen komen achter aan onder het bevel van deze beide Oomes.’</p>
<p>De bedoelde beide oomes waren de twee gerechtsdienaars, die wel een leelijk gezicht trokken maar zich toch in hun rol schikten en er welhaast zelfs pleizier in hadden. In dezer voege ging nu de tocht voort.</p>
<p>'s Middags wachtte men elkaar weer aan een geschikt punt op om gezamenlijk de verdere proviand aan te spreken en 's avonds werd er op nieuw bivouac gemaakt.</p>
<p>Wat hadden de kinderen een pret gehad en hoe had elk drietal zich de liefde van den chef der afdeeling weten te verwerven! 't Kleine goed scheen van geen vermoeidheid geweten te hebben. Toch had de veldwachter toen hij halt hield er twee op zijn schouders, terwijl de derde zich aan zijn rokspand liet meesleepen. Van de jonge beenen in de tweede afdeeling was er niet een meer op den grond.</p>
<p>Willem lachte in zijn vuistje en zegende den gelukkigen inval.</p>
<p>Oom de veldwachter vermoedde waarschijnlijk iets van dien indruk bij den kommandant, want hij zei verontschuldigend: ‘Ik kon ze nog beter mee krijgen wanneer ik ze op mijn schouders zette dan zooals die derde deugniet doet. Meneer zou stellig geknord hebben als mijn afdceling niet vooruit gebleven was.’</p>
<p>Men legerde zich aan den kant van een klein bosch.
<pb n="219"/>
De avond beloofde zoo mogelijk nog mooier te worden dan de vorige. Welhaast waren alle handen weer druk in de weer om het tweede wondersouper te voorschijn te brengen. Ditmaal bleven de afdeelingen verdeeld. De moeder zat met haar twee jongsten in het midden. Willem had zijn kleinen kameraad, die tot nog toe op den knop van het zaal gezeten had, op zijn knie. De veldwachter verdeelde zijn aandacht tusschen zijn drie kleine manschappen. 't Was of hij bang was dat ze niet genoeg zouden krijgen. Hij vergat schier zich zelf, een omstandigheid die hem stilzwijgend door Willem een extra glas grog deed toekennen zoodra de kinderen straks naar bed zouden zijn. In de andere afdeeling ging 't net zoo toe, zoodat de koetsiers zich vereenzelvigd gevoelden en daarom met elkaar wedijverden wie de grootste hoeveelheid naar binnen kou werken. Er kwam zelfs een oogenblik waarop de veldwachter met zijn heele afdeeling lang uit op den grond lag te ravotten. 't Was toen het souper was afgeloopen en ieder zich recht welbehagelijk gevoelde. De veldwachter drukte zijnerzijds die welbehagelijkheid uit door zich achterover op zijn rug te vlijen, waartegen de kleine wildebrassen protesteerden als tegen een volstrekt onnoodige manoeuvre. Oom de veldwachter was nog niet moe, mocht nog niet moe zijn, kon nog niet moe wezen, want zij hadden lust om te spelen. 't Was nog geen tijd om naar bed te gaan.</p>
<p>‘Laat mij met rust, klein gespuis,’ riep de veldwachter onwillig, want hij voelde werkelijk na zijn hard rustbed gedurende den nacht en een marsch van een uur of drie
<pb n="220"/>
met twee kinderen op zijn nek, behoefte aan eenige rust. ‘Laat mij met rust,’ en hij gooide ze van zich af. Doch dit was juist het sein om te beginnen. 't Was zoo prettig over hun hoofd in 't gras neer te komen en de kapriolen van oom den veldwachter, telkens als er weer een over zijn beenen of van den tegenovergestelden kant kwam aankruipen, waren zoo vermakelijk, dat de kinderen van geen uitscheiden wisten en de veldwachter zich eindelijk in 's hemelsnaam maar in zijn lot schikte. Wel beschouwd vond hij 't zelf ook heel aardig en straks gingen die deugnieten toch naar bed.</p>
<p>Nu, hun voorbeeld bleek aanstekend te zijn. Ook in de tweede afdeeling kwam beweging zoodra de magen behoorlijk gevuld waren en Willem Stille begon zelf een miniatuur worstelstrijd met den oudsten knaap. Spoedig was 't op alle punten aan den gang. De restanten van het souper en de weinige borden en schotels, die men mee genomen had, zouden er de dupe van geworden zijn als de boerin niet als een echte huismoeder zich gehaast had alles in veiligheid te brengen. Ze lei bij deze gelegenheid de twee, die haar overgebleven waren, zonder complimenten elk in den arm van een der koetsiers, die eerst heel verbluft keken, maar eindigden met ter zijde van het kamp de beide wichten, want 't was hun tijd, in slaap te sussen.</p>
<p>Wie had kunnen vermoeden dat die vijf handlangers van het openbaar gezag in Malthusia zulke kindergekken waren!</p>
<pb n="221"/>
<p>Den derden dag werd 't nog doller. Toen, naarmate men dichter de grenzen van de Engelsche kolonie naderde de kans vermeerderde dat menschen en menschelijke woningen in de nabijheid konden zijn, moest Willem de rol, die hij tot nog toe gespeeld had omkeeren, en zijn metgezellen in bedwang houden. 't Was of er veertien in plaats van negen kinderen bij elkaar waren. De veldwachter en de dienders hadden zonder zijn vergunning te vragen hun afdeelingen weer vereenigd en uit de verspreide deelen één militair muziekcorps met halve en voor drie kwart defecte instrumenten gevormd. De oude snorrebaard liep zelf met uitgetogen sabel voorop en de beide dienaren der gerechtigheid waren naar de achterhoede verdwenen. Op den bok van elk rijtuig floot de koetsier of sloeg met zijn zweep de maat terwijl de zuigeling en de ex-zuigeling op oorverdoovende wijze meegilden. Er was geen houden meer aan. Willem kon er geen woord tusschen krijgen voordat een gedeelte der muzikanten aamachtig op den grond lag. Zijn voorstel nu weer voor goed in de wagens te gaan zitten en zich fatsoenlijk te gedragen, want dat men in de bewoonde wereld kwam, werd niet eenmaal in aanmerking genomen. Hij moest eindelijk het besluit nemen met zijn paard den veldwachter in den weg te gaan staan en dezen bij den kraag te pakken. ‘Nu is 't genoeg,’ zei hij met voorgewende verontwaardiging. ‘Schaam je! Zoo'n oude kerel, die in dienst van den staat is en niet van uitscheiden weet. Ik zal 't aan mijn vader rapporteeren moeten.’</p>
<p>Toch duurde 't nog wel een half uur eer Willem gerust was omtrent de houding van zijn reisgenooten als
<pb n="222"/>
zij niet spoedig in een meer bewoonde streek kwamen. Ze waren verwilderd.</p>
<p>Gelukkig vertoonde zich weldra bij een kromming van den weg de rook uit een boerenschouw; spoedig volgde een tweede erf, een derde; eindelijk trok men een buurt door, die veel overeenkomst had met een dorp.</p>
<p>‘We gaan toch niet bij de grens al terug?’ vroeg de veldwachter, die vreesde het aangename kleine reisgezelschap zoo vroeg te zullen moeten verlaten.</p>
<p>‘Als gij er niet tegen hebt, dan zullen wij naar de letter van het vonnis de vrouw en haar kinderen naar Sidney brengen. Daar zullen wij dan even rondzien waar ze thuis behooren en overleggen wat we verder voor hen doen kunnen.’</p>
<p>Dat was den ouden snorrebaard blijkbaar naar den zin. ‘Ik geloof ook,’ zei hij, ‘dat de bedoeling van den lastbrief een verdere strekking heeft. De vrouw is uit Sidney. Ze heeft daar haar familie, desnoods haar domicilie van onderstand. 't Is nooit de bedoeling geweest haar en haar arme kleinen van honger en gebrek te laten omkomen.’</p>
<p>‘Neen,’ antwoordde Willem, ‘dat is stellig nooit de bedoeling geweest.’</p>
<p>De veldwachter onderwierp nu achtereenvolgens allerlei plannen en denkbeelden aan het oordeel van zijn tijdelijken chef, die deze alle met een glimlach verwierp, omdat hij wel wist dat alleen het zijne de zorgzaamheid van den veldwachter bevredigen zou. Was 't niet wenschelijk de verschillende autoriteiten in de dorpen, welke men door trok, te verwittigen van het doel van hun tocht en een
<pb n="223"/>
collecte voor de vrouw met negen kinderen te houden? Zou 't niet goed wezen als hij of een van de gerechtsdienaars vooruit reisde en in Sidney de noodige stappen deed om de ongelukkigen voor gebrek te bewaren? Of vond Willem beter zich hier of daar in kampement of bij wijze van inkwartiering te legeren, in afwachting van de besluiten van den Gouverneur van Z.M. George IX van Engeland?</p>
<p>‘Ik zal u eens even een vraag doen,’ zei Willem, ‘van wier beantwoording 't afhangt of gij het plan, dat ik gevormd heb, goed- of afkeurt. Zooals gij weet, bevat het vonnis tengevolge waarvan deze vrouw uit Malthusia gebannen is, tevens de aanwijzing van de wijze waarop de gelden voor de reis, dat is voor ons onderhoud enz. gedurende dezen tocht zullen moeten gevonden worden. Nu weet ik niet hoe gij over die soort van dingen denkt; maar mij stuit dat gedeelte van het vonnis tegen de borst. Gij weet immers wat ik bedoel.’</p>
<p>‘Ja, ja,’ zei de veldwachter, ‘meneer meent waarschijnlijk die éene bepaling, volgens welke de onkosten van deze reis moeten gevonden worden uit de gelden van het jaar huur van de Staatsboerderij, die John Brown vooruit betaald heeft. Is 't niet zoo?’</p>
<p>‘Precies. En hoe vindt <hi rend="i">gij</hi> dat?’</p>
<p>De veldwachter hemde, keek eens in de lucht, krabde zijn baard en antwoordde niet.</p>
<p>‘Nu?’ vroeg Willem. ‘Ik zal je niet verraden als je soms in dit kleine onderdeel van het vonnis 't eens niet precies eens waart met de hooge autoriteiten. Je begrijpt 't is maar een bagatel.’</p>
<pb n="224"/>
<p>‘Ja, ziet u,’ antwoordde de veldwachter. ‘Ik vermoed dat meneer 't er ook niet heelemaal mee eens is, en ofschoon ik er eigenlijk nog niet ernstig over nagedacht heb, zou ik toch wel haast durven zeggen’ - - -</p>
<p>‘Dat 't net zoo veel is als te beschikken over eens anders eigendom?’</p>
<p>‘Dat nu precies niet, want ziet u, bij iemand die veroordeeld is kan men eigenlijk niet van zijn eigendom spreken. Zoo iemand is als 't ware vogelvrij; hij bezit niets meer. Maar anders....’</p>
<p>‘Ik meende, dat jij en ik 't al lang samen eens waren, dat de verbanning van de vrouw en het vonnis eigenlijk twee geheel afgescheiden zaken zijn, dat de eerste niets met het andere te maken heeft. Of ben je van meening veranderd op dit punt?’</p>
<p>‘Neen’, zei de veldwachter haastig, want hij vreesde van wankelmoedigheid verdacht te worden en als zijne meeningen omtrent het een of ander gewijzigd waren dan was het stellig meer in de richting van Willem Stille dan in die van de Heeren. ‘Dat volstrekt niet. Ik denk op dit punt nog precies eender. Maar de Heeren hadden toch recht zou ik meenen, om schavergoeding te zoeken waar zij die 't gemakkelijkst vinden konden.’</p>
<p>Willem keek zijn metgezel zoo scherp en onderzoekend aan dat deze een kleur als een jong meisje kreeg. ‘Ik dacht dat jij een eerlijke kerel waart,’ zei hij niet zonder minachting.</p>
<p>‘Dat ben ik ook en - - - misschien heeft meneer wel gelijk,’ stotterde de andere. ‘Maar u laat een mensch ook in zijn eigen woorden verdwalen.’</p>
<pb n="225"/>
<p>‘Dan zullen wij de zaak weer zoo eenvoudig mogelijk opzetten,’ zei Willem. ‘Ik voor mij meen, dat dat geld aan John Brown bij zijn invrijheidsstelling moet worden teruggegeven zonder een cent er af te houden. Van die meeting krijgt niemand mij af. En, daarom zal ik ook met een goed geweten blijven handelen zoo als ik reeds gehandeld heb. Ik breng de onkosten van de reis, het speelgoed van de kinderen er onder gerekend, alles op mijn officieele rekening, ofschoon de proviand en het speelgoed onder ons gezegd een verrassing van een goeden vriend of vriendin geweest is. Wat ik op het ontvangen voorschot overhoud, dat geef ik straks als wij in Sidney komen aan de vrouw. Ik zeg 't je vooruit. Je moogt het des noods later in Drysdale aan iedereen vertellen.’</p>
<p>‘Daar bewaar mij de hemel voor, hoewel 't mij voorkomt dat die redeneering net zoo min in orde is als het vonnis in verband met de verbanning. Ik heb in deze twee dagen te veel respect voor meheer gekregen om hem te verraden. Maar goedkeuren, dat doe ik niet.... Evenwel,’ ging hij voort, nadat hij een oogenblik had nagedacht, ‘heel veel kan dat geld toch dunkt mij niet wezen, tenzij de Heeren een bijzonder gulle bui gehad hebben. Anders gaat alles altijd volgens tarief?’</p>
<p>‘'t Is niet te veel,’ antwoordde Willem treurig. ‘Maar het overschot kan allicht dienen om dit gezin een paar dagen voor gebrek te behoeden. In dezen tusschentijd vinden wij misschien haar familie. Ook kan ik mij in het ergste geval tot de engelsche overheid wenden.’</p>
<p>‘'t Blijft in elk geval een leelijke historie,’ antwoordde
<pb n="226"/>
de veldwachter nadenkend, ‘zoo'n vrouw met negen bloeien van kinderen loopt zichzelf in den weg. Wat kunnen de menschen toch dwaas doen!’</p>
<p>‘Dat is voor hun eigen verantwoording. We zijn nu op Engelsch grondgebied ea het Malthusianisme houdt hier op. Zelfs zou ik u in bedenking willen geven, als we straks in Sidney komen, niet te laten uitlekken waarom wij gekomen zijn. Ge begrijpt misplaatst medelijden kan ons licht in moeilijkheden brengen. Als 't volk het een of ander in zijn hoofd heeft dan is er niet mee te redeneeren. Praat gij met uw manschappen en met de beide koetsiers in dien geest. Ik neem de vrouw voor mijn rekening. Ik heb haar reeds bij de afreis gezegd dat de zaak van John Brown veel meer kans heeft goed af te loopen, wanneer zij zich stil houdt, dan wanneer zij de heele wereld bij mekaar schreeuwt om haar vermeend onrecht te wreken.’</p>
<p>‘Maar zou 't dan misschien niet beter zijn dat wij vóor de stad of misschien nog vroeger terugkeerden? Waartoe ons bloot te stellen aan wie weet welke onaangenaamheden van het dovnme gepeupel?’</p>
<p>‘Als gij u bedaard gedraagt,’ antwoordde Willem, ‘is er geen zweem van gevaar. Ik heb voor burgerkleeren gezorgd voor de beide gerechtsdienaars en voor u. Wanneer gij die straks bij dat boschje even wilt aandoen dan zijn wij dood eenvoudig een familie van 't land die op reis is. 't Gaat niemand aan vanwaar we komen en waar we heen gaan.’</p>
<p>De veldwachter was nog maar half gerust doch hij bedacht intijds dat ze feitelijk al over de grenzen van het
<pb n="227"/>
Britsche grondgebied waren en dat 't in de dorpen en gehuchten, die ze achter den rug hadden, waarschijnlijk opzien zou baren wanneer zij nu alweer terugkeerden. Ook moest hij zijns ondanks bekennen dat 't hem hinderen zou, indien zij de vrouw hier al aan haar lot moesten overlaten en hij straks niet weten zou wat er van zijn kleine afdeeling geworden was en worden zou.</p>
<p>‘'t Is comiek,’ zei hij bij zichzelven, ‘maar 't schijnt wel dat ik al belang begin te stellen in die kloek met haar broedsel.’</p>
</div>
<div type="chapter">
<pb n="228"/>
<head rend="h3">Vijftiende hoofdstuk.<lb/>
In Sidney.</head>
<p>Waarmede zullen wij de snelheid met welke de steden der nieuwste wereld, die van Nieuw-Holland en zijn archipel, zich gedurende de laatste vier eeuwen uit dorpen, forten of factoryen tot metropolen hebben uitgebreid, vergelijken; waarmee de vlucht van haar handel en nijverheid; waarmee de klimmende energie harer bewoners? Zullen wij spreken van de kracht eens adelaars die de zon in 't aangezicht vliegt, een immer grootsche beeldspraak al is zij door duizend dichters gebezigd? Zullen wij in plaats van de poezie de werkelijkheid, de statistiek te hulp roepen en de cijfers laten spreken? Wat zou het baten? Geen beeld of cijfer schetst naar waardij wonderen welke die van New-York, New-Orleans, Chicago overtreffen. Al de beschaving van zeventien eeuwen, al de ervaring van tientallen van natien, al de levenswijsheid van Europa en Amerika te zamen zijn Australie ten goede gekomen en de dagen harer wording en uitbreiding zijn voor Sidney en Melbourne weken, jaren geworden. Bij het insluimeren was men groot, bij het ontwaken onmetelijk.</p>
<pb n="229"/>
<p>Hoe dichter ons reisgezelschap de groote stad naderde hoe levendiger die indrukken van het onmetelijke werden. Nog was men vele mijlen van het middeupunt der beweging verwijderd en reeds nam men maatregelen om elkander niet uit het oog te verliezen. De Malthusianen, die nooit in Sidney geweest waren, constateerden de noodzakelijkheid van die maatregelen met angstig hartkloppen. Hoe kwam hij, die zich hier verloor, ooit weer in Drysdale!</p>
<p>Willem Stille daarentegen, die nog onlangs de groote stad bezocht had, vond in die toenemende drukte een geruststelling. Wie zou op hen letten in dit gedrang? 't Was schier een noodelooze voorzorg geweest om de uniformen der politie weg te stoppen. En de vrouw van John vond in deze omgeving niets wat haar in 't minst aanging. Zij hield haar troepje bijeen en gaf onderwijl aan de kleinste de borst, met zoo'n kalme uitdrukking op het gelaat alsof zij in haar eigen huis bij het vuur zat. Zij volgde plicht en gewoonte zonder vertoon en zonder schroomvalligheid.</p>
<p>Eindelijk bereikte men het werkelijke centrum van de stad, een onmetelijk plein, waar volgens de reisgidsen zoo en zooveel duizend man troepen konden staan en zich bewegen, waar een rustig voetganger al in 't rond wandelend zoo en zoo vele uren kon zoek brengen. Willem had reeds vroeger besloten hier voorloopig hun intrek te nemen in een herberg van den derden of vierden rang, waar hij vroeger eens toevallig bij gebrek aan beter logies een nacht had moeten doorbrengen.</p>
<p>Ze werden er gulhartig ontvangen. De wagens werden in de ruime stallen geborgen en aan ieder van de nieuwe gasten werd een nette kamer aangewezen, die bewees dat
<pb n="230"/>
in Sidney zelfs de vierde rang nog een soort van hooger orde aanwees. De kinderen hadden ten minste een dolle pret en keken hun oogen uit toen ze allen tegelijk met moeder in één elevator naar boven werden getransporteerd.</p>
<p>Willem achtte, nadat men zich een weinig verfrischt had, en terwijl het mannelijk personeel op de binnenplaats in een hoek als een bende misdadigers stond te rooken, het oogenblik gekomen om eens met de boerin over haar bloedverwanten te praten. Zij was in Sidney geboren, maar waar? En zou zij in staat zijn hem de noodige aanwijzingen te doen ten einde uit te vinden in welk deel van de groote stad de boeren woonden.</p>
<p>Dat dit laatste het geval was, was voor Willem niets nieuws. Hij wist dat men in de jongste eeuw bij de uitbreiding der groote steden er op bedacht was geweest deze niet als in Amerika tot groote steenhoopen te maken, tot steden als het oude Herculanum en Pompei bovende asch. Daardoor werd de eentonigheid weg genomen, het verkeer vergemakkelijkt en de kans voor hongersnood naar het onwaarschijnlijke verschoven. 't Is waar daardoor was het gebied der stad ook buiten verhouding groot, doch door verstandige maatregelen en een beginsel van decentralisatie, dat zeer gunstig werkte, had men de bezwaren van zoo'n kolossaal terrein voor het belastingwezen en het rechtswezen grootendeels weten weg te nemen. Men had zich bij de bedoelde uitbreiding meer steden als Babyion dan als 't oude London of Parijs voor den geest gesteld. 't Laat zich dan ook hieruit en uit de toeneming der democratische begrippen in de jongste twee eeu-<pb n="231"/>wen verklaren dat de kellners in het Hôtel, waar het gezelschap gelogeerd was, volstrekt niet vreemd hadden opgekeken van de boersche kleeding der vrouw en het zonderlinge geval dat de mannen een zoo overwegende meerderheid uitmaakten.</p>
<p>Willem liet zich naar boven hijschen en bereikte na eenig zoeken de afdeeling waar de Browns zich bevonden. Hij vond ze voortreffelijk gehuisvest. Twee kolossale kinderkamers met een ventilatie- en verwarmingsstelsel dat niets te wenschen overliet, liepen ineen en hadden aan de eene zijde gemeenschap met een vertrek voor de moeder en haar jongste spruit, aan de andere met een badkamer voorzien van alle gemakken, die een verstandige hygiene aan de weelde als verplichting heeft opgelegd. In de beide kinderkamers stonden aan weerskanten tegen den muur open ledekantjes die er zoo zindelijk en aanlokkend uitzagen als had een weldadige fee ze pas opgemaakt.</p>
<p>Toen Willem binnen kwam was de boerin juist in de badkamer bezig met haar negental beurt voor beurt aan een hoognoodige reinigingskuur te onderwerpen. Dikke stralen helder water schoten klaterend in de drie badkuipen, en ruime afvoerpijpen voerden in een oogwenk het gebruikte badwater weg. De temperatuur van het water werd niet aan de willekeur of de meerdere of mindere kouwelijkheid der verbruikers overgelaten, maar was in verband met den tijd van het jaar en den leeftijd der kinderen geregeld. Ten dien einde waren aan koperen knoppen, waarop men slechts even behoefde te drukken, de onderscheiden leeftijden, welke men bij de inrichting in aanmerking genomen had, aangeduid.</p>
<pb n="232"/>
<p>‘Ik zie, dat ik u ongelegen kom,’ zei Willem vriendelijk tot de vrouw, terwijl zijn oog vol welgevallen op het aardige tafreel 't welk de badkamer op dit oogenblik aanbood, rustte. ‘Wil ik straks terugkomen?’</p>
<p>‘Indien u 't beter vindt,’ antwoordde de boerin ‘wil ik even ophouden en u te woord staan. Is er haast bij?’</p>
<p>‘Mij dunkt,’ zei Willem, ‘dat gij dit zelve best beoordeelen kunt. Gij zult wel verlangen naar uw familie. Ik wenschte eenige inlichtingen van u te ontvangen, opdat ik pogingen in het werk kan stellen om ze uit te vorschen.’</p>
<p>De vrouw toonde zich in 't minst niet getroffen door die opmerking. ‘'t Is waar,’ zei ze. ‘Ik zou ze kunnen opzoeken... als ik den weg maar wist en mij den naam herinnerde van de straat waar vader woont; maar ik ben altijd zwak van geheugen geweest en ik had wel wat anders te doen dan er op te letten wat buitenshuis gebeurde. 't Is zoo'n lange straat met een groot huis op den hoek. Anders weet ik er niemendal van. Daarbij heeft John geschreven dat hij heel spoedig bij mij kwam, en dat ik alles moest doen wat mij door u bevolen werd. Ik laat 't dus aan u over hoe te handelen.’</p>
<p>Willem was volstrekt niet ingenomen met die onbepaalde volmacht. Hij vervolgde dus: ‘Ik laat liever aan u zelve de beslissing over. Mijn eigenlijke taak is afgeloopen. Doch ongaarne zou ik u verlaten zonder te weten dat gij goed bezorgd zijt. Kan ik dus uw bloedverwanten uitvinden...’</p>
<p>‘Ik weet waarlijk niet, wat u te raden,’ antwoordde de vrouw, alsof het geval haar persoonlijk in 't geheel
<pb n="233"/>
niet aanging. ‘John komt stellig, schrijft hij, heel gauw hier. Ik zon wel wenschen dat hij u nog vond om u te bedanken. Gij zijt onderweg zoo goed en vriendelijk voor ons geweest.’</p>
<p>‘Maar,’ vroeg Willem aarzelend, ‘bezit gij de middelen om hier op dezen voet te blijven, indien 't soms onmogelijk was dat ik bij u bleef en indien ook mijne hulpmiddelen waren uitgeput?’</p>
<p>‘John schrijft dat hij heel gauw komt; dat heb ik u immers gezegd,’ antwoordde zij haastig. ‘Als John komt, zal hij alles betalen.’</p>
<p>'t Was merkwaardig hoe al wat het leven vroolijks of bitters, moeilijks of verrassends opleverde door het echtpaar, waarvan de man en vader op dit oogenblik in de gevangenis zat, in twee gelijke porties verdeeld was. John was de helft die voedde, die kleedde, die straks straffen of beloonen zou, zijn vrouw was de andere helft die reinigde en verstelde en toedekte en verpleegde.</p>
<p>‘Ik verheug mij dat gij zoo volkomen gerust zijt omtrent uw man,’ zei Willem half berispend en half bewonderend. ‘Gisteren toen gij hem zien wildet en niet werdt toegelaten, waart gij wanhopig.’</p>
<p>Zij haalde den brief, dien John haar had doen toekomen uit den zak en sloeg er met den achterkant van de blanke volle hand op: ‘Hier staat 't,’ zei ze. ‘“Ik kom heel gauw. Ik lach om de Malthusiaansche gekken. Lach jij ook maar, wijf, en blijf waar meneer Stille je brengen zal, tot ik je kom afhalen. Maak je niet afhankelijk van je familie. Je weet dat ik dat niet velen kan en zorg dat je uit de handen van de armenparochie blijft. Uw John.”’</p>
<pb n="234"/>
<p>‘En dus wil John niet dat gij uw vader of zijn ouders gaat opzoeken?’</p>
<p>‘Dat staat er niet,’ antwoordde de vrouw nadenkend. ‘Als ik ze maar niet om hulp behoef te vragen.’</p>
<p>‘Dit is goed en wel, maar hoe zal dat gaan wanneer John nu eens ondanks zijn verzekering, niet zoo heel gauw ontslagen wordt?’</p>
<p>‘Dat weet ik niet,’ zei de vrouw naief. ‘Ik dacht dat u 't wist.’</p>
<p>‘Hoor eens,’ antwoordde Willem, ‘jij bent geloof ik een flinke, verstandige vrouw en ik kan dus openhartig met je praten. Al wat ik je kan laten als ik weg ga is hoogstens voldoende om een paar dagen in het onderhoud van u en uw kinderen te voorzien, al zoek ik een nog goedkooper logement op, wat bijna niet mogelijk is wanneer ik bedenk hoe laag de prijzen hier gesteld zijn en hoe men door alles op een kolossale schaal te drijven op dat punt werkelijk wonderen heeft verricht. Wat moet daar dus van worden? Met den besten wil kan ik hier met mijn gezelschap niet langer dan een dag of drie blijven. Over vijf, zes dagen zijt gij op den bodem van uwe hulpmiddelen.’</p>
<p>‘Dan zal John wel in dien tijd gekomen zijn,’ beweerde de vrouw.</p>
<p>‘Maar gesteld John was er dan nog niet? Alle dingen zijn mogelijk.’</p>
<p>‘Dan zal ik moeten werken,’ zei de vrouw. ‘Ik kan werken tegen de beste.’</p>
<p>‘Ik geloof 't graag, maar wie zal onderwijl uw negen kleinen verzorgen? Ze zullen een ongeluk krijgen, in 't vuur vallen, elkaar de haren uit 't hoofd halen.’</p>
<pb n="235"/>
<p>‘Ja, dat is zoo,’ zei de vrouw weer, alsof zij 't uit een boek voorlas. ‘Ik kan ze niet alleen laten.’</p>
<p>‘En dus blijft ons niets over dan bijtijds maatregelen te nemen om uw familie te vinden. 't Is toch geen schande van uw ouders of broers of zusters iets aan te nemen. Bovendien John kan 't hun later immers even goed teruggeven als aan mij of een ander.’</p>
<p>‘John schrijft dat ik <hi rend="i">dat</hi> niet moet doen. Hier staat 't.’</p>
<p>‘Maar dat is dwaas van John. John kan toch uit de gevangenis de wereld niet regeeren. Als ze hem daar ginds vast houden, dan moet hij u wel aan uw lot overlaten; en hoe kort kan dat goedgaan!’</p>
<p>‘Dat weet ik niet, maar John schrijft 't toch.’</p>
<p>Willem werd ongeduldig. Zooveel koppigheid bij een gehuwde vrouw, omgezet in onderworpenheid aan haar man, ergerde hem. ‘John heeft gemakkelijk schrijven,’ zei hij daarom. ‘Wie moet er voor u zorgen als John er niet is?’</p>
<p>Ze keek hem aan alsof die vraag haar verbaasde na zoo duidelijke mededeeling en omschrijving van den wil van John. ‘Ik heb 't u woordelijk voorgelezen, dat gij voor alles zorgen zult totdat John komt. Ziedaar, lees 't zelf’</p>
<p>Willem gooide den brief, dien zij hem toereikte, met een onwillekeurige beweging van ongeduld in een nog half gevulde badkuip en liep driftig heen. 't Was om wanhopig te worden. Daar zat hij, de gedeputeerde en gevolmachtigde van het Malthusiaansche gouvernement, met den last van een vrouw en haar negen kinderen op zijn schouders. Dat was dan het loon voor zijn luisteren naar de inwendige stem van mededoogen. Hoe kwam hij weer uit dat net!</p>
<pb n="236"/>
<p>'t Stond finantieel bij hem vast dat de andere geleiders morgen, hoogstens overmorgen vertrekken moesten. Zijn vader had, hem zelfs voorgerekend, dat hij binnen acht dagen weer thuis kon zijn. Doch even vast stond 't dat hij persoonlijk niet gaan kon en niet gaan mocht voordat de vrouw verzorgd was. Hij besloot dus haars ondanks er op uit te gaan en net zoo lang te zoeken tot hij een Brown gevonden had, die John en zijn wederhelft als zoon en dochter, broer en zuster, neef en nicht erkennen wilde.</p>
<p>Drie uur later was hij tot de zekerheid gekomen dat ongerekend de Browns, die niemand kende, er driehonderd zes en tachtig duizend Browns waren, die op de boeken van den Burgerlijken Stand in Sidney vermeld stonden. Zelfs waren er meer dan zeventigduizend van wie 't als een paal boven water was dat ze John heetten, John Charles John Edward, John Bob, John Benjamin en een tal van andere varianten. Of ze bankier, grutter, ambtenaar of boer waren stond er niet bij. 't Was op zich zelf al onbegrijpelijk hoe iemand 't in drie uren tijds, te midden van klerken die de bureaus doorrenden, bodes die de bureaus doorgaloppeerden en telegrafisten die diezelfde bureaus doorvlogen, nog zoover brengen kon.</p>
<p>Daar de Browns, die hij noodig had, zoo moeielijk te vinden waren, besloot Willem de zaak om te keeren en eerst maar naar een boer te zoeken. Licht zou de eerste de beste een bloedverwant van John in eigen persoon wezen of hem den weg kunnen wijzen om zijn doel te bereiken.</p>
<p>Helaas! het resultaat was niet gelukkiger. Al de boe-<pb n="237"/>ren die hij op de naastbijzijnde markt vond, verklaarden dat ze nooit van een John Brown in 't vak gehoord hadden, maar 't was mogelijk dat hij in een ander vak was. Deze markt toch was uitsluitend voor afgeroomde melk bestemd. De boeren, die hier tegenwoordig waren, waren alle specialiteiten in afgeroomde melk. Er was ook nog een markt op drie kwartier afstand; daar deden ze uitsluitend in room. Misschien was de Brown, dien hij zocht, een roomboer. Ook kon 't wezen dat die Brown niet in melk maar in boter handelde. Dan moest meneer drie en twintig markten bezoeken, allen ingericht naar de plaats van waar de boter afkomstig was of naar de bereidingswijze. Ook kon de bedoelde Brown veehandelaar zijn, in klein vee, in groot vee, in jong vee, in oud vee, in binnenlandsch of buitenlandsch vee; enfin, alleen voor den veehandel bezat Sidney zestig marktpleinen. Voorts kon de bedoelde persoon in den graanhoek schuilen of in de peulvruchten, de aardbeien, de boomvruchten en wat niet al. Ongelukkig kon Willem als hij aan 't eind was misschien zijn doel nog niet bereikt hebben, want in elk seizoen waren er markten waarop geen mensch verscheen. Zoo bijvoorbeeld nu de kersenmarkt, de pruimenmarkt en soortgelijken.</p>
<p>Willem duizelde. Hij vervloekte alle Browns in alle mogelijke vakken en onderdeelen van ondervakken. Hij verwenschte eigenlijk in zijn hart de heele historie die liem hierheen gebracht had.</p>
<p>Maar daarmee kwam hij niet tot het besluit de vrouw aan haar lot over te laten. Doch hij ontbood in het hotel teruggekeerd den veldwachter bij zich en zette hem
<pb n="238"/>
het geval uiteen. Hij droeg hem op zijnen vader mee te deelen hoe ze veilig en wel in Sidney waren aangekomen en dus in zoo ver stipt aan den last van den Grooten Raad hadden voldaan, doch tevens met nadruk te betoogen, dat de eer van Malthusia vorderde dat er op de een of andere wijze voor de vrouw en haar kinderen gezorgd werd. Willem zou dus de nadere bevelen van zijn vader in het hotel afwachten en inmiddels zijn nasporingen naar de familie Brown voortzetten. Zoodra hij maar eenigszins kon, zou hij terugkeeren</p>
<p>Den volgenden morgen gingen de veldwachter en de twee gerechtsdienaars met de rijtuigen naar huis na een warm afscheid genomen te hebben van de boerin en haar kinderen. Willem bleef alleen in Sidney achter. Onmiddellijk kromp hij zijn eigen behoeften tot het noodzakelijkste in en toen zijn kleine geldvoorraad desniettemin zichtbaar begon te slinken ging hij er op uit om werk te zoeken.</p>
<p>Er lag iets verleidelijks, iets streelends in dit laatste besluit. Ofschoon het denkbeeld dat hij, jonge Malthusiaan van rang en geboorte, er op uit toog om brood te gaan verdienen voor een vrouw, die de zijne niet was, en kinderen, die hem door een zot toeval op den hals geschoven waren, lachte het verdienen van geld, ten einde in het levensonderhoud van zichzelven en wie dan ook te voorzien hem toe, als iets wat zijn hart hooger deed kloppen. Was 't omdat al wat hem hier omringde werkte en van de zaligheid van den arbeid getuigde? Was 't omdat opnieuw, gelijk zoo dikwijls wanneer hij op zijn reizen door nijvere streken kwam, de handen hem begonnen te
<pb n="239"/>
jeuken naar het houweel, of wel omdat het beeld van zijn heilige van den arbeid hem voor den geest rees, altijd in de gedaante van Ruth die uit het veld huiswaarts keerde, de wangen gekleurd van inspanning maar lenig en vlug als de hinde?</p>
<p>Hoe 't zij, Willem ging er in ernst op los. Omtrent den aard van het werk zou hij hier in den vreemde ten minste niet keurig behoeven te wezen. En al waren 't de kinderen van een ander voor wie hij uitvloog gelijk 't gaaike voor zijn jongen, straks als de avond viel zouden zij evenals gisteren en eergisteren hem mee naar buiten trekken en zou de wilde draf door de velden en bosschen weer beginnen, waardoor hij den jongsten nacht zoo heerlijk geslapen had, zich zoo opgewekt gevoeld had bij 't ontwaken.</p>
<p>Willem liep de groote stad af en bezocht bij voorkeur weer de markten omdat hij daar licht de een of andere geschikte bezigheid hoopte te vinden. Toen hij niet slaagde bood hij in een paar magazijnen, zelfs in een restauratie zijn diensten aan. Doch overal was alles bezet of de laatste plaats juist vervuld of zocht men toevallig een bediende van een heel ander soort dan hij. Mistroostig kwam hij dus thuis en sloot zich in zijn kamer op om niet in de verzoeking te komen door de jongens van vrouw Brown te worden meegetroond. Toen hij met een somber gezicht zijn rekening opmaakte, kwam hij tot de overtuiging dat hij nog juist precies vier en twintig uur in het hotel blijven kon. Daarna schoot hem niets over dan de vrouw aan haar lot over te laten, en zich voor zich zelven tot de stedelijke autoriteiten te wenden, zijn naam te noemen en zich naar huis te laten billetteeren. Hij
<pb n="240"/>
trilde van drift bij die noodlottigheid. Welk een schande als hij zoo in Drysdale terugkwam na zijn plicht volgens zijn opvatting maar ten halve gedaan te hebben!</p>
<p>Den volgenden morgen besloot hij een laatste poging te doen om de zoo even genoemde fataliteit te voorkomen.</p>
<p>Wederom liep hij de eene straat in, de andere uit, het eene marktplein na het andere over, zonder iets te vinden wat hem hoop schonk.</p>
<p>Daar viel op eens zijn oog op een reusachtig bord naast den ingang van een in verhouding nog reusachtiger gebouw. Als een bliksemstraal schoot hem een denkbeeld door het hoofd. Zonder zich een oogenblik te bedenken keerde hij zich om, liep zoo snel zijn beenen hem dragen konden naar het hotel terug en stormde de kamer van vrouw Brown binnen.</p>
<p>‘Vrouw Brown,’ riep hij, ‘je bent gered. Alles is in orde. Maak je klaar. Kleed de kinderen of kleed ze ook maar niet. Je kunt hier blijven zoolang je wilt, al kwam John in geen jaar.’</p>
<p>Vrouw Brown keek hem verbijsterd aan, want de laatste woorden sloegen de zekerheid door de eerste gewekt den bodem in. John was niet gekomen. John was niet de reddende engel van wien Willem sprak. ‘Wat bedoelt u?’ vroeg ze gejaagd. ‘Wat moet ik doen? Wat wilt u van de kinderen?’</p>
<p>‘Kleed ze maar aan,’ zei Willem nog eens. ‘Ze moeten allen mee. Zorg zelf ook dat je er behoorlijk uitziet en dan maar vooruit. Je zult zelf zien dat ik je de waarheid gezegd heb.’</p>
<p>De vrouw vroeg nu niet langer. Toen Willem naar be-<pb n="241"/>neden gegaan was waar hij zei op haar te zullen wachten ging ze ijlings aan 't poetsen en schuieren zooals alleen flinke huismoeders dat kunnen. Een half uur later stond zij zelve in haar keurigst costuum met haar negental om zich heen voor Willem, die ze met blijkbaar welgevallen begroette. ‘'t Zal gaan,’ mompelde hij zich in de handen wrijvend. ‘'t Moet goed gaan. We zijn er uit. Vrouw Brown, zoo waar ik leef, we zijn er uit.’</p>
<p>Hij nam een paar van de kleinsten bij de hand en stapte haastig vooruit. Allen volgden, de vrouw ditmaal werkelijk nieuwsgierig.</p>
<p>Aan het groote gebouw, waarvoor hij straks had stilgestaan, maakte Willem halt en gebood de vrouw in den ingang te wachten en op de kinderen te passen tot hij zou teruggekeerd zijn. Geen tien minuten later kwam hij met een groot vel papier waarop een kolossaal nommer gedrukt stond, terug. ‘Gaat nu maar mee,’ zei hij, ‘Ge hebt nommero negen duizend en tien.’</p>
<p>De vrouw was intusschen angstig geworden en de kinderen drongen zich zonder een stap te doen tegen haar aan. Er waren gedurende de tien minuten die zij alleen met moeder hadden doorgebracht heele rijen van mooie heeren en dames door den ingang naar binnen gestapt, en ieder, heer of dame, had naar hen gekeken, even stil gestaan, tegen hen geglimlacht of zelfs ook wel om een handje gevraagd en nu, nu Willem het nommer afriep dat op het groote papier in zijn hand te lezen stond, nu hoorde men overal in den gang de een den ander toeroepen: ‘Ze hebben nommero negen duizend en tien hoor, onthoud 't, nommero negen duizend en tien.’</p>
<pb n="242"/>
<p>Maar weer klonk de vermaning van Willem om toch mee te gaan, hem maar steeds te volgen. ‘Kom aan, vrouw Brown, toon nu dat je een flinke, ferme vrouw bent. 't Geldt het brood voor je kinderen.’</p>
<p>‘Ik durf niet,’ fluisterde zij.</p>
<p>‘Heeft John niet geschreven, dat jij alles doen moest wat ik je zei,’ antwoordde Willem, zeer wijselijk het laatste en eenige argument, waarvan het succes verzekerd was, maar dadelijk in 't vuur brengend. Dat hielp. Willem ging vooruit en met de moeder volgden al de klei nen. Door twee hemelhooge deuren kwamen ze in een onafzienbare zaal. Op de beleefde vraag van Willem aan een gegalonneerden bediende waar de plaats van no. 9010 was, wees deze hem naar een galerij aan den tegenovergestelden kant. Een oogenblik later was de heele familie Brown, zijnde een gezonde nog jeugdige moeder met negen gezonde, mooie kinderen, op haar plaats gearriveerd en prijkte zij dank zij de jongste uitvinding van de autograaf na twee minuten onder het aangegeven nommer in den catalogus van de Groote Sidneysche tentoonstelling van kinderen van 0 tot tien jaren.</p>
<p>Willem wreef zich in de handen. Hij had op het programma gezien dat er een eerste prijs te behalen was van honderd pond en hij vertrouwde zijn inzending.</p>
<p>&nbsp;</p>
<p><hi rend="sc">einde van het eerste deel</hi>.</p>
</div>
<div type="chapter">
<pb n="1"/>
    <head rend="h2">[Tweede deel]</head>
<head rend="h3">Zestiende hoofdstuk.<lb/>
Nommero Negen duizend en tien.</head>
<p>Als Willem geweten had, dat op hetzelfde oogenblik waarop hij de kleine Browns ter mededinging op de tentoonstelling aanbood, hij zijn vaderland aan den rand van den afgrond voerde, zou hij niet in zijn handen gewreven hebben. En toch, zooals de scherpzinnige lezer misschien reeds vermoed heeft, was dit het geval. Wie niet zoo scherpzinnig is als de rest, die zal 't straks ook be grijpen.</p>
<p>Wij van onzen kant vervolgen ons verhaal.</p>
<p>Als een loopend vuurtje ging de roep over no. 9010 door de zaal. Zij, die de moeder en haar negen kinderen reeds aan den ingang gezien hadden, drongen de anderen vooruit om deze te gauwer van de gegrondheid hunner verrukking te overtuigen. Weldra stond al wat in de zaal was, tot ergernis van de veertienduizend negenhonderd negen en negentig andere nommers als een dichte drom voor het nette afgeschoten gedeelte van de galerij, waarboven het alreeds beroemde nommer prijkte. Wien het ge-<pb n="2"/>lukken mocht vooraan te dringen en de Browns van nabij te zien, deelde onmiddellijk in de verrukking van de anderen. Welk een zuigeling! Wat een engeltje van twee, van drie, van vier jaar! Wat een flinke, mooie jongens die in de rij volgden, tot het maximum van de familie toe! Welk een moeder, een model moeder, een Brahma Poetra, een Cochin-China moeder!</p>
<p>En dat alles uit één nest, van één ouderpaar, binnen een tiental jaren. Was er een rijker nommer in de zaal, 't zij in qualiteit, 't zij in quantiteit?</p>
<p>Neen. Zoodanig nommer was er niet. Zoowel de man van de praktijk, die berekende wat het vaderland van deze prachtige familie kon profiteeren, als de hygienist en de aestheticus waren opgetogen. Nooit had men iets in zijn soort zoo volmaakts gezien.</p>
<p>Men vroeg aan Willem, die, ofschoon hij zorgde niet voor den vader aangezien te worden toch in de nabijheid bleef, van waar deze moeder en deze kinderen waren. Toen men ten antwoord kreeg dat ze uit Sidney, uit Sidney zelf waren, werd men wrevelig omdat zooveel voortreffelijks vroeger nooit was opgemerkt, maar tevens trotsch. 't Ras van Sidney werd op eenmaal een keurras, een ras dat in 't vervolg op internationale tentoonstellingen een sterretje zou krijgen.</p>
<p>En intusschen liep iedereen de uitspraak van de jury reeds vooruit. No. 9010 zou, No. 9010 moest den grooten prijs van honderd pond hebben. De andere nommers konden wel heen gaan. Lieve hemel, wat was 't toch onaangenaam dat op elke tentoonstelling zooveel prullen voorkwamen!</p>
<pb n="3"/>
<p>De jury liet zich intusschen de wet niet stellen. Zij bestond uit heeren en dames, die elk op hun terrein een reputatie te verliezen hadden. Of mocht een lichaam waarin drie medische professoren, twee inspecteurs van den geneeskundigen dienst, zes leden van den Raad van Sidney, even zoovele chefs van groote handelshuizen, twee journalisten, twee beroemde letterkundigen en minstens twintig huismoeders met meer of minder ondervinding, maar allen met even veel deftigheid en met even statige bewegingen, zitting hadden, en dat ten overvloede Z<hi rend="sup">r</hi>. M<hi rend="sup">s</hi>. Gouverneur als eerevoorzitter en den Burgervader van de stad als werkelijk president aan zijn hoofd zag prijken, mocht zulk een lichaam een oppervlakkig oordeel vellen op grond van de algemeene opinie of afgaande op uiterlijke kenteekenen van kracht, schoonheid en wat dies meer zij? Immers neen.</p>
<p>Bovendien de jury had haar programma en haar eigen verdeeling van werkzaamheden. De dagen en uren waarop zij telkens zou bijeenkomen om een deel van den uitslag op te maken en die waarop de eindbeslissing volgen zou, waren vooraf vastgesteld. Ook is elke jury van nature geneigd tegen de publieke meening in te werken, omdat 't anders net het voorkomen heeft alsof zij 't niet beter wist dan iedereen.</p>
<p>Drie dagen stonden er toe en alle nommers voor zoover ze den strijd niet van zelf opgaven en den tweeden dag reeds hun plaats leeg lieten, moesten elken morgen verschijnen en zich tot zonsondergang laten bekijken. Voor de Browns was dat evenwel meer een uit- dan een inspanning, want de heele dag was een doorloopend feest-<pb n="4"/>maal. Willem had maar één angst, namelijk dat men zijn inzending nog vóór de uitspraak zou dood voeren, want de voedering ging als een ware razernij bij climax. De Sidneysche heeren en dames vonden den wakkeren eetlust van moeder en kinderen een schouwspel om nooit genoeg van te krijgen. Voorts werden er tot tijdverdrijf van het kleine goed heele karrevrachten speelgoed aan den ingang van het tentoonstellings-lokaal afgeladen.</p>
<p>Ook voor huisvesting had Willem geen zorg meer. De hôtelhouder, die ook naar de expositie geweest was, had hem, toen ze 's avonds thuis kwamen en Willem juist om crediet wou vragen, met gevouwen handen gesmeekt dat de wonder-familie bij hem mocht willen blijven. Ze konden zoo lang vertoeven als ze maar wilden. Hij wou hun zelfs gaarne straks wanneer de tentoonstelling gesloten was drie, vier maanden, een jaar desnoods vrij logeeren, indien de moeder zich verbond eenmaal 's weeks aan de table d'hôte te verschijnen. 't Was een reclame voor zijn hôtel zooals nog nooit een zijner concurrenten gehad had. Hij was nog maar kort in zijn zaak. Alle begin was moeilijk. Hij was huisvader en de huren waren kolossaal hoog..... Willem had den stroom gesloten door te beloven dat hij een goed woord bij de moeder doen zou.</p>
<p>Op den derden dag, den dag waarop de uitspraak volgen moest, was heel Sidney op de been. Nommero 9010 moest met de politie op zijn plaats gebracht worden en voor 't laatst werden de moeder en het negental stuk voor stuk gewogen en gemeten, tot de jury-leden niets meer te meten en te wegen wisten. Daarop ging de jury in haar geheel naar een afzonderlijk vertrek om uitspraak te doen, ter-<pb n="5"/>wijl een monsterorkest boven op de galerij een aantal nationale liederen speelde. Toen de jury weer binnentrad, zweeg de muziek en nu kon men ondanks de ontzaglijke menigte, die de zaal en de zijgangen vulde, een speld hooren vallen.</p>
<p>Van die stilte maakte de Voorzitter van de Jury, de Burgemeester van Sidney, gebruik om aan het hoofd van zijn medeleden naar een estrade aan het einde van 't middenvak te stappen en vandaar een ellenlange toespraak te houden, waarvan niemand iets verstond, ofschoon allen hun best deden, en die eigenlijk ook niemand scheelen kon. Uit enkele bewegingen, als het buigen naar rechts en links, kon men opmaken dat de gebruikelijke complimenten en halve leugens ter behoorlijker plaats en tijd werden aangebracht. Daarna volgde de voorlezing van een protocol dat iedereen kende als de inleiding op de beslissing. Toen een kleine pauze, een verwarring op de estrade zonder reden of oorzaak, een heenen weervliegen van den secretaris naar links en rechts, een klein gedrang op den achtergrond, een inen uitschuiven, verbreeden en versmallen, inkrimpen en uitzetten van het geheele lichaam der jury. Ten slotte trad een deftige matrone met een breeden bandelier met de kleuren van Sidney op den voorgrond, verzocht met een sierlijke handbeweging attentie voor wat zij doen zou, plaatste haar voet op een onzichtbare knop en gaf tegelijkertijd een teeken aan het orkest. Daar spatte het vuurwerk uiteen. Boven in het gewelf van het gebouw ontrolde zich een breede strook papier, die tot halverwege de estrade reikte; en de beteekenisvolle woorden: ‘Eerste prijs, familiegroep, honderd pond sterling,’ vertoonden zich. De menigte begroette die
<pb n="6"/>
strook met een oorverdoovend gejuich alsof de woorden op zich zelf reeds een beslissing bevatten. De muziek liet drie fanfaren hooren.</p>
<p>Wederom maakte de matrone van zooeven een beweging met de hand alsof zij attentie vroeg en drukte met den voet, nu meer links van den eersten knop op een tweeden. Een soortgelijke strook ontplooide zich, doch nu langzaam als wilde zij het geduld der schare zoo lang mogelijk op de proef stellen en de verrassing verhoogen. Eer zij beneden was had het heele publiek reeds begrepen wat er op stond en liep de muziek reeds de mogelijkheid vooruit dat de prijs soms eens aan niemand mocht zijn toegekend. ‘Nommero negenduizend en tien’ gilde al wat gillen kon, ‘nommero negenduizend en tien’ riep de matrone op de estrade als was zij bang dat er iemand in de zaal mocht zijn, die niet lezen kon, ‘nommero negenduizend en tien, negenduizend en tien, tien, tien, tien’... schetterden de fanfaren en ‘nommero negenduizend en tien’ zei de strook papier toen ze zich eindelijk in haar volle lengte van boven tot beneden had uitgestrekt en ze bleef 't langst aan het woord, want ze had welbeschouwd den langsten adem. Doch zoodra iedereen er alles van wist liet men de strook in haar eenzaamheid hangen en drong alles, jury, orkest, publiek, naar de galerij om vrouw Brown en haar kinderen toe te jubelen, toe te applaudisseeren, alsof er na den eersten prijs van honderd pond sterling niet nog een vijf en twintig anderen waren uit te reiken: voor zuigelingen boven een bepaald gewicht, voor tweelingen die met de flesch groot gebracht werden en zuigelingen die van de moeder-<pb n="7"/>borst profiteerden, voor jongens van drie jaar, die aan een zekere bepaalde maat voldeden, voor meisjes van zoo oud en zoo dik en zoo lang.... en eindelijk nog een aantal prijzen, premies en getuigschriften voor het mooiste kind en 't kind dat in schoonheid het dichtst bij het mooiste kwam en 't kind dat daarop volgde, tot nommero zooveel toe, als de jury met het oog op de beschikbare medailles en ge tuigschriften had goedgevonden.</p>
<p>Daar, - wat velen schandelijk vonden omdat de Browns in elke afdeeling den hoogsten prijs zouden behaald hebben, - bepaald was dat de familiegroep in haar geheel bekroond moest worden zonder meer, zou vrouw Brown nu met haar kroost hebben kunnen aftrekken, doch op dringend verlangen van het publiek besloot de jury den prijs niet uit te betalen voordat alles afgeloopen was en werd Willem beleefd verzocht zijn inzending nog een uur of wat ter beschikking te stellen. Men zou de deuren zoo mogelijk nog wat wijder laten openen en aan den ingang bekend maken dat het bekroonde nommer nog steeds ter bewondering aanwezig was.</p>
<p>De jury wist wel wat ze deed. Toen met allen spoed mannen met groote borden waarop de uitslag van de eerste uitspraak bekend gemaakt werd, de heele stad doorkruisten, kwamen zij, die de tentoonstelling nog niet bezocht hadden benevens de duizenden die nommero negenduizend en tien nog eens wilden bewonderen, uit alle hoeken saamgestroomd en werd er dien namiddag aan het bureau meer ontvangen dan de stoutste verbeelding zich had durven voorstellen. De jury was over dien uitslag zóó voldaan dat ze vrouw Brown nog twintig pond extra toekende
<pb n="8"/>
als loon voor haar opoffering in het belang der onderneming.</p>
<p>En aldus verdrong zich weder voor n<hi rend="sup">o</hi>. 9010 een menigte, die niemand tellen kon, omdat ze als een onrustige zee voortdurend in beweging was, de waterstroomen af en aangingen, en er geen oogenblik stilstand of rust heerschte voor de nieuwsgierigheid. En opnieuw werden de Browns, ofschoon ze nu in ieders oogen rijke lui waren, met weldaden overladen, ja, nu de uitspraak van de jury de algemeene overtuiging schitterend bevestigd had, kwam het publiek al naderbij en werden de banden tusschen de bewonderaars en de voorwerpen der bewondering steeds inniger. Aanzienlijke dames met zwaar zijden japonnen en mantels zoo kostbaar van stoffage en garneering dat niemand ze zou hebben durven taxeeren, achtten zich gelukkig wanneer zij de kleine zuigeling van de bekroonde boerin eventjes in haar armen mochten dragen, en heeren met zoo deftige gezichten dat op hun bureau ongetwijfeld alles voor hen sidderde en beefde indien ze maar even de wenkbrauwen bewogen, schaamden zich niet ten aanschouwe van het heele publiek met de jongens van n<hi rend="sup">o</hi>. 9010 een gebaar te wisselen alsof zij dollen pret zouden hebben eens met hen over den grond te rollebollen of krijgertje te spelen door de zaal.</p>
<p>Willem wreef zich, wie weet voor de hoeveelste maal, in de handen. Zoodra de uitspraak bekend was, had hij een groote vlag laten ontplooien die reeds uit de verte, zoodra zij de zaal binnen traden, den bezoekers den weg naar de galerij van de Browns wees. Daarop had hij zelf den bediende van de jury een handje geholpen om boven de hoofden van de prijsnummers den heugelijken uitslag
<pb n="9"/>
op een bord, stellig niet minder groot dan het bord naast den ingang van het gebouw, te verkondigen. Hier las men: ‘N<hi rend="sup">o</hi>. 9010: Familiegroep. Moeder met negen kinderen bekroond met den eersten prijs, honderd pond sterling.’ 't Stond prachtig!</p>
<p>Nog steeds stroomde de schare toe. Hoe verder de uitslag bekend werd, hoe meer haast men maakte om n<hi rend="sup">o</hi>. 9010 nog te komen zien eer het te laat was. 't Gedrang voor den ingang werd steeds grooter, de queue, die halverwege de eerstvolgende straat, stellig over een lengte van tien, minuten gevormd was, werd hoe langer zoo langer en kreeg hier en daar door de drift van onbescheiden nieuwsgierigen, die anderen heimelijk poogden voorbij te dringen, den waaiervorm. Zelfs vertelde men dat er huurkoetsiers waren die in de gauwigheid een geregelden dienst naar de uiteinden van de stad hadden georganiseerd en dat een heerleger van commissionairs zich aan de spoorwegstations verdrong om de reizigers, die van niets bewust waren, in te lichten omtrent deze eenige gelegenheid om iets te zien, wat in Sidney noch elders ooit te zien geweest was. En die nimmer eindigende en altijd aangevoerde stroom bewoog zich immer voort naar het tentoonstellingsgebouw en rolde, na het verplichte offer aan de kas gebracht te hebben, naar binnen om aan den anderen kant zich weer te verliezen in de onmetelijke ruimte van een stad, die altijd nog meer kanalen van aanvoer dan tot afvoer aanbood.</p>
<p>'t Zal zoo wat twee uur in den middag geweest zijn toen een man van even middelbaren leeftijd met een beginsel van grijsheid in zijn dikke lokken, met breede schouders,
<pb n="10"/>
van meer dan gewone lengte en met een uitdrukking van vriendelijkheid, goedhartigheid, wilskracht en volharding op het gelaat, zooals niet dagelijks voorkomt, zich met den stroom naar binnen liet drijven. ‘Die wondergroep moet ik toch ook eens zien,’ had hij gedacht en hij had zijn entree betaald als iemand die, ofschoon niet recht zeker dat hij niet bekocht zal worden, er toch wat voor over heeft om op grond van eigen aanschouwing te kunnen meepraten. Onder dien indruk maakte hij dan ook niet veel haast om zich door de menigte heen te werken, wat hem anders ongetwijfeld geen moeite zon gekost hebben, maar liet hij, als iemand, die zijn tijd wil afwachten, menig juffertje en jongeheertje, die onder zijn armen doorgleden, goedhartig voorgaan. Hij kende het gebouw niet en liet daarom, eer hij de richting naar de vlag insloeg, zijn blikken links en rechts, naar boven en beneden rondweiden. Hij knikte weltevreden met het hoofd toen hij vond dat het kijkje op zichzelf al de entree, die hij betaald had, waard was. 't Moest gezegd worden, ze wisten tegenwoordig van bouwen. Dat stapelde het ijzer op mekaar alsof 't maar zoo gegoten en geslagen klaar lag, niet met groote moeite en kosten eerst uit de diepte of misschien wel uit verre landen moest gehaald worden. En wat een spanningen! Tweehouderd, driehonderd voet lang; 't was om te duizelen. Ook ontging 't hem niet hoe slank en sierlijk de pilaren, die de kap droegen, zich voordeden, hoe hier en daar het garneer, dat toch ook alles ijzer was, kantwerk nabij kwam, hoe alle voegen en aansluitingen kunstig gemaskeerd waren. Men moest wel vooronderstellen dat de uiterste grens van kunst
<pb n="11"/>
toegepast op nijverheid bereikt was. Hij voor zich was er ten minste mee tevreden. En toch zou de menschelijke geest 't hierbij wel niet laten.</p>
<p>Ook van de bewondering van het menschelijk vernuft wordt men eindelijk verzadigd. Toen de man alles boven en om zich heen dubbel en dwars bekeken had, schoot hem te binnen dat hij eigenlijk voor een ander onderwerp hier gekomen was en hij richtte dus nu langzaam en met bescheidenheid elk gedrang dat anderen lastig kon wezen vermijdend, zijn blik naar de plek, waar N<hi rend="sup">o</hi>. 9010 te zien was, de beroemde groep die met den eersten prijs prijkte. Wij zeggen langzaam en met bescheidenheid; doch opeens namen deze goede geesten, die den man en zijn positie in de wereld schenen te kenmerken, op een geruchtmakende wijze afscheid. Hij heeft over de hoofden der anderen heen de bekroonde groep in het oog gekregen, en ontzetting, verbijstering, razernij, dolzinnigheid... wat was 't? maken zich van hem meester. Zonder aarzelen strekt hij zijn gespierde armen uit en gooit links en rechts heeren en dames, boeren en boerinnen, stedelingen en vreemdelingen door en tegen elkaar, om zich een open doortocht te bereiden. Daarop, terwijl ieder hem verbaasd en nijdig aanstaart, dringt hij vooruit tot hij vlak voor de galerij staat, slaat hier de handen in mekaar als iemand, die niet weet of hij waakt of droomt, en zegt, neen roept, neen brult, dat iedereen er kippevel van krijgt:</p>
<p>‘Wat, bij alle donders! beteekent dat! Kitty, ben jij 't? Wat doe je hier? Hoe kom je hier! Ben jij gek of ben ik 't? Waar is John? Reist John met jelui op de kermis?...’</p>
<pb n="12"/>
<p>Acht kinderstemmetjes geven antwoord. ‘Opa’ roepen alle Brown's tegelijk en de drie stoutmoedigsten springen over het touw van de galerij heen om den man om den hals te vallen.</p>
<p>Dit is een teeken voor het heele publiek om in éen enkelen langgerekten jubelkreet los te barsten, waarbij het orkest, niet wetend wat er gebeurt, plichtmatig voor alle zekerheid een fanfare voegt, die de gewelven van het gebouw doet daveren. Doch de man stoort zich noch aan het een noch aan het ander. Hij wil antwoord van Kitty hebben op de pertinente vraag wat zij hier doet en 't is hem aan te zien, dat hij eer het geheele tentoonstellinggebouw zou leeg ranselen dan zich door een comedievoorstelling met muziek van zijn stuk laten brengen.</p>
<p>‘Achteruit, jongens,’ zegt hij en stoot de kinderen van zich af. ‘Als jelui een nommer van de tentoonstelling bent, blijf dan op je plaats. Kitty, wat heeft die gekheid te beteekenen?’</p>
<p>Vrouw Brown ofschoon naar ons herhaaldelijk gebleken is, zachtaardiger en meegaander dan vele andere harer sekse, was juist op dit oogenblik niet in een stemming om zich te laten commandeeren. Haar moederlijkheid had den hoogsten prijs behaald. In haar kinderen was zij gekroond tot de koningin van deze tentoonstelling. Heel Sidney stond voor haar troon geschaard en bracht haar hulde. Daarbij had ze niemand noodig, kon ze naar John's verlangen voor zichzelf zorgen, zou de familie noch van zijn noch van haar kant en nog minder de armenbedeeling er aan te pas komen. Haar schoonpapa mocht een wijs man en een man van doorzicht zijn en ze mocht op
<pb n="13"/>
andere tijden tegen hem opzien als tegen een god, nu had hij zijn moment slecht gekozen.</p>
<p>‘Wat dit beteekent, vader?’ antwoordde ze. ‘Dat ik 't heel onaardig vind dat u de jongens van u afstoot als ze u verwelkomen en de heele stad ze bewondert.’</p>
<p>Bravo, riepen alle Sidney'ers, dat is de taal van een moeder. In die vrouw zit een leeuwin zoodra men aan haar jongen komt.</p>
<p>Doch de oude heer Brown, want ieder heeft zijn naam al uitgesproken, was niet van de soort die zich door bravo-geroep laat inspireeren. Zonder op de woorden van zijn schoondochter acht te slaan, maakte hij met zijn ellebogen nog een beetje meer ruimte en keerde zich vervolgens om, ten einde aan de heeren en dames de gelegenheid te geven hem goed in de oogen te kijken en zei dood bedaard: ‘Ik hoop niet dat ik hier in een gekkenhuis beland ben en zou wel beleefd willen verzoeken dat iedereen, die er niet mee te maken heeft, zijn mond hield. Kitty, ik vraag nog eens wat je hier doet, hoe je hier komt en waar John is.’</p>
<p>Ditmaal imponeerde de schoonvader zijn schoondochter toch. Vrouw Brown zag hoe de menigte, die zoo even bravo geroepen had, onwillekeurig een eindje achteruit schoof en antwoordde: ‘Wij hebben den eersten prijs behaald, vader; ik met de kinderen; honderd pond.’</p>
<p>‘Dat zie ik wel,’ zei de schoonvader. ‘En 't verwondert mij ook niet, dat zoodra er iemand van de onzen op het terrein kwam, de rest verslagen is geworden, maar ik heb je gevraagd hoe je hier komt en waarom je weg bent gegaan van de plaats waar ge waart en waar John is. De
<pb n="14"/>
zaak mag zoo eerlijk en goed zijn als een tentoonstelling van landbouw, maar ik wil weten of jij er een kermisboel van gemaakt hebt. Dus antwoord.’</p>
<p>‘Ik ben niet weggeloopen,’ zei de vrouw, nu weer met trots, ‘u weet wel dat ik niet van John zal wegloopen en ik reis niet met de kinderen als een kermistroep. Ik heb geen plan er een woord verder van te zeggen, zoolang we hier in dit gebouw zijn. Ik heb mij tegenover John te verantwoorden en tegenover niemand anders. Ik ben John z'n vrouw, en ik weet dat John zal goedkeuren wat ik gedaan heb.’</p>
<p>Zooals dien eigen avond nog de Sidneysche couranten opmerkten, voerde dit kordate antwoord, dat aan soortgelijke verklaringen van de edelste vrouwen uit de oudheid deed denken, de geestdrift van de aanwezigen ten top. Er werd op nieuw bravo geroepen, met de hoeden en de zakdoeken gewuifd en op nieuw werden er fanfares geblazen, ja, de opgewondenheid nam zulke kolossale afmetingen aan, dat zelfs de oude Brown haar niet durfde trotseeren, haar zijns ondanks aanmoedigde, toen hij meende met een handige beweging zijn eigen figuur te redden.</p>
<p>‘Ik weet heel goed, Kitty,’ zei hij, als streelde hij een vertoornde poes, ‘ik weet heel goed, dat jij de vrouw niet bent om van John weg te loopen (Bravo's) John is ook geen man om te laten zitten (Bravo's). Er is in heel de wereld geen echtpaar dat zoo gelukkig samen is als John en jij (Bravo's en Hoera's) en er is ook geen enkel echtpaar dat verdient zoo gelukkig te wezen (Stormachtig Applaus). Maar daarom juist Kitty, zul je begrij-<pb n="15"/>pen dat ik verwonderd ben je hier te zien en, ofschoon ik je feliciteer met den eersten prijs en met de toejuichingen van het publiek, wel graag weten wou hoe je hier gekomen bent en waarom John niet bij je is. Heeft John je ingezonden?’</p>
<p>Willem achtte nu het oogenblik gekomen om voor den dag te treden. Hij stapte een paar pas vooruit en zei: ‘Met uw verlof, meneer Brown, dat heb ik gedaan.’</p>
<p>Dat heb ik gedaan? De oude heer Brown mat den jongen man, die aldus zich ongeroepen tusschen hem en zijn schoondochter wierp, van het hoofd tot de voeten en ofschoon dat onderzoek wat den physieken indruk aanging nog al meeviel, werd de toorn, die in hem opkwam, niet bevredigd.</p>
<p>‘U zegt, meneer,’ viel hij uit, ‘dat u dat gedaan hebt! Maar wie zijt u en met welk recht neemt u de vrouw en kinderen van een ander en stuurt ze als een nommer naar de tentoonstelling alsof 't kippen of koeien waren? Wat doet u zelf hier? Waar komt u van daan? Wat hebt u met Kitty uit te staan? Kitty, ken jij dien meneer?’</p>
<p>‘Die meneer is een vrind van John, vader, en als u hem bedaard wilt aanhooren dan zal hij u alles vertellen en als dat noodig is dan zal ik hem een brief van John geven, dien ik in mijn zak heb, waaruit u zien kunt dat alles eerlijk in zijn werk gegaan is en dat die meneer een edel mensch is, zooals er niet veel op de wereld gevonden worden.’</p>
<p>Dat was meer dan Willem verlangd had om bij den ouden heer gelegitimeerd te worden want op eens werd
<pb n="16"/>
hij, die tot nog toe een bescheiden rol in de heele historie gespeeld had, de held van het oogenblik. Het publiek barstte weer in luide bravoos, ditmaal ter zijner eere, los en er was geen kans een verstandig woord in het midden te brengen eer de geestdrift bedaard was. Doch intusschen hadden de kalme woorden van vrouw Brown op haar schoonvader de gewenschte uitwerking te weeg gebracht. Nogmaals nam hij Willem van het hoofd tot de voeten op en zei met een hoofdknik, die getuigenis moest afleggen van zijn tevredenheid: ‘'t Is waar, jongeheer. Jij ziet er niet uit als een schurk, die met de vrouw van een ander op den loop gaat en je zou ook wel krankzinnig moeten wezen om dan de kinderen mee te nemen. Neem mij dus niet kwalijk. Maar als jij een vrind van John bent, dan zul je ook wel geen bezwaar hebben mij de geheele geschiedenis te vertellen.’</p>
<p>‘Volstrekt niet, meneer Brown,’ antwoordde Willem beleefd, die omzag naar een goede gelegenheid om van deze publieke tooneelvertooning los te komen. ‘Volstrekt niet. Integendeel. Maar laat ons dan naar een meer geschikte plaats omzien. Wat ik u te vertellen heb, zou het geachte publiek hier aanwezig niet interesseeren.’</p>
<p>Hij wist wel beter. Hij kon berekenen dat de nieuwsgierigheid op haar toppunt gestegen was, maar hij begreep dat niemand van deze deftige en eerbare burgers en burgeressen van Sidney zou durven bekennen, hoe de zaak eigenlijk nu pas belangrijk voor hen begon te worden. Toen Willem dan ook den ouden heer zijn arm aanbood en zich gereed maakte met dezen den nog steeds zwellenden stroom te klieven, weken de wateren ter
<pb n="17"/>
linker- en rechterzijde voor hen terug en, spoediger dan iemand zon vermoed hebben, waren zij op straat en buiten het gedrang.</p>
<p>Rekenden nu de achtergeblevenen er op, dat zij de vrouw van John Brown gemakkelijker tot spreken zouden krijgen dan dit aan haar schoonvader gelukt was? Wel waarschijnlijk, doch dan hadden ze zich vergist. Vrouw Brown was reeds weer tot haar passieve rol van tehtoonstellingsnommer teruggekeerd, eer de laatste klank van haar classieke woorden verstoven was. Wederom zat zij te midden van haar kroost, bewonderd en gevierd, getracteerd en geregaleerd, alsof de rest van de wereld haar niet aanging. Op alle vragen tot haar gericht antwoordde zij, dat die meneer, die daar juist met haar schoonvader was heengegaan, er alles van wist, en dat haar man haar hier, of anders in 't logement zou komen afhalen.</p>
<p>Het publiek zou dan ook spoedig genoeg van dat ondervragen en uitvorschen gehad hebben, als er geen conjecturenmakers geweest waren, die, zooals door alle eeuwen en in alle landen, ook op de kinderen-tentoonstelling te Sidney niet ontbraken. Deze lieden hadden al lang, begrepen hoe de vork in den steel zat. John Brown was vast een groote meneer die niet weten wou, dat hij zijn vrouw en kinderen had ingezonden en daarom een ander in den arm genomen had, die er zijn percenten van kreeg. De gewaande schoonvader, want die was ongetwijfeld ook niet echt, moest dienen om aan de historie een hooger glans van waarschijnlijkheid bij te zetten. De bekroonde moeder was evenmin een echte boerin, want hoe zou die zich zoo goed kunnen houden tegenover den aandrang tot mededeel-<pb n="18"/>zaamheid van zooveel groote heeren en voorname dames. Misschien was de heele boel niets dan een aardigheid, een grap, waarbij een weddingschap in 't spel was. Zonder twijfel zou de reporter van de een of andere Sidneysche courant er binnen kort alles van vertellen. Nu, als de honderd pond maar in de armenkas gestort werden, dan was 't werkelijk niet onaardig bedacht.</p>
<p>Intusschen bracht Willem den vader van John Brown naar zijn kamer in het hotel, waar hij de deur zorgvuldig achter hen dicht sloot.</p>
<p>‘Vraag me nu,’ zei hij met een glimlach, ‘wat u verlangt te weten en ik zal u alles vertellen.’</p>
<p>‘Wat ik verlang te weten?’ vroeg de oude heer en hij had de onvoorzichtigheid weer allerlei dingen tegelijk te vragen, waardoor Willem de gelegenheid kreeg de antwoorden naar goedvinden te rangschikken. ‘Ik verlang te weten wie jij bent; hoe je hier met mijn schoondochter en haar kinderen in Sidney komt, terwijl ik haar en John nog geen drie weken geleden goeden dag gezegd heb, omdat ze naar Malthusia gingen verhuizen; waar John is; wat ter wereld u het denkbeeld in 't hoofd gebracht heeft om Kitty met haar kinderen naar de tentoonstelling te sturen.... en duizend dingen meer. Ik wil alles weten, alles en wat ik bovendien nog te vragen heb.’</p>
<p>Willem noodigde hem uit bedaard op een stoel plaats te nemen en nam de vrijheid van achteren af te beginnen. Hij vertelde hoe hij op uitdrukkelijk verzoek van John, ten minste om John pleizier te doen, met diens vrouw en kinderen mee gereisd was omdat, ook al weer met voorkennis en goedvinden van John diens vrouw naar
<pb n="19"/>
Sidney moest, daar er omstandigheden waren waardoor 't hun in Malthusia niet beviel en John zelf voor 't oogenblik daar nog teruggehouden werd. John zou ongetwijfeld spoedig volgen. In Sidney aangekomen had hij, Willem Stille (dit was zijn naam) al spoedig gemerkt, dat John de onkosten voor de reis en het voorloopig verblijf te laag geraamd had en hij, Willem Stille, had diensvolgens al zijn best gedaan om meneer Brown of wien van de Browns hij maar mocht kunnen vinden, op te sporen. Doch het was hem niet gelukt en de vrouw van John Brown liep gevaar tot armoede te vervallen, wat stellig voor de familie de grootste schande zou geweest zijn. Toen hij nu een paar dagen geleden voorbij het tentoonstellingsgebouw gekomen was en toevallig het programma gelezen had, was 't hem als een bliksemstraal door het brein geschoten, dat wanneer vrouw Brown met haar negental den eersten uitgeloofden prijs van honderd pond kon machtig worden, zij den tijd zou hebben om op John te wachten en geen gevaar liep armlastig te worden. ‘Ik weet niet of ik mij in de waardeering van deze volkomen eerlijke manier om in haar eigen onderhoud te voorzien, vergis,’ aldus eindigde Willem dit mengsel van heele en halve waarheden, waarmee hij tijd won winnen om den ouden heer wat tot bedaren te brengen, ‘maar ik heb 't met de beste bedoelingen gedaan en ik ben blij, dat ik geslaagd ben. John zal 't mij ook in dank afnemen, want John is wel een hooghartige kerel, die niet dulden zou dat zijn vrouw liep te bedelen bij de parochie of bij haar of haar mans familie, maar John is ook een praktische kerel, die iedereen die 't vernederend vond om op een ten-<pb n="20"/>toonstelling naar den prijs mee te dingen, in zijn gezicht zou uitlachen.’</p>
<p>Dat was een werpnet en de oude heer ging met zijn hoofd en zijn heele lichaam er in. ‘Ik heb niet gezeid, dat ik 't een schande voor John of mij vind, dat Kitty en haar kinderen op de tentoonstelling te kijk zitten,’ antwoordde hij. ‘Ik ben een man van mijn tijd en van den vooruitgang en ik zou niet weten waarom we niet net zoo goed als van de kippen en de honden, tentoonstellingen van de kinderen zouden houden tot verbetering van het ras. 't Ras heeft dat waarachtig wel noodig.’</p>
<p>‘'t Is bovendien niets nieuws,’ viel Willem hem in de rede. ‘Die tentoonstellingen zijn zoo oud als de wereld, ten minste stellig al wel een eeuw of drie. Maar laat ons daarover maar liever zwijgen. Wij zijn 't eens dat 't een eerlijke zaak is en dat uw schoondochter het zich tot een eer mag rekenen dat zij den eersten prijs behaald heeft. Ook de familie mag daar trotsch op zijn. 't Heele geslacht moet een flink en een mooi geslacht wezen of ik heb er geen verstand van.’</p>
<p>‘Dat zou ik meenen,’ antwoordde de oude heer. ‘Je moest bij ons in West Sidney maar eens komen. Je zoudt je oogen uitkijken. Daar wonen we allemaal op den omtrek van een kwartier. 't Is een heele kolonie van forsche kerels en knappe meiden. En de kinderen! We hebben er genoeg voor nog wel tien tentoonstellingen. Maar zie je, ik schrikte toen ik Kitty daar zoo in eens terug zag en de kinderen bij haar en den heelen troep onder dat groote bord met die kolossale letters en ik mij maar niet
<pb n="21"/>
zoo dadelijk verklaren kon hoe ze daar gekomen waren. Ik dacht natuurlijk dat ze van haar man was weggeloopen, ofschoon dat vermoeden te gek was om alleen te loopen. Maar wat zou iemand, die haar drie weken geleden goed en wel met haar man had zien heengaan, anders hebben kunnen denken? En dan dat John er niet bij is...’ Hij hield een oogenblik stil en keek nadenkend voor zich. ‘Dat John er niet bij is en waarom ze uit Malthusia zijn weggetrokken en dat zoo gauw... ja ziet u, dat begrijp ik eigenlijk nog niet.’</p>
<p>Willem verheugde zich, dat hij al zoo veel concessies gekregen had, doch begreep heel goed dat de moeilijkheid nu pas begon. Daarom draaide hij om de voornaamste vraag nog wat heen en zei: ‘Dat 't John en zijn vrouw in Malthusia niet zou bevallen, dat had men wel kunnen voorzien. U weet wat bij de Malthusianen het eerste en voornaamste is. Voor iemand met een vrouw en negen kinderen is Malthusia het land niet.’</p>
<p>De oude heer streek zich met de hand door de grijze lokken en zei: ‘Dat heb ik van den aanvang af gezeid, maar John wist, zooals gewoonlijk, 't weer beter. Ik heb meer dan eens gezeid: Ze zullen jou daar met den nek aankijken, en John meende dat ze hem met vlag en wimpel zouden inhalen omdat ze handen noodig hebben en jaar op jaar meer verzwakken en uitteeren door hun belachelijk stelsel. Ook had John al zoo lang geprutteld over de hooge huren hier in Sidney, en dat we mekaar zoo op de vingers zaten te kijken en dat de een den ander het eten van 't bord weg stal, dat 't mij voor mijn aandeel begon te vervelen en ik zei: ga dan maar heen.
<pb n="22"/>
Je zult er gauw genoeg van hebben onder die flauwerts met geen spieren in hun lijf en geen lust om de handen uit den mouw te steken.’</p>
<p>Willem beet zich op de lippen. Hij was bij slot van rekening toch ook een geboren Malthusiaan. Daarom zeide hij ongeduldig en wrevelig: ‘Er zijn ook anderen in Malthusia, meneer Brown.’</p>
<p>‘Dat is mogelijk’ was het antwoord. ‘Ik ben er nooit geweest en, naar wat ik er van hoor, verlang ik er ook niet naar. Ik zou bang wezen als ik door de straten liep zonder bedoeling een paar lui dood te trappen. Maar dat is tot daaraan toe. 't Is in elk geval uitgekomen zooals ik gedacht had. John kan 't er ook niet uithouden. En wanneer komt hij terug?’</p>
<p>‘Ja, ziet u,’ antwoordde Willem, ‘dat weet ik nu niet precies op te geven. Misschien komt hij heel gauw. Misschien duurt 't nog een poosje. Misschien wordt hij lang opgehouden.’</p>
<p>De oude heer keek den spreker wantrouwend aan, want hij merkte wel dat 't er niet vlug uitkwam. ‘John heeft toch geen moeite daar ginds gemaakt? Hij heeft 't toch niet met de politie te kwaad gekregen? Hij was altijd nog al een handje gauw.’</p>
<p>‘Neen, dat is het niet,’ antwoordde Willem. ‘Van vechten heb ik niets gehoord. Ik geloof niet dat John met iemand rusie gehad heeft.’</p>
<p>‘Maar toch overhoop ligt met de autoriteiten?’ vroeg de oude heer gevat, eer Willem de fout, dat hij zich voorbij gepraat had, herstellen kon... Daarop na een oogenblik nagedacht te hebben vervolgde hij: ‘Heb ik
<pb n="23"/>
't mis of niet dat die boerderij, die John gehuurd heeft, van het gouvernement is?’</p>
<p>‘Dat is zoo,’ antwoordde Willem. ‘Maar over de boerderij is 't niet.’</p>
<p>‘Waarover is 't dan,’ riep nu de andere, reeds vast overtuigd dat Willem er alles van wist. ‘Hoe kan John met een heel gouvernement overhoop liggen, als 't niet over de boerderij is en als hij zijn handen heeft thuis gehouden?’</p>
<p>Willem deed een wanhopige poging om den dans nog te ontspringen door voor drie kwart toe te geven en daardoor den ouden heer op een zijpaadje te lokken. ‘'t Is waar,’ zei hij, ‘er zijn quaesties tusschen het gouvernement en John, maar ik twijfel niet of die zullen gauw opgelost zijn.’</p>
<p>‘Dat kan mij niet schelen,’ zei de oude Brown op zijn beurt; want hij was al te dicht bij de oplossing om zich met de kans op een spoedige schikking te laten bedotten. ‘Als John een quaestie met het gouvernement van Malthusia heeft, dan had hij die aan een advokaat in handen moeten gevén of als gij, zoo als ge zegt, zijn vriend zijt en 't goed met hem meent, dan hadt gij die zaak wel van hem kunnen overnemen; vrij wat beter zou ik meenen dan dat hij u zijn vrouw en kinderen op den hals schoof.... Zeg eens,’ vervolgde hij, terwijl 't was alsof er op eenmaal een licht voor hem opging, ‘ze houden John daar ginder toch niet vast?’</p>
<p>De gevreesde vraag was gedaan. Er was niets meer aan te veranderen. Willem moest alles zeggen. Wel probeerde hij nog een noodschot, maar er was geen kogel bij.</p>
<pb n="24"/>
<p>‘'t Is ongetwijfeld maar een misverstand,’ zei hij, ‘meneer Brown. Ik twijfel niet of de zaak zal binnenkort, heel gauw in orde wezen.’</p>
<p>‘Dus ze houden hem vast!’ brulde de oude Brown, die de laatste woorden niet eenmaal hoorde. ‘Hij zit misschien in de gevangenis. Ze hebben hem opgesloten.’</p>
<p>‘'t Is zoo,’ antwoordde Willem. ‘Ik kan 't niet ontkennen.’</p>
<p>‘En waarom houden ze hem vast? Wat heeft hij gedaan dat ze hem durven vasthouden?’ klonk 't weer. ‘Wat heeft John gedaan dat ze hem niet hebben laten gaan waar hij wou? De Browns zijn niet gewend opgesloten te worden.’</p>
<p>Willem zag in, dat er niets aan te doen was. In een paar woorden vertelde hij wat er gebeurd was, zooveel mogelijk alles vermijdend wat den ouden heer nog meer, dan onvermijdelijk was, tegen het Malthusianisme kon verbitteren. ‘'t Zijn de zeden van het land,’ zei hij verschoonend. ‘Ik zeg niet, dat ze beter zijn dan die van andere landen, maar Malthusia staat of valt er mee. John had moeten weten, toen hij in zijn hoofd kreeg zich in Malthusia te vestigen, dat hij daar niet thuis hoorde; hij had in elk geval, voor hij op de verkooping kwam en meedong, moeten zeggen, dat hij een vrouw met negen kinderen heeft. Dat zou eerlijk, dat zou verstandig geweest zijn. In dat geval zouden al deze onaangenaamheden voorkomen zijn.’</p>
<p>Willem had op die manier nog wel een uur lang kunnen voortpraten zonder meer succes dan hij nu bereikte. De oude heer Brown hoorde hem niet. Hij zat als ver-<pb n="25"/>steend. Al zijn bloed vloog hem naar het hoofd en onheilspellend bewogen zich de wenkbrauwen boven de woest rollende oogen. ‘Dat zal je de donder!’ barstte hij eindelijk uit. ‘Daar zullen zij een leelijke pijp van rooken. Denken ze daar in Malthusia dat we gek zijn, dat ons die malle boel niet al lang verveeld heeft, en dat wij die gekheid zoo ver zullen laten komen, dat ze eerlijke Sidney'sche burgers, kinderen van vaders en moeders die hun best gedaan hebben om ze met eere groot te brengen, onderdanen van Z.M. den Koning van Engeland, Keizer van Indië en Australië, zoo maar in de gevangenis durven zetten. Wacht eens, daar zullen wij een stokje voor steken zoo waarachtig als ik de vader van John Brown ben. Ik heb er dezen mijn grijzen kop voor over om het nest te zien uitbranden.’</p>
<p>Dat was voor den zoon van burgemeester Stille wel wat zwaar te verteren. Maar de oude Brown liet hem geen tijd of liever geen gelegenheid om te protesteeren, of op het vonnis iets af te dingen. Eer Willem een eenigszins passend antwoord gereed had, sprong hij op en greep een stuk wit papier dat op de tafel lag, schreef een paar regels met een letter zoo groot als iemand met een ongeoefende en tevens bevende hand maar zetten kon, en snelde de deur uit onder den uitroep: ‘Ik zal korte metten met de heele republiek maken.’</p>
<p>Wat had hij geschreven. Willem had 't zoo gauw niet kunnen zien, doch hij vermoedde den inhoud. Haastig snelde ook hij de deur uit, den ouden heer achterna en bereikte gelijktijdig met dezen weer den ingang van de tentoonstelling. ‘Wat gaat gij doen?’ riep hij hem daar
<pb n="26"/>
gekomen toe, terwijl hij hem bij den arm greep. ‘Gij zult John ongelukkig maken door uw overijling.’</p>
<p>Doch de oude heer stiet hem van zich af en duwde hem toe: ‘Al moest 't John zijn kop kosten, ik zal ze mores leeren,’ en snelde, tusschen de nog altijd aandringende menigte door, zoo beslist naar binnen, dat Willem een oogenblik van hem gescheiden en in zijn vervolging belemmerd werd. Toen ook hij de zaal en de fatale galerij bereikte, was het ergste reeds geschied. Met groote letters las het heele publiek onder de aanduiding van de familiegroep en het bericht, dat aan haar de hoogste prijs was toegekend, de ontzettende woorden: <hi rend="spat">John Brown, de man en vader van dit gezin, zit in Drysdale wederrechtelijk gevangen</hi>.’</p>
<p>Beschrijf, o muze (aldus zouden wij zingen indien Homerus nog in de mode was) den toorn, de verontwaardiging, de woede die deze woorden onder de schare in het gebouw der tentoonstelling teweeg brachten. Teeken ons de verwrongen aangezichten, de bliksemende oogen, de hoog opgetrokken neusvleugels en de gebalde vuisten. Breng in gewone verstaanbare taal de uitroepen zonder zin, de vloeken zonder slot, de verwen se hingen met half verwaarloosd adres over, die er geslaakt werden. Alle conjecturen waren vergeten. Alle raadseltjes waren ter zij geworpen. Alle vragen hielden eensklaps op. De naakte waarheid grijnsde in groote, vreeselijke letters de honderden en duizenden aan en als een vlammend zwaard zweefde de wraakzucht boven alle hoofden.</p>
<p>Heel Sidney, heel Engeland was in het hart gewond. Van alle torens en tinnen zou de wraakkreet weerklinken.
<pb n="27"/>
Voor geen volwassen man, geen moeder, geen enkel kind was 't geen daar te lezen stond een onverschillige zaak. In John Brown den vader van n<hi rend="sup">o</hi>. 9010 was al wat ademde beleedigd, gegriefd, miskend, getrapt. Als dit niet gewroken werd, dan was 't gedaan met vrijheid, recht en waarheid. Stond er niet dat John Brown <hi rend="i">wederrechtelijk</hi> in Drysdale werd gevangen gehouden, dat 't aan deze omstandigheid was toe te schrijven dat Sidney de eer en het genoegen miste met de moeder en de kinderen ook den vader toe te juichen? Was de arm van Albion en zijne kolonien verkort, dat men zich zoo iets moest laten welgevallen?</p>
<p>Als een schrijver zich onmachtig voelt om het onuitdrukbare uit te drukken, dan drukt hij 't niet uit, maar draagt zijn taak aan anderen over, die zijn taak in kleine, vaak onzichtbare stukjes verdeelen, en ieder op hun manier trachten te doen, waartoe hij zich onmachtig gevoelt. Gelukkig gaat dit in gevallen als het onderhavige van zelf. Binnen een uur hadden honderd schrijvers in couranten en tijdschriften zich van de scène in het tentoonstellingsgebouw meester gemaakt en naarmate zij over trager of sneller voertuigen te beschikken hadden, de gemoederen tot in de uiterste hoeken van koning Georges gebied in even groote, indien niet nog sterker beroering gebracht. 't Eegende hoofdartikels met de sprekendste opschriften, waaronder ‘Dood aan Malthusia’ een van de zachtzinnigste was. In veelzeggende entrefilets werd het koloniaal bestuur dubbelzinnig of ondubbelzinnig beschuldigd, dat 't door een laakbare toegefelijkheid jegens de naburige republiek de aanhouding van John Brown niet had voorko-<pb n="28"/>men. In ingezonden stukken werd de schutterij van Sidney, met de landweer, de ban en de achterban gesommeerd onverwijld uit te trekken en Drysdale in vlammen te doen opgaan. Wie nog wachtte op de vertoogen van de trage, laffe, langzame, slaperige regeering van kolonie of moederland was eenvoudig een landverrader.</p>
<p>En intusschen werd de oude heer JBrown eerst door het tentoonstellingsgebouw en toen op de schouders door de straten gedragen, terwijl vrouw Brown met de kleintjes in een wagen met vier paarden achter hem aankwam om overal getuigen te zijn van de geestdrift die het bericht van John's aanhouding had te weeg gebracht. Er werden bovendien rouwvlaggen uitgestoken; er werden 's avonds zwarte chassinetten met witte of roode letters vol wraak en bedreiging tegen Malthusia en alle Maltlmsianen voor de bureaus van de dagbladen en voor enkele particuliere huizen gehangen. Hoe meer de nacht viel hoe dichter de menigte, die zich voor het hotel van den gouverneur en de woning van den burgemeester en die der raadsleden verdrong. Reeds liepen er geruchten van steenen, die hier en daar door de ruiten gevlogen waren van de club waar de meeste der regenten gewoonlijk bijeen kwamen en kropen angstige lui diep onder de dekens, uit vrees dat er dien nacht iets gebeuren zou.</p>
</div>
<div type="chapter">
<pb n="29"/>
<head rend="h3">Zeventiende hoofdstuk.<lb/>
Vervolg.</head>
<p>Omtrent het aandeel van Willem Stille in het drama, waardoor heel Sidney zich zoo zwaar beleedigd achtte was men 't in den aanvang niet eens. Er waren, vooral onder de bezoekers van de tentoonstelling, die hem tegen den vertoornden schoonvader in de bres hadden zien springen niet weinigen, die van hem een held maakten; die wat hij voor de familie van den ongelukkigen John Brown gedaan had hemelhoog verhieven en reeds naar een pen zochten ten einde een nationale inschrijving te openen om den edelen vreemdeling te huldigen en te beloonen. Doch er waren ook en er kwamen van uur tot uur meer, die er, anders over dachten en deze wonnen het pleit. Evenals overal, woonden in Sidney een aantal raddraaiers, voor wie 't behoefte was het water troebel te maken, omdat zij visch noodig hadden en deze waren praktischer dan de anderen. Daar de volkshartstochten een offerdier noodig hadden, een voorwerp waaraan men zijn woede kon koelen en er behoudens alle andere over-<pb n="30"/>wegingen geen geschikter offerlam dan Willem Stille bij de hand was, moest deze daarvoor dienen. 't Was wel jammer, maar op een afleiding in deze richting had men recht.</p>
<p>Deze volksmenners merkten dus op, dat Willem Stille, hij mocht dan een vriend van John Brown wezen, toch in elk geval een dubbelzinnige rol gespeeld had. Uit eigen beweging had hij voor zijn vriend niets gedaan. In plaats van haar in diens belang aan te wenden, had hij de verontwaardiging der menigte trachten te calmeeren en was hij blijkbaar verschrikt geweest van het effect toen de oude heer de ontzettende woorden, waarmee het schandaal publiek domein werd, aan den prijs voor nommero 9010 vasthechtte. Ook kon men met grond vragen waarom hij niet vroeger gesproken had, de autoriteiten te Sidney niet in kennis had gesteld van wat in Drysdale gebeurd was; waarom hij den vader van zijn vriend niet ongevergd gewaarschuwd had. Zijn gedrag verdiende in elk geval een streng en nauwgezet onderzoek.</p>
<p>Voorts, wie was hij? Men wist het niet, maar in elk geval een Malthusiaan, een uit het land waar de gruweldaad geschied was, een man die de bevoegde macht op het spoor kon brengen, indien dit noodig bleek te zijn. Men moest hem dus aanhouden. Zelfs ingeval hij onschuldig werd bevonden, was men zedelijk verplicht zich van hem meester te maken. Hij zou als gijzelaar kunnen dienen, straks tegen John Brown uitgewisseld kunnen worden als de Malthusianen naar reden noch bedreiging wilden luisteren, of als bemiddelaar tusschen de beide regeeringen optreden.</p>
<pb n="31"/>
<p>Eenmaal in deze richting zich voortbewegend, kwam de menigte al spoedig tot de overtuiging dat zij in deze spoedeischende zaak, zelf maar het initiatief moest nemen. Dientengevolge bewoog zich tegen middernacht van dienzelfden dag een onafzienbare schare voor het hotel, waar Willem zijn intrek had genomen. Deze menigte, die hier en daar een hartversterking had moeten nemen om den haard brandende te houden, gilde onder de ramen en deed alle logeergasten het hoofd naar buiten steken. De hotelhouder begaf zich in persoon op de stoep en betoonde zich vriendelijk buigend bereid de heeren te wille te zijn in al wat zij verlangden.</p>
<p>Wat voerde hen hierheen? Wat bezorgde hem zoo laat de eer van hun bezoek? Wenschte men een serenade te brengen aan de dame die bij hem haar intrek had genomen met haar gelauwerd negental? 't Speet hem, want in dat geval moest hij de heeren verwittigen, dat mevrouw en de lieve engeltjes allemaal rustig sliepen en dat de oude heer Brown reeds vroeg vertrokken was; hij kon niet zeggen waarheen.</p>
<p>Een paar heeren, die nog vrij vast op hun beenen stonden, traden naar voren en verwittigden den hotelhouder dat hij zich vergiste. Voor serenades was 't waarachtig geen tijd, nu de geheele stad in rouw verkeerde over den smaad haar aangedaan. Dat de oude heer Brown vertrokken was, betreurde men, want hij was een ferme vent, een koninklijke figuur, een kerel op wien men trotsch was hem zijn landen stadgenoot te mogen noemen, wien men gaarne voor men naar bed ging nog eens de hand had willen drukken. Maar men kwam ook niet om hem. Men kwam
<pb n="32"/>
om den vreemdeling, die vrouw Brown en naar kinderen hier gebracht had. Men wilde hem geen kwaad doen maar zich vergewissen, dat hij er nog was en hem beleefd verzoeken, dat hij niet zou wegloopen.</p>
<p>De hotelhouder hoorde deze mededeeling met schrik aan. Hij keek even omhoog naar zijn ruiten en begreep dat oppassen de boodschap was. Hij zei op den zoetsappigsten toon, waarover hij beschikken kon, dat meneer Stille, want zoo heette die meneer volgens het vreemdelingenboek, ook vertrokken was en wel met den ouden heer Brown, maar dat, indien hij goed gehoord had die meneer terug kwam, ja, hij kwam zeer stellig terug.</p>
<p>Dat was een ware Jobstijding en de onvoorzichtigheid van den hotelhouder om Willem's familienaam te noemen, deed de deur dicht. Een en meer van de aanwezigen herinnerden zich bij het vernemen van dien naam dat de hoogste autoriteit in Malthusia ook Stille heette en als een loopend vuurtje drong de gedachte zich aan allen op, dat in die naamverwantschap wellicht een nieuw schandaal verborgen lag. Als die edelmoedige vreemdeling een neef, misschien wel de zoon van den burgemeester van Drysdale was, dan bestond de mogelijkheid dat de geheele historie een fijn gesponnen staatsintrigue was, dat de manoeuvre om vrouw Brown naar Sidney te brengen ten doel had te wreedaardiger en zonder getuigen met John te kunnen handelen; dan was 't zeer verklaarbaar, dat de jonge man zoo terughoudend en geheimzinnig was te werk gegaan toen de oude heer Brown op het tooneel kwam.</p>
<p>‘Je hadt hem niet mogen laten gaan’, zeiden een paar
<pb n="33"/>
van de voorsten tot den hotelhouder. ‘Wij stellen jou verantwoordelijk voor de gevolgen’.</p>
<p>‘Je hadt hem moeten vasthouden, want zijn gedrag had argwaan moeten wekken,’ riepen een stuk wat anderen uit de middelste rijen. ‘Je zult ondervinden dat wij ons niet voor den gek laten houden en niet voor niemendal tot 's nachts twaalf uur door de stad loopen te schreeuwen alsof wij bezeten zijn.’</p>
<p>‘Je bent een ezel dat jij geen lont geroken hebt,’ gilden de achtersten. ‘Wij zullen, als jij een enkel woord tot je verontschuldiging durft inbrengen, korte metten maken met je ruiten’.</p>
<p>De hotelhouder had meer zulke zaken bij de hand gehad. Hij dacht er niet aan zich te verontschuldigen, maar maakte een beleefde buiging en zei:</p>
<p>‘Mijne heeren, geachte stadgenooten! Ik ben ook een Sidney'er en even goed als de minste onder u verontwaardigd over hetgeen te Drysdale gebeurd is, over den kaakslag ons allen in het aangezicht gegeven.’ (Dit beeld, ofschoon wel wat overladen, deed op dit oogenblik een goed effect). ‘Indien ik dus had kunnen vermoeden wat gij duidelijk inziet en wat ik erkennen moet zeer waarschijnlijk te vinden, dat de Heer Stille u beter dan iemand inlichtingen zou hebben kunnen geven omtrent den kortsten weg om John Brown te bevrijden enden smaad ons aangedaan te wreken, zoo zou ik’ (hij lei de hand op het hart) ‘ondanks de moeielijkheden en onaangenaamheden, waarin mij dit had kunnen wikkelen, geen oogenblik geaarzeld hebben persoonlijk te beletten, dat meneer Stille mijn hotel verliet. Maar ik vraag u allen, die zooveel belang-<pb n="34"/>stelling toont in deze gewichtige aangelegenheid, of het in u zou zijn opgekomen u te verzetten tegen den bepaalden wil van een man, die meer dan iemand belang heeft bij een volledige opheffing van den sluier, welke op het gebeurde alsnog rust. Die man is, ik behoef hem u niet te noemen, de vader van den armen echtgenoot en vader, die ginds in den somberen kerker zucht, de aangewezen beschermer van de vrouw van John Brown, van de kloeke moeder, die hier boven op nommero twee honderd zes en dertig de rust geniet welke zij, na drie dagen van zooveel inspanning en gemoedsaandoeningen, ruimschoots verdient en die gewis niemand onder u haar zal misgunnen; eindelijk de grootvader en dus in dit geval de voogd van de engeltjes, die op dit plechtig oogenblik in de armen hunner moeder sluimeren, onbewust van de warmte, de belangstelling, het vuur waarmee een geheele bevolking met nooit geëvenaarde edelmoedigheid voor hen in de bres sprong.’</p>
<p>De spreker hield hier even op om adem te halen. Met zelfvoldoening mocht hij constateeren, dat het gevaar voor zijne ruiten afgedreven was. De achterste rijen drongen naar voren om geen woord van zijn rederijkers-welsprekendheid te verliezen. Daarom vervolgde hij in den vragenden vorm, die beter dan olie ten allen tijde met succes gebruikt is om volksdriften te bedaren. ‘Waarom vermoed ik, heeft de oude heer Brown den heer Stille mee genomen? Waarom anders, dan om met hem in stilte, ver van het tooneel der handeling middelen te beramen tot de onmiddellijke invrijheidstelling van John Brown? Waarom is dit vermoeden het meest gewettigde?
<pb n="35"/>
Omdat elk ander ongerijmd zou zijn en omdat stellig de oude heer Brown de laatste zou wezen om den vreemdeling, indien hij persoonlijk hem in het een of ander opzicht voor strafschuldig hield, aan u, zijn natuurlijke rechters, te onttrekken. Is 't mij daarom geoorloofd een vooronderstelling te wagen en aan uw verlicht oordeel te onderwerpen, het zou deze zijn, dat de Heer Brown en de Heer Stille beiden morgen, misschien overmorgen, terug zullen komen en dat ingeval zij niet terug komen, 't spoedig duidelijk zal worden, dat zij op een andere wijze, maar die ongetwijfeld even snel en even beslist tot het groote doel zal leiden als uw krachtige demonstratiën, de bevrijding van den man, den burger van Sidney, uw en mijn broeder, dien de Malthusianen in drieste verwatenheid hebben durven aanhouden, zullen weten te bewerken.’</p>
<p>Een daverend applaudissement begroette de ‘drieste verwatenheid’ en de hotelhouder ging daarom hoe langer hoe meer zeker van de zegepraal zijner welsprekendheid voort: ‘Is 't mij geoorloofd, o medeburgers van Sidney, in dit plechtig uur een woord in het midden te brengen en een raad te geven aan mannen, die blijkens hun houding dien raad niet noodig hebben, zoo geef ik in alle nederigheid in bedenking uwerzijds op den ingeslagen weg voort te gaan en niet te vertsagen in uw protest tegen onrecht en geweld. Houdt niet op, dezen nacht en morgen met vernieuwden aandrang de autoriteiten van Sidney op te wekken, opdat zij onverwijld maatregelen nemen ten einde de macht van deze kolonie en van Z.M. Koning Georges aan Malthusia te doen gevoelen en vertrouwt, dat de vader en de verdere bloedverwanten van het slacht-<pb n="36"/>offer van dwingelandij hunnerzijds evenmin zullen rusten eer hunne tranen gedroogd zijn en genoegdoening geschonken is aan uw gekrenkt rechtsgevoel. Mijne heeren laat ons besluiten met een krachtig ‘Weg met Malthusia, Leve Sidney, Leve John Brown!’</p>
<p>Dat was geen drooge toast, want op hetzelfde oogenblik, waarin de hotelhouder op deze wijze zijn gloeiende welsprekendheid luchtte, werden de deuren van het hotel zoo wijd mogelijk opengegooid en trad een heirleger van knechts met flesschen en glazen te voorschijn. Dat leger verdeelde zich onder de menigte, die door de lange speech, welke zij had aangehoord, dorst gekregen had en dit prachtige denkbeeld met oorverdoovend gejuich begroette. Men drong nog meer naar voren en stiet met den geimproviseerden gastheer aan, men dronk hem toe als een Demosthenes, die in dit kleine drama een van de mooiste rollen voor zich bewaard had. Men vergat waarvoor men gekomen was en hief jubelkreten aan ter eere van het uithangbord dat boven de deur prijkte.</p>
<p>De feestelijk heid duurde tot de aanvoer van wijn verminderde en eenigen begonnen te bemerken, dat wijn wel wat koud in de maag valt als 't voorjaar en midden in den nacht is. De aanvoerders verklaarden ten minste ieder voor zich, dat zij, dankbaar en voldaan voor de genoten receptie, nu meer trek hadden in een glas warme grog en zich voorstelden dit te gaan bestellen in een nederige herberg, ergens in een hoek van de stad, waar de echte drinkebroers gewoon waren een groot deel van den nacht door te brengen. 't Zou daar vooral nu heel gezellig zijn.</p>
<p>De heethoofdigsten trokken dus tot groote tevredenheid
<pb n="37"/>
van den hotelhouder en zijn logeergasten gaandeweg af, terwijl het onzinnig gebrul, waardoor zij den ganschen avond overal hun tegen woordigheid verraden hadden, allengs in de straten weg stierf. Men kon nu gerust gaan slapen en de ruiten waren alle heel gebleven, een resultaat, 't welk den hotelhouder met zelfgenoegzaamheid op een stuk of wat ankers leege flesschen deed neerzien.</p>
<p>Willem Stille was werkelijk met den ouden heer Brown vertrokken, doch niet, zooals de menigte zich had laten wijs maken om terug te keeren. Hij was, toen men hem de dubbelzinnige eer van een bezoek waardig keurde, reeds eenige uren ver, een omstandigheid die volstrekt niet bewees dat hij een lafaard was, maar dat hij verstandig genoeg geweest was om naar den vader van John Brown te luisteren, toen deze hem den toestand schetste in verband met de algemeen bekende redeloosheid van een opgewonden volksmenigte.</p>
<p>De oude heer Brown was een man met een kop en hij kende zijn volkje. Zoodra de tentoonstelling gesloten was en het gezelschap, dat rechtstreeks of zijdelings bij nommero 9010 betrokken geweest was, in het hotel was teruggekeerd, had hij Willem ter zijde genomen en hem toegevoegd:</p>
<p>‘'t Spijt mij, meneer Stille, dat de overijling, waarmee ik schijn gehandeld te hebben, mij in uwe oogen waarschijnlijk in een valsch licht plaatst, alsof ik in u den vriend van mijn ongelukkigen zoon niet zou waardeeren en uwe belangen roekeloos in de waagschaal willen stellen. Maar kon ik anders handelen, waar de vrijheid van mijn John op het spel staat?’</p>
<pb n="38"/>
<p>‘Ik begrijp niet recht wat gij bedoelt, meneer Brown,’ had Willem geantwoord. ‘Ofschoon ik overtuigd ben, dat een meer bezadigde en omzichtige handelwijze uwe zaak beter gediend zou hebben dan dit gevaarlijk spel met de hartstochten van een blinde menigte, zie ik niet in wat ik persoonlijk daarmee te maken heb. Mijn taak is afgeloopen. Ik kan met gerustheid het verdere aan u overlaten.’</p>
<p>De oude heer glimlachte. ‘Ik wenschte wel, dat gij gelijk hadt,’ zei hij. ‘Ofschoon niet kunnende ontveinzen, dat uw terughoudendheid mijn wrevel geprikkeld heeft en u verzoekende dit toe te schrijven aan mijn ongeduld om alles te weten en te kunnen handelen, waardeer ik de wijze, waarop gij aan uw belofte aan John voldaan hebt. Ik begrijp daarvan nog wel niet alles, maar John noemt u in den brief, dien Kitty mij zooeven heeft laten lezen, zijn vriend en dat is genoeg. Iemand, wien men zijn vrouw en kinderen toevertrouwt, kan ten minste geen vijand, moeilijk een verrader zijn. Maar met een oprechte dankbetuiging van mijn kant is de zaak niet uit. Indien wij als verstandige mannen de gebeurtenissen en haar waarschijnlijke gevolgen wikken en wegen, dan staat 't bij mij vast, dat uw persoonlijke vrijheid gevaar loopt.’</p>
<p>Willem zette groote oogen op. ‘Men kan mij moeilijk ten kwade duiden,’ antwoordde hij met een glimlach, ‘dat ik gedaan heb wat ik kon om de arme vrouw en haar kinderen veilig hierheen te brengen.’</p>
<p>‘Dat zal men zijns ondanks wel doen,’ antwoordde de oude heer beslist. ‘Hebt u nooit van nabij, doch als onpartijdige, als waarnemer, als iemand die er niet
<pb n="39"/>
bij betrokken was, een volksbeweging gadegeslagen?’</p>
<p>Willem bekende, dat hij dat schouwspel meer dan eens had bijgewoond, zoowel in de oude als in de nieuwe en de nieuwste wereld.</p>
<p>‘Welnu. En hebt ge ooit kunnen voorspellen, bij eenige benadering berekenen, waarheen de stroom loopen zou en hoe hoog de golven zouden slaan en welke schepen in den draaikolk zouden meegesleept worden?’</p>
<p>‘Ik erken, dat daar geen peil op te trekken is,’ antwoordde Willem.</p>
<p>‘Nergens?’</p>
<p>‘Neen, nergens.’</p>
<p>‘Welnu, dan zal Sidney ditmaal ook wel geen uitzondering maken. Het volk, groot en klein, dat nu nog eenvoudig maar raast en tiert en daardoor mijn plan om de heeren op het stadhuis en elders wakker te schudden, uitstekend in de hand werkt, zal straks iemand zoeken, aan wien het zijn woede koelen kan, iemand, wien men met meerder of minder omwegen en vooronderstellingen kan aanwrijven, dat hij de hand in de zaak heeft gehad. Dat zult gij zijn?’</p>
<p>‘Ik?’</p>
<p>‘Ja, gij. En weet ge waarom, meneer Stille? Omdat ik en Kitty en geen van de kinderen van John, dat slachtoffer wezen kan. Er blijft dus niemand anders over.’</p>
<p>De oude heer had met deze woorden in den vorm van een conjectuur betoogd wat wij zooeven onder de woelende menigte tot werkelijkheid hebben zien worden. Hij deed 't in een ongekunstelde, eenvoudige uiteenzetting van feiten en Willem moest zich gewonnen geven.</p>
<pb n="40"/>
<p>‘Enfin,’ zei hij, ‘ik zie dat gij gelijk hebt. Honderd kansen tegen een dat 't zoo uitkomt. Maar wat zal ik er aan doen? Ik aal den loop der dingen gerust afwachten. Ik heb mij niets te verwijten.’</p>
<p>‘Dat is de vraag niet,’ antwoordde de oude Brown met een vastheid, die geen tegenspraak scheen te verwachten. ‘Al woudt gij de dwaasheid begaan tegen duizenden in te schreeuwen, zal ik niet dulden dat gij het doet. Gij hebt Kitty in uw bescherming genomen. Gij zijt de vriend van John. Gij zegt dat uw taak nu is afgeloopen. Welnu, dan begint de mijne.’</p>
<p>‘De uwe?’</p>
<p>‘Wel zeker. Dacht gij dat ik u aan uw lot zou overlaten, dat ik zeggen zou: omdat gij een Malthusiaan zijt, wil ik aan u de onbeschaamdheid van uwe landgenooten straffen? Neen, meneer, dan kent ge den ouden Brown nog niet. Mijn leus is, dat die wat verdient, wat hebben moet; de Malthusianen hebben aan mij verdiend, dat Drysdale met den grond gelijk gemaakt worde en bij den duivel, 't zal aan mij niet liggen, als dat niet gebeurt, maar met u heb ik een andere rekening, een rekening der dankbaarheid.’</p>
<p>‘Welke ik van mijn kant toch niet zou quiteeren,’ viel Willem hem in de rede. ‘Uw gezindheid jegens mijn landgenooten, mijn bloedverwanten, meneer Brown, zou mij verbieden eenig bewijs van erkentelijkheid van uwen kant aan te nemen, voorondersteld dat ik daarop gesteld was en die noodig had.’</p>
<p>‘Dat zult gij wel, jongeheer. Gij zoudt gek zijn, indien gij 't niet deedt. Of wilt gij u hier, om nog maar
<pb n="41"/>
't minste te noemen, laten opsluiten. Zou John daar niet mee gebaat zijn, gij stellig nog minder. Laat ons praktisch en verstandig redeneeren. Gij en ik staan voortaan als vijanden tegenover elkaar. Ik zoek wraak op Malthusia. Gij zoudt die wraak willen beletten, het gevaar, dat uw land bedreigen kan, afweren of misschien wel door wijze bemiddeling verzoenen. Welnu, zooveel dankbaarheid moogt gij toch wel van mij vorderen, dat ik u de gelegenheid geef in die richting te doen wat gij meent verplicht te zijn. Geloof niet, dat ik de wapenen zal neerleggen. Ik wil met open vizier, in 't open veld met u vechten.’</p>
<p>Dit alles werd met zooveel hartelijkheid en tevens zooveel vastheid van overtuiging gezegd, dat Willem niet kon nalaten den ouden heer de hand te drukken. ‘Al moet ik uw voorstel afwijzen,’ zei hij, ‘geloof, bid ik u, niet, dat ik ondankbaar ben voor het aanbod om mij te redden. Tot uw geruststelling meen ik er te mogen bijvoegen, dat ik, indien er werkelijk gevaar voor mij mocht bestaan, de middelen bezit om mij door elke ongelegenheid heen te slaan. Ik kan in den uitersten nood het gevaar op een hoogst eenvoudige manier bezweren.’</p>
<p>‘En die is?’ vroeg de oude heer met een ongeloovig gezicht.</p>
<p>‘Ik ben de zoon van den Burgemeester van Drysdale,’ antwoordde Willem. ‘Mij dunkt, daarin ligt voor u waarborg genoeg, dat mij geen haar zal gekrenkt worden.’</p>
<p>‘Ik was er al bang voor,’ viel de oude Brown hem in de rede, terwijl hij verdrietig het hoofd schudde. ‘Ik wou dat de burgemeester van Drysdale je vader niet was.’</p>
<pb n="42"/>
<p>Willem lachte overluid. ‘Mij dunkt, meneer Brown, dat u de hartelijkheid voor mij wel wat ver uitstrekt,’ zeide hij.</p>
<p>Maar de andere liet zich niet storen. ‘Gij verbeeldt u misschien dat men u zal ontzien om die familiebetrekking. Integendeel, mijn jonge vriend; men zal daarin een reden te meer vinden om u vast te houden. Welk een prachtige vangst, en hoe zal uw vader in 't nauw zitten als hem de keus gelaten wordt u tegen John Brown uit te wisselen. Natuurlijk zal men daarbij uw waarde zoo hoog opdrijven dat er nog wel wat losgeld zal bij moeten.’</p>
<p>Willem kon de gegrondheid van deze opmerking niet ontkennen. Doch hij antwoordde: ‘Ik reken in dit geval niet op de menigte, maar op de autoriteiten. Als ik mij naar den gouverneur begeef en zijne bescherming inroep, zal deze mij niet geweigerd worden.’</p>
<p>‘Natuurlijk niet,’ antwoordde de oude Brown, ‘Integendeel. De Gouverneur zal het zich tot een eer rekenen den zoon van een zoo gewichtig man te logeeren. Hij zal onmiddellijk eenige vertrekken in zijn eigen huis voor u laten gereed maken en uit overmaat van hartelijkheid niet dulden dat gij nog eerst naar uw hotel gaat. 't Zal blijken dat uw bagage al gehaald is en uw rekening al vereffend, en daar de berichten omtrent de stemming van het gemeene volk met elke minuut ongunstiger zullen luiden, zal de Gouverneur u met zijn eigen armen terug houden als gij hem ontsnappen wilt. Is nu een zoodanige gevangenis in uwe oogen verkieselijker dan de gewone, dan heb ik niets gezegd. Ga dan. Ik voor mij weet dan ten minste dat gij niet door het grauw zult mishandeld worden.’</p>
<pb n="43"/>
<p>Willem keek een poos nadenkend voor zich. ‘Meneer Brown,’ zei hij eindelijk. ‘Ik neem uw voorstel aan. Ik erken dat uwe wijze van beschouwing der dingen de meest praktische is.’</p>
<p>‘Wat zal ik u zeggen, jongeheer. Ik ben volstrekt geen geleerde. Ik heb maar een gewoon burgermansverstand, maar als men zoo oud is als ik en gewoon zijn oogen open te houden, dan leert men de menschen zoo zachtjes aan kennen. Maar komaan. De tijd dringt. Ik zal alles tot uw vertrek gereed maken, lntusschen houden wij ons alsof gij terugkomt. Wij laten uw valies met uw kleeren hier achter. Ik zal wel zorg dragen dat gij onderweg alles vindt wat ge kunt noodig hebben. Neem geen afscheid van Kitty. Laat ook baar in den waan, dat gij maar even met mij zijt uitgegaan. Eer we drie uur verder zijn, hebt gij niets meer te vreezen, of mijn naam is geen Brown.’</p>
<p>Het denkbeeld heen te gaan zonder de vrouw en haar kinderen, voor wie hij gedurende eenige dagen de rol van beschermer en voogd op zich genomen had, vaarwel te zeggen, stuitte Willem evenwel tegen de borst en hij verzette er zich tegen. ‘Ik geloof niet,’ zei hij, ‘dat uw schoondochter mij verklappen zal als ik haar beduid dat zij zwijgen moet. Voorts is het goed dat ik haar opzoek. Kom ik behouden in Drysdale, dan zal mijn eerste gang naar John zijn. Misschien heeft zij hem 't een of ander te zeggen.’</p>
<p>‘Ik geloof 't niet,’ antwoordde de oude heer. ‘Wat zij u te zeggen heeft, dat weet gij ook wel. Maar ga uw gang. Kitty is niet spraakzaam behalve onder haar kinde-<pb n="44"/>ren en in haar eigen huis. Zegt gij: zwijg, dan zal ze zwijgen.’</p>
<p>Willem nam dus afscheid van vrouw Brown en haar kinderen. De laatstgenoemden hingen lang aan zijn hals maar meer omdat zij dit een geschikte gymnastische toer vonden dan uit smartgevoel over zijn vertrek, dat, naar moeder zei, stellig maar heel kort duren zou. Meneer ging vader halen.</p>
<p>Zonder veel drukte bracht de oude heer nu Willem langs eenige achterstraten naar een ander gedeelte der stad, waar zijn wagentje op stal stond en zonder vertoeven reed hij met hem naar buiten. Op een uur afstands van de laatste huizen van Sidney nam hij zijn koers naar een eenzame boerderij, die, zooals Willem zich duidelijk herinnerde, terzijde van den weg lag, dien hij een dag of drie geleden met zijn kleine karavaan was langs getrokken. Hier verschafte de eigenaar hem, zonder veel navraag omtrent het doel zijner reis, een paard, dat Willem aan de laatste woning op Sidney'sch grondgebied moest afgeven. Vandaar zou de eigenaar het laten halen.</p>
<p>De oude heer Brown hielp zijn jongen vriend eigenhandig te paard en dwong hem in het laatste oogenblik voor een onaanzienlijk bedrag zijn schuldenaar te worden. ‘We zullen elkaar nog wel eens weerzien, meneer Stille,’ zei hij. ‘Dan kunt gij 't mij teruggeven.</p>
<p>‘En nu nogmaals mijn dank voor wat gij voor Kitty en de kinderen gedaan hebt. Groet John van zijn vader en zeg hem dat ik wel voorspeld heb dat 't zoo gebeuren zou. Maar laat hem maar moed houden. 't Zal spoedig in orde komen.’</p>
<pb n="45"/>
<p>‘Ik hoop 't, meneer Brown,’ antwoordde Willem, ‘'t Zal aan mij niet liggen indien de zaak niet heel gauw op vredelievende wijze beslecht wordt.’</p>
<p>Hij wilde heenrijden, doch de oude heer wenkte met de hand, dat hij nog even zou ophouden, ‘'t Zou misschien goed zijn, meneer Stille,’ zei hij ernstig, ‘dat gij al uwe krachten inspandet om 't daarheen te leiden, want heel veel geduld hebben wij niet. Uw landgenooten mogen uitgeslapen zijn, wij zijn ook niet van gisteren en ik heb u gezegd, dat ik met een heel leger van stevig gebouwde en kortaangebonden kerels naar Drysdale kom om den heelen boel onderste boven te gooien, als ze John een haar krenken. Laat hen oppassen daar ginds. En hiermee, goede reis en behouden thuiskomst, jongeheer.’</p>
</div>
<div type="chapter">
<pb n="46"/>
<head rend="h3">Achttiende hoofdstuk.<lb/>
Welkom thuis.</head>
<p>Willem reisde in een weinig opgewekte stemming huiswaarts. Toen hij, als een vluchteling door ach ter straatjes geleid, Sidney verliet, had hij duidelijk in de verte het gejoel der opgewonden volksmenigte gehoord. 't Had hem als hoon, en tevens als een vervloeking in de ooren geklonken.</p>
<p>Was hij een verrader van zijn land geworden, 't zij dan door eigen schuld, 't zij door de omstandigheden? Had de rol, die hij gespeeld had, van zelf tot zulk een uitkomst moeten, voeren of was hij het slachtoffer van het noodlot? Hoe dit zij, hij zou straks in zijn vaderstad en bij zijn bloedverwanten terugkomen als een brenger van droevige tijdi ngen. Ernstige verwikkelingen stonden voor de deur. En nog afgezien van die gevolgen van zijn dienstreis, stond 't vast dat hij in de laatste acht dagen meer van de zijnen vervreemd was dan ooit te voren gedurende de drie jaren afwezigheid, waarbij de indrukken elkander hadden afgewisseld als een staalkaart van zeden
<pb n="47"/>
en gewoonten. Het Malthusianisme had in de oogen van Willem Stille voor goed zijn bekoorlijkheid verloren. Niet als de oplossing van een groot economisch politisch vraagstuk, maar als een kolossale malligheid stond het hem voor den geest. De breede stroom des levens, waarin hij zich in de laatste dagen gebaad had, de forsche grepen op het gebied van handel en nijverheid, waarvan hij getuige geweest was en die noodzakelijk geworden waren door de zoogenaamde overbevolking, door het feit dat de een zoo goed als de andere zijn plaats wou hebben aan den gemeenschappelijken disch, en niet 't minst de kloeke figuren, waaronder hij verkeerd had en waarvan de oude heer Brown voor hem de type bleef, boezemden hem walging in voor het kleingeestig drijven van zijn eigen landgenooten. 't Was hem of hij van een groot woelig plein op een doodsche achterkamer verplaatst werd.</p>
<p>Doch hij moest voorwaarts. Met de voorkennis van de dingen die aanstaande waren, wilde hij zijn vader waarschuwen. Misschien was het gevaar nog te voorkomen en te bezweren.</p>
<p>Intusschen kon hij zijn reis niet meer bespoedigen dan hij deed. Opzettelijk hield hij zich nergens langer op dan onvermijdelijk was en trok hij zelfs met haast voort, zoo dikwijls de een of andere plek hem herinnerde aan de aardige kleine scènes, die de heenreis vervroolijkt hadden. Ook reisde hij dag en nacht door, zich slechts ophoudend om zijn paard eenige rust te gunnen. Doch eenmaal de grens over, moest hij te voet verder gaan.</p>
<p>Aan den morgen van den derden dag zag hij in de verte de torens van Drysdale en nu gevoelde hij zich tevens zoo uitgeput, dat hij op een grasveld ter zijde van den
<pb n="48"/>
weg neerviel en zich eeuige uren slaap vergunde. Daardoor stond de zon treeds hoog aan den hemel toen hij op de stad aanstapte.</p>
<p>'t Trof Willem niet, dat de omstreken van Drysdale, voor zoover hij daarover oordeelen kon, nog eenzamer en schraler bevolkt schenen dan te voren, maar toen hij vlak bij de stad kwam, bleek hem alras, dat daarbinnen een ongewone drukte heerschte. Een dichte menigte, zooals hij nog nooit in Malthusia bijeengevonden had, vulde de straten, die toegang gaven tot het centrum. Tegen de gewoonte ging zij niet stil en vreedzaam voort als een kalme rivier, maar onrustig bewoog ze zich, blijkbaar gedreven door driften en hartstochten van dreigend gehalte. Willem merkte met de uiterste verbazing mannen op, die de armen bewogen zooals men volksmenners veelal pleegt te zien doen. Onder de massa vertoonden zich dreigende, ver van onschuldige gezichten of een angst die niet dan door ontzettende gebeurtenissen scheen te kunnen verklaard worden.</p>
<p>Willem Stille kon zijne oogen niet gelooven, doch ontving, nadat hij zich onder de menigte begeven had, slechts onzamenhangende antwoorden op zijn herhaalde vraag naar de oorzaak van deze zeldzame verschijnselen. Men keek hem aan als kon men niet gelooven, dat hij onkundig was van de dingen, die er hadden plaats gehad en die blijkbaar van hoogernstigen aard moesten zijn. Een man van gevorderden leeftijd gaf hem zelfs onbewimpeld te kennen, dat hij de vraag voor een laffe grap hield. Wie was in Malthusia zoo weinig op de hoogte, dat hij niet zon weten wat er gaande was!</p>
<pb n="49"/>
<p>Naarmate Willem het middelpunt van de stad naderde nam de drukte toe. Bij het raadhuis moest hij zich zelfs met geweld een weg banen en niet voor hij op de stoep van zijns vaders huis stond, kon hij vrij ademhalen. Een angstig voorgevoel had zich intusschen gaandeweg van hem meester gemaakt en zoodra de deur geopend was liep hij haastig naar binnen, als zou hij nu eindelijk de vreeselijke tijding vernemen, die in de lucht scheen te zweven.</p>
<p>Nog eer hij halverwege den gang was gekomen, snelde Emilia, die zijn stap herkende, hem te gemoet. Ze zag er bleek en ontdaan uit. Haar oogen waren rood als van iemand, die veel en bitter geweend heeft. Haar gewone zelfbeheersching, die in den regel door iets minachtends in haar geheele houding versterkt werd, scheen haar geheel verlaten te hebben.</p>
<p>‘Emilia,’ riep Willem, ‘zeg mij in 's hemels naam wat hier gaande is. Is papa of mama iets overkomen?’</p>
<p>‘Ik ben blij dat gij eindelijk terug zijt,’ klonk het antwoord van Emilia, terwijl ze hem om den hals viel. ‘Hoe heb ik naar u verlangd en welke angsten heb ik om u uitgestaan! Doch stel je in zoover gerust. Papa en mama zijn niet ziek, maar een diepe rouw is op ons huis gevallen.’</p>
<p>‘Ik blijf bedaard, lieve. Als er niemand ziek is, zal de rest zich, dunkt mij, wel schikken,’ zei Willem, wien 't werkelijk op dat oogenblik was, alsof hij zich reeds verlicht gevoelde. ‘Alle andere rampen zullen wij wel te boven komen.’</p>
<p>‘Dat gij mij ook zoolang in angst kondt laten,’ ver-<pb n="50"/>volgde Emilia. ‘Vader is zich zelf niet en gij weet hoe ik zoo goed als geheel alleen sta. 't Zijn hier afschuwelijke menschen. Als gij niet weg geweest waart, zouden zij 't niet hebben durven wagen vader zoo aan te vallen. O, als gij alles wist....’</p>
<p>‘Ik weet alleen, dat jij een kloeke, ferme meid bent,’ viel Willem haar in de rede, ‘en dat ik geen verstandig woord kan antwoorden voordat ik een verstandige verklaring gekregen heb van de krankzinnigheid, die geheel Drysdale schijnt te hebben aangetast. Ik heb mij met geweld een weg moeten bauen door al de gekken, die het raadhuis belegeren. Wat beduidt dit alles? Nu ik maar weet, dat 't geen quaestie van dood of ziek zijn is, kunt ge mij gerust alles zeggen.’</p>
<p>Ze waren intusschen de huiskamer binnengegaan, waar op dat oogenblik niemand anders aanwezig was. ‘Mama zit boven te schreien. Mama doet de laatste dagen niets anders,’ zei Emilia op Willem's vragend rondkijken. ‘Papa is van den morgen tot den avond op het raadhuis. Wat ben jk blij dat gij er nu zijt. Ik zou gestikt zijn als ik nog langer mijn toorn en droefheid in machtelooze eenzaamheid had moeten verteeren.’</p>
<p>Willem was nu genoegzaam zich zelf meester om aan alle geheimzinnigheden een einde te maken. ‘Schei bid ik je,’ zei hij beslist, ‘nu uit met in raadselen te spreken. Antwoord mij kort en goed. Wat is er gebeurd? Als ik je goed begrepen heb, dan betreft de beweging daarbuiten niet ons persoonlijk, maar het raadhuis, de overheid, de hooge regeering. Is dat zoo?’</p>
<p>‘Ja,’ antwoordde Emilia haastig. ‘Maar dat is waar
<pb n="51"/>
't vader betreft immers hetzelfde. Vader is in allerlei schandelijke intrigues gewikkeld. Er is een partij, die hem belaagt en verdacht maakt. Ze hebben 't ook op u voorzien. O, ge weet niet, welke lage streken ze gebruikt hebben om u bij vader zwart te maken.’</p>
<p>Willem beefde op deze mededeeling, welke met angstige gejaagdheid gedaan werd, want het voorgevoel dat hem onderweg reeds gepijnigd had, scheen maar al te spoedig werkelijkheid te zullen worden, doch hij vermande zich om der wille van Emilia en gevoelde werkelijk zijn gewone kloekheid herleven, nu hij meer en meer bekend werd met den aard van het gevaar. ‘Wie zijn 't, die vader kwaad willen?’ vroeg hij.</p>
<p>‘Ze zijn allemaal tegen hem,’ antwoordde Emilia. ‘Allemaal en natuurlijk zijn de Talandiers, vader en zoon, aan het hoofd.’</p>
<p>‘Natuurlijk. Dat kon ik vermoeden. En trekt vader zich die beweging sterk aan?’</p>
<p>‘Hij zou 't zich zeker veel meer aantrekken als ze uw naam er niet bij noemden en u de leelijkste beschuldigingen naar het hoofd gooiden. O, Willem, om uwentwil eigenlijk alleen ben ik zoo angstig geweest. Ik begrijp nog niet hoe gij veilig hier gekomen zijt. Ze hebben u stellig niet herkend?’</p>
<p>‘Zoudt gij dan meenen dat ik persoonlijk gevaar liep?’ vroeg Willem en dit denkbeeld verrees op dit oogenblik voor zijn geest meer als een komisch, dan als een ernstig. ‘Gij begrijpt wel, dat ik voor uw Drysdaalsche helden niet erg bang ben. Maar laat ons gaan zitten en vertel mij liever alles geregeld. Ik heb het ergste nu toch al
<pb n="52"/>
gehoord en ge ziet dat ik heel hedaard ben. Wat is er eigenlijk gebeurd?’</p>
<p>‘Je waart pas weg,’ zei Emilia, ‘of het begon al. Reeds den volgenden morgen moest de Groote Raad weer in een buitengewone zitting bij elkaar komen. Meneer Talandier had dit geëischt. Hij had een belangrijk voorstel te doen waarvan, zoo 't heette, het zijn of niet-zijn van de republiek afhing.’</p>
<p>‘Net iets voor meneer Talandier,’ merkte Willem even op. ‘Hij heeft dus opzettelijk de zaak van John Brown eerst laten afloopen om geen twee dingen te verwarren en daarna zijn wraaklust gekoeld?..’</p>
<p>‘Zoo is 't. Het is gebleken, dat dit werkelijk zijn methode geweest is. Openlijk heeft hij gezegd, dat hij opzettelijk gezwegen had zoolang er geen uitspraak in de zaak van Brown was gevallen. 't Was altijd zijn beginsel elke zaak afzonderlijk te behandelen. Ook gaf hij niet onduidelijk te kennen dat hij bang geweest was, dat de leden van den Raad onder den indruk van de veroordeeling van Brown, allicht te zwak, te toegevend, te barmhartig zouden geweest zijn jegens diens medeplichtigen.’</p>
<p>‘Jegens de medeplichtigen van Brown?’</p>
<p>‘Ja, zoo noemde hij vader en jou, en allen die zwak geweest waren of te weinig hadden acht gegeven, toen Brown indertijd hier kwam om de hoeve te huren... Maar ik vertel misschien te verward wat er gebeurd is; laat mij....’</p>
<p>‘Ik moet erkennen, lieve,’ viel Willem haar in de rede, ‘dat gij duidelijker zoudt zijn indien gij meer geregeld verteldet wat er gebeurd is. Doe uw best en stel u daarbij voor, dat ik niets weet.’</p>
<pb n="53"/>
<p>‘Luister dan,’ zei Emilia, die zich over haar zenuwachtigheid begon te schamen. ‘Ik erken, dat gij er op deze manier niet achterkomt. Zijt gij niet gisteren voor acht dagen vertrokken? Welnu, pas waart gij weg zooals ik zei of meneer Drysdale kwam hier om vader te spreken en hem mee te deelen dat meneer Talandier, gebruik makend van zijn recht als lid van den Grooten Raad, een tweede buitengewone zitting geëischt had en wel binnen zes uren, omdat het land in gevaar was. ‘Ik kan er tot mijn spijt niets aan doen,’ hoorde ik meneer Drysdale bij het heengaan zeggen. ‘'t Is niet twijfelachtig dat deze zaak voor u onaangenaam dreigt te worden. Doch ik zal mijn best doen om u er uit te redden gelijk ik reeds heb gedaan.’ Vader antwoordde toen, dat hij voor dit laatste zeer dankbaar was en dat hij op meneer Drysdale rekende. Hij had er overigens weinig moed op. Als men hem geen kwaad wilde brouwen, dan zou men de zaak niet weer hebben opgerakeld.</p>
<p>Dien eigen middag nog had de tweede buitengewone zitting plaats en daar ontwikkelde meneer Talandier de gronden voor zijn stilzwijgendheid, om vervolgens op de noodzakelijkheid te wijzen van een zelfstandig onderzoek naar al wat met de verhuring van de hoeve aan John Brown in verband stond. 't Was gevaarlijk voor de eer en de rust van den staat indien zij, die zich op de een of andere wijze aan plichtverzuim of nalatigheid mochten hebben schuldig gemaakt, ongestraft bleven. Daarentegen mocht men ook niet dulden dat eerbiedwaardige dienaren van de republiek onrechtvaardiglijk verdacht werden de hand in de zaak van John
<pb n="54"/>
Brown gehad te hebben. Hij vorderde dus de benoeming van een commissie van onderzoek, die onmiddellijk haar werk zou beginnen en allen in het verhoor nemen, van den hoogste tot den laagste, om daarna rapport uit te brengen aan den Raad, die zich tot aan het einde van het onderzoek permanent moest verklaren.</p>
<p>‘De raad vereenigde zich met dit voorstel en de commissie werd benoemd. Reeds uit de samenstelling bleek dat 't een doorgestoken stuk was. Meneer Talandier zelf is de leider der commissie en werd tot rapporteur benoemd. De andere twee leden Besant en Swaagman doen alles wat hij wil en kijken door zijn bril. Vader werd dadelijk het eerst ondervraagd. 't Rapport luidde later bij het verslag, dat hij bekend had onvoorzichtig en onberaden te werk te zijn gegaan bij de verhuring aan een vreemdeling, van wien men niets wist; dat hij daardoor de rust van Malthusia in gevaar gebracht had en diensvolgens ernstig te kort gekomen was in de plichten van den hoogsten magistraat, die nooit mag nalaten wakker en waakzaam te zijn. Gij begrijpt wat 't voor vader geweest is, en nog is, aldus aan de kaak gesteld te worden. De kroon is hem nu reeds van het hoofd gevallen. Gij zoudt hem dan ook niet herkennen, zoo oud is hij geworden.’</p>
<p>‘'t Was te voorzien,’ zei Willem, ‘dat Talandier 't daarheen sturen zou. Maar mij dunkt, deze beschuldiging vormt nog geen grondslag voor de verdenking van ernstig plichtverzuim. Vader had waakzaam kunnen zijn; hij had dit zelfs moeten weten, maar verder kan men toch niet gaan.’</p>
<pb n="55"/>
<p>‘Alsof dit voor een man als vader, die geheel in de deftigheid en onkreukbaarheid van zijn ambt opgaat, niet reeds meer dan genoeg was. Je weet, Willem, ik heb om die deftigheid en onkreukbaarheid menigmaal hartelijk gelachen, maar nu zou ik er om kunnen schreien en ik heb er menigen traan om gestort. De Talandiers hebben 't er bovendien niet bij gelaten. Hun plan was blijkbaar te voren opgezet en kant en klaar gemaakt. Toen vader een knak in de publieke opinie gekregen had, hebben ze uw doopceel gelicht en hier vonden zij rijker stof. Verbeeld u ze wisten alles, tot zelfs dat wij dien avond naar de boerderij zijn geweest en dat wij met de kinderen van Brown gespeeld hebben.’</p>
<p>‘Natuurlijk heeft Talandier Senior of Junior ons dan begluurd en beluisterd,’ zei Willem.</p>
<p>‘Dat heeft de commissie in 't midden gelaten, maar ze hebben onze vriendelijkheid voor de Browns in verband gebracht met de opdracht aan u om de vrouw met haar kinderen naar Sidney te brengen. Dat was ook al weer omdat vader bang was, dat John Brown meer verklappen zou dan vader lief was indien hij niet vriendelijk bejegend werd. Vader en gij speelden in dit opzicht één en hetzelfde spel met de vrijheid en de eer van de republiek. Enfin, Willem, 't was een blijkbaar opzet om door alles en allerlei vader in verdenking te brengen. O! wij worden wel vreeselijk gestraft voor mijn onwil om Frits Talandier in genade aan te nemen.’</p>
<p>'t Was blijkbaar, dat Emilia in de jongste dagen heel wat angst moest hebben uitgestaan. Waar was haar kloekheid! Waar haar minachting voor de Drysdalers! Waar
<pb n="56"/>
haar humor, die zoo vaak in oneerbiedigheid jegens haar vader en moeder was overgeslagen. Willem kon niet nalaten dat op te merken. ‘Ik herken u bijna niet meer,’ zei hij vriendelijk.</p>
<p>‘Ik geloof het gaarne. Ik herken ter nauwernood mijzelve. Ik heb een voorgevoel alsof 't niet bij dit kluchtspel door de Talandiers opgevoerd blijven zal, of ons werkelijk vreeselijke dingen boven het hoofd hangen.’</p>
<p>‘Dan moet ik je pols eens voelen,’ zei Willem zijn best doende om te schertsen. ‘Als jij, die altijd zoo flink en vroolijk bent, begint met voorgevoelens en droombeelden, dan ben je zeker ziek. Intusschen moet ik erkennen dat 't ook mij verbaast, dat de haat en de afgunst zóó spoedig kans van slagen hebben gekregen. Maar ik ben niet bang. Vader zal er zich wel door heen slaan.’</p>
<p>‘Ik ben minder bang voor vader dan voor u, Willem. 't Is hun dan ook minder om vader dan om u te doen, en gij begrijpt als dat duidelijk wordt dan zullen de Drysdales zich veel eerder bij de tegenpartij, dan bij ons voegen. Gij begrijpt toch wel waarom ze u kwaad zoeken te brouwen?’</p>
<p>‘Omdat ik Sophie Drysdale een paar aardigheden gezegd heb en mij toch niet in het net wil laten vangen,’ zei Willem glimlachend.</p>
<p>‘Voor een gedeelte, en voor de rest om u uit het zaâl te lichten.. Talandier moet openlijk gezegd hebben, dat Frits net zoo goed eens burgemeester kon worden als jij.’</p>
<p>‘Iets wat <hi rend="i">ik</hi> niet tegenspreek,’ zei Willem. ‘Ik geloof zelfs dat hij een beter burgemeester zou zijn dan ik.
<pb n="57"/>
Ook doe ik met pleizier ten zijnen behoeve afstand als hem dit gelukkig kan maken.’</p>
<p>‘Ik zou er ook vrede mee hebben,’ zei Emilia, ‘als vader zich dat niet zoo vreeselijk zou aantrekken. Ik heb in de laatste dagen wezenlijk medelijden met den goeden man. 's Morgens als ik beneden kom om het ontbijt klaar te zetten, vind ik hem al in de ontbijtkamer. Daar loopt hij heen en weer en praat met de portretten aan den muur. Ik maak mij wezenlijk angstig over hem. 't Is ook wel wat hard, al begrijpt ge wel, dat ik persoonlijk er niets om geven zou; maar vader is nu al de tiende burgemeester in de familie.’</p>
<p>‘En ik zou dus de elfde wezen,’ viel Willem lachend in. ‘Nu dat zou nog wel over te komen zijn, geloof ik. Ik heb immers al meer dan eens aan vader gezegd, dat ik er geen zin in had en dat ik er geen talent voor bezat.’</p>
<p>‘Dat is 't juist, Willem,’ antwoordde Emilia. ‘Vader combineert het een met het ander en dat maakt hem diep ongelukkig. Hij voelt, dat gij uwerzijds weinig tegenstand zult bieden als ze u het burgemeesterschap gaan betwisten en wat erger is, hij zelf weet dat hij er niet buiten zal kunnen u te vervolgen.’</p>
<p>‘Mij te vervolgen!’ riep Willem verbaasd.</p>
<p>‘Ja. Vader is er achter gekomen dat gij John Brown voor uw vertrek hebt opgezocht en hij heeft, geloof ik, eenig vermoeden dat gij de reis naar Sidney heel anders hebt opgevat dan de dienstijver vorderde. De drie beambten, die met u mee geweest zijn, en de koetsiers zijn al in streng verhoor genomen. Ofschoon zij tot-nog-toe
<pb n="58"/>
niets bezwarends bekend hebben, bekruipt mij toch elk oogenblik de vrees, ook van dien kant iets vreeselijks te zullen hooren. Of is alles zoo behandeld, dat onze vijanden er niets kwaads uit halen kunnen?’</p>
<p>Willem glimlachte. ‘Lieve Emilia,’ zei hij, ‘jij weet van het speelgoed en je bent dus half en half in het complot geweest. 't Is waar, ik geloof niet dat die reis als ze in al haar bijzonderheden bekend wordt mij bepaaldelijk goed zou doen, nu ik op weg ben een hoogverrader te worden. Maar ik ben van dien kant nog al gerust. De veldwachters en de dienders hebben alle reden om te zwijgen en de koetsiers zijn ook niet geheel zonder schuld. Ik heb gezorgd dat ze mijn medeplichtigen zijn geweest. Zij zullen wel hun mond houden.’</p>
<p>Hij vertelde in 't kort wat er gebeurd was. De plastische voorstelling van het bivouac en de bijzonderheden van de laatste dagreis brachten hem zelfs in een opgeruimde stemming. ‘Je hadt moeten zien, Emilia, hoe die oude ingeroeste Malthusianen zich door die kleine bende lieten ringelooren. 't Was de overmacht van jeugd en bevalligheid. Zij hebben in dat opzicht vrij wat meer op hun geweten, dan ik. Maar,’ vervolgde Willem eensklaps, ‘terwijl wij bezig zijn met onze redenen tot ongerustheid en bezorgdheid te wegen, vergeet ik dat er iemand is, die er nog wat heel erger aan toe is. Hoe is 't met John Brown? 't Was eigenlijk mijn plan geweest 't eerst naar hem toe te gaan. Ik heb dit aan zijn vrouw beloofd en ik brand van verlangen om hem omtrent zijn gezin gerust te stellen en hem te zeggen dat zij goed en wel bewaard zijn onder het oog van zijn eigen vader. Maar ik ben
<pb n="59"/>
mijns ondanks door den stroom van volk hierheen gedreven en toen ik bemerkte dat er iets bijzonders gebeurd was, dreef mij ook de angst naar u en onze ouders. Maar hoe is 't met John Brown? Hebt gij gezorgd dat het hem aan niets ontbrak?’</p>
<p>‘Ik heb mij stipt aan uw verzoek gehouden,’ antwoordde Emilia, ‘Ofschoon 't niet gemakkelijk was. De cipier was ook al bang in de zaak betrokken te worden en 't kostte elken dag meer geld om hem zijn angst te doen overwinnen. Maar Willem, wat ik je bidden mag, ga niet naar John Brown toe. Waartoe zou dat dienen? Dat zijn vrouw en kinderen goed zijn aangekomen, weet hij al. Vader heeft hem dit, toen de expeditie met uw berichten was teruggekomen, officieel laten aanzeggen in de hoop, dat hij daardoor er te gemakkelijker toe zou overgaan om boete te doen en vergiffenis te vragen. Maar vader zou woedend wezen als hij hoorde dat gij op deze manier uw vijanden wapenen in de hand gaaft. Als gij nog iets aan den gevangene te zeggen hebt, schrijf 't dan op. Ik zal wel zorgen dat hij 't in handen krijgt.’</p>
<p>‘Je bent al te bezorgd, lieve. Ik beloof je, ik zal voorzichtig zijn. Evenwel ik <hi rend="i">moet</hi> John Brown onverwijld spreken. Er hangt daarvan meer af dan gij denkt.’</p>
<p>Emilia keek hem angstig aan. ‘Spreek er dan met vader over. Misschien keurt die 't dan goed.’</p>
<p>‘Ik zal vader behoorlijk op de hoogte brengen eer ik ga. Maar ik herhaal dat ik John Brown persoonlijk spreken moet. John Brown alleen kan voorkomen.’....</p>
<p>Hij hield plotseling op, want hij begreep, dat hij te ver gegaan was en Emilia's doodsbleek gelaat zei hem,
<pb n="60"/>
dat zij meer vermoedde dan ze zeker wist. ‘Wat kan John Brown alleen voorkomen?’.. vroeg zij gejaagd.</p>
<p>‘Ik bedoelde,’ antwoordde Willem zich hervattend, ‘ik bedoelde eigenlijk, dat als John Brown over te halen is om gratie te vragen en ontslagen wordt, zoodat ook hij met den meesten spoed over de grenzen kan gebracht worden, de heele zaak in eens zoo goed als dood is. De Talandiers verliezen dan den persoon om wiens wangedrag, al wil men de beide quaesties ook nog zoo streng scheiden, de heele boel draait en dan krijgt vader weer rust.’</p>
<p>Emilia keek hem ongeloovig en stil verwijtend aan. Gij zegt niet wat ge denkt, Willem,’ zei ze zacht. ‘Gij verbergt mij het een en ander. 't Is niet lief van u. Ik meende dat ik uw volle vertrouwen bezat.’</p>
<p>‘En gij meent nu dat dit niet het geval is. Welke reden hebt gij te denken dat ik u iets verzwijg?’</p>
<p>Emilia keek een heele poos nadenkend voor zich. Daarna het hoofd oprichtend en Willem recht in de oogen kijkend, zei ze: ‘Ik laat mij niet misleiden. Ik wist dat er meer is dan het gevaar 't welk ons van den kant der Talandiers bedreigt. Ik heb mijn oogen om te zien en mijn ooren om te hooren.’</p>
<p>Willem schrikte van deze woorden. Hij wou Emilia zooveel mogelijk sparen, want hij vleide zich dat hij den storm uit Sidney nog zou kunnen bezweren, als John Brown maar wou mee werken. Doch Emilia scheen er reeds iets van te vermoeden. Was dat een teeken dat de omstandigheden sneller hadden gereisd dan hij?</p>
<p>‘Ik begrijp niet wat gij vermoeden kunt,’ zei hij ontwijkend.</p>
<pb n="61"/>
<p>‘Eergisterenmorgen toen wij nog aan het ontbijt zaten,’ antwoordde Emilia, als gaf zij met het historisch verbaal tevens de conjectuur, ‘eergisteren kwam er een telegram uit Sidney. Ik zag dat papa zoo bleek als een doode werd en nadat hij tegen zijn gewoonte haastig een kop thee gedronken had, liep hij de deur uit. Op de vraag van mama en mij of die telegram iets kwaads bevatte, kregen wij een ontwijkend antwoord, 's Middags aan tafel kreeg vader er twee achter mekaar, die evenmin iets vroolijks schenen te bevatten. Ze kwamen ook ait Sidney en gisteren regende 't letterlijk uit dien hoek. Wat beduidt dat? Gij waart toen de depèches kwamen, zooals ik nu weet, niet langer in Sidney. Van u kunnen ze dus niet geweest zijn. Nu gij hier gezond en wel voor mij staat, begrijp ik ook, dat papa ons niet misleidde toen hij verzekerde, dat 't geen verontrustende tijdingen omtrent u waren. Mama en ik dachten daar natuurlijk 't eerst aan, maar papa stelde ons gerust. Wat kan er dus in die telegrammen gestaan hebben en van wie zijn ze? Van middag zijn er al weer twee of drie bezorgd en wie weet hoeveel papa er op het raadhuis nog gekregen heeft?’</p>
<p>‘'t Zullen gouvernementsdepêches zijn,’ zeide Willem ontwijkend, door deze mededeeling niet op zijn gemak. ‘Voor zoover ik weet is er in Sidney niets bijzonders gebeurd.’</p>
<p>‘Ja wel,’ viel Emilia hem in de rede. ‘De couranten zijn vol van een vreeselijk oproer, dat daar moet hebben plaats gehad. Waart gij toen al weg?’</p>
<p>‘Waarschijnlijk,’ bracht Willem niet zonder een hooge
<pb n="62"/>
kleur er uit. ‘Ik heb er tenminste niets van gezien.’</p>
<p>‘'t Moet verschrikkelijk wezen. Drie dagen en nachten moet het volk de stad als 't ware in zijn macht gehad hebben en het gouvernement is genoodzaakt geweest militaire maatregelen te nemen. Er zijn volgens de couranten eenige honderden gearresteerd. Men spreekt van verscheiden menschen, die onder den voet geraakt zouden zijn en vertrapt zijn geworden. Die tijdingen hebben hier zoo'n indruk gemaakt, dat men van alle kanten aan komt loopen en het raadhuis bestormt om de jongste depèches, want, ik weet niet waarom, maar sedert gisteren heeft papa het telegraaf kantoor onder zijn rechtstreeks toezicht genomen en is 't verboden aan iemand of aan eenige courant mededeelingen te doen, die niet van het raadhuis uitgaan. Wat er nu komt wordt van het balkon afgelezen.’</p>
<p>‘Natuurlijk voor zoover vader dit noodig en oorbaar vindt,’ zei Willem. ‘Nu, ik vind dien maatregel niet ondoelmatig. Sidney ligt met den spoortrein maar een uur of tien hier vandaan. Iedereen weet hoe licht de vlam overslaat als 't volk in beweging is. 't Werkt als een aanstekelijke of een epidemische ziekte. 't Zit in de lucht en niemand kan de gevolgen berekenen.’</p>
<p>Emilia glimlachte ondanks haar angst. ‘Onze goede, beste Drysdalers zijn anders kalm en rustig genoeg, lieve Willem. Ik zou hier wel eens een oproer willen zien. 't Is natuurlijk niets anders dan nieuwsgierigheid. Nu, ik ben nieuwsgierig.’</p>
<p>‘Zeg niet, dat 't alleen nieuwsgierigheid is,’ zei Willem, die zelf hoe langer hoe minder op zijn gemak geraakte,
<pb n="63"/>
‘zeg dat niet. Toen ik hierheen kwam, heb ik onderscheiden Malthusianen gezien, voor wie ik werkelijk bang werd. Zoo akelig nijdig zagen zij er uit. Ik stem u toe dat een Drysdaalsch oproer een ondenkbaar iets is, als men de hartstochten nooit heeft zien werken; maar wie kan vooruit zeggen, hoeveel hartstochtelijkheid er nog in zit? Maar intusschen zie ik meer en meer in, dat ik niet beter kan doen dan mij rechtstreeks tot vader wenden om geheel op de hoogte te komen. Ik ga dadelijk naar het raadhuis.’</p>
<p>‘En niet eerst naar John Brown?’ vroeg Emilia angstig. ‘Denk er aan, dat ze er al weer venijn uit zullen halen als gij in de buurt van de gevangenis gezien wordt en dat zal koren op den molen van vaders vijanden zijn. Laat gij 't niet om u zelven, laat 't dan om papa.’</p>
<p>‘Wij zullen zien, lieve. Zooals ik vermoed dat de zaken staan, is het eerste vereischte dat ik met vader spreek. Als mijn vermoeden juist is, dan is elke geheimzinnigheid mijnerzijds een onvoorzichtigheid. Laat mij dus eerst naar het raadhuis gaan. Ik beloof je plechtig dat ik aan niemand liever dan aan mijn wakkere zus de geheele historie vertellen zal, wanneer ik mij van mijn officieelen dienstplicht gekweten heb. Ik ben nog altijd in gouvernementsdienst en ben nog niet gedechargeerd.’</p>
<p>Hij poogde te glimlachen, maar 't ging niet best en Emilia had de tranen in de oogen. ‘Ik voorzie ernstige gebeurtenissen,’ zei ze angstig. ‘O, Willem, als jij maar niets onvoorzichtigs gedaan hebt.’</p>
<p>‘Iets onvoorzichtigs is mogelijk,’ antwoordde Willem zoo luchtig als hij kon. ‘Maar dan is 't ook niets dan
<pb n="64"/>
een onvoorzichtigheid geweest, lieve. Daarvan zijt gij toch wel overtuigd, nietwaar?’</p>
<p>‘Als van mij zelve,’ zei Emilia met warmte, terwijl zij hem de hand reikte. ‘Maar weet gij wat ik in de laatste dagen, zeker doordien ik mij zoo eenzaam en verlaten gevoelde, dikwijls gedacht heb? Dat, hetzij dan door onze schuld of buiten onze schuld, 't wel ontzettend is voor papa en mama, dat de beide jongste en misschien laatste telgen van het geslacht der Stilles, allebei zulke ketters zijn?’</p>
<p>‘Gij hebt gelijk, lieve Emilia. Dat is ook verschrikkelijk. En weet gij wat ik nog erger vind?’</p>
<p>Ze keek hem nu weer glimlachend aan, want 't was alsof het geval minder ontzettend was, naarmate men het meer op een afstand, als een groote familieramp, een uitspraak van het noodlot ten aanzien van een geheel geslacht beschouwde. ‘Erger kan 't niet,’ zei ze daarom weer glimlachend.</p>
<p>‘Ik vind het erger dan erg,’ antwoordde Willem. ‘Dat ik, de zoon en erfgenaam, dagelijks nog dieper in de ketterij wegzink dan alreeds het geval was. - - Doch,’ ging hij voort, ‘'t is nu geen tijd om daarover te mijmeren, veel minder zich vroolijk te maken. Ik ga nu naar het raadhuis om met papa te spreken.’</p>
<p>Emilia stond op en hield hem tot aan de voordeur gezelschap. Bij het afscheid nemen op den drempel hield zij haren broeder langer dan gewoonlijk omarmd. ‘Als u maar niets kwaads overkomt, mijn nobele ketter,’ zei ze pijnlijk lachend.</p>
<p>‘Heb daar geen zorg over. 't Ergste zou wezen, dat
<pb n="65"/>
ik voor de commissie, die stellig al op mij zit te wachten, ter verantwoording geroepen word. Maar dat zal ook wel zoo'n vaart niet loopen. Ze weten alles reeds en mijn vonnis zal wel geteekend liggen. En nu, adieu. Ik kom gauw terug.’</p>
<p>De voordeur viel achter Willem dicht en met haastige schreden begaf hij zich naar het raadhuis. Doch toen hij vijf en twintig pas gedaan had, kwam hem al een bode tegen. Men had reeds vernomen, dat hij terug was. De burgemeester had order gegeven zijn zoon onverwijld te gaan verwittigen, dat hij zonder dralen onmiddellijk bij zijn vader verwacht werd. Op het gezicht van den bode lag bij deze mededeeling een waas van officialiteit, aan welks beteekenis Willem niet kon twijfelen. Dit halve verzoek was een formeel bevel en voorspelde niets goeds. Ook kon Willem datzelfde uit honderd gezichten tegelijk lezen toen hij, op een kleinen afstand door den bode gevolgd, in de buurt van het raadhuis kwam. Die hem kenden wezen hem aan anderen, die hem niet kenden, en hier en daar werden de schouders opgehaald of blikken op hem gevestigd, die alles behalve welwillend mochten heeten. Ook scheen 't wel dat de intiemer bekenden onder de menigte, wie hij rakelings voorbijging, zich opzettelijk van hem afwendden en zich hielden alsof zij hem niet zagen, een gewaarwording, die altijd hoogst onaangenaam is, maar ons dan vooral pijnlijk aandoet wanneer wij een poos buiten onze gewone omgeving geweest zijn. Toch was Willem, even als ieder onzer op zijn beurt is, te hooghartig om te laten merken, dat dit hem hinderde.</p>
<p>Bij het raadhuis gekomen, sloeg hij nog even het oog
<pb n="66"/>
op een groep onder een der vensters en herkende meneer Talandier, die bezig was een telegram aan een menigte boeren en buitenlui te verklaren en dien waarschijnlijk op zijn manier toelichtte. Toen de oogen der beide beeren elkaar ontmoetten, was 't duidelijk dat zij door dezelfde gedachte bezield werden, de wensch namelijk zonder straf of wroeging elkaar den hals te mogen omdraaien.</p>
</div>
<div type="chapter">
<pb n="67"/>
<head rend="h3">Negentiende hoofdstuk.<lb/>
Op het Raadhuis.</head>
<p>Als een wolk, tot de randen toe met electriciteit geladen, had zich de zenuwachtigheid om en in het raadhuis te Drysdale gelegerd. Geen gang of hij was vol van gevaarlijke ontplofbare stoffen. Geen hoek of men voelde zich gedrukt door een atmosfeer, die het hart benauwde en ruimte bood voor de angstigste voorgevoelens. Men ademde overal bang en zwaar. Men werd van alle kanten belegerd door een heir van vermoedens en waarschijnlijkheden. Men tastte als met de handen én wat het hart niet in zich wilde opnemen én wat de verbeelding vreesde te klein zich voor te stellen. Er was een onheil in aantocht. Hier, daar, ginds en waar niet al? dreigde het nader te komen en de angstigen te overvallen. Men vreesde het af te wachten, doch men kende het tooverwoord niet om het te bezweren. De zenuwachtigheid lag op de hooge trappen, die de stoep vormden en zweefde uit het ruime voorportaal den bezoeker te gemoet. Zij beheerschte de groepen die zich voor den ingang van
<pb n="68"/>
de groote zaal gevormd hadden. Men durfde niet gissen, niet vragen, niet raden wat de naaste toekomst brengen zou en men zou sgestikt hebben als men geen lucht had mogen geven aan de duizenderlei gewaarwordingen, die de naaste omstandigheden ver vooruit liepen. Iedereen wist alles en niemand durfde iets met zekerheid zeggen. Iedereen had achter de schermen gekeken maar den afloop van het drama, waarin allen een rol vervulden, was nog een diep geheim. Iedereen stelde op zijn beurt zijnen buurman gerust en lachte om diens vrees, maar geen mensch geloofde een woord van wat de anderen hem tot zijn geruststelling en bevrediging vertelden. Ook was er geen enkele, die in den grond der zaak zijn eigen zenuwachtigheid niet als een soort van religieuse geestverrukking en die van den man, die naast hem stond, als waanzin beschouwde.</p>
<p>Toen Willem de trappen opgeklommen was, week het geheele personeel van hooge ambtenaren achteruit en toen hij zich tot de dichtst bij staanden om opheldering wendde, bleken allen met doofheid en stomheid geslagen. Wat was de reden van de ongewone drukte in de straten? Waarom vulde een onafzienbare menigte het plein voor den tempel der gouvernementeele majesteit en waarom waren allen, die eenig aandeel hadden aan het gezag bijeengekomen in plaats van elk voor zich bezigheid te zoeken in zijn eigen huis en bedrijf? Men scheen de genoemde drukte niet opgemerkt te hebben en in de buitengewone opkomst van de vertegenwoordigers van het openbaar gezag niets merkwaardigs te zien. Daarentegen keek men Willem Stille aan alsof men van hem inlich-<pb n="69"/>tingen verwachtte, reeds sedert uren en dagen had uitgezien naar zijn komst om eindelijk verlost te worden van de onzekerheid, die allen als lood op de borst drukte. Of was 't niet hoog tijd voor de oplossing van alle raadselen?</p>
<p>Willem was niet in een stemming om een studie te maken van den angst zijner medeburgers of zich te verdiepen in de oorzaak van hun zeldzame overspanning. Wat hij van Emilia vernomen had, hield hem op zijn hoede tegen de nieuwsgierigheid en hij achtte het beneden zich door gehuichelde voorkomendheid de vijandige gezindheid, die hem van links en rechts aangrijnsde, te bezweren. In afwachting dat de bode, die hem op den voet gevolgd was en daarna verdwenen om de nadere bevelen zijns vaders te vernemen, hem tot dezen zou toelaten, stapte hij de voorgalerij, waar binnen de leden van den Grooten Raad elkaar verdrongen, met breede stappen op en neer, zich niet verwaardigend dezen of genen te groeten, bij de onzekerheid of zijn groet zou beantwoord worden. Doch intusschen ontging 't hem niet, dat er al weer om hem heen gefluisterd werd, dat men geheimzinnige teekens wisselde en de een den ander toeknikte alsof zij er nu alles van begrepen. Ook hield hij het oog op elk en een ieder, alsof zijn leven er van af hing of men goedgunstige of kwaadaardige blikken op hem sloeg.</p>
<p>Pijnigde hem de overtuiging, door Emilia's mededeelingen levendig geworden, dat er tegen hem geïntrigeerd werd? Hinderde 't hem dat zijn kameraden van vroeger niet gulhartig tot hem kwamen om hem de hand te druk-<pb n="70"/>ken, nadat zij hem een week lang niet gezien hadden, en wisten dat hij op reis geweest was? Maakte de omstandigheid, dat allen hem vragend hadden aangekeken, toen hij zoo even op hen toetrad, hem wrevelig?</p>
<p>Zoowel het eene als het andere beheerschte hem, ofschoon hij noch van het pijnlijke gevoel, noch van den wrevel wilde hooren. Daarbij drukte ook hem de atmosfeer als een dak van lood op de hersens. In zijn hart streden minachting en toorn om den voorrang.</p>
<p>Daar trad de bode weer binnen en wenkte hem dat zijn vader hem verwachtte. Door een dubbele rij van dignitarissen van allerlei rangen, die zich als een woelende zee achter hem sloot, trad hij op de deur van burgemeesters kamer toe. Gewichtig oogenblik in de geschiedenis!</p>
<p>Heel Malthusia was er getuige van en berekende de gevolgen voor de rust, misschien voor het zijn of niet-zijn der republiek. Heel Malthusia hield den adem in alsof 't iets kon verstaan van het gesprek tusschen vader en zoon, tusschen den man, die wellicht binnen tien minuten geroepen zou worden recht te doen, en den verrader van zijn vaderland, die met opgeheven hoofd de kamer binnenging, waar hem zijn vonnis wachtte.</p>
<p>Burgemeester Stille zat aan zijn lessenaar. 't Was als hadden de jongste dagen zijn haar doen vergrijzen, en diepe rimpels gegroefd om den mond, die gewoon was zich niet te openen dan om woorden van vrede en kalmte te doen hooren; alsof zijn voorhoofd de zetel van zorg en angst geworden was, even zwaar en drukkend als die den minsten burger van Drysdale naar het raadhuis de-<pb n="71"/>den opzien in een onzekerheid, welke duizend vragen gelijktijdig op zijn lippen legde.</p>
<p>Willem constateerde het een en ander met een gevoel van innig leedwezen. Al had hij de gebeurtenissen en omstandigheden niet kunnen wijzigen, ook wanneer hij gewild had, toch deed 't hem pijnlijk aan op te merken, hoe zijn vader blijkbaar leed onder de dingen, die hadden plaats gegrepen.</p>
<p>‘Vader,’ zei hij daarom hartelijk, terwijl hij op den ouden man toetrad. ‘Ik ben blij dat ik thuis gekomen ben, want ik zie dat u niet wel zijt. Wat deert u?’</p>
<p>Een koele afwijzende beweging dreef hem terug. ‘Mij deert niets,’ antwoordde zijn vader, en hij wees hem een stoel aan. ‘Ik heb u niet ontboden om uwe betuigingen van deelneming aan te hooren, maar om van u verslag te vragen omtrent uwe reis. Ga zitten en antwoord op mijne vragen.’</p>
<p>Een even onhartelijke repliek zweefde Willem op de lippen. Haastig trok hij zijn hand terug, doch hij nam den aangewezen stoel niet in maar bleef rechtop tegenover zijn vader staan. ‘Vergeef mij,’ zeide hij haastig. ‘Ik meende dat 't u genoegen zou doen, dat ik gezond en wel teruggekeerd ben. Ik vergat...’</p>
<p>‘Gij vergat, dat gij niet door uwen vader ontboden zijt,’ viel burgemeester Stille in, ‘maar door den vertegenwoordiger van het hoogste gezag, die u een taak opdroeg in den dienst onzer republiek, en die als zoodanig rekenschap vraagt van de wijze, waarop gij u van die taak gekweten hebt. Eerst later zal blijken, of de vader het recht heeft, zich over de terugkomst van zijn zoon
<pb n="72"/>
te verheugen. Ik zal u niet behoeven te zeggen, dat ik de volle waarheid verlang te weten, en niets dan de waarheid.’</p>
<p>‘Ik ben niet gewoon onwaarheid te spreken,’ antwoordde Willem trotsch. ‘Ook twijfel ik niet, of ik ben nog even waardig uw zoon te zijn, als toen ik den last, waarop u doelt, aanvaardde.’</p>
<p>‘De hemel geve 't,’ zei de burgemeester met een zucht. ‘Ik heb reden om te twijfelen. Ik heb u ontboden, ten einde u de gelegenheid te schenken, mij van dien twijfel te bevrijden.’</p>
<p>Hij zweeg na deze plechtige woorden een oogenblik, en staarde Willem met een mengeling van onwil en gestrengheid aan.</p>
<p>‘Vraag wat u weten wilt, vader,’ zei Willem. ‘Ik ben bereid te antwoorden.’</p>
<p>Burgemeester Stille opende een portefeuille, die voor hem op den lessenaar lag, en nam een bundel papieren in de hand. ‘Dit zijn,’ zeide hij, met iets wat naar aandoening zweemde,’ even zoovele documenten, die de zwaarste beschuldigingen tegen u inbrengen. 't Zijn telegrafische depêches uit Sidney. Zij bevatten dreiging en oorlog. Ik hoopte dat gij ons van daar vrede zoudt gebracht hebben. Wilt gij ze stuk voor stuk hooren?’</p>
<p>Willem kon een korte rilling niet weerhouden. 't Werd hem op eens duidelijk, dat zijn vrees bewaarheid was. Men was hem voor geweest. Doch tevens gevoelde hij de dringende noodzakelijkheid, om door algeheele opening van zaken, indien het mogelijk was, het gevaar nog te bezweren.</p>
<pb n="73"/>
<p>‘Ik weet wat die depêches behelzen,’ zei hij met een afwijzende beweging. ‘Indien ze mij niet voor geweest waren, zou ik u hetzelfde gezegd hebben.’</p>
<p>‘Er is een ontzettend oproer in Sidney uitgebarsten,’ zei de burgemeester, alsof hij een acte van beschuldiging voorlas. ‘De geheele stad verkeert in een toestand van razernij.’</p>
<p>‘Ik heb het gejoel en gebrul der schare als van wilde beesten in de verte gehoord, toen ik ijlings de stad moest ontvluchten, uit vrees voor de woede der dolzinnige menigte.’</p>
<p>‘Men eischt van het Britsche gouvernement dat het ons dwingen zal, John Brown onmiddellijk in vrijheid te stellen. Men dreigt met moord en plundering als de autoriteiten niet gehoorzamen.’</p>
<p>‘Ik begreep dat dit er van komen zou,’ antwoordde Willem. ‘Mijns inziens zou 't van onzen kant verstandig zijn aan dien eisch toe te geven, en John Brown zoo spoedig mogelijk naar zijn land terug te zenden.’</p>
<p>‘Indien ik u ontboden had om advies te geven,’ zei de burgemeester, ‘zou ik over het al of niet raadzame van dezen maatregel in discussie treden. Ik heb u evenwel eenvoudig laten roepen, om mij ophelderingen te geven zonder meer. Hoe verklaart gij het feit, dat het gouvernement te Sidney in zijn depêches van den eisch der domme schare gewaagt als van een volksweusch, waarmee zij rekening moet houden?’</p>
<p>‘Omdat inderdaad niet alleen de domme schare John Brown wenscht bevrijd te zien, maar de welgezinde burgerij zich bij haar heeft aangesloten.’</p>
<pb n="74"/>
<p>‘Wie heeft die welgezinde burgerij, gelijk gij haar noemt, zoo wijs gemaakt? De ontvangen depêches zinspelen op gebeurtenissen, waaraan gij persoonlijk niet vreemd schijnt gebleven te zijn. Kunt gij u tegenover die depêches rechtvaardigen?’</p>
<p>‘In dit geval,’ zei Willem, ‘zou ik de bedoelde depêches moeten kennen. Ik kan niet volstaan met de voorkennis van de opgewondenheid, van welke ik bij mijn haastig vertrek nog even getuige geweest ben. Indien u 't mij vergunt, wil ik evenwel alles vertellen, wat er sedert mijn aankomst te Sidney gebeurd is. Dan kunt u zelf uwe gevolgtrekkingen maken.’</p>
<p>De burgemeester zette zich achter in zijn stoel en knikte even met het hoofd. 't Was blijkbaar dat hij door den bundel depêches, die voor hem lag, zich genoegzaam gewapend gevoelde, om Willem's mededeelingen stuk voor stuk te kunnen controleeren.</p>
<p>Willem begreep dit, en zag onmiddellijk af van elke poging, om zich zelven eenigszins te sparen. Hij keek zijn vader strak aan, en vertelde omstandig, hoe hij met vrouw Brown en haar kinderen in Sidney gekomen was, en welke omstandigheden er toe geleid hadden, dat het lot van John Brown algemeen bekend geworden was, en de volkshartstochten had gaande gemaakt. Toen hij eindigde, keek zijn vader geruimen tijd ernstig en peinzend voor zich.</p>
<p>‘Ik acht dit geval,’ zeide hij eindelijk met trillende stem, ‘te gewichtig om mij zelven te vertrouwen wanneer 't noodig mocht wezen u te vonnissen. Naar 't mij voorkomt, hebt gij onnadenkend en onverantwoordelijk gehan-<pb n="75"/>deld. Als afrezant van Malthusia hadt gij u tot de overheid behooren te wenden en de vrouw aan haar lot moeten overgeven. Dat gij een anderen weg insloegt en haar bloedverwanten trachttet te vinden, was reeds een eerste schrede op den verkeerden weg.’</p>
<p>‘'t Zal u niet onbekend zijn,’ antwoordde Willem, ‘hoe ik mijn hoop gevestigd had op de hulp van mijn eigen gouvernement en te dien einde den veldwachter opdroeg u met mijn ongelegenheid bekend te maken. Ik heb evenwel te vergeefs uitgezien naar uwe beschikkingen.’</p>
<p>‘Gij hadt kunnen vermoeden dat dezerzijds geen stap in uw belang en in overeenstemming met uw verlangen kon gedaan worden, zonder den argwaan uwer vijanden te wekken. Weet gij wat hier geschied is tijdens uwe afwezigheid?’</p>
<p>‘Emilia heeft mij op de hoogte der zaten gebracht. 't Doet mij oprecht leed dat zij die mij haten en, om welke reden dan ook, mij den voet willen lichten, ook u niet hebben ontzien.’</p>
<p>‘Daarover spreken wij later. Laat mij nu voortgaan met u het verkeerde van uw gedrag in Sidney voor oogen te houden. 't Kan zijn nut hebben dat gij inziet niet onschuldig te zijn wanneer anderen dan ik u rekenschap zullen vragen. Mijns inziens hebt gij de opdracht u gegeven ver overschreden door u het lot van die vrouw en haar kinderen aan te trekken. Ik had u gelast haar over de grenzen te brengen. Hiermee hadt gij kunnen volstaan.’</p>
<p>‘Dat meent gij niet, vader. 't Kan uw bedoeling niet geweest zijn die ongelukkige moeder met haar negental aan gebrek en ellende prijs te geven.’</p>
<pb n="76"/>
<p>‘Gij vergeet, dat het de vrouw van een veroordeelde, van een verstokt misdadiger is. Waarom, was zij te trotsch om te bedelen? Hoe benarder zij was, hoe eer haar man het hoofd In den schoot zou gelegd hebben. Deze onaangename botsing met een bevriend gouvernement zou ons dan bespaard zijn.’</p>
<p>‘Ik geloof niet, dat Brown een enkele poging zal doen om genade te verwerven,’ antwoordde Willem. ‘Maar hij zou 't Malthusia tot een verzwaring van haar schuld tegenover hem hebben aangerekend, indien zijn vrouw bedelbrood had moeten eten. Ook meende ik dat het vonnis niets bedoelde dan haar van hier te verwijderen en 't mij vrij stond mijn beter gevoel voor haar en haar kinderen te laten spreken. 't Spijt mij, indien ik daardoor tegen uwe inzichten gehandeld heb.’</p>
<p>‘Gij hebt zeer verkeerd gehandeld. In staatsdienst voegt geen medelijden of weekhartigheid. Gij hadt niets te doen dan uw plicht, dat is den last, u opgedragen, te voltrekken.’</p>
<p>‘Dat kunt gij niet meenen, vader,’ herhaalde Willem.</p>
<p>‘Ik ben burgemeester en als zoodanig, niet als vader, heb ik u rekenschap te vragen. Zeg mij nu wat gij meent dat ons te doen staat.’</p>
<p>‘Indien mijn advies gevraagd werd zou ik nog eens den raad geven, John Brown onmiddellijk te ontslaan en het gouvernement te Sidney onze verontschuldigingen aan te bieden over het gebeurde.’</p>
<p>Burgemeester Stille keek verbaasd en verschrikt op. ‘Weet je wel, dat dit als hoogverraad klinkt, dat dit gelijk staat met den raad om onze vrijheid en zelfstandigheid
<pb n="77"/>
prijs te geven aan de genade of ongenade van het Engeische gouvernement?’ vroeg hij met half gedempte stem als vermoedde hij dat Talandier aan de deur luisterde.</p>
<p>‘Ik zie dat niet in. Integendeel zou ik meenen in mijn plicht jegens mijn vaderland te kort te schieten indien ik een ander advies gaf. Sidney is een wereldstad en de bevolking is talrijk. Indien men tot geweld mocht overgaan, is Malthusia machteloos.’</p>
<p>‘Deze en soortgelijke onderwerpen gaan uitsluitend mijen mijne am btgenooten in den Raad aan. Ik zou meenen, dat zij voor uw begrip te hoog zijn. Als Malthusia aangevallen wordt, zal het zich weten te verdedigen. Voorshands is 't onze roeping onze eer op te houden. Wij laten ons door niemand de wet stellen.’</p>
<p>Willem haalde de schouders op. ‘Ik vrees dat 't weinig baten zal de borst hoog te zetten zoolang wij staan tegenover een macht als die van Engeland. Ook is John Brown in zijn recht.’</p>
<p>De Burgemeester sprong in zijn stoel op. De laatste woorden werkten als een donderslag. Met wijd opgespalkte oogen staarde hij zijn zoon aan, alsof hij twijfelde aan diens gezond verstand. Daarna zei hij met verheffing van stem: ‘Leder, die John Brown voor onschuldig durft houden, die maakt, reeds door die meening op zich zelf, zich schuldig aan landverraad, John Brown is door de wettige overheid schuldig bevonden. 't Voegt niemand aan de juistheid van dat vonnis te twijfelen.’</p>
<p>‘De overheid kan zich vergissen,’ zei Willem halsstarrig.</p>
<p>‘De uitspraak der overheid is in volkomen overeen-<pb n="78"/>stemming met de wetten en instellingen van Maltliusia. Ieder is baas op zijn eigen grond, zou ik meenen.’</p>
<p>‘Zonder twijfel en daarom had men kunnen weigeren de hoeve in quaestie aan John Brown te verhuren of, nu dit eenmaal geschied was, de huur kunnen verbreken met een ruime schadeloosstelling voor den huurder, op grond van later gebleken feiten, die in strijd zijn met uwe begrippen. In geen geval mocht men John Brown hebben vastgezet. Nu dit geschied is, zal men verstandig en billijk handelen door het gepleegde onrecht zoo spoedig mogelijk te herstellen.’</p>
<p>‘Ik geloof waarlijk, dat gij onze wetten en instellingen als niet bestaande zoudt willen beschouwen.’</p>
<p>‘Geenszins, maar ik zou een ander de vrijheid willen zien waarborgen andere denkbeelden te koesteren.’</p>
<p>De laatste woorden waren weinig geschikt om den indruk der vorige weg te nemen, Burgemeester Stille had reeds te veel gehoord om van nieuwe ketterij te verschrikken. Doch zijn toorn werd er nog meer door opgewekt en hij vond er een aanleiding in om zich meer en meer in zijn burgemeesterlijk gezag en waardigheid terug te trekken. Toch kon hij nog niet van zich verkrijgen de rol van Brutus in allen deele te aanvaarden. Daarom zei hij:</p>
<p>‘Terwijl gij afwezig waart, hebben, zooals Emilia u reeds schijnt verteld te hebben, ook onze vijanden niet stilgezeten. Zij zullen straks, wanneer gij in verhoor genomen wordt door de commissie ad hoc, niet nalaten uit elk uwer woorden venijn te zuigen. Indien gij tegenover hen denkbeelden ontwikkelt als de zooeven geuite, zullen zij u een ketter noemen en de beschuldiging van onge-<pb n="79"/>loof bij die van hoogverraad voegen. O, Willem, waarmee hebben uwe moeder en ik verdiend, dat gij ons dit verdriet aandoet?’</p>
<p>Deze plotselinge overgang van den deftigen, magistralen toon tot de meer gemoedelijke smeeking van een vader, die zijn zoon en heel zijn huis door gevaar bedreigd ziet, maakte Willem een oogenblik week, doch hij onderdrukte dat gevoel om met zijn vader nu maar op eens tot een afdoende verklaring te komen. ‘'t Doet er weinig toe,’ zei hij, ‘of ik een ketter ben, indien een daad van menschelijkheid en medelijden hier zoo hoog wordt opgenomen, dat zij als landverraad beschouwd wordt. In dat geval aanvaard ik het ketterschap als een eeretitel. Ook vrees ik dat het Engelsche gouvernement zich heel weinig zal bekommeren om de vraag of Malthusia haar eigen beginselen heeft, nu deze in botsing kwamen met zekere internationale rechten, waardoor een van de onderdanen der koningin willekeurig van zijn vrijheid beroofd is. En wat weer meer bepaaldelijk mijn eigen ketterijen betreft, deze kunnen mij hoogstens het burgemeesterschap kosten, dat, zooals u weet, voor mij weinig aantrekkelijkheid heeft en waarvoor ik niet geschikt ben. 't Is immers beter dat men weet dat ik een ketter ben dan dat men zich in mij vergist en dit later openbaar wordt?’</p>
<p>'t Was op het gezicht van burgemeester Stille te lezen dat er een hevige strijd in zijn binnenste gevoerd werd. ‘Indien gij mij dwingt tusschen het heil der republiek en u te beslissen,’ zei hij met moeite, ‘dan weet gij dat hieraan een andere zeer pijnlijke taak moet voorafgaan. Doch ik zal geen oogenblik aarzelen wat te kiezen. Bedenk
<pb n="80"/>
dus wel, dat zoodra ik u niet langer beschermen mag, uwe vijanden, vrij spel met u zullen hebben. Hebt gij ernstig nagedacht over de mogelijke gevolgen van een rechtstreeksch verzet tegen het gezag onzer wetten?’</p>
<p>‘Ik heb de indrukken in de wereld daar buiten ontvangen,’ antwoordde Willem beslist, ‘op nieuw vergeleken met die, welke de jongste gebeurtenissen alhier op mij gemaakt hebben. Ik ben tot de overtuiging gekomen dat ik een slecht, als u wilt, geen Malthusiaan ben. Naar mijn inzicht, gelouterd door nadenken, is elk geweld der natuur aangedaan, op zich zelf reeds een vergrijp tegen de orde der dingen en kan niemand ongestraft wetten en instellingen in het leven roepen, waartegen al wat ervaring en gezond verstand ons leeren, in opstand komt.</p>
<p>‘'t Is niet de schuld van de tegenpartij maar onze eigene, als wij door het ongerijmde te willen handhaven in botsing komen met anderen. Te spreken van onze wetten en instellingen als onschendbaar en gewettigd, is miskenning van de eenvoudigste waarheden door de statistiek en de ondervinding geleerd. Evenmin als de polygamie mag in een goed ingerichten staat of in zijn onmiddellijke nabijheid de heerschappij van dwaalbegrippen geduld worden, zoodra die, zooals hier het geval is, zich vijandig kanten tegen de denkbeelden van derden en zieh desnoods met geweld willen doen gelden. Ook meen ik dat onze zoogenaamde wetten en instellingen de onmiddellijke oorzaak zijn van het verschijnsel dat wij bij alle andere volken achterstaan in phytieke en moreele kracht, dat wij 't rechtstreeks daaraan te wijten hebben dat onze jongelui zwak zijn naar lichaam en ziel en onze
<pb n="81"/>
jonge meisjes de types van zenuwachtige overspanning. In plaats van John Brown gevangen te zetten en zijn vrouw en kroost te verbannen, hadden wij hen als modellen en voorbeelden voor onze medeburgers in eere moeten houden.’</p>
<p>Het is onmogelijk den indruk, die deze zeer stellige verklaringen uit den mond van Willem Stille op zijn vader te weeg brachten, te schetsen. Willem zelf schrikte van wat hij gezegd had. Hij was niet hier gekomen om reeds nu de volle lading van zijn wrevel en ergernis over het Malthusianisme te lossen, maar hij had zich laten meeslepen en 't was misschien nog maar het beste, dat 't aldus geschied was. Te avond of morgen zou het tusschen zijn vader en hem toch zoover moeten komen. Ze stonden nu tegenover elkaar op een zuiver terrein. Toch meende hij den ouden man een woord van verontschuldiging of vertroosting te moeten toevoegen, nu hij zag hoe heftig zijn vader bewogen was. Al de illusiën van jaren waren niet slechts in een oogenblik tijds in damp opgegaan; alle stille vermoedens en angstige droomen van de jongste weken waren niet alleen waarheid geworden; maar na deze ronde, openhartige verklaring was Willem een volslagen ketter geworden. Het ontzettende oogenblik, waarop de magistraat en de vader elkander voor eeuwig vaarwel zouden moeten zeggen, was aangebroken.</p>
<p>Is 't wonder dat de oude heer lang in diep gepeins verzonken zat, dat de tranen hem in de oogen kwamen en hij als 't ware al zijn voorvaderen moest oproepen uit het graf om zijn plicht te kunnen vervullen. O, ze kwamen met haast, deze dragers van het openbaar gezag in Mal-<pb n="82"/>thusia en trokken in een lange rij aan zijne blikken voorbij, maar hun aller gelaat was streng; geen barmhartigheid geen medelijden, geen verschooning lag op die strakke trekken. En Burgemeester Stille verstond hen. Hier in de kamer waar ze vóór hem gewerkt hadden aan de instandhouding van de grondbeginselen, die eens een schare van geleerde en deftige mannen en vrouwen hun vaderland hadden doen verlaten; hier aan denzelfden lesse naar van welken alle actestukken drie eeuwen lang waren uitgegaan als ukasen voor een bevolking, die met eerbied opzag naar het raadhuis als naar den zetel van alle wijsheid en deugd, hier in denzelfden leuningstoel, waarin achtereenvolgens negen Stilles voor hem rust hadden gevonden zoo dikwijls de inspanning hun te zwaar geworden was, mocht hij niet aarzelen, al was hij overal elders een goedhartig man en wellicht te huis een veel te zwak echtgenoot en vader.</p>
<p>‘Willem,’ zei hij met een stem, die ondanks de inspanning om haar vastheid te verleenen, trilde van aandoening, ‘na deze verklaringen kan en mag ik u niet langer onttrekken aan een onderzoek, 't welk zal doen blijken of gij een roekeloos spel drijft met het heilige of wel een verblinde zijt, een krankzinnige, die uw toekomst en al wat u dierbaar behoorde te zijn met voeten treedt. Voortaan bestaat er tusschen u en mij....’</p>
<p>De oude man was op het punt het allerverschrikkelijkste uit te spreken wat ooit uit den mond van een vader is voortgekomen.... Daar werd hij gelukkig belet voort te gaan door het binnentreden van den bode, wiens uiterlijk de sporen droeg van de hevigste aandoening. ‘Vergeef
<pb n="83"/>
mij, heer burgemeester,’ stamelde hij. ‘Ik weet dat ik op de schromelijkste wijze tegen de orde en den regel zondig, maar een nieuw, vreeselijk ongeluk is ons overkomen. Ik mocht geen minuut, geen seconde verliezen om u te waarschuwen.’</p>
<p>Burgemeester Stille was onmiddellijk meester van zich zelven. Hij keerde zich deftig als altijd tot den bode en vroeg op bedaarden toon: ‘Wat is er? Gij weet, dat ik ongaarne gestoord word.’</p>
<p>De bode maakte een stomme buiging en zeide: ‘Een man, die zoo even bestoven en bezweet herwaarts is gekomen, staat voor de deur en verlangt tot u Edel Achtbare te worden toegelaten. De tijding die hij brengt is ontzettend.’</p>
<p>‘Welke die tijding ook zij,’ was het antwoord, ‘zou de man in elk geval beter gedaan hebben door u niet reeds zijn vertrouwen te schenken eer hij tot mij werd toegelaten. Laat hem binnen komen.’</p>
<p>‘De tijding is zóó onverwacht en zóó vreeselijk, heer burgemeester,’ herhaalde de bode op den toon van een jongen, die een klap om zijn ooren gehad en dit aan zijn eigen domheid te wijten heeft. ‘De man kon het niet zwijgen. Ik heb hem niet uitgehoord.’</p>
<p>‘Al genoeg,’ viel de burgemeester in. ‘Laat hem binnenkomen.’</p>
<p>De bode boog en nog eer Willem den tijd had gehad te vragen of hij blijven moest dan wel zich verwijderen mocht, trad een vreemde, blijkbaar een man van het plalte land, de kamer binnen. Ootmoedig bleef hij bij de deur staan en wachtte 's burgemeesters nadere bevelen,
<pb n="84"/>
doch zijn knieën knikten en hij moest tegen den muur leunen, om zich staande te houden.</p>
<p>‘Kom dichter bij,’ zei de burgemeester. ‘Wat hebt gij te berichten? Wie zijt gij?’</p>
<p>De boer trad nader en hield zich vast aan een stoel, die binnen zijn bereik was. Hij poogde te spreken doch bleef halver weg steken. ‘Ik heb... drie dagen achtereen... door geloopen.... heer burgemeester,’ zei hij als tot zijn verontschuldiging. ‘Ik heb 's nachts onder den blooten hemel geslapen.... en niets gegeten dan een stuk brood,.... dat ik hier en daar van een boerin gekregen heb.’</p>
<p>‘Als gij alles verteld hebt, wat gij te zeggen hebt,’ zei burgemeester Stille en hij ging hiermee werkelijk tot de uiterste grens van het nederbuigende, waartoe ooit een burgemeester van Drysdale zich had verlaagd, ‘dan kunt gij uitrusten. Voor eten zal ik laten zorgen. Spreek nu. Wat voert u herwaarts?’</p>
<p>De man hervatte zich onder het geopende vooruitzicht. ‘Ik ben Robbert Clay,’ zei hij, ‘en woon drie dagreizen van hier, op de grens van Malthusia. De burgemeester herinnert zich misschien dat ik met twaalf andere gezinnen voor een paar jaar de vergunning kreeg mij daar te vestigen. 't Is een ondankbre streek, maar wij werken er hard en juist ditmaal beloofde de oogst zeer voldoende te zullen wezen. Ik heb mij daar ginds een huis gebouwd en een stal voor paarden en vee gezet. Wij leven eenvoudig en stil; en tot nog toe hadden wij ons over niets of niemand te beklagen.’</p>
<p>‘Ik herinner 't mij,’ viel de burgemeester in. ‘Drie jaar geleden kwaamt gij met die anderen bij mij. Gij kreegt
<pb n="85"/>
het land nagenoeg voor niets. 't Was een denkbeeld van meneer Drysdale om op die wijze een begin van kolonisatie tot stand te brengen. Die landstreek ligt tusschen Malthusia en de Naturellen in. Onze voorvaders kochten haar van de toenmalige eigenaren, den stam der Jikkoos. ltamarla was hun hoofd. De actestukken zijn op het archief te vinden.’</p>
<p>‘'t Helpt ons, met uw verlof, burgemeester, niet veel of de eigendomsbewijzen al of niet in het archief liggen, zooals u dat noemt, wanneer de Naturellen er zich niet aan storen. Een dag of vier dagen geleden zijn een paar honderd kleurlingen van het gebergte neergedaald en hebben zich in de nabijheid van onze erven gelegerd. Zij hebben ons aangezegd dat wij binnen tien dagen onze have en goed bijeen moeten pakken en de landstreek verlaten. Anders zouden zij alles in brand steken en met den grond gelijk maken.’</p>
<p>Burgemeester Stille moest zich nog meer aan de leuning van zijn magistralen zetel vasthouden. Hij werd doodsbleek van toorn en verrassing. ‘Die onbeschaamden,’ zeide hij. ‘Hebben zij 't gewaagd onze rechten te betwisten.’</p>
<p>‘Ze hebben ons, toen wij van die rechten spraken, in ons gezicht uitgelachen,’ antwoordde de boer. ‘Zij meenen, dat onze voorouders het land goedkoop genoeg gekregen hebben en beweren dat, daar zij zelve het land noodig hebben, wij niet anders te doen hebben dan er uit te trekken.’</p>
<p>‘Ze zijn gek,’ verzekerde de burgemeester. ‘Verbeelden die wilde kerels zich soms dat wij hun in het rustig
<pb n="86"/>
bezit zullen laten; dat voor ons geschreven contracten evenmin verbindend zijn als voor hen.’</p>
<p>‘Zij hebben mijn vrouw en kinderen en die onzer buren gevangen genomen,’ vervolgde de boer, ‘en mij hierheen gezonden om u voor te stellen ons ergens elders dieper in het land en onder de bescherming der wetten een woonplaats aan te wijzen. Het leven en de vrijheid van de onzen zijn in uwe handen.’</p>
<p>‘Wij zullen die vrijheid en dat leven weten te beveiligen,’ zei Burgemeester Stille met waardigheid. ‘Vertel mij alles wat gij weet en vermoedt. Waarom kwamen de Naturellen naar de vlakte en bedreigden zij uwe rustige nederzettingen. Hebt gij vroeger in geene betrekking met hen gestaan?’</p>
<p>‘Onze betrekkingen met de Naturellen, heer burgemeester,’ antwoordde de boer, die al pratende iets meer op zijn gemak geraakt was, ‘waren tot nog toe van zeer vredelievenden aard. Zij lieten ons met rust. Van tijd tot tijd kwam de een of ander, die een stuk wild geschoten had, dit bij ons te koop aanbieden, en nu en dan wisselden wij met de hoofden van hun stam geschenken, waardoor wij onzerzijds veilig waren tegen de verkeerde bedoelingen van hunne onderdanen. Een poos lang had mijn naaste buurman zelfs een jongen van een naburigen stam in zijn dienst, maar hij moest hem laten gaan, omdat hij onleerzaam was. Ik voor mij heb nooit met hen iets anders te doen willen hebben, dan door den kleinen ruilhandel dien wij dreven. Wij kochten nu en dan ook wel een stuk of wat vellen van hen en leverden hun rum of jenever. Tot nog toe meende
<pb n="87"/>
ik dat het een laf volkje was, en dat wij hen gemakkelijk van ons lijf zouden kunnen houden als dit noodig was; maar nu ik hen van naderbij gezien en gesproken heb, zie ik de zaak bedenkelijk in. Ook schijnen er net zooveel duizenden te zijn, als ik meende dat er honderden waren.’</p>
<p>‘'t Is jammer dat deze verwikkelingen juist komen, nu wij de handen vol hebben met andere staatsaangelegenheden,’ zei burgemeester Stille deftig en uit de hoogte. ‘Zorg intusschen dat gij bij de hand blijft. Wij zullen de zaak ernstig onderzoeken, en u laten roepen zoodra wij u noodig hebben.’</p>
<p>De boer meesmuilde iets wat naar ontevredenheid zweemde, en zei schoorvoetend: ‘Met uw verlof, burgemeester, ik zou meenen dat we die dingen niet voor 't zeggen hebben. Ik heb drie dagen noodig gehad om hierheen te komen en drie dagen gaan er weer heen met de terugreis. Daar ze ons nu tien dagen tijd gegeven hebben, en mijn vrouw en kinderen met de anderen erg in de benauwdheid zitten, zou ik wei willen opmerken...’</p>
<p>‘Gij kunt dat veilig aan ons overlaten, zou ik denken,’ viel de burgemeester hem driftig in de rede. ‘Wij weten zeer goed wat wij te doen hebben. Ga heen en denk aan wat ik gezegd heb. Blijf in de buurt. Als ik u noodig heb zal ik u laten roepen. Zeg aan den bode dat hij u wat te eten geve, en rust uit opdat gij morgen of overmorgen weer frisch zijt.’</p>
<p>De boer maakte een stijve buiging en ging heen. Hij verlangde te veel naar eten en slapen om nog langer te redeneeren. ‘Ik zal 't dan maar op meneer den burgemeester laten aankomen,’ zei hij bij de deur.</p>
<pb n="88"/>
<p>Was de burgemeester vergeten dat zijn zoon nog altijd tegenover hem zat? Zoodra de boer vertrokken was, stond hij op en liep met langzame schreden het vertrek op en neer. Een zwaarder wolk dan die daar nog ooit gezien was, had zich op zijn voorhoofd gelegerd en krampachtig balde hij de vuisten. De tijding, die hij zoo even met inspanning van al zijn krachten als een waardig magistraat had aangehoord, had hem meer aangegrepen dan hij zou hebben willen bekennen. Nu hij den ganschen omvang van de gevolgen poogde te overzien, parelden dikke droppels op zijn gelaat en trokken zich zijn wenkbrauwen al dichter te zaam. 't Was of de donderbuien in eens van onderscheidene kanten kwamen opzetten om hem het hoofd te doen omloopen. Nog nooit was Malthusia aldus bedreigd geworden.</p>
<p>Daar viel zijn oog op Willem en als een bliksemstraal schoot hem een denkbeeld door het brein. ‘Hebt gij in Sidney niets gehoord wat in verband kan staan met deze onverwachte beweging van de zijde der Naturellen, ten minste hun driestheid kan verklaren. Hun inval op ons grondgebied zou op zich zelf weinig grond tot bezorgdheid geven, indien de vertogen uit Sidney ons niet in een pijnlijke verlegenheid brachten. Kunt gij, door ons van dien kant licht te geven, uw vergrijp tegen de republiek en hare instellingen niet eenigszins in de schaduw plaatsen?’</p>
<p>Het was de vader die sprak. Willem voelde dit meer nog dan zijn oor het vernam. Doch hij antwoordde: ‘Ik geloof niet, dat men in Sidney kennis draagt van gebeurtenissen geheel aan de overzijde van Malthusia. 't Zou daarentegen niet onmogelijk zijn, dat men er straks
<pb n="89"/>
zijn voordeel mee doet. U kent de politiek van Engeland. Men zal zich niet ontzien de Naturellen als zijn werktuigen te gebruiken, indien dit mogelijk is. Intusschen wacht ik uwe beschikkingen ten mijnen opzichte. Wat is uw verlangen, dat ik doen zal?’</p>
<p>Burgemeester Stille ontwaakte als uit een pijnlijken droom, maar om zich nog onaangenamer te gevoelen. Hij herinnerde zich zijn laatste woorden tot Willem, die door de komst van den boer waren afgebroken, en herstelde zich niet zonder bovenmenschelijke inspanning: ‘Ik mag en wil den gang van zaken niet tegenhouden, hoe pijnlijk het denkbeeld ook zij, dat mijn eigen zoon voor de commissie van onderzoek zal moeten verschijnen. Houd u gereed om op de eerste oproeping te gehoorzamen. Reken niet op mij, noch op mijn gezag, maar alleen op uw eigen gezond verstand en de blijken van berouw, die u misschien nog redden kunnen.’</p>
<p>‘Zal men intusschen de zaak van John Brown aan een goed einde brengen?’ vroeg Willem. ‘Indien 't mij vergund is u een dringenden raad te geven, zoo is 't nogmaals deze: Zoo spoedig dit maar eenigszins mogelijk is, de zaak met Sidney te schikken. Dan hebt u de handen vrij tegenover de Naturellen.’</p>
<p>Burgemeester Stille hief zich half uit zijn stoel op, want hij voelde zich op nieuw in zijn waardigheid gekrenkt. ‘Gij hebt gehoord wat ik zoo even gezegd heb,’ zei hij. ‘De behartiging van de belangen van Malthusia zijn aan de beste handen toevertrouwd. Wees overtuigd dat wij onzen plicht zullen weten te doen. Malthusia laat zich in geen geval beleedigen door depêches als deze.’</p>
<pb n="90"/>
<p>De zenuwachtige toestand waarin de man nu reeds dagen achtereen geleefd had, en die vooral in het laatste kwartier aan een pijnlijke proef onderworpen geworden was, scheen hiermee zijn toppunt bereikt te hebben. Er lag iets wilds, iets wanhopends in de laatste woorden. Ze maakten op Willem het effect van een vervloeking uit den mond van een man, die machteloos is.</p>
<p>‘Vader,’ zei hij daarom zacht, maar met den klemtoon op elke lettergreep. ‘Geloof mij, het is geen tijd om zich lichtgeraakt te gevoelen, en over den vorm van depêches te twisten. De regeering van Sidney is niet vrij in de keus harer woorden. Indien zij wellicht op hoogen toon spreekt, dan is 't onder den indruk van een volksbeweging, waarvan ik de eerste en hartstochtelijkste uitingen gehoord heb. De omstandigheid, dat de gevangenneming van John Brown aan de Sidney'ers bekend gemaakt is, in verband met de bekroning van zijn gezin, heeft ongetwijfeld het hare bijgedragen, om hen tot dolzinnigheid op te zweepen. Vergun mij, eer ik uw bevel ga opvolgen, en mij verwijder om nader af te wachten, hoe u over mij beschikken zult, ééne vraag: Welke macht bezit Malthusia om tegenover die van Engeland te plaatsen, vooral indien 't noodig mocht blijken, tegelijkertijd de Naturellen tot hun plicht te brengen?’</p>
<p>De burgemeester liep een paar malen de kamer op en neer, alsof hij deze vraag met allen ernst overwoog. Eindelijk stond hij tegenover Willem stil en zei plechtig: ‘'t Is mijns inziens niet het oogenblik om te onderzoekenwat wij kunnen. Onze zaak is een rechtvaardige zaak, en in ons vertrouwen op haar rechtvaardigheid, zullen wij
<pb n="91"/>
ons niet aan het wankelen laten brengen door berekeningen, die wel van angstvalligheid, maar niet van vaderlandsliefde getuigen.’</p>
<p>‘U doet mij onrecht, indien u mij van gebrek aan vaderlandsliefde verdenkt,’ zei Willem. ‘Wanneer ik 't gewaagd heb, deze eenvoudige vraag in het midden te brengen, is 't juist omdat ik mijn vaderland liefheb, omdat ik niets liever wil, dan een steen aanbrengen tot zijn behoud. Wat ik u bidden mag, vader, geef toe, zend John Brown zoo gauw mogelijk naar Sidney, en laat hem vrede maken tusschen de Engelschen en ons. Elk oogenblik verzuim kan de schromelijkste gevolgen hebben.’</p>
<p>'t Scheen dat de ernst, waarmee Willem sprak, niet zonder indruk bleef, doch heer burgemeester Stille was de man niet, om zich van den officieelen weg te laten afdringen, door een argument dat zijner waardigheid tegen de borst stuitte. Hij schudde het hoofd en antwoordde: ‘Wij zullen zien wat wij in het belang van den vrede en de rust doen kunnen. Doch John Brown is en blijft onze gevangene, tot het ons gelieven zal hem te ontslaan.’</p>
<p>‘John Brown is engelsch onderdaan en de gouverneur zal nooit toelaten dat hem een haar gekrenkt worde.’</p>
<p>‘Zoolang John Brown hier in de gevangenis zit voor een misdrijf, dat in Malthusia strafbaar is en hij volgens onze wetten gevonnisd is, heeft Engeland niets over hem te zeggen.’</p>
<p>‘Tenzij Engeland een andere meening is toegedaan,’ zei Willem koel. ‘Doch 't zij zoo, ik heb u gewaarschuwd, vader.’</p>
<pb n="92"/>
<p>Willem verliet nu het vertrek met het voornemen naar huis terug te teeren, en daarna Brown op te zoeken. Maar toen hij buiten op de gang kwam, waar nog steeds de vertegenwoordigers der openbare macht zich als in een kwaadaardige koorts door elkander bewogen, zag hij Talandier op zich afkomen, die op den beleefdsten toon der wereld tot hem zeide: Ik twijfel niet, meneer Stille, of u zult bereid zijn voor onze Commissie uit den Grooten Raad, die te dezer zake benoemd is, verantwoording en verslag te doen van uwe reis naar Sidney.’</p>
<p>‘In allen deele; mijnheer,’ antwoordde Willem ook met een beleefdheid die de tegenpartij een oogenblik uit het veld sloeg.’ 't Zal mij een eer zijn de heeren alles mee te deelen wat ik weet en wellicht dienen kan om te voorkomen dat onschuldigen in deze zaak betrokken worden.’</p>
<p>Hij vestigde bij deze woorden zijn blik zoo doordringend op zijn tegenstander dat deze den zijnen afkeerde. Daarna ging hij hem voor naar de zaal, waar volgens den bode de Commissie van onderzoek vergaderde.</p>
</div>
<div type="chapter">
<pb n="93"/>
<head rend="h3">Twintigste hoofdstuk.<lb/>
Derde buitengewone vergadering van den Grooten Raad.</head>
<p>De spanning in Drysdale nam toe. De zenuwachtigheid woedde met een hartstochtelijkheid die de doctoren het ergste deed vreezen. 't Is waar, er was niemand die den tijd had om ziek te worden. De geheele bevolking was en bleef op de straat en gunde zich ter nauwernood eenige uren rust ten einde nieuwe krachten voor nieuwe bewegelijkheid te verzamelen. Maar dat kon niet lang duren. De kwaal der Maltkusianen was gebrek aan bloed en bij de minste aandoening steeg het weinige wat zij nog hadden hun naar het hoofd. Ook waren zij prikkelbaarder dan anders. Bij de minste aanleiding vlogen lieden, die in gewone tijden onder de flegmatici gerekend werden, elkander in het haar, en op de sociëteiten heerschte 's middags een drukte, alsof men zich in de gemeenste kroeg bevond. Iedereen wist meer dan officieel gepubliceerd was en niemand was met de gewaagde verhalen welke elk oogenblik in stoutheid van samenstelling en
<pb n="94"/>
toepassing toenamen, tevreden. Men vroeg telkens maar meer peper om het ontzettendste te kruiden en naar nieuwe schandalen, die de reeds bestaande te boven gingen. Alsof elke familie haar eigen particulieren telegraafkabel had, wist men van uur tot uur, en van seconde tot seconde wat er in Sidney voorviel. Nauwkeurig kende men het aantal dolkoppen, die het vuurtje tegen Drysdale aanstookten. Zonder een enkele te missen kende men de plannen die in de groote en kleine bijeenkomsten van de drijvers beraamd werden, en wist men hoe die plannen hier en elders waren ontvangen en welke gevolgen ze zouden hebben. Daarbenevens kende men met nauwkeurigheid de depêches dezerzijds gezonden en den indruk dien ze gemaakt hadden. Niets bleef voor het ziende oog der zenuwachtigen verborgen, ja, het duurde niet lang of de angstige spanning, welke men door gissingen trachtte te bezweren, nam een nog gevaarlijker richting en zette zich om in rebellie.</p>
<p>De overheid van Malthusia had haar plicht niet gedaan. Ze had als alle overheden precies anders gehandeld dan ze had behooren te handelen. In plaats van haar tanden te laten kijken had ze zoete broodjes gebakken en, toen 't tijd was om zoete broodjes te bakken, had zij een hooge borst gezet en op een hoogen toon gesproken, die de tegenpartij noodeloos verbitterd had. Ware zij juist tegenovergesteld te werk gegaan, de zaak zou al lang in orde zijn geweest en geen zweem van angst of ongelegenheid zou nu de gemoederen verontrusten. Had zij te zijner tijd van zich afgesproken, de waardigheid van den Staat zou niet zoo schromelijk gekrenkt zijn
<pb n="95"/>
geworden, en had zij raad gepleegd met menschen, die 't wisten, men zou voor de schromelijke domheden, die nu gepleegd waren, bewaard zijn gebleven. Doch zoo ging 't. Iedereen meende altijd alles het best te weten en zij, die een ambt bekleedden, verbeeldden zich de wijsheid in pacht te hebben. 't Was er echter verre van af. De beste stuurlui stonden aan den wal.</p>
<p>Intusschen riep men van aile kanten om een buitengewone zitting van den Raad. Als de heeren weer bijeen waren, hoopte men alles te hooren. Dan kon men tevens zijn grieven luchten, misschien wel een advies doen gelden dat den knapsten al lang door het hoofd maalde.</p>
<p>Nu verlangden inderdaad de leden van den Grooten Raad zelve ook niets vuriger dan een dergelijke bijeenkomst. 't Zij de commissie van onderzoek reeds klaar was of niet, was, meenden zij, de heer Drysdale geroepen hun ongeduld te bevredigen. Er waren immers zooveel andere onderwerpen, die sedert aan de orde gekomen waren, ja, men mompelde van allerlei moeilijkheden, waarvan de Raad behoorde te worden ingelicht en waaromtrent hij in de gelegenheid moest gesteld worden zijn meening te zeggen. Men zat immers niet voor niemendal in het hoogste regeeringscollegie! De tijden waren te ernstig om het bestuur der zaken aan een droomer als Drysdale of een stijfkop als Stille over te laten. De laatste lag ten overvloede zelf onder de verdenking en had zich tot nog toe niet kunnen zuiveren van den blaam met laakbare zwakheid en toegevendheid de teugels van het bewind gevoerd te hebben.</p>
<pb n="96"/>
<p>Inderdaad drong ook Stille zelf op een derde buitengewone zitting aan en Drysdale gaf gereedelijk toe aan zijn verlangen. Reeds den dag nadat de laatste Jobstijding ontvangen was, zaten de leden weer aan de groene tafel en wachtten zij de stukken, die achtereenvolgens zouden worden ingebracht.</p>
<p>Eerst kwam de zaak van John Brown ter sprake in zoover het de vermoedens tegen eenige autoriteiten betrof. Was de commissie ad hoc gereed dienaangaande reeds nu verslag te geven van de resultaten van haar onderzoek of wenschte zij diligent verklaard te worden?</p>
<p>Op deze vraag van den voorzitter stond de Heer Talandier op en sprak ook namens zijne medeleden der commissie aldus: ‘Groot EdelAchtbaren, bij den nood der tijden voegt het ieder onzer de taak hem opgedragen met ijver en spoed te verrichten, opdat uwe aandacht niet noodeloos vermoeid worde en alles met orde en regelmaat kunne geschieden. Uwe commissie gedachr tig aan dien plicht heeft zich met al de werkkracht die in haar is van het haar opgedragene gekweten en acht zich gelukkig de resultaten van haar onderzoek in uwen boezem te kunnen nederleggen.’</p>
<p>De leden van den Raad behalve Drysdale en Stille knikten elkander toe. Deze ijver voor het algemeen belang maakte een diepen indruk. Doch die indruk klom tot bewondering toen Talandier voortging: ‘Uwe commissie, mijne Groot EdelAchtbaren, heeft zich niet vergenoegd met de ondervraging van allen, die, naar zij meende, rechtsstieeks of zijdelings bij de verhuring van de u allen bekende boerderij aan John Brown betrokken zijn geweest,
<pb n="97"/>
maar, toen zij tijdens en door haar onderzoek zelf vermoedens voelde levendig worden omtrent vertakkingen en zijdelingsche invloeden die samengewerkt hebben om Malthusia in ernstige moeilijkheden te wikkelen, heeft zij gemeend in uwen geest te handelen door ook die draden te grijpen en tot in de verste schuilhoeken van het kwaad te volgen. Uwe commissie is daardoor op het spoor gekomen van wat men een uitgebreid complot tegen den vrede en de rust van onzen staat zou kunnen noemen. Terwijl zij het oordeel aan u overlaat, neemt zij de vrijheid de documenten door haar verzameld aan uwe doorluchtige vergadering over te leggen. Deze documenten bevatten ten eersten het procesverbaal van de onderscheiden verhooren, welke de commissie een aantal verdachte personen heeft doen ondergaan en voorts alle zoodanige bescheiden als ter adstructie dienen kunnen.’ Dit zeggende legde de Heer Talandier een heel dossier van stukken op de tafel, dikker dan iemand mogelijkerwijze in een zoo kort tijdsverloop, tusschen de tweede buitengewone vergadering en deze, kon bijeen brengen. Men vermoedde niet dat de helft dier stukken door Talandier reeds lang te voren waren klaar gemaakt als een leiddraad voor zijn campagne tegen de Stilles, en aan zijne beide medeleden ter goedkeuring en teekening voorgelegd. Talandier zette dus een gezicht als een wonderdoener en vervolgde: ‘Hier, Groot EdelAchtbaren, hebt gij al de documenten betreffende het onderzoek naar het aandeel door burgemeester Stille aan de straks reeds vermelde verhuring genomen. De commissie het niet gepast achtend, die tijdens de nu heerschende crisis aan de algemeene
<pb n="98"/>
critiek bloot te stellen, neemt de vrijheid ten dien aanzien te adviseeren om over te gaan tot de orde van den dag.’</p>
<p>Dat was royaal. De menigte, die niet slechts de tribunes vulde, maar zich ook in de gangen en looppaden verdrong, gaf duidelijk haar bewondering over zooveel edelmoedigheid te kennen en de voorzitter, die van den aanvang af niet veel zin in het onderzoek gehad had, knikte goedkeurend. ‘De Raad zal ongetwijfeld het gevoelen der Commissie omtrent de opportuniteit van een nadere overweging deelen,’ zeide hij. ‘Bij de zware en gewichtige omstandigheden waaronder wij leven, komt 't ook mij voor, dat men met verschooning en omzichtigheid moet te werk gaan. Heeft een van de leden van den Raad bezwaar tegen de conclusie?’</p>
<p>Burgemeester Stille rees met moeite van zijn zetel en verklaarde plechtig, dat hij bezwaar had. Hij wenschte geen genade te ontvangen indien hij schuldig was, maar hij was zich niet van eenige schuld, in den zin van boos opzet, bewust. Hij erkende dat hij beter had moeten toekijken en scherper acht geven op hen, die van buiten af zich in Malthusia kwamen vestigen, maar hij was een warm Malthusiaan zoo goed als wie ook. Meende men dat er iets aan zijn vaderlandsliefde haperde, men mocht hem vonnissen.</p>
<p>Burgemeester Stille sprak deze verklaring met een heldere stem uit en keek daarbij zijnen tegenstander ferm in het aangezicht. Hij meende dezen daardoor uit het veld te slaan of zeer stellig in het nauw te brengen. Doch hij vergiste zich deerlijk. Wat er volgde was juist wat Talandier had vooruitgezien en wat hij wenschte. Bij
<pb n="99"/>
het onderzoek was feitelijk gebleken dat een formeele beschuldiging van burgemeester Stille gelijk zou gestaan hebben met het zoeken van spijkers op laag water. Talandier durfde dus geen bepaald vonnis uitlokken en achtte het tegelijkertijd hoogstwenschelijk de zaak sleepend te houden. Hij had daardoor Stille steeds in zijn hand, terwijl de schijnbare royaliteit, waarmee hij van een rechtstreeksche vervolging af zag, het gemakkelijker zou maken den burgemeester op een ander punt een doodelijke wond toe te brengen. Eigenlijk was dit plan eerst ten volle rijp geworden na het straks vermelde verhoor van Willem.</p>
<p>'t Was, zooals wij weten, Talandier gaandeweg ernst geworden met de samenkoppeling van zijn wraakzucht en zijn eerzucht. Hij wilde het Emilia betaald zetten dat zij Frits had afgewezen, ook toen hij persoonlijk zich moeite gegeven had om haar tot zachter gevoelens te stemmen, en hij had maar al te goed opgemerkt dat Emilia meer sympathie koesterde voor haar broer dan voor haar vader. Nu had Willem door zijn onbesuisde belijdenis van ongeloof en medeplichtigheid aan de Sidneysche verwikkelingen de taak der Commissie aanmerkelijk verlicht. Met een vrijmoedigheid, die aan krankzinnigheid grensde, had hij alles bekend. Met zoo'n mooie jonge visch in het netje kon men dus de oude veilig laten rondzwemmen.</p>
<p>Dientengevolge, sloeg Talandier geen acht op het protest van den burgemeester en vervolgde:</p>
<p>‘Uwe Commissie, mijne heeren, wenscht dezelfde mate van barmhartigheid toegepast te zien op allen die met burgemeester Stille deel hebben gehad aan de verhuring
<pb n="100"/>
der staatshoeve aan John Brown. Ofschoon die allen met blindheid geslagen zijn geweest, wenscht de Commissie genade voor redit te laten gelden, niet twijfelend of zij zullen wijsheid hebben opgedaan door de ondervonden teleurstelling. Doch deze verwachting, de Commissie getuigt het met diep leedwezen, is niet toepasselijk op den jongen man, die aan burgemeester Stille door de nauwste banden des bloeds verbonden, niet geschroomd heeft met verachting van wat hij aan zijn vaderland verplicht is, als 't ware met onze vijanden samen te spannen tegen de vrijheid en onafhankelijkheid van deze, republiek. De Commissie is eenstemmig, na een verhoor van eenige uren, tot het besluit gekomen dat zij niet mag nalaten de aandacht dezer hooge vergadering op dit jonge mensch te vestigen, die, waarschijnlijk tengevolge van de omstandigheid dat hij drie jaren buiten Malthusia heeft doorgebracht, de verderfelijkste leeringen is toegedaan en grond geeft tot het vermoeden, dat hij die leeringen niet poogt te verbergen, maar indien men hem ongestoord zijn gang liet gaan, vermoedelijk een hoogstverderfelijken invloed op anderen zou uitoefenen.’</p>
<p>Nogmaals rees burgemeester Stille op en protesteerde; ditmaal tegen het feit dat hier een zaak werd ter sprake gebracht, die in geen rechtstreeksch verband stond tot het mandaat der Commissie. Die commissie had niets te onderzoeken gehad dan in hoever hij zelf of anderen door achteloosheid de oorzaak waren geweest van de misleiding waaraan John Brown zich had schuldig gemaakt; al wat nu aan de aandacht der vergadering werd aanbevolen, stond met de verhuring van de staatshoeve in geen direct
<pb n="101"/>
of indirect verband. Indien de Raad termen meende gevonden te hebben om zijn zoon in het verhoor te nemen, dan behoorde dit de taak eener andere, speciaal daarvoor aangewezen Commissie te zijn. Indien niemand anders het deed, dan was hij zelf bereid om een voorstel in dien geest in te brengen, want niemand mocht van hem kunnen zeggen, dat hij het belang van zich of zijn familie boven dat van het vaderland stelde. Ook hij moest helaas erkennen dat het gedrag van zijn zoon niet onberispelijk geweest was. Hij zou de laatste zijn om den gang van het recht te stremmen. Maar men moest geen twee zaken verwarren.</p>
<p>Er waren een paar leden van den Raad, die bij deze woorden goedkeurend knikten. Zij vernamen in de woorden van den burgemeester, wat zij zelve honderd maal gedacht en ook wel eens gezegd hadden. Maar zij werden overbluft door Talandier, die de koe flink bij de horens pakte. ‘Ik zou 't met burgemeester Stille eens zijn,’ zeide hij, ‘indien wij gewone tijden beleefden en elk uitstel van rechtvaardigheid en cordaatheid niet de schromelijkste gevolgen kon hebben. Maar wij moeten onze vrienden en onze vijanden kunnen onderscheiden. De burgemeester heeft zelf zoo even een verklaring afgelegd die zijn hart eer aandoet, doch daarbij tevens erkend, dat hij zijn zoon niet voor onschuldig houdt. Ik moet mij met het oog daarop verzetten tegen een afzonderlijke Commissie ad hoc. De zaak van den jongen Stille is ten nauwste verbonden met de zaak van John Brown, waarvoor de Commissie benoemd is. Door John Brown zijn al de moeilijkheden ontstaan, waarin wij op
<pb n="102"/>
dit oogenblik gewikkeld zijn en Willem Stille heeft daarin, zooals ons uit zijn verhoor gebleken is, een grooter aandeel gehad dan iemand.’</p>
<p>‘De commissie, is alleen en uitsluitend benoemd om te onderzoeken wat er bij de verhuring der hoeve heeft plaats gehad,’ merkte burgemeester Stille nogmaals op.</p>
<p>‘'t Is nooit in mij opgekomen de taak der commissie aldus te beperken,’ zei Talandier.</p>
<p>‘'t Is niet de vraag wat uw bedoeling geweest is bij het voorstel om een commissie te benoemen, maar welke bedoeling de Raad gehad heeft toen hij uw voorstel aannam,’ antwoordde de burgemeester reeds iets vinniger dan hij tot nog toe gesproken had.</p>
<p>‘Die onderscheiding mag ik niet aannemen,’ zei Talandier nog altijd uiterst beleefd. ‘De Raad heeft mijn voorstel aangenomen zooals 't daar lag.’</p>
<p>‘Gij bedoelt waarschijnlijk zooals het door u gedaan werd. De Raad kon niet weten wat gij bedoeldet en moest zich houden aan wat gij zeidet.’</p>
<p>‘Door de instelling van een commissie van onderzoek sprak de Raad uit, dat hij licht in de onderwerpelijke zaak verlangde. Mij dunkt daarin lag opgesloten dat de Commissie de quaestie in haar geheelen omvang te onderzoeken had.’</p>
<p>‘In geenen deele. Reeds is mijns inziens de commissie, door mijn zoon in het verhoor te nemen, haar mandaat te buiten gegaan.’</p>
<p>‘'t Zij zoo, doch dat is een bijzaak. Ook in uw oog ligt uw zoon onder een ernstige verdenking.’</p>
<p>‘Doch de Commissie is niet competent.’</p>
<pb n="103"/>
<p>‘Het bestaan der Commissie is het bewijs voor haar competentie. Indien men in de gegeven omstandigheden met angstvalligheid aan allerlei vormen en kleinigheden hecht, zal Malthusia de treurige gevolgen ondervinden.’</p>
<p>‘Indien men juist nu niet met verdubbelde nauwgezetheid toeziet dat alles met orde en naar onze aloude wetten geschiedt, zoo is de ondergang van Malthusia nabij. Ik wil mijn zoon niet aan zijn rechters onttrekken, indien hij schuldig bevonden wordt, maar ik blijf bij mijn voorstel om een nieuwe commissie te benoemen.’</p>
<p>‘Dan wantrouwt gij de bestaande commissie.’</p>
<p>‘Ik wantrouw niemand, maar ik erken de Commissie niet.’</p>
<p>‘Ondanks uw plechtige verzekeringen kunt gij den schijn niet ontwijken op die wijze zijdelings den loop des rechts te willen stremmen.’</p>
<p>‘Ik acht mij boven die verdenking verheven. Tien geslachten pleiten voor de onkreukbaarheid van mijn trouw jegens de republiek.’</p>
<p>‘Nog nooit heeft een burgemeester vóór u te kiezen gehad tusschen zijn plicht en de neiging van zijn hart.’</p>
<p>‘Alle Stilles zouden evenmin als ik bij die keus een oogenblik geaarzeld hebben.’</p>
<p>Talandier voelde zich even uit het veld geslagen. Hoe vast besloten ook om zijn plan door te zetten en de Stilles te vernietigen, waagde hij het niet een beroep op zoo'n doorluchtig voorgeslacht met hoon en bespotting te begroeten. Hij was niet zeker van de meerderheid in den Raad, zoolang de schuld van Willem Stille
<pb n="104"/>
niet bewezen was. Daarom antwoordde hij ontwijkend: ‘Niemand is meer doordrongen van de overtuiging dat gij een warm vaderlander zijt, meneer Stille, dan ik, maar de strijd tusschen den vader en den magistraat kan te zwaar worden.’</p>
<p>Burgemeester Stille achtte 't beneden zich die opmerking te beantwoorden. ‘Gij hebt zoo even kunnen hooren,’ zei hij hooghartig, ‘dat ik zelf het voorstel gedaan heb een nieuwe commissie te benoemen.’</p>
<p>‘Wat, ik herhaal het, een beleediging voor mij en mijne medeleden zou zijn,’ antwoordde Talandier norsch.</p>
<p>‘Beleediging of niet. De Raad mag zich door niemand de wet laten stellen. Ik beroep mij op het gevoel van waardigheid van den Raad.’</p>
<p>‘En ik op het gezond verstand, dat zich door geen drogredenen van den goeden weg zal laten brengen. Onze commissie is wettig geconstitueerd en de Raad zou zich zelf beleedigen door ons te wraken.’</p>
<p>‘De Raad mag wraken, of niet wraken wie hij wil, doch zou in deze een onrechtvaardigheid doen door uwe commissie te handhaven.’</p>
<p>‘Misschien ook wel door mijne beide medeleden en mij in een nieuwe commissie te benoemen?’</p>
<p>‘Ook daardoor. Reeds is het iedereen duidelijk geworden dat gij niet onpartijdig zijt. Het onderzoek, eigenmachtig door u ingesteld, is niets dan een daad van willekeur uit partijzucht.’</p>
<p>‘Gij bedoelt uit vaderlandsliefde.</p>
<p>‘Ik heb gezegd uit partijzucht. Indien de Raad een nieuwe commissie benoemt, zal ik bewijzen wat ik gezegd heb.’</p>
<pb n="105"/>
<p>De discussie draaide op deze manier nog wel een half uur in een cirkel rond. Men kwam geen schrede verder, ofschoon de hoofden hoe langer hoe warmer werden. Wel bleef burgemeester Stille deftig en parlementair in zijn uitdrukkingen en hield Talandier zijn nagels zooveel mogelijk in, maar telkens kwamen zij op hetzelfde punt terug. De quaestie of de bestaande commissie bevoegd was aan den Raad mededeeling te doen van het resultaat van het verhoor van Willem of niet beheerschte de discussie geheel en al.</p>
<p>En de andere leden van den Raad, mitsgaders het geheele luisterende publiek, volgden de beide kampvechters gereedelijk op dien weg. Gelijk in alle vergaderingen, verdrong de incidenteele quaestie het eigenlijke onderwerp van het terrein, ja weldra was de Groote Raad van Malthusia verdeeld in twee partijen, voor wie geen ernstiger vraag bestond, dan de vraag der opportuniteit, om een nieuwe commissie te benoemen. Van die vraag hing in hun oog het leven van de republiek af. Of was 't niet een levensvraag, die door den eersten Edelgroot Achtbare die zich in het debat mengde, met veel omhaal van woorden ter sprake gebracht werd, of een soortgelijk geval als dit zich al dan niet vroeger in Malthusia had voorgedaan, en sina; er niet een vol uur heen met 't naslaan der oorkonden, waarbij de secretaris zijn goede diensten moest verleenen? Was de bedenking, door een ander lid geopperd, dat men door een lichtvaardig besluit in deze lichtelijk een antecedent van hoogst bedenkelijke gevolgen in het leven zou roepen, minder ernstig? Had meneer Drysdale de voorzitter niet gelijk, toen hij opmerkte dat
<pb n="106"/>
de Raad eerst behoorde uit te maken, of hij zelf wel bevoegd was te beslissen, en was 't niet zijn plicht, zijn medeleden te waarschuwen tegen een aanmatiging van macht, die niet in volkomen harmonie was met de traditiën?</p>
<p>Doch intusschen verliep de tijd, werd het warm in de zaal en nog warmer in de aanwezigen, en kostte het telkens meer inspanning en zelfbeheersching om elkander geen hatelijkheden naar het hoofd te gooien. Gaandeweg toch werden de gedachten aller harten openbaar. De partij van Talandier stak het niet onder stoelen of banken, dat zij Willem Stille tot een onmogelijk man wilde maken in Malthusia, en zij, die 't met den burgemeester hielden, vatten dit plan op als een oorlogsverklaring aan de legitimiteit, die in elken zoon uit het geslacht der Stilles vertegenwoordigd was. Noemden de eerstgenoemden zich zelve met trots roode radicalen, de anderen bliezen elkander op door middel van een conservatisme, dat geen anderen grond had dan de onverzettelijkheid van hun wil. Met de leden van den Raad ging het publiek mee. De incidenteele, onbeduidende quaestie omtrent de oude of de nieuwe commissie ging over in een vraagstuk van dynastiek belang.</p>
<p>Op deze wijze verliepen de uren voor de vergadering, zonder dat iemand bemerkte, hoe men niet wijzer zou heengaan dan men gekomen was, want zij die een eed gedaan hadden, dat zij Burgemeester Stille zouden dwingen open kaart te spelen en alle stukken door hem met de autoriteiten te Sidney gewisseld, open te leggen, vergaten te interpelleeren, of stelden hun interpellatie uit, omdat ze begrepen dat het oogenblik hun niet gunstig was. Wel
<pb n="107"/>
is waar kwam meneer Drysdale hun een paar malen tegemoet door de opmerking, dat de Raad nu zeker wel genoeg zou hebben van de quaestie der oude of nieuwe commissie, en dat hij haar bij stemming wenschte te laten uitmaken; maar de Raad had er blijkbaar niet genoeg van, en spartelde en duikelde telkens met vernieuwde liefhebberij in het ondiepe, maar ruime vraagstuk rond. De Groote Raad van Malthusia was niet wijzer dan andere groote vergaderingen in de wereld.</p>
<p>In 't eind moest men toch tot een conclusie komen, en daar er geen kans bestond een zoodanige in stemming te brengen, die de zaak iets verder zou gebracht hebben, greep de voorzitter die conclusie aan, welke ten bate van alle verlegen voorzitters is uitgevonden. Hij onderwierp aan het wijze oordeel der vergadering de vraag, of men nog in deze zitting zou uitmaken, of er een nieuwe commissie tot onderzoek van het aandeel van Willem Stille aan de zaak van John Brown zou benoemd worden, dan wel aan de bestaande commissie ook dit onderzoek opdragen. Nadat hierover nog een vol uur getwist was werd de vraag beantwoord met het besluit alsnu naar huis te gaan, daar 't reeds zeer laat was en de quaestie in een volgende vergadering te beslissen.</p>
<p>Daarna ging men werkelijk uiteen. Maar in plaats van zich uit te zetten, toen zij in de open lucht kwam, werd de quaestie al enger en enger, tot zij gelijk geworden was aan een winterappel, of een, rimpelachtige oude jongejuffrouw. Ieder, die de vergadering actief of passief had bijgewoond, nam het vraagstuk mee naar huis, en elk huis werd op zijn beurt het tooneel van een kleine vergadering. Men koos
<pb n="108"/>
partij voor of tegen het denkbeeld eener nieuwe commissie. Men betoogde in 't breede het rechtvaardige of onrechtvaardige van dien maatregel. Men gaf burgemeester Stille volkomen gelijk, dat hij niet wilde toelaten, dat de commissie ad hoc dezelfde mocht wezen als de reeds bestaande, of zwoer bij hoog en laag dat Talandier een dwaas en een lafaard zou geweest zijn, indien hij ook maar een duimbreed had toegegeven. Voorts waren allen zonder onderscheid het eens, dat men niets kon doen of beslissen, voor en aleer deze principieele quaestie was uitgemaakt.</p>
<p>En intusschen was een commissaris van het Engelsche gouvernement te Sidney op weg naar Drysdale met een krachtig vertoog en een portefeuille vol stukken, die niet maisch waren, en hielden de Naturellen op de grenzen op hun manier huis in de omstreken van het nieuwe terrein, waarop zij zich gevestigd hadden, eveneens op hun manier tot vertogen en pleidooien bereid, die daghelder zouden bewijzen, dat de mensch reeds in zijn natuurstaat, een welsprekend advokaat is, als 't op nemen en houden aankomt.</p>
</div>
<div type="chapter">
<pb n="109"/>
<head rend="h3">Een en twintigste hoofdstuk.<lb/>
Een gentleman op het tooneel.</head>
<p>Vier dagen na de vergadering van den Grooten Raad in het porige hoofdstuk beschreven, was 't weer druk in de straten van Drysdale, doch ditmaal was de grondtoon een feestelijke. De Drysdalers waren een zoo bewegelijk volkje als nergens elders ter wereld gevonden werd; zij sloegen gemakkelijk van het eene uiterste tot het andere over en wezen ongaarne een gelegenheid om zich te amuseeren af, al lag het terrein dichter bij het kerkhof dan bij den, schouwburg. Er was menig voorbeeld dat een Drysdaler gedanst had op de kist van een bloedverwant. En ditmaal danste heel Drysdale om zoo te zeggen op zijn eigen kist.</p>
<p>Hij, die deze omwenteling in de gemoederen te weeg gebracht had, was niemand meer of minder dan Sir Thomas Shepstone, buitengewoon commissaris van zijne Britsche Majesteit Koning George IX voor de moeilijkheden met Malthusia ter zake van de aanhouding van een Engelsch onderdaan, John Brown van Sidney.</p>
<pb n="110"/>
<p>Sir Thomas Shepstone rechtvaardigde reeds door zijn optreden de goede verwachtingen, welke de engelsche kroon van hem koesterde. Hij was de type van eert engelsen edelman en een sluw, ervaren diplomaat. Eigenlijk zat de diplomatie hem in het bloed. Sedert in de 2e helft der 19e eeuw een zekere Sir Theophilus Shepstone zich een wereldbekenden zooal niet wereldberoemden naam verworven had door de uitstekende manier waarop hij de Zuid-Afrikaansche of Transvaalsche republiek voor zijn moederland had weten te annexeeren, was het geslacht der Shepstones een specialiteit geworden in die eigenaardige manier van veroveren, welke ten eeuwigen dage den naam van Engeland door alle eerlijke lieden zal doen vervloeken. Persoonlijk had Sir Thomas na een tijdperk van gescharrel aan onderscheiden Aziatische hoven zich op de belangen van Engeland in Polynesie toegelegd en op niemand anders had de gouverneur van Sidney zijn hooge aandacht kunnen vestigen dan op hem, toen 't noodig bevonden werd een specialen commissaris naar Drysdale te zenden. Sir Thomas was dan ook vertrokken met een goed gevulden buidel en met gouvernementspaarden, doch verder zonder noodeloozen omhaal. Hij had niemand bij zich dan een jong secretaris van legatie, wien door zijn oom, een minister van den Koning, het vooruitzicht op een permanente vertegenwoordiging in Malthusia geopend was, een paar klerken en zijn particulieren kamerdienaar. Al de majesteit van het gezantschap lag in de persoonlijke hoedanigheden van Sir Thomas zelf. En de voornaamste dier hoedanigheden was vriendelijkheid en beleefdheid. Evenals zijn groote voorvader Sir Theophilus verstond hij
<pb n="111"/>
de kunst de menschen in te pakken of liever juist aan hun zwakke zijde aan te grijpen. Had hij die bekwaamheid tot nog toe evenwel slechts op kleine schaal kunnen ten toon spreiden, nu zou hij op een ruim terrein schitteren. 't Was niet te voorzien welke belooning de Engelsche kroon hem daarvoor zou toekennen, maar de geschiedenis was daar om te bewijzen dat zij niet ondankbaar was.</p>
<p>Sir Thomas had zich, de grens van Malthusia genaderd zijnde, een paar dagen opgehouden, ten einde de mare van zijn nadering door heel Malthusia te laten verspreiden. Niet zonder ostentatie had zijn secretaris aan alle burgemeesters van de dorpen, die hij op weg naar Drysdale doortrok, het gewichtige nieuws dat een speciale commissaris in aantocht was als een staatsgeheim verklapt, om straks in de buurt der hoofdstad aangeland door alle reporters van dagbladen te laten rondbazuinen dat Sir Thomas met de noodige volmachten voorzien was om in naam van Z.M. den koning alle zoodanige maatregelen te treffen als dienen konden ter beëindiging der gerezen geschillen. Het gevolg hiervan was, dat de autoriteiten er niet buiten konden den commissaris tot aan de grenzen te gemoet te gaan en alle Malthusianen, die thuis maar even gemist konden worden, wederom naar Drysdale stroomden, ditmaal om den intocht te zien.</p>
<p>'t Behoeft geen vermelding dat men eenmaal verzameld bij de poorten en in de straten, die de stoet passeeren moest, niet naliet de dingen die men zien en hooren zou vooruit te loopen. Er waren er wel is waar niet, die Sir Thomas gezien hadden, maar dit belette volstrekt niet dat, zeer velen een nauwkeurige beschrijving wisten te geven van
<pb n="112"/>
zijn persoon. 't Was, beweerden zij, een bar heer, met een gezicht als een scherprechter en grove, lompe manieren. In Sidney zelf ontweek iedereen hem, maar het gouvernement kon hem niet missen. 't Was een soort van bulhond, dien men aan den ketting hield doch niet schromen zou te avond of morgen los te laten op dezen of genen wien men graag een stuk uit zijn been zag bijten. Malthusia zou hem leeren kennen, ten minste als Malthusia niet aanstonds de tanden liet zien en den Commissaris van het Engelsche gouvernement, ondanks zijn mooien titel en zijn lastbrief, toonde dat men heer en meester was op zijn eigen gebied. John Brown eenvoudig los te laten, omdat zoo'n groote meneer voor hem in de bres sprong, zou laf en zeer stellig onvoorzichtig zijn.</p>
<p>Degenen, die onder den invloed van deze en soortgelijke opvattingen geraakten, lieten niet na dat thema verder uit te werken. Na een paar uur kende iedereen Sir Thomas, alsof hij dagelijks in Drysdale rondliep en waren allen 't eens dat men, ofschoon door nieuwsgierigheid saamgevloeid om hem te zien, zich zoo onverschillig en zoo koel mogelijk moest gedragen. De barribal moest niet denken dat men bang voor hem was.</p>
<p>Doch intusschen naderde de stoet met de heeren Drysdale en Stille aan het hoofd, de stad. Reeds kon men in de verte de rijtuigen en ruiters onderscheiden, ja, na een kwartier was de hoofdpersoon, het voorwerp van al die nieuwsgierigheid, in eigen persoon aan de poort genaderd.</p>
<p>Hoe verbaasd keek men echter op, geen barribal met dikke bakkebaarden en wild rollende oogen te zien, maar een keurig gekleed, zelfs ietwat fatterig jongmensch, met
<pb n="113"/>
zachtheid en vriendelijkheid op het gelaat, die een meisje van achttien jaar hem had kunnen benijden.</p>
<p>En zijn inborst bleek met zijn uiterlijk in overeenstemming te zijn. Vlak voor de poort liet hij zijn rijtuig stil houden en stapte hij uit om aan de leden van den Grooten Raad, die met knorrige gezichten op een hoopje stonden, zijn compliment te maken. Met warmte drukte hij een paar van de oudsten de hand, en verzekerde dat het doel van zijn komst louter vrede was, dat niets zijn koninklijken meester en hem persoonlijk aangenamer zou zijn, dan zoo spoedig mogelijk met de tijding, dat alles in der minne geschikt was, naar Sidney terug te mogen keeren.</p>
<p>Er was iets kloeks in die beleefdheid en iets wat elke gedachte aan misleiding op de vlucht sloeg in die warme betuiging van vredelievendheid. Onmiskenbaar maakte dit reeds aanstonds een hoogst gunstigen indruk. Naarmate men meer grofheid verwacht had, was de verrassing te grooter. De officieele deftigheid der Malthusianen wist haar op den rechten prijs te schatten. Meneer Drysdale en Stille, die zich bij hun collegaas gevoegd hadden, konden niet nalaten voor zoo vriendelijke bewoordingen even vriendelijk te bedanken. De eerste verzekerde plechtig, alsof hij 't waarachtig meende, dat Malthusia, ofschoon de aanleiding tot zijn reis betreurend, zich gelukkig achtte een zoo uitstekend man als Sir Thomas in haar midden te zien. Zijnerzijds zou ongetwijfeld ieder gaarne medewerken om de meest gewenschte goede verstandhouding tusschen de Engelsche kroon en de republiek te helpen in stand houden. Alle autoriteiten zouden 't zich tot een eer rekenen den Com-<pb n="114"/>missaris het tijdens zijn verblijf zoo aangenaam mogelijk te maken.</p>
<p>Na deze korte verwelkoming ging de stoet weer op weg, terwijl de menigte, haar vooroordeel tegen Sir Thomas, hoe verder hij kwam, als sneeuw voor de zon voelde wegsmelten. Was dat een barribal, die kwam om hen te trotseeren en wiens woorden even zoovele bedreigingen zouden zijn? De jonge dames vonden integendeel dat Sir Thomas er alleraardigst uilzag. Zijne Majesteit de Koning van Engeland wist waarlijk zeer knappe Commissarissen te kiezen. De man boog als een knipmes, en als hij aan een venster een aardig gezichtje zag, dan wierp hij der eigenaresse een kushand toe; ook zelfs al was het bedoelde gezichtje niet veel meer dan doodordinair.</p>
<p>Op het raadhuis hield Sir Thomas op nieuw een toespraak, doch waarin tot aller verbazing geen woord over John Brown voorkwam, die daarentegen éen doorloopende lofrede bevatte op de goede verstandhouding, welke steeds tusschen Malthusia en Koning George geheerscht had en ongetwijfeld eeuwig zou blijven heersenen in spijt van de kleine moeielijkheden, welke zich tot wederzijdsch leedwezen hadden voorgedaan. Meneer Drysdale kon niet anders doen dan die toespraak weer beantwoorden met verzekeringen en betuigingen in denzelfden geest.</p>
<p>Na deze officieele begroeting trok Sir Thomas zich onder het voorgeven van vermoeienis tengevolge van de reis, in het logement, waar hij tijdig de geheele bovenverdieping had doen bespreken, terug, en volle vier en twintig uur liet hij aan de autoriteiten den tijd, om zich te wapenen tegen hetgeen hij verder te zeggen had.</p>
<pb n="115"/>
<p>De eerste vrucht van zijn verstandig beleid was een allerbelangrijkste verbetering in het lot van John Brown. Meneer Drysdale zond na een langdurige conferentie met burgemeester Stille een bevel aan den cipier der gevangenis, om John een betere cel, beter voedsel en oogluikend meer vrijheid te geven. Men vond dit noodig voor het geval de Commissaris het terrein eens persoonlijk in oogenschouw mocht willen nemen. De quaestie met Engeland liep toch niet over het meer of minder zware van de straf, maar over de straf zelve. Op dat punt zou men nooit toegeven, maar juist daarom was 't verstandig geen bijkomstige quaestiën in het leven te roepen. Ook begon meneer Drysdale er wel eenigszins toe te neigen, om de zaak met Engeland als 't mogelijk was een weinig op de lange baan te schuiven. Immers men had nieuwe verontrustende berichten van de grenzen ontvangen, welke de beide hoogste autoriteiten op hun eigen houtje den boer, die de eerste tijding had gebracht, tot nader informatie op Staatskosten met een paar agenten van politie in een wagen weer huiswaarts had doen zenden. Nog later berichten hadden dat kleine gezelschap onderweg gekruist en tot nog meerderen spoed aangedreven. De Naturellen werden met den dag brutaler. Zij hadden niet alleen op het betwistbare terrein hun hutten of kralen opgeslagen, maar elken nacht werd er ver van daar in het eigenlijke gebied van Malthusia, vee gestolen zonder dat men eenig spoor van de dieven ontdekken kon. Ook was 't vrij zeker dat de wilden iets gehoord hadden van de moeilijkheden waarin Malthusia met de Engelschen gewikkeld was, want een paar hunner
<pb n="116"/>
hoofden hadden zich zware bedreigingen laten ontvallen toen men hen op verboden jachtterrein betrapt had en zich met de diepste minachting over de Malthusiaansche autoriteiten uitgelaten. Ook had iemand, wiens naam niemand kende, maar die 't weten kon, ergens een geweer gevonden, dat blijkbaar door een wilde was achtergelaten, met een nog kerschversch fabrieksmerk van een der meest bekende engelsche industrieelen. Er was voorts geen twijfel aan of de Naturellen hadden kruit en lood in overvloed.</p>
<p>‘Ik vrees dat de beide moeilijkheden, waarin wij gewikkeld zijn, te veel onze krachten zullen verdeelen,’ had daarom meneer Drysdale gezegd. ‘Voor alle dingen zou ik meenen dat wij moeten trachten de beweging op de grenzen te stillen tot de Commissaris weer vertrokken is,’ en meneer Stille was dit volmaakt met hem eens geweest.</p>
<p>De bedoelde Commissaris scheen evenwel geen plan te hebben op een spoedig vertrek. Hij liet de ruime bovenverdieping van het logement voor een groot gedeelte inrichten als bureau en vestigde zich in het mooiste en weelderigste zelf, alsof hij een gevolmachtigd minister was. Op den avond van den tweeden dag na zijn aankomst liet hij al de lichten aansteken en de luiken openzetten. Drysdale mocht daaruit opmaken dat de heer Shepstone voornemens was ook 's avonds in functie te zijn, ja, welhaast vlogen een paar nieuwe bedienden, die den kleinen stoet op den voet moesten gevolgd zijn, met een handvol invitaties door de stad. De Commissaris van Z.M. den koning van Engeland gaf receptie.</p>
<p>Ik heb reeds gezegd dat de Drysdalers even verander-<pb n="117"/>lijk en even wuft waren als de andere aardbewoners en 't zal dus niemand verwonderen, dat reeds de eerste receptie van Sir Thomas schitterend bezocht werd. 't Is waar de Heeren Drysdale en Stille hadden zich wegens drukke ambtsbezigheden laten verontschuldigen maar de aanhangers van Talandier vergoedden dit gemis door den koortsachtigen ijver waarmee zij opkwamen. En toen zij de beminnelijke figuur van Sir Thomas even beminnelijk ja, in het licht van 't gas nog beminnelijker terugvonden dan zij die aan de poort hadden zien wegrijden, rijpte in hun argeloos hart, ondanks de liefde voor hun land en hun zelfstandigheid, heel langzaam, maar daarom niet minder zeker, het denkbeeld, of wellicht zijn tegenwoordigheid hun ten goede kon komen bij hun politieke plannen. 't Is waar, voor het oogenblik wezen zij nog elke formuleering hunner wenschen in die richting als landsverraderlijk af, maar ze werden gaandeweg meer vertrouwd met de mogelijkheid dat de vreemde Commissaris de bemiddelaar tusschen hen en hun tegenpartij zou kunnen zijn. Zonder vooruit te loopen op de eigenlijke quaestie durfden zij die mogelijkheid op zich zelve wel aannemen.</p>
<p>Intusschen gedroeg de Heer Shepstone zich alsof hij van niets wist en niets bemerkte. Zijn zalen waren kostelijk en met verfijnden smaak gemeubeld en er heerschte een aangename warmte zonder hitte of benauwdheid. Daarbij was het buffet met vorstelijke mildheid voorzien en mochten zijn wijnen aanspraak maken op den naam van uitstekend, terwijl de gastheer zelf beurtelings aan alle oude en jonge dames, die in eenige betrekking stonden
<pb n="118"/>
met de regeerende machten, zijn arm aanbood om ze de zalen rond te leiden, of op de tonen van een liefelijke dans-muziek met haar rond te zweven, net alsof hij door koning George tot zijn gevolmachtigde gekozen was omdat hij zoo'n voortreffelijk cavalier bleek te zijn.</p>
<p>De dames, die niet zoo diep in de politiek verwikkeld waren als de heeren, hakten den knoop al spoedig ten voordeele van Sir Thomas door. Nooit hadden zij een aardiger, beleefder, voorkomender Commissaris gezien. Die man kon niets anders in zijn schild voeren dan om Drysdale te doen ronddraaien in een zee van poëzie en genot.</p>
<p>Dat was de indruk van den eersten avond. En de volgende soirée, welke zich niet wachten liet, was nog oogverblinderder. Sir Thomas overtrof zich zelf als gastheer en had ditmaal de voldoening niemand te missen. Immers de mare van de eerste receptie had ook de Heeren Drysdale en Stille bereikt en hen tot nadenken gestemd. De eerstgenoemde meende dat 't zijn plicht was van nabij ga te slaan op welke manier en door welke kunstenarijen Sir Thomas meer dan de helft van den Grooten Raad betooverd had, en de andere berekende dat, indien Talandier en consorten bij den vreemdeling steun zochten, 't geraden was op zijn hoede te zijn en hun toeleg te verijdelen. Hij noodzaakte dientengevolge zijn vrouw en zijn dochter haar mooiste japonnen uit de kast te halen en was op den tweeden receptie-avond een van de eersten die zich aanmeldde, ja hij ging nog verder toert hij zich met eigen oogen overtuigd had van de landsverraderlijke houding van Talandier.</p>
<pb n="119"/>
<p>‘Wij mogen op onze beurt den Heer Shepstone wel eens ontvangen,’ zei hij reeds den volgenden morgen aan het ontbijt tot zijn vrouw en dochter. ‘Zorgt dat ons salon behoorlijk gelucht en opgeknapt wordt. Morgenavond houden wij receptie.’</p>
<p>En aldus geschiedde het, ja, toen 't eenmaal zoover gekomen was, wilde meneer Drysdale en na dezen niemand van de aristocratische familien in gebreke blijven. 't Werd een ware rage voor recepties met thee en wijn of zonder wijn, voor diners onder heeren en diners met dames, soirées waar gedanst of soirées waar gemusiceerd werd, met een buffet of met een souper aan 't slot die tot diep in den nacht duurden. De engelsche Commissaris liet zich overal zien. Hij ging bij de Stilles en bij de Talandiers en hield zich alsof hij niet bemerkte hoe beide op hun beurt bedelden om zijn goedkeuring. Hij wist met diplomatischen takt den rang en den leeftijd der onderscheiden dames te respecteeren en was in alles en voor allen de cavaliere serviente bij uitnemendheid. Daarbij speelde hij voor weinig of veel geld met oude heeren die een partijtje wilden maken en zorgde steeds te verliezen en met de gratie van een millionair te betalen. Dat hij intusschen over niets sprak behoeft nauwelijks herinnerd te worden. 't Scheen dat de man gansch en al vergeten was waarom hij naar Drysdale gezonden werd en dat John Brown, die nog altijd in de gevangenis verblijf hield, voor hem een onverschillig persoon was. Hij amuseerde zich en daarmee uit.</p>
</div>
<div type="chapter">
<pb n="120"/>
<head rend="h3">Twee en twintigste hoofdstuk.<lb/>
Halsstarrigheid en beminnelijkheid.</head>
<p>Wij hebben onzen vriend Willem Stille uit het oog verloren. Nu, in dat opzicht deden wij hetzelfde als de Drysdalers. Door de omstandigheden van de laatste dagen, en vooral door de pret die de engelsche Commissaris had teweeggebracht, hadden ook zij aan Willem en de vervolging, die hem nog steeds boven het hoofd hing, niet gedacht. Alleen meneer Talandier bleef onverdroten het doel, 't welk hij najoeg, voor oogen houden, maar we kennen hem als te slim, om door een ontijdig alarm zijne zaak te bederven. Integendeel. Hij zorgde voor zijn eigen bolwerken, in stede van zich blind te staren op de zwakke punten van de verdedigingswerken der tegenpartij. Hij introduceerde zijn zoon bij den vreemdeling. Hij zorgde, waar zich daarvoor de gelegenheid aanbood, de eigenaardigheden van dezen te vleien, en spoorde onafgebroken zijn jongen aan om hetzelfde te doen. Niet dat hij plan had zich van Sir Thomas te bedienen, om de Stilles den voet te lichten, maar wanneer 't bleek dat de
<pb n="121"/>
Engelschman niet van de Stilles gediend bliefde, en Malthusia ging toch, buiten zijn schuld en toedoen, den weg van overleg en verdrag met Shepstone op, dan was 't altijd goed en voorzichtig aan den winnenden kant te staan. Of zou het in dat geval Malthusia tot voordeel zijn, indien er niemand was die het oor van Sir Thomas had en in diens gunst deelde? Verre van dien. 't Zou juist een zegen wezen wanneer er zoo iemand gevonden werd om de ergste rampen te kunnen afweren. Zoo iemand zou het zinkend vaderland van den ondergang kunnen redden. Wanneer alsdan de dankbare burgerij dien iemand tot een soort van bemiddelaar tasschen Engeland en zich verkoos, dan zou men de wijze voorzorg prijzen, welke die toenadering had voorbereid.</p>
<p>Intusschen genoot Willem Stille, waardoor dan ook, rustige dagen. Hij ging in en uit zonder zich te bekommeren om de dingen die om hem heen gebeurde en wachtte rustig af wat volgen zou. Hij zocht Sir Thomas niet op en ontweek hem ook niet. De eenige voor wien hij zich interesseerde was John Brown.</p>
<p>Zoodra de gevangenisschap van John een beetje verlicht geworden was en de toegang dientengevolge gemakkelijker, was Willem naar de gevangenis gestapt. Hij had alles wat onderweg en later in Sidney gebeurd was verteld en John had, ofschoon hij eerst wel wat boos keek, hartelijk gelachen. Vooral toen zijn oude heer op de planken verscheen was John zichzelf nauwelijks meester geweest.</p>
<p>‘Daaraan herken ik den oude,’ had hij gezegd, toen Willem verhaalde hoe zijn vader de publieke meening
<pb n="122"/>
in beslag genomen had door de mededeeling dat John in de gevangenis zat. ‘Hij heeft zijn leven lang van die soort van volksbewegingen gehouden en ik verzeker u, meneer Stille, dat hij in de buurt waar wij wonen, een onbeperkten invloed uitoefent. Als het gouvernement of het stadsbestuur van Sidney mocht meenen dat ze mij wel aan mijn lot kunnen overlaten, dan zal vader zelf een klein leger op de been brengen en mij hier komen verlossen. De Gouverneur weet dat heel goed. Hij kent vader en hij zal 't wel laten met vaders adviezen te lachen. Ik zou u daarvan heel wat staaltjes kunnen vertellen. Maar zoo lang het kan, bewandelt vader den gewonen weg en laat de heeren het werk doen. Hij houdt niet van rebellie, zegt hij, en noemt zichzelf een rustig burger, maar pas op als ze het een of ander niet naar zijn zin doen.’</p>
<p>‘Uw vader schijnt mij toe op zijn manier trotscher te wezen dan menig deftig en hooggeplaatst heer,’ zei Willem.</p>
<p>‘Dat hebt u goed gezien,’ was het antwoord. ‘We zijn allemaal op onze manier erg trotsch. Dat zit in in ons bloed, geloof ik, en in de democratische beginselen die wij met de moedermelk hebben ingezogen. Iedere Engelschman is trotsch.’</p>
<p>‘Ik geloof 't ook,’ zei Willem. ‘Toen uw vader merkte dat ik om den eersten prijs te halen uw vrouw en kinderen aan de commissie van de tentoonstelling had aangegeven, scheen hem dit maar half te bevallen, naar 't mij voorkwam.’</p>
<p>‘Dat komt omdat de oude heer, hoe liberaal ook, nog
<pb n="123"/>
altijd min of meer behoudend is,’ zei John. ‘Ik voor mij vind 't kinderachtig daarin iets te zoeken. Ik ben heel dankbaar dat gij er dat op gevonden hebt om Kitty en mijn kinderen van de parochie af te houden, en ik zou 't vrij wat ergerlijker gevonden hebben als ze afhankelijk waren geworden van mijn familie.’</p>
<p>Willem verzekerde dat deze verklaring hem een pak van het hart nam. Daarop vervolgde hij. ‘En wat denkt gij nu te doen?’</p>
<p>‘Ik ben voornemens de komedie geheel uit te spelen,’ antwoordde John Brown vroolijk. ‘Ik heb 't vrij goed hier, dank zij de bemoeiingen van u en uw zuster. Ik zal rustig afwachten tot ze mij uit Sidney komen halen. Kitty kan 't lang uitzingen en ik heb geen haast. Nu we eenmaal zoo ver zijn, wil ik ook het onderste uit de kan hebben.’</p>
<p>Willem waagde de opmerking, dat dit waarschijnlijk in elk geval heel wat tijd zon kosten en dat John toch stellig wel naar zijn vrouw en kinderen verlangde. Hij meende op die manier misschien nog een goed woord voor zijn vaderland te kunnen doen, maar John liet hem niet uitspreken:</p>
<p>‘Neen, neen,’ riep hij. ‘Daarop moet u bij mij niet rekenen. Ik ben een zoon van mijn vader en ofschoon 't mij aan mijn hart gaat dat uw vader er bij betrokken is, kan ik er nu niets meer aan veranderen. Ik heb de heeren gewaarschuwd. We zullen nu eens kijken wie in 't eind gelijk zal krijgen.’</p>
<p>Willem zag wel aan zijn gezicht en hoorde 't bovendien aan den toon waarop hij dit zei, dat 't John meenens
<pb n="124"/>
was. Hij vergenoegde zich dus met de herhaling van zijn vermoeden dat 't lang zon knnnen duren eer de wederzijdsche onderhandelingen zoover gevorderd waren dat John zijn eigen weg kon gaan. ‘Ze zijn bij ons ook koppig,’ zei hij. ‘Als 't hard tegen hard gaat, dan zult gij nog heel wat geduld moeten oefenen.’ Doch dit hielp hem weinig. John was met echt boersche volharding bereid, weken en desnoods een jaar te wachten.</p>
<p>‘Maar het gemis van uw vrijheid,’ meende Willem.</p>
<p>‘Dat zou erg wezen indien ik er mijn hoofd niet opgezet had, om deze historie ten einde toe af te spelen,’ antwoordde John. ‘Hebt gij nooit ondervonden, meneer Stille, hoe de koppigheid, zooals u 't noemt, een mensch boven water kan houden. Bovendien heb ik 't hier, zooals ik zei, nu vrij goed en ik zal 't straks nog wel beter krijgen. Ik herhaal dat ze nog eenmaal zullen komen om mij te smeeken, dat ik hier uit zal gaan en hun vergeven wat er gebeurd is. Dat zal geschieden. En dan krijg ik meteen mijn geld terug.’</p>
<p>‘Als 't je daarom te doen is,’ viel Willem haastig in, ‘dan zou ik wel eens willen probeeren of dit niet eenvoudiger en vroeger te bereiken was. Vooronderstel dat ik u het geld dat u toekomt met de rente deed ter hand stellen....’</p>
<p>‘Ik zou u voor uw goede bedoeling bedanken,’ antwoordde John met waardigheid, ‘maar dat is 't niet wat ik hebben wil. De heeren, die mij veroordeeld hebben, moeten mij ook weer vrijspreken en dan zullen wij in onderhandeling treden over de schavergoeding.’</p>
<p>‘Bedenk dat hem, die het onderste uit de kan wil
<pb n="125"/>
hebben, het lid op den neus valt. In uw geval zou ik met minder tevreden zijn.’</p>
<p>‘Omdat je geen Engelschman bent,’ zei John triumfantelijk, ‘en niet leeft onder de bescherming van onae wetten. De zekerheid, dat oud-Engeland zijn zonen nooit in den steek laat, maakt ons geduldig, al duurt het ook wat lang. De hoofdzaak is, dat wij onze eer handhaven en u zult mij toestemmen dat ik op dit punt wel eenige vergoeding van uwe landgenooten te eischen heb.’</p>
<p>Sedert dit gesprek peinsde Willem voortdurend op een middel, om de halsstarrigheid van John Brown te overwinnen, want terwijl hij in 't minst niet bekommerd was over de plannen die Talandier en zijne vrienden uitbroedden, lachte hem het denkbeeld om dezen steen des aanstoots tusschen zijn vader en diens tegenpartij uit den weg te ruimen, meer toe, naarmate het duidelijker werd dat de loop der gebeurtenissen zijnen vader hinderde, en de toon in huis immer pijnlijker werd. 't Is waar, de burgemeester deed zijn zoon geen verwijten, terwijl Willem wist hoe hij voor hem in de bres gesprongen was, toen Talandier zijn grooten aanval waagde, maar de goede man weid met den dag meer in zich zelf gekeerd. Vooral de avond toen hij op zijn beurt receptie gehouden had, en daardoor als 't ware een serie van feesten geopend, was een recht treurige avond geweest. 't Was onmiskenbaar dat de vreemdeling met zijn gladde manieren hem ergerde. Toen de gasten weg waren, had Willem hem in een hoek van de zaal gevonden met de handen voor de oogen en in de houding van iemand, wien de laatste hoop op iedding ontnomen is.</p>
<pb n="126"/>
<p>‘'t Loopt met Malthusia op een end,’ had hij toen gezegd, meer tot zich zelven dan tot zijn zoon. ‘De goede oude zeden gaan te gronde. In plaats van vereenigd het vreemde element weerstand te bieden, loopen ze Sir Thomas na als bedelaars en hovelingen. 't Zal niet lang meer duren of ze kusssen de zoomen van zijn kleed.’</p>
<p>‘Sir Thomas is voor zoover ik over hem oordeelen kan juist de man om daarvan gebruik te maken voor zijn eigen plannen,’ had Willem opgemerkt, die begreep dat tegenspraak of twijfel olie in het vuur zou zijn, ‘tenzij u partij trekt van de omstandigheden en hem op uw beurt gebruikt om de tegenpartij den mond te snoeren.’</p>
<p>‘Hoe meent gij dat?’ was het antwoord geweest. ‘Zoudt gij willen dat ook ik hem het hof maakte?’</p>
<p>‘In geenen deele. Maar indien u Sir Thomas voorkomt door John Brown vrij te laten, ontneemt gij hem elke aanleiding om ons kwaad te brouwen. Mijns inziens, vader, zou een verstandige politiek ons reeds laug dien weg hebben moeten doen inslaan.’</p>
<p>‘Indien Sir Thomas daarmee al tevreden te stellen was, zouden na zijn vertrek onze vijanden mijn toegevendheid als landverraad uitleggen. Ook weet gij wel dat ik de macht niet heb om besluiten van den Raad ongedaan te maken, ook ingeval ik het hiermee niet eens was.’</p>
<p>‘Dan moet u den Raad weer bijeenroepen,’ had Willem geantwoord. ‘Hoe eer men op dat heillooze vonnis terug komt, hoe beter.’</p>
<p>Burgemeester Stille had gezucht. ‘Dat is onmogelijk,’ was zijn laatste woord geweest. ‘Indien misdaden, als
<pb n="127"/>
die van John Brown, ongestraft blijven, is 't toch gedaan met onze republiek.’</p>
<p>Willem had gezwegen. Hij begreep dat er een mijlen breede kloof was tusschen het conservatisme van zijn vader, en de inzichten die hij zelf in de laatste weken de zijne mocht noemen. Om den vroegeren twist niet weer te vernieuwen, was 't best den ouden heer het laatste woord te laten.</p>
<p>Intusschen had hij op zijne beurt zijn eigen koelheid tegenover den held van den dag te verdedigen tegenover Emilia. Emilia was een en al bewondering van Sir Thomas. In haar oogen was deze sluwe diplomaat, die de Drysdalers om zijn vinger wond, zonder nog een enkelen diplomatieken stap gedaan te hebben, een ware toovenaar. Daarbij mocht zij zich in zijn bijzondere onderscheiding verhengen en genoot zij meer speciaal de eer zijner intieme vertrouwelijkheid. Sir Thomas vertelde haar van zijn jonge vrouw, die hij te Sidney had achtergelaten, maar die hij, indien de onderhandelingen lang duurden, zou laten overkomen, en van het aardige dochtertje dat zonder twijfel elken dag om papa riep en reikhalzend uitzag naar zijn terugkomst. Hij had het portret van beiden, vrouw en kind, in zijn zak en had het haar laten zien toen zij haar verlangen naar de kennismaking uitdrukte. Wederkeerig toonde Sir Thomas een nooit door haar ervaren belangstelling in haar teekeningen en zelfs in haar tapisseriewerk en verzekerde hij dat niets hem belangwekkender voorkwam dan de kleine bijzonderheden van haar onbewogen leven. Natuurlijk had zij hem niet verteld dat dit leven niet zoo onbewolkt was als hij zich
<pb n="128"/>
voorstelde, maar aan haar terughoudendheid had Sir Thomas geraden dat zijn jonge vriendin ook reeds eenige ondervinding op het gebied der liefde had opgedaan. Was 't onbescheiden daarnaar te vorschen? Zoo ja, dan trok hij zich dadelijk terug. 't Was hem een genoegen te constateeren dat de mogelijke teleurstellingen die zij ondervonden had, haar schoonheid slechts hadden verhoogd en de vriendelijke uitdrukking harer oogen verzacht. Mocht zij intusschen te avond of morgen behoefte hebben aan een vriend, dan wist zij tot wien ze zich wenden mocht.</p>
<p>Papa Stille bleef niet in gebreke van deze vertrouwelijkheid tusschen den vreemdeling en zijn dochter een hartig woordje te zeggen en mama stortte, om 't geen zij de coquetterie van Emilia noemde, menigen traan. Maar Emilia stoorde zich daar niet aan. Reeds sedert lang was de oude verhouding, door de moeilijkheden waarin papa Willem gewikkeld had, teruggekeerd en naarmate burgemeester Stille meer van zijn magistrale waardigheid inboette, hernam Emilia haar gezag. Op zekeren morgeit gaf dit zelfs aanleiding tot een ernstige huiselijke scène.</p>
<p>Sir Thomas had zich aangemeld om de familie een visite te maken, terwijl de burgemeester op het raadhuis was, en mama Stille met hoofdpijn te bed lag en Emilia had den Engelschman, want ook Willem was afwezig, alleen ontvangen. Langer dan een uur had zij vertrouwelijk, alsof ze oude bekenden waren, met hem zitten praten en geen oogenblik was 't in haar opgekomen dit minder voegzaam te vinden.</p>
<p>Daarover had papa haar 's middags, toen hij thuis gekomen was, onderhouden en Emilia, in stede van haren
<pb n="129"/>
vader gelijk te geven, had hem heftig weersproken. Sir Thomas was een getrouwd man. Als straks zijn vrouw naar Drysdale kwam, zou deze voor haar een vriendin wezen, want ze was niet veel ouder dan zij, en Sir Thomas sprak over haar met de grootste liefde. ‘'t Is voor mij,’ had Emilia gezegd, ‘een genot hem over zijn klein paradijs te hooren spreken. Met vuur en gloed teekent hij den kring, waaraan de dienst van den Staat hem onttrok. Ik zie niet in dat er iets onbetamelijks in gelegen is, naar hem te luisteren.’</p>
<p>‘Ik heb niet gezegd dat 't onbetamelijk is, dat Sir Thomas u van zijn huiselijk leven vertelt,’ had de burgemeester geantwoord. ‘Maar Sir Thomas is onze vijand, ten minste hij kan 't straks blijken te zijn, als wij over de quaestie, die hem hierheen voerde, in discussie zullen treden. 't Is niet betamelijk dat gij, de dochter van den eersten magistraat in deze stad, vertrouwelijke gesprekken met hem voert.’</p>
<p>‘En ik heb u reeds meer dan eens gezegd, vader,’ had Emilia heftig geantwoord, ‘dat ik van uw politiek geen verstand heb, en dat ik er niets van weten wil. Meneer Shepstone is een aangenaam, onderhoudend man. Ik vind smaak in zijn gesprekken. Wat gaat 't mij aan wat hem hier voert?’</p>
<p>Burgemeester Stille was boos geworden: ‘Indien 't u niet aangaat wat er gebeurt of gebeuren kan, zorg dan ten minste dat men u niet met den vinger nawijze, als eene die heult met de vijanden van uw land,’ had hij gezegd.</p>
<p>‘Sir Thomas is niet de ergste vijand,’ was het antwoord
<pb n="130"/>
geweest. ‘De Talandiers zijn 't die Malthusia te gronde zouden richten indien zij konden. Sir Thomas heeft ten minste aan hun intrigueeren een einde gemaakt.’</p>
<p>‘Ik wenschte wel dat dit waar was, doch afgezien daarvan, wil ik niet dat men van ons zeggen kan, dat wij met Sir Thomas op een vertrouwelijken voet omgaan. Ik verzoek u dit te bedenken.’</p>
<p>Deze laatste woorden hadden Emilia's toorn ten top gevoerd. ‘Ik heb geen plan aan dat verzoek te voldoen, vader,’ had zij kortaf geantwoord. ‘Ik ben vast verzekerd dat Sir Thomas u en ons een grooten dienst zou bewijzen, indien hij openlijk onze partij koos, en ik voor mij zal hem daarin niet dwarsboomen.’</p>
<p>Men was op dit onderwerp nog menigmaal teruggekomen, ook terwijl Willem er bij was, en deze, ofschoon hij Emilia geen ongelijk gaf, kon toch niet nalaten de aangeboden gelegenheid aan te grijpen om alweer op de onmiddellijke vrijlating van John Brown aan te dringen. Maar zijn vader was op dat punt onverzettelijk. 't Was nu te laat, meende hij, dan dat die vrijlating niet als een bewijs van zwakheid zou worden geëxploiteerd. 't Was nog niet zoover met Malthusia gekomen, dat men zijn eigen wetten en instellingen niet durfde handhaven.</p>
<p>Intusschen werd 't hoog tijd voor Sir Thomas om met het eigenlijke doel zijner zending voor den dag te komen. Op zekeren morgen verliet een breedvoerig vertoog zijn bureau en werd aan het raadhuis afgegeven. Dat vertoog haalde de zaken van onder af op en zocht zijn voornaamste kracht in de historie. De Malthusianen, zoo luidde het in hoofdzaak, hadden, ofschoon een eigen vrije repu-<pb n="131"/>bliek vormende, in den grond der zaak nooit opgehouden Engelschen, dat is onderdanen van de Britsche kroon te wezen. Als zoodanig was 't hun slechts veroorloofd eigen wetten en instellingen te hebben, wanneer deze niet in strijd waren met de beginselen van zedelijkheid en orde door het Vereenigde Koninkrijk gehuldigd en in zijn onderscheiden koloniën gehandhaafd. Engeland was verdraagzaam, maar ook de verdraagzaamheid had hare grenzen. De engelsche natie mocht niet dulden dat zij, die als 't ware van haar waren uitgegaan, beginselen verkondigden welke in botsing konden komen met de denkbeelden door het beschaafdste volk der wereld gehuldigd, en allerminst toelaten dat mannen of vrouwen, die onder de bescherming van Z.M. den Koning stonden, rechtstreeks of zijdelings overlast ondervonden van 't geen in het oog der engelsche wet een dwaasheid en misschien erger dan een dwaasheid was. Daar 't noodig scheen den inhoud van dit vertoog onder de aandacht van den Grooten Raad van Malthusia te brengen, had Koning George, vertegenwoordigd door Zijne Excellentie den gouverneur van Nieuw Zuid Wales of Sidney, hem, Sir Thomas Shepstone, naar Drysdale afgevaardigd, met den last het een en ander ouder de oogen van genoemden raad te brengen en voorts alle concrete gevallen, waarin de zoo evengenoemde botsing zou kunnen ontstaan, klaar en duidelijk uiteen te zetten. Hij, Sir Thomas Shepstone, wenschte zich van dien last te kwijten, en verzocht diensvolgens audientie in een buitengewone zitting. Hij kwam als een vriend en twijfelde niet, of hij zou als een vriend ontvangen worden.</p>
<p>Dit document, dat in vele opzichten afweek van den
<pb n="132"/>
gewonen vorm waarin gouvernementen een voorloopige oorlogsverklaring plegen te hullen, gaf aanleiding tot heel wat over en weer gepraat en geschrijf tusschen de heeren Drysdale en Stille. De eerste meende dat hem niets anders te doen stond, dan aan het verzoek in het vertoog te voldoen. Maar burgemeester Stille verlangde een meer duidelijk omschreven vraag, een helderder uiteenzetting van wat Sir Thomas verlangde.</p>
<p>‘Maak u geen illusies,’ zeide hij ernstig tot zijn collega. ‘Sir Thomas is een redenant en een hoveling. Reeds heeft hij door zijn soupers en bals half Drysdale ingepakt. Nu zal hij trachten de rest te doen, door ons bang te maken. En ondertusschen laat hij de Naturellen, die met elken dag brutaler worden, ons de handen vol geven. In de verlegenheid, die daardoor ontstaat, zal hij den Raad kunnen voeren waar hij wil. Ze zullen bang worden. Wat kan men niet van bange menschen gedaan krijgen?’</p>
<p>Drysdale was het niet geheel met deze opvatting eens. ‘'t Komt mij voor,’ zei hij, ‘dat Sir Thomas reeds lang met zijn eisch tot de in vrijheidstelling van John Brown voor den dag zou gekomen zijn, indien hij zich sterk genoeg gevoelde om den Raad vrees aan te jagen. De hoofdzaak is op dit oogenblik dat wij ons de Naturellen van het lijf houden. Voor Sir Thomas ben ik niet bang.’</p>
<p>‘Gij zijt altijd een optimist geweest,’ antwoordde de burgemeeester. ‘Wij zullen zien wie van ons gelijk heeft. Laat de buitengewone vergadering uitschrijven. Alleenlijk draag zorg, dat er niets dan dit eene punt worde ter tafel gebracht.’</p>
<p>Meneer Drysdale beloofde dit. Hoe hooger de zee van
<pb n="133"/>
moeilijkheden voor den Staat rees, hoe meer deze gemoedelijke en naieve man zijn eigen grieven vergat, en hoe ongeschikter hij bleek te zijn voor een complot met de Talandiers en consorten. ‘Gij weet, ik laat nooit toe dat men andere zaken dan die aan de orde zijn in den Grooten Raad behandele. Ditmaal zal de zitting niets anders zijn dan een officieele ontvangst van Sir Thomas. Bij de breedsprakigheid van de meeste diplomaten geloof ik, dat wij daaraan ook wel genoeg zullen hebben.’</p>
<p>Den volgenden morgen werden van heinde en ver de leden van den Grooten Raad geconvoceerd. Toen zij met alle noodige deftigheid en plechtigheid om de groene tafel gezeten waren, werd Sir Thomas Shepstone door eene commissie in optima forma binnengeleid.</p>
<p>'t Was alsof al wat aan den saletjonker herinnerde, door Sir Thomas voor deze gelegenheid in diplomatische gestrengheid was omgezet. Geen glimlach krulde de lippen, die anders zoo bereid waren om zich tot beleefdheid en vriendelijkheid te plooien en geen glans van den humor, die hem in gezelschap zoo aantrekkelijk maakte, deed zijne oogen schitteren. Sir Thomas was de diplomaat, en niets dan de diplomaat. Met een afgemeten stap, die hem wel tien jaar ouder deed schijnen, trad hij tot vlak voor de tafel waar omheen de aristocratie van geboorte en macht in het vrije Malthusia gezeten was, en terwijl hij de hand op het hart legde, boog hij zich driemaal diep, om onmiddelijk daarna met een heldere stem de verklaring af te leggen, dat hij hier stond als gevolmachtigde van zijnen heer en koning, en als zoodanig verlangde gehoord te worden. Wat hij te zeggen had, was van hoog ernsti-<pb n="134"/>gen aard. 't Betrof de rechten en vrijheden van de onderdanen der engelsche kroon, die overal, waar zij zich ook bevonden, aanspraak mochten maken op Z.M.'s hooge bescherming. Ieder, die zich die gunst niet ten eenenmale onwaardig maakte, was en bleef het voorwerp van Z.M.'s voortdurende zorg en bekommering.</p>
<p>Na deze inleiding ging Sir Thomas over tot een schets van het eigenaardige onderscheid tusschen de grondbeginselen van Malthusia, en de vrijheid welke Engeland ieder zijner kinderen waarborgde om zijn eigen huis te houwen en te bevolken naar welgevallen. Hij weidde breed uit over de Habeas-Corpus-acte en maakte een werkelijk welsprekende commentaar op de bekende woorden: My house is my castle, om ten slotte te verzoeken, dat de Raad de papieren, welke hij de eer had over te leggen, mocht willen inzien, ten einde zich van de waarheid zijner zending te overtuigen en vervolgens eene commissie benoemen om met hem in overleg te treden, ten einde de hangen de quaestie, over welke het onnoodig was nu reeds breeder uit te weiden, tot een gewenscht einde te brengen.</p>
<p>Dit gezegd hebbende, zette Sir Thomas zich op den leuningstoel, dien de beleefdheid der Drysdalers voor hem had doen klaar zetten, en wachtte bedaard het antwoord af.</p>
<p>Geruimen tijd zaten de leden van den Raad voor zich, of elkander aan te kijken.</p>
<p>Eindelijk nam de voorzitter het woord en zeide: ‘De Groote Raad van Malthusia heeft het verzoek van den gevolmachtigde van Z.M. Koning George van Engeland gehoord. De Groote Raad van Malthusia beslisse of aan
<pb n="135"/>
dit verzoek kan voldaan worden behoudens de waardigheid en onafhankelijkheid van dit rijk.’</p>
<p>Doch de Heer Shepstone oprijzende van zijn zetel, viel hem onmiddellijk in de rede: ‘Met uw verlof, meneer de Voorzitter; het verzoek is door mij eenigszins anders geformuleerd. Met het oog op de dingen die hebben plaats gehad, waarbij een onderdaan van mijn koninklijken meester wederrechtelijk is gevangen genomen en diens vrouw en kinderen over de grenzen gezet, zonder acht te slaan op de rechten reeds door huur op een hoeve van den staat door gezegden onderdaan verkregen, is de eenige vraag die hier ter zake dienen kan, niet wat de waardigheid van Malthusia al dan niet mag toestaan, maar wat de waardigheid van de engelsche kroon gebiedend eischt. Ik moet er bepaaldelijk op aandringen dat dit goed in het oog gehouden worde.’</p>
<p>Hij ging weer zitten en staarde uittartend in het rond. Al zat hij geheel alleen te midden van een schaar van mannen, van welke velen hem grimmig aankeken, gevoelde hij zich even goed op zijn gemak, alsof hij voor het engelsche parlement zijn heldendaden in Polynesië uitkraamde. Hij wist wel, en dit bleek spoedig genoeg, dat hij geheime vrienden in den Raad had.</p>
<p>Doch deze waren nog niet aan het woord. Burgemeester Stille moest nog eerst lucht aan zijn verontwaardiging geven en menig ander lid greep deze gelegenheid aan om in een gloeiende speech zijn liefde voor Malthusia en de onbuigzaamheid van zijn nek voor eenig slavenjuk te verheerlijken. Sir Thomas, die aulk soort van dingen wel meer gehoord had, vergenoegde zich evenwel met een fij-<pb n="136"/>nen glimlach. 't Was een uitlating van stoom, die straks de heethoofden te meer toegankelijk zou maken voor verstandige redeneeringen.</p>
<p>Toen deze eerste beweging voorbij was, bleek 't dat Sir Thomas den wijn en de taartjes van het engelsche gouvernement niet uit het raam gegooid had. De eerste die opstond was evenwel niet Talandier, maar een van de leden van den Raad, die bijna nooit zijn mond open deed. Bescheiden vroeg deze eenige nadere ophelderingen omtrent. 't geen meneer de Voorzitter de waardigheid van Malthusia genoemd had. Zonder in het hart der quaestie door te dringen, meende hij wel te mogen opmerken dat, naar 't hem voorkwam, de republiek zich nooit vernederen ton door een beleefd verzoek van een zoo machtig vorst als de Koning van Groot Brittanje, Keizer van Indië, in overweging te nemen.</p>
<p>De Voorzitter antwoordde dat hij niet tegen het in overweging nemen bezwaar gemaakt had, maar dat hij slechts had willen wijzen op het gewicht der beslissing, die door den Raad moest genomen worden en waarbij zijns inziens de waardigheid van Malthusia rechtstreeks betrokken was. Hij achtte het zijn plicht die waardigheid altijd en bij alle vraagstukken op den voorgrond te zetten.</p>
<p>Het lid, dat anders nooit zijn mond opendeed, boog en ging weer zitten, met de verzekering dat hij dankbaar was voor de ontvangen inlichtingen.</p>
<p>Hem volgde een ander, evenzeer tot de passieve leden behoorende. Ook deze verlangde een inlichting alvorens hij zijn stem kon uitbrengen. Was de toestand van de
<pb n="137"/>
republiek, voornamelijk met het oog op de bewegingen aan de grenzen van dien aard, dat de weigering van rechtstreeksch overleg met Sir Thomas verkeerd zou kunnen worden uitgelegd door degenen, die meenden dat beschaafde natien elkaar de hand moesten reiken zoodra de Naturellen zich met de zaken bemoeiden?</p>
<p>De Voorzitter verklaarde dat, ofschoon hij die vraag niet begreep, hij geen bezwaar had te antwoorden. De quaestie van John Brown had niets gemeen met den inval der Naturellen op het terrein der republiek, en 't was zelfs wenschelijk die voorbijgaande en onbeduidende gebeurtenis niet in verband te brengen met de andere. De geachte spreker van zooeven werd beleefd verzocht zijn mond te houden, indien hij niets anders te zeggen had.</p>
<p>De geachte spreker van zooeven zweeg, want hij had niets anders te zeggen, doch Sir Thomas lachte in zijn baard, omdat hij heel goed wist, dat soortgelijke vragen niet konden nalaten effect te maken op alle bange gemoederen.</p>
<p>En er kwam nog meer wat in zijn kraam paste. Er werd door een derde lid rondweg geinformeerd naar den staat der Malthusiaansche geldmiddelen; door een vierde naar het waarschijnlijke cijfer van de macht, die men casu quo tegen wien dan ook kon te velde brengen, terwijl een vijfde en een zesde met ernst wezen op de slechte tijden die het gevolg zouden zijn van een minder vriendschappelijke verhouding met Engeland, daar de handel en de nijverheid zouden gaan kwijnen en de uitvoer belangrijk verminderen zou.</p>
<p>Ten slotte stond meneer Talandier op, om te betoogen
<pb n="138"/>
dat men eigenlijk tegen molenwieken vocht, dat hetgeen Sir Thomas gevraagd had zoo bescheiden was, dat zijns inziens de hevigste chauvinist er niets tegen kon aanvoeren; dat het de grootste onbillijkheid zou zijn, en de grootste onvoorzichtigheid tevens, om de toegestoken hand niet aan te grijpen. Wat vroeg Sir Thomas? Immers niets dan de benoeming van een commissie. Indien die commissie ten gevolge van haar overleg met den afgevaardigde van het engelsche gouvernement een voorstel aan den Grooten Raad deed, 't welk naar het oordeel van de meerderheid aan de waardigheid van dien Raad te kort deed, dan had men altijd nog de bevoegdheid om zich met het advies der commissie niet te vereenigen. Om deze reden meende hij te mogen adviseeren tot de inwilliging van het verzoek en de benoeming een er commissie van overleg.</p>
<p>Burgemeester Stille meesmuilde en kneep krampachtig de handen saam. Hij rook den landverrader, maar voelde zich machteloos. Of kon hij dien deftigen Engelschman, bekleed met al de majesteit van de engelsche kroon, in zijn gezicht zeggen, dat hij hem niet vertrouwde en zou men 't niet aan geheel persoonlijke overwegingen toeschrijven, indien hij Talandier een valschen vriend van de goede zaak noemde?</p>
<p>Ook meneer Drysdale zat in den brand, doch zijn optimisme bracht hem spoedig buiten gevaar en sprak hem moed in. Was er werkelijk niet veel waarheid in de opvatting van Talandier en kon men niet straks even goed als nu, wanneer zijn toon al te aanmatigend werd, den vreemdeling op zijn plaats zetten. Bovendien was
<pb n="139"/>
't niet aan hem persoonlijk om in deze te beslissen. Als hij zijn lui goed tende, dan zou de meerderheid het verzoek van Sir Thomas toch wel weigeren.</p>
<p>Hij stelde dus de vraag of er een commissie ad hoc benoemd zou worden. Werd die vraag toestemmend beantwoord, dan zou er een stemming over drie leden met gesloten briefjes plaats hebben.</p>
<p>De uitslag van de eerste stemming was dat de benoeming eener commissie ad hoc met een kleine meerderheid werd aangenomen. Daarna overgaande tot de aanwijziging der leden van de bedoelde commissie, wees de Raad, desgelijks met een kleine meerderheid, Talandier en de twee andere leden van de Brown-commissie als zoodanig aan.</p>
<p>Was dat een doorgestoken stuk? Burgemeester Stille zou er een eed op hebben willen doen en meneer Drysdale voelde, ondanks zijn optimisme, twijfel aan de eerlijkheid van de verkregen uitkomst bij zich opkomen, doch het gezicht van Sir Thomas stond zoo onschuldig, de joviale manier waarmee hij opstond en zoodra de zitting gesloten was regelrecht op de beide oude heeren afkwam om zijn vreugde te betuigen dat de zaak tot zoo ver tot wederzijdsch genoegen geschikt was, was zoo argeloos, dat de een noch de ander durfde openbaren wat er in hem omging en beiden huiswaarts keerden met de vraag, of niet veeleer het noodlot tegen hen geweest was en het spreekwoord bewaard geworden, dat de goden hen, die zij in het verderf willen storten, vooraf een reeks van gekheden laten doen.</p>
<p>Nu moet erkend worden dat Talandier en de zijnen wanneer er werkelijk verraad in 't spel was, oogenschijn-<pb n="140"/>lijk niet veel pleizier van hun misdaad hadden. Sir Thomas behandelde hen met in het oog loopende onverschilligheid en poseerde zich onmiddellijk meer als hun leider en chef dan als de tegenpartij, die met hen te onderhandelen had. Reeds den volgenden morgen ontvingen de heeren een aanschrijving voor een vergadering op het bureau van den gevolmachtigde van den engelschen koning, waarbij geen enkele titel, noch van dien souverein, noch van den onderdaan vergeten was, en toen zij wel ietwat onwillig, maar toch prompt op hun tijd verschenen waren, liet hij hen een vol nur wachten eer 't hem gelegen kwam de heeren te ontvangen en de vergadering te openen. Daarop stelde hij zelf het vraagpunt in dezer voege: ‘Op welke wijze kan en moet Malthusia voldoening geven aan Z.M. den Koning van Engeland voorde beleediging Zijner Majesteit aangedaan in den persoon van een zijner onderdanen?’</p>
<p>Dat was zelfs Talandier te kras. Hij maakte de bescheiden opmerking dat de Groote Raad zijns inziens zich een geheel andere voorstelling van de onderlinge verhoudingen gemaakt had, toen hij de commissie benoemde. Hij behoefde Zijne Excellentie den regeeringscoinnrissaris, in wien hij gaarne den Koning van Engeland huldigde, niet te verzekeren, dat hij zijnerzijds alles doen wilde wat in zijn vermogen was om de goede verstandhouding te herstellen, maar hij gaf bescheidenlijk in bedenking den vorm van de voor te stellen vraag eenigszins te wijzigen. Anders stond hij niet in voor de goede ontvangst door den Grooten Raad. De beide andere leden der commissie waren dit met hun collega eens.</p>
<pb n="141"/>
<p>Sir Thomas hield zich alsof deze houding der gedelegeerden hem hoogelijk verbaasde en ergerde. Een oogenblik scheen hij verstomd. Daarna zei hij op majestueusen toon: ‘Indien 't blijkt dat wij elkander verkeerd begrepen hebben, mijne heeren, zal 't onnoodig zijn u en mijn kostbaren tijd voor verdere beraadslagingen in pacht te nemen. Ik voor mij meende, dat de aard en de vorm van den eisch door mij gesteld, duidelijk genoeg waren.’</p>
<p>‘Wij meenden dat er geen sprake was van een eisch,’ antwoordde Talandier beschroomd, ‘maar van een verzoek. Indien uwe excellentie een eisch gesteld had, zou de Raad waarschijnlijk - - -.’</p>
<p>‘Eisch of verzoek,’ viel Sir Thomas hem in de rede. ‘Dat is voor Engeland hetzelfde. Als wij iets verzoeken, dan beteekent dit eischen. 't Is onzerzijds een welwillendheid, een parlementaire beleefdheid, wanneer wij onze eischen in den vorm van een verzoek kleeden. Doch, de heeren moeten 't weten. Ik heb reeds gezegd dat ik alleen in dezen vorm overleg wensch. Indien niet....’</p>
<p>‘Wij zullen nooit met een dergelijken eisch voor den Raad durven verschijnen,’ herhaalde Talandier nog beschroomder dan zoo even.</p>
<p>‘Dan zal de Raad terecht de gevolgen van uw weigering op uw verantwoording brengen,’ antwoordde Sir Thomas zoo koel mogelijk. ‘Ook mag ik mijne verwondering niet verbergen over een zoo bekrompen opvatting van uw mandaat. Mij dunkt, dat het belang van het vaderland de letter van een opdracht als deze, behoort te boven te gaan. Indien ik in uwe plaats was, mijne heeren, ik zou liever mijn mandaat neerleggen dan mijn
<pb n="142"/>
vaderland de eenige gelegenheid te onthouden om een onaangenaam conflict op bevredigende wijze beslecht te zien. Doch ik ben niet hier om u raad te geven.’</p>
<p>Deze laatste herinnering hing er bij om de aandacht te meer op de ‘eenige gelegenheid’ te vestigen. Talandier en zijn collegaas richtten dan ook daarop hun volle aandacht.</p>
<p>‘Wat bedoelt Uwe Excellentie met die eenige gelegenheid?’ vroeg de eerste. ‘Ik meende dat wij hier gekomen waren om naar elk geschikt middel ter bevrediging van Uwen Heer, den Koning van Engeland, te zoeken, zonder aan de waardigheid van Malthusia te kort te doen.’</p>
<p>Sir Thomas streek zich over den baard ten einde een opkomenden lach te bedwingen. ‘Lieve heeren,’ zei hij vertrouwelijk. ‘Laat ons elkaar geen knollen voor citroenen verkoopen. Wat ik in den Grooten Raad niet zeggen mocht en niet zeggen wou, omdat ik de benoeming eener zoo goed samengestelde commissie als de uwe niet wilde tegenwerken, dat kunnen wij onder vier oogen wel bepraten. Die waardigheid van Malthusia is een mooi woord voor meneer Drysdale, en kan als vuurwerk bij volksfeesten haar eigenaardige diensten bewijzen, maar in de werkelijkheid bestaat zij niet, omdat Malthusia te zwak is om zijn waardigheid op te houden. Stelt u daarentegen de macht en de grootheid van Engeland even voor den geest. Onze waardigheid wordt vertegenwoordigd door een paar honderd pantserschepen en een half inillioen bajonetten.’</p>
<p>‘Dat is een bedreiging,’ riep het jongste lid van de commissie, 't welk nog een beetje warm bloed in de aderen had.</p>
<pb n="143"/>
<p>‘Gij vergist u, mijn vriend,’ antwoordde Sir Thomas. ‘Dat is geen bedreiging, maar eene herinnering. Voorts mijne heeren laat ons verstandig zijn en niet over een woord twisten. De omstandigheden drijven u en mij morgen wellicht tot overwegingen, die voor Malthusia nog onaannemelijker zullen schijnen dan de inwilliging van mijn eisch of verzoek. 't Is aan u die noodzakelijkheid te bezweren.’</p>
<p>‘Uwe Excellentie doelt waarschijnlijk op de bewegingen der Naturellen aan de grenzen,’ merkte Talandier op.</p>
<p>‘Ik ben slecht op de hoogte van die bewegingen,’ antwoordde Sir Thomas. ‘Zij staan in geen rechtstreeksch verband tot de aanleiding van mijne komst in dit land, doch ik mag niet verhelen, dat hun loop van beduidenden invloed zou kunnen worden op onze onderhandelingen, en daar de jongste tijdingen, naar ik meen, niet gunstig voor uw gouvernement luiden, zou 't een vaderlandslievende daad uwer commissie zijn, indien zij een schrede verder durfde gaan, dan naar haar opvatting de Raad bedoeld heeft. Ik mag toch den heeren niet verhelen, dat 't mij moeite zal kosten bij een formeele weigering om het verzoek van mijnen koning in den opgegeven vorm als een voorstel van uwe commissie bij den Raad in te dienen, de raadslieden van de engelsche kroon terug te houden van een rechtstreeksche sommatie, die, ik zeg 't met leedwezen, de eerste schrede zou zijn op een weg waarop geen vredelievende oplossing der bestaande quaestie meer mogelijk zou wezen.’</p>
<p>Sir Thomas sprak deze bedekte bedreiging met dezelfde hoffelijke kalmte uit, die hem bij elke officieele en offi-<pb n="144"/>cieuse gelegenheid onderscheidde. Hij deed dit evenwel meer uit gewoonte dan met overleg, want hij wist welk vleesch hij in de kuip had; hij minachtte de leden der commissie. Hun bedenkingen hadden geen enkelen zedelijken grondslag. Zij wenschten niets liever dan hem te wille te zijn, zonder rechtstreeks hun vaderland te verraden en te verkoopen.</p>
<p>Talandier sprak dan ook in aller geest, toen hij antwoordde: ‘Uwe Excellentie verdient onzen dank voor de gematigdheid waarmee zij haar zending opvat en ten uitvoer legt. Uwe Excellentie houde zich overtuigd dat wij, de leden dezer commissie, ons gelukkig zouden gevoelen, indien wij een term konden vinden, waardoor het verzoek van Uwe Excellentie aannemelijk gemaakt werd voor onze mandatarissen.’</p>
<p>Sir Thomas lachte nu werkelijk luidkeels. ‘Kom aan, mijne heeren,’ zei hij, ‘als wij zoover zijn, zal de rest van zelf wel volgen. Zijn de heeren bereid mijn eisch namens den koning als een zelfstandig denkbeeld van hen zelve in de vergadering te brengen, dan zou 't van mijn kant niet vriendschappelijk wezen de heeren niet naar den meest geschikten vorm te helpen zoeken. We zijn 't dus wat het beginsel betreft eens?...’</p>
<p>De drie leden der commissie knikten. ‘Indien Uwe Excellentie een geschikten vorm weet te vinden, hebben wij geen bezwaar,’ zeiden ze.</p>
<p>Sir Thomas' gezicht helderde op. ‘'t Doet mij recht veel genoegen,’ zei hij, ‘dat ik mij niet in de heeren vergist heb. Laat ons nu eens zien wat wij kunnen doen om den eisch van mijnen koninklijken meester aannemelijk
<pb n="145"/>
te maken. Wat zouden de heeren denken van een revisie van het vonnis van John Brown? Die revisie zou natuurlijk tot vrijspraak moeten leiden.’</p>
<p>‘Onmogelijk,’ antwoordde Talandier. ‘Het vonnis is door den Grooten Raad met algemeene stemmen geveld.’</p>
<p>‘Omdat men verkeerd was ingelicht. Men kan bij nader onderzoek en overweging op het vonnis terugkomen.’</p>
<p>‘De Heer Drysdale, die den eisch gesteld heeft en verdedigd, zal niet te bewegen zijn openlijk te erkennen, dat hij gedwaald heeft.’</p>
<p>‘Dan kan een ander lid van den Raad den eisch tot vernietiging stellen. Voor zoover ik uwe wetten ken, heeft ieder lid van den Raad het recht van initiatief.’</p>
<p>‘Ongetwijfeld. Doch bij vonnissen is dit recht ontoereikend.’</p>
<p>‘Tenzij de omstandigheden er toe leiden, de nood dwingt, of zooals de alledaagsche spreekwijze luidt, men eieren voor zijn geld moet kiezen. 't Komt er maar op aan, dit den Raad duidelijk te maken. Waartoe dient de meerderheid, waarover gijlieden blijkens uwe benoeming te beschikken hebt, mijne heeren, indien een zoo eenvoudige zaak, als de revisie van een wederrechtelijk vonnis, niet zonder gewelddadigheid te verkrijgen is?’</p>
<p>De leden der commissie keken elkander vrij wanhopig aan en zwegen verlegen. Zij waren beschaamd te erkennen dat Sir Thomas hun invloed op de meerderheid van den Raad overschatte, en voelden toch dat hij hen beleedigde
<pb n="146"/>
en minachtte door de vooronderstelling dat zij in zijn belang geintrigeerd hadden.</p>
<p>‘En aldus kan ik de verdere behandeling dezer aangelegenheid gerust aan de heeren overlaten,’ zei Sir Thomas tot besluit van deze eerste conferentie. ‘Morgen op ditzelfde uur wacht ik de heeren hier terug, om een schriftelijk voorstel aan den Grooten Raad, door hen op papier gebracht, aan te hooren. Ik hoop alsdan niet zoo veel van het geduld en den kostbaren tijd van de heeren te vergen, als ditmaal.’</p>
<p>Hij boog, en de leden der commissie konden vertrekken, om onmiddellijk ten huize van Talandier hun beraadslagingen voort te zetten, dat wil zeggen, naar een geschikten vorm om te zien ten einde hun verraad van de zaak, die zij heetten te dienen, om te zetten in een pleidooi voor de rechten van Malthusia. Voorwaar geen gemakkelijke taak, met welke zij drie uur later nog niet klaar waren.</p>
<p>Gelakkig of ongelukkig mengde Sir Thomas zich ter loops nog even in het debat. Hij schreef een briefje aan Talandier en ontbood dezen bij zich, om, zoo 't heette, met een man van ervaring den politieken toestand van Malthusia in overweging te nemen, ditmaal niet in verband met de hangende quaestie tusschen Malthusia en Engeland, maar als een zaak van zeer groot gewicht voor de beschaving en den vooruitgang van Polynesië in het algemeen.</p>
<p>Sir Thomas was bij die intieme conferentie weer de gentleman van top tot teen, gul, openhartig, royaal, welwillend en boven alles geestig. Zijn humor spatte als
<pb n="147"/>
vonken in 't rond en zijn scherpe blik in de behoefte der menschheid en de verhoudingen der natiën, overtrof alles wat men op dat gebied kon aantreffen. Talandier liet zich geheel inpakken. Onomwonden beleed hij Zijner Excellentie dat het reactionnaire of conservatieve element in Malthusia, vertegenwoordigd door Drysdale en Stille, het land naar den ondergang voerde en dat er geen redden aan was, tenzij hij en een stuk of wat anderen, de teugels in handen kregen. Hun invloed was tot nog toe zeer onbeduidend geweest, meer zijdelings dan rechtstreeks. Met de traditie, die de Drysdales en de Stilles meer dan drie eeuwen op hun zetels gehandhaafd had, moest gebroken worden. Indien men met beleid te werk ging, zou 't mogelijk zijn die gewichtige hervorming nu tot stand te brengen. 't Was waar, een oogenblik had hij, Talandier, gemeend dat Drysdale een der zijnen was, omdat deze ook grieven tegen Stille had, maar de zwakheid van den optimist was daghelder gewordenen daarom was 't geraden ook hem op te offeren.</p>
<p>Sir Thomas verzekerde, dat hij verheugd was dit een en ander te hooren, en aldus bevestigd te worden in een overtuiging, die zich steeds krachtiger in hem gevestigd had. ‘Inderdaad, mijn vriend,’ zeide hij, terwijl hij beide handen op de schouders van Talandier legde, ‘inderdaad onze belangen komen meer overeen, dan gij hebt kunnen vermoeden. Zonder mij in de binnenlandsche aangelegenheden van Malthusia te willen mengen, zie ik een dag komen, waarop het belang van Engeland wellicht zal vorderen dat ons de waarborgen van een krachtig bewind in dit land gegeven worden. Mijns inziens bieden de ver-<pb n="148"/>tegenwoordigers van het conservatieve element onder u die waarborgen niet in voldoende mate. Indien 't blijken mocht dat ik mij daarin niet vergist heb, zal ik aan dit korte onderhoud gedachtig zijn.’</p>
</div>
<div type="chapter">
<pb n="149"/>
<head rend="h3">Drie en twintigste hoofdstuk.<lb/>
Malthusia in last.</head>
<p>'t Was een heerlijke lentedag. Alles jubelde en juichte op velden en wegen, in het water en in de lucht. Alleen de menschen in Malthusia jubelden niet. Rouw en jammer vervulden het land.</p>
<p>De jobstijdingen volgden elkander met bliksemsnelheid op. De geruchten groeiden in een nacht tot zekerheden van honderde voeten hoog. De angst, die vleugelen heeft, klepperde in zijn vaart, dat de kinderen er wakker van werden en de honden aansloegen. Oude lieden werden onder zijn invloed weeprofeten en vrouwen, die zich nooit met waarzeggerij hadden opgehouden, reden op bezemstelen rond en verschrikten iedereen met haar gehuil en gejammer.</p>
<p>Wat was in deze de naakte waarheid?</p>
<p>Dat de Naturellen met den dag brutaler waren geworden en hun strooptochten steeds verder uitstrekten op het gebied der Malthusiaansche republiek. De boer, die het eerste bericht naar Drysdale gebracht had, was, onder
<pb n="150"/>
de zijnen teruggekeerd, 's nachts van zijn bed gelicht en meegenomen, de hemel alleen wist hoe ver in het gebergte; van de agenten, die met hem meegezonden waren, was er een dood gevonden ergens in een sloot naast den weg, terwijl de andere een schot door zijn been gekregen had, toen hij het lijk was gaan halen. De man lag met gevaarlijke wondkoortsen in een klein grensplaatsje, waar de bevolking sedert lang niet meer naar bed ging uit vrees voor een overval.</p>
<p>Dag aan dag hoorde men van nieuwe onbeschaamdheden. Het cijfer der weggevoerde koeien, schapen en paarden liep reeds in de duizenden en op onderscheiden plaatsen hadden de dieven hun spoor gekenmerkt door ruïnes van verbrande boerenwoningen. Heel Malthusia schreeuwde om wraak. Vele grensbewoners, die 't al te kwaad begonnen te krijgen, vluchtten naar de hoofdstad en verspreidden op hun weg vernieuwden angst en ontzetting.</p>
<p>De autoriteiten zaten met de handen in het haar. Het raadhuis werd van den vroegen morgen tot diep in den nacht door een jammerende en dreigende menigte belegerd. De koelzinnige ambtenaren waren den kop kwijt en hun collegaas, die wat zenuwachtig van aard waren - zij vormden in Malthusia de meerderheid - liepen radeloos rond en voerden niets uit, omdat zij alles tegelijkertijd wilden doen.</p>
<p>Meneer Drysdale voelde zijn optimisme wankelen en burgemeester Stille verwachtte elk oogenblik dat het plafond van zijn ambtelijke kamer zou invallen. Ook Talandier keek met angst naar het werk zijner handen en peinsde over de mogelijke gevolgen van zijn intrigeeren.</p>
<pb n="151"/>
<p>Uit eigen beweging ging hij tot den burgemeester, die hem ontving zooals een bankroetier zijnen schuldeischer begroet. Talandier voorkwam hem echter door te zeggen: ‘Ik meen dat 't onze plicht is in omstandigheden als deze, nu het vaderland in gevaar is, alle veeten af te leggen. Indien 't u genoegen kan doen, ben ik bereid de zaak van uw zoon buiten onderzoek te laten en mijn nog hangend voorstel in te trekken.’</p>
<p>Terwijl hij dit zei, stond hij met toegestoken handen voor zijn tegenpartij.</p>
<p>Doch Burgemeester Stille liet hem staan. Hij nam geen notitie van Talandier's handen en voegde hem knorrig toe: ‘Ik heb, meen ik, reeds getoond, meneer Talandier, dat ik voor een onderzoek naar het aandeel van mijn zoon in de zaak van Brown niet bang ben. Ik zou evenmin voor een vervolging terugdeinzen, indien hij schuldig bevonden werd. Wat u mij als een gunst aanbied, mag ik in mijn ambtelijke qualiteit dus niet aannemen. Juist als het vaderland in gevaar is, moeten wij geen duimbreed afwijken van de rechtvaardigheid en de onpartijdigheid.’</p>
<p>Die kon Talandier in zijn zak steken, maar omdat hij hiertoe verplicht werd, ging op datzelfde oogenblik de opwelling van royaliteit en verzoeningsgezindheid bij hem op de vlucht. Wrevelig antwoordde hij: ‘Zooals u wilt, burgemeester. Ik kwam hier met de beste bedoelingen. Indien u 't beter vindt dat ik mijn voorstel handhaaf, dan heb ik niets gezegd.’</p>
<p>‘Ik heb u geen raad te geven,’ zei de burgemeester. ‘Ik heb alleen geweigerd als een gunst aan mij, wat al-<pb n="152"/>leen als een offer aan het vaderland in mijn oog waarde zou kunnen hebben. Ik moet aan u zelven overlaten te beslissen of dit geval zich hier voordoet.’</p>
<p>‘Wanneer u de zaak van dien kant bekijkt,’ viel Talandier nijdig in, ‘dan zal ik zelf wel weten wat mij te doen staat. Als het vaderland in gevaar is, zou 't roekeloos wezen landverraders vrij en ongehinderd te laten loopen.’</p>
<p>‘Ik moet u verzoeken,’ merkte de burgemeester op, ‘niet van landverraders te spreken, zoolang er geen duidelijke bewijzen van schuld voor den dag zijn gebracht, tenzij u daaronder verstaat de lieden, die met den vreemdeling heulen op oogenblikken, waarop zij aan onze zijde behoorden te staan.’</p>
<p>Talandier werd vuurrood van kwaadheid. ‘Wij zullen spoedig weten wie de ware en wie de valsche vrienden van Malthusia zijn,’ riep hij. ‘U Edel Achtbare vergeet, dat men nooit te hoog geplaatst is, om tot verantwoording geroepen te worden. Reeds is er genoeg verzuimd om de beschuldiging van landverraad te wettigen. Ik verzeker u dat er mannen in den Grooten Raad zullen gevonden worden, die niet terugdeinzen voor een schandaal, al zijn de machtigsten in den lande er bij betrokken.’</p>
<p>‘Ik reken op die kordaatheid,’ antwoordde de burgemeester ditmaal met tergende bedaardheid. ‘Die leden zullen spoedig genoeg in de gelegenheid zijn om hun vaderlandsliefde aan den dag te leggen. Morgen komt de Raad bijeen. Meneer de Voorzitter en ik zullen wel zorgen dat er werk genoeg is.’</p>
<p>‘Morgen pas,’ zei Talandier. ‘Mij dunkt dat is al
<pb n="153"/>
weer een dag verloren. 't Is waarlijk of de heeren onkundig zijn van wat er op de grenzen voorvalt.’</p>
<p>Burgemeester Stille verwaardigde zich niet op deze opmerking te antwoorden. ‘Daar wij morgen de eer zullen hebben elkander in den Raad te ontmoeten,’ zeide hij koel, ‘zult u mij ten goede houden, dat ik mij vandaag aan mijne verdere bezigheden wijd. Er is veel te doen.’</p>
<p>‘Zooals u wilt,’ antwoordde de andere. ‘Ik constateer dat ik hier kwam om u de hand ter verzoening te reiken, en dat u mij de uwe geweigerd hebt.’</p>
<p>‘Constateer wat u goeddunkt,’ bromde meneer Stille hem achterna, terwijl Talandier de deur uitging. ‘Als Malthusia toch naar den kelder gaat, zal 't mij tot mijn dood toe een heerlijke vertroosting ziju, dat ik jou als een hond heb weggejaagd.’</p>
<p>Deze weinig liefderijke uitdrukking was een staaltje van de gemoedsstemming waarin de burgemeester van Drysdale verkeerde, want zijn nijdigheid was door en door gedrenkt met het smartgevoel, waarin hij in de eenzaamheid op een gansch andere manier lucht gaf. Dan toch zat hij uur op uur somber voor zich uit te staren als ware hij een profeet op een puinhoop, klagend en jammerend over zijn gevallen vaderland.</p>
<p>Den volgenden morgen kwam de Groote Raad bijeen. Geen lid ontbrak er. Op alle aangezichten stond de ernst der tijden te lezen. De tribunes waren propvol en buiten verdrong zich de menigte om nu en dan uit de beweging van een schaduw op de vensters, of de uitdrukking op het gelaat van een bode, die met
<pb n="154"/>
stukken onder den arm uit de zaal kwam, te gissen wat daarbinnen in de hoofden en harten omging, welke besluiten de heeren zouden nemen tot redding in den steeds klimmenden nood.</p>
<p>'t Ging er rumoerig toe. De Groote Raad van Malthusia geleek op een poolschen landdag. De leden liepen door elkaar en hielden twee, drie, vierspraken, akof ieder voor zich beslissen moest wat er gedaan behoorde te worden. Ook waren er die ruggespraak hielden met de tribune, en zich lieten influenceeren door iedereen, die zich bevoegd achtte tot het geven van een advies. Vooral een stuk of wat jonge advokaten, wien nog het stof van de collegies op de mouwen zat, hadden veel praats. Zij haalden al de wijsheid van Grieken en Romeinen en moderne volken aan en stonden voor geen moeilijkheid. Zij betoogden, dat twee maal twee vier was en dat drie maal drie geen twaalf kon wezen, alsof daar ooit iemand aan getwijfeld had. Al degenen die om hen heen stonden waren 't eens dat zij het ver zouden brengen en dat, indien zij wat vroeger gespeend waren geworden, 't nimmer zoo ver met het lieve vaderland zou gekomen zijn. Voorts waren er anderen, die van rechtszaken geen verstand hadden, maar hun gezond verstand, zooals zij dat noemden, lieten oordeelen. Ofschoon niemand naar hen luisterde, draaiden zij het licht hunner wijsheid steeds hooger op.</p>
<p>Eindelijk gelukte het meneer Drysdale, nadat hij zijn presidialen hamer bijna stuk geslagen had, een oogenblik stilte te krijgen. Hij maakte daarvan gebruik om de vergadering te openen, den leden te verzoeken te gaan
<pb n="155"/>
zitten, te annonceeren dat hij om den ernstigen drang der tijden ditmaal de notulen der vorige vergadering maar niet zou laten voorlezen en bekend te maken dat hij, indien de anderen hun mond wilden houden, een hoogstbelangrijke mededeeling zou doen.</p>
<p>Wat de ordentelijkheid niet gedaan had kunnen krijgen, werkte nu de nieuwsgierigheid uit. De leden van den Raad gingen zitten en ieder keek vragend naar den voorzittersstoel.</p>
<p>Meneer Drysdale begon met een uiteenzetting van den toestand. Hij was daarbij blijkbaar niet op zijn gemak. Gekrenkt in zijn schoonste verwachtingen en uitzichten, was hij bedroefd omdat juist nu de partijschap in Malthusia den kop had opgestoken. Hij vermaande zijne medeburgers tot vrede en eendracht en vooral tot vertrouwen in het gouvernement. Dat gouvernement, hij durfde dit met de hand op het hart getuigen, was bezield met de heiligste voornemens om het land uit zijn benarden toestand te redden. Mocht ieder van de leden van den Raad, wier taak het zou zijn de voorstellen van hem en den burgemeester Stille te beoordeelen en te bezegelen, zijnerzijds bedenken dat een onvoorzichtigheid of roekeloosheid Maltliusia duur te staan kon komen. ‘Wat toch, mijne heeren,’ aldus vervolgde hij, ‘staat ons voor de deur, indien wij niet door eendracht sterk zijn en onze kracht op afdoende wijze vertoonen? Van den eenen kant bedreigen ons de Naturellen met moord en plundering; van den anderen kant vraagt Engeland van ons genoegdoening voor een vermeende beleediging, die wij dat groote en tot dusver bevriende volk zouden hebben aangedaan.
<pb n="156"/>
Vergt de onbeschaamdheid der eerstgenoemden een kloek en beslist optreden; de zaak van Engeland vordert kalm en bedaard overleg. Is ter beteugeling van de eersten noodig dat wij onze tanden laten zien; tegenover Engeland zijn wij verplicht door bezadigde vertoogen ons goed recht, om binnen onze grenzen wien ook naar onze wetten te vonnissen, in het helderste licht te stellen. Dringt het eerste tot spoed, het andere maant ons om tijd te winnen. Daarom is 't dan ook, mijne heeren, dat ik in overleg met burgemeester Stille besloten heb een voorstel aan uwe vergadering te doen, waardoor die tweeledige en wijd uiteenlopende opvatting tot haar recht zal komen. Dit voorstel is in korte bewoordingen geen ander, dan dat wij zonder verwijl in nader overleg zullen treden met den Commissaris van zijne Majesteit den koning van Engeland ten einde te verkrijgen dat de Commissie, benoemd naar aanleiding van zijner Excellenties verzoek in onze vorige bijeenkomst ter tafel gebracht, geschorst worde tot tijd en wijle dat wij de Naturellen op onze grenzen tot hun plicht hebben gebracht, naar hunne bosschen terug gejaagd, zonder eenig praejudice van de gronden welke zijne Excellentie nader mocht willen aanvoeren tot adstructie van zijn verzoek, of de middelen die wij onzerzijds mochten willen aanwenden om zijne Majesteit te bewegen van het ingediende verzoek af te zien. In verband met uwe beslissing omtrent dit eerste gedeelte van ons voorstel, zal ik daarna de vrijheid nemen ten aanzien van de Naturellen een tweede voorstel te doen. Ik open over het gezegde eerste gedeelte nu de algemeene beraadslagingen.’</p>
<pb n="157"/>
<p>Meneer Drysdale zweeg en wachtte. Hij wachtte niet te vergeefs. Hadden de leden van den Raad uit eerbied voor hunnen Voorzitter en om hetgeen zij verwachtten uit zijn mond te hooren, gezwegen; zoodra zij het woord ‘algemeene beraadslagingen’ hoorden, was 't weer uit met hun onderworpenheid. Gelijk elke vergadering van eenig gewicht in elk land dat een stem in het groote Kapittel heeft, kon de Raad van Malthusia dat woord niet hooren, zonder dat de geest vaardig werd. 't Was als het trompetgeschal bij den aanvang van den strijd voor een oud cavalleriepaard; als het kanonschot dat het sein van de afvaart geeft voor de toeschouwers bij een wedstrijd te water; als het opentrekken van een flesch voor een doortrapt drinkebroer; als de etensbel voor een hoop jongens die mathesis zitten te leeren.</p>
<p>Ieder vroeg het woord en ieder begon zonder te wachten tot hij het gekregen had. Ieder eischte, dat de voorzitter de anderen het zwijgen zou opleggen, omdat zij hem be letten iets te zeggen wat aan alle onzekerheid en twijfelop eens een einde zou maken. Ieder zwoer, dat hij in zijn heiligste rechten als raadslid werd aangetast, omdat de voorzitter niet in staat was te doen wat hem onmogelijk was. In 't eind bleek dat Talandier de sterkste longen had en daar deze tevens lid en rapporteur van de commissie was, die met Sir Thomas geconfereerd had, gelukte 't hem de nieuwsgierigheid op nieuw als een wig tusschen het van alle kanten dringend en persend debat te krijgen.</p>
<p>Talandier's algemeene beschouwingen vormden één enkel protest tegen het voorstel van de heeren Drysdale en
<pb n="158"/>
Stille. Naar hij beweerde, doch zonder het noodig te achten deze bewering met bewijzen te staven, was men met den Commissaris van het Engelsche gouvernement al een heel eind gevorderd. Hij twijfelde niet of de commissie zou 't binnen een paar dagen met zijne Excel lentie eens zijn. Het zou een dwaasheid wezen die mooie kans in gevaar te brengen door uitstel. Daarentegen achtte hij 't in de moeilijke omstandigheden, waarin men verkeerde, hoogst raadzaam om in Engeland een helper en bondgenoot te zoeken door toegevendheid. Hij van zijn kant zou straks het voorstel doen om eenvoudig, met het oog op de tijdsomstandigheden, aan het verzoek of den eisch van Engeland toe te geven en zonder verwijl John Brown ter beschikking van Sir Thomas te stellen.</p>
<p>Op deze woorden barstte een ware storm onder de leden van den Raad, en nog meer onder het publiek los. De woorden Lafaard en Verrader vlogen door de zaal als zoovele onzichtbare projectielen, die men den spreker naar het hoofd wierp en de voorstellen, die bestemd schenen om zijn voorstel te neutraliseeren, kruisten elkander.</p>
<p>De een wilde John Brown zonder eenigen verderen vorm van proces ophangen. Engeland moest niet denken dat Malthusia bang was. Malthusia was in zijn recht. 't Ging niemand aan wat daar gebeurde.</p>
<p>Een ander stelde voor John Brown naar de Naturellen te zenden om hun te vertellen hoe 't in Drysdale toeging, hoe men daar met misdadigers handelde en over welke macht men te beschikken had.</p>
<p>Naar een derde meende, moest John Brown nog in deze zelfde zitting op nieuw voor den Raad worden gebracht
<pb n="159"/>
en gesommeerd alsnog zijne dwalingen te herroepen en berouw te betoonen.</p>
<p>Een vierde riep met aandrang tot een korte beslissing in negatieven zin op het verzoek van Sir Thomas, zonder het rapport der commissie af te wachten. Men kon nu toch al wel begrijpen waarop dat rapport zou uitloopen. Slechts een zeer enkele stem deed zich schuchter hooren in het voordeel van Talandier's advies. 't Was die vaneen zijner medeleden in de Brown-commissie, die 't toch wel wat al te gemeen vond om zijn collega er alleen voor te laten opdraaien.</p>
<p>Evenwel Talandier was niet om dien steun verlegen. Zijn driftig, koloriek gestel werd geprikkeld door den tegenstand, waarop hij links en rechts stuitte. Hij vergat zelfs alle voorschriften een er wijze voorzichtigheid.</p>
<p>‘De heeren mogen vrij lachen en razen om mijn voorstel,’ riep hij, naar alle kanten toornige blikken werpende. ‘Wij zullen zien wie 't best de belangen van Malthusia behartigt, hij die tot toegevendheid jegens het machtige Engeland adviseert, of zij die zich opblazen als de kikker tegenover den os.’</p>
<p>Dat was een lont in het kruid geworpen. Alle handen werden uitgestoken naar den toegeworpen handschoen, en de kreten, dat Talandier een landverrader was, namen in kracht en omvang toe.</p>
<p>‘Wij zijn alreeds aan Engeland verkocht,’ riep een jong advokaat van de tribune en een paar mannen uit het volk, die mee naar binnen gedrongen waren, eischten dat men den vriend van Sir Thomas buiten de deur zou gooien.</p>
<pb n="160"/>
<p>Doch Talandier beriep zich op zijn recht om zijn meening te zeggen en protesteerde met al de kracht, die in heni was, tegen de aanduiding als verraad, van wat hij in de bestaande omstandigheden het beste achtte voor zijn zwaar beproefde landgenooten. ‘Ik ben een even goed Malthusiaan als de beste,’ declameerde hij, ‘en ik zal mij door geen geschreeuw laten afbrengen, van wat ik mijn plicht acht. Sir Thomas Shepstone is een man van eer en zijn woord zoo goed als dat van zijn koning. Indien wij John Brown ter zijner beschikking stellen met de nadrukkelijke verklaring, dat wij daardoor geen stroobreed afstaan van ons goed recht, maar dat Malthusia op het, oogenblik de handen te vol heeft om een langdurig proces te voeren over een vraagstuk van internationaal recht, dan blijft onze eer ongeschonden, en zal niemand kunnen beweren, dat wij het hoofd in den schoot gelegd hebben. Daarentegen winnen wij door het voorstel van den Voorzitter en den burgemeester niets, dan dat wij het geduld van Sir Thomas wat langer op de proef stellen. Mocht 't gebeuren dat wij niet fortuinig waren in onze bestrijding van de Naturellen, dan - - -’</p>
<p>'t Bleek dat Talandier niet gelukkig was. De laatste woorden lokten een nieuwen storm uit. 't Was of men den vloer van de zaal wou intrappen; zoo stampvoetten de toehoorders van toorn en verontwaardiging.</p>
<p>‘Ik protesteer, meneer de Voorzitter,’ riepen verscheiden stemmen tegelijk, ‘tegen den smaad in de laatste woorden gelegen. Malthusia kan niet verslagen worden door een bandvol wilden. 't Is laf aan die mogelijkheid ook maar te denken. Als een hoop dorre bladeren zul-<pb n="161"/>len de Naturellen uiteenspatten’, ja, de Voorzitter zelf achtte zich verplicht om zijn gezag te laten gelden en zijnerzijds mede te protesteeren.</p>
<p>‘Uwe vooronderstelling is beleedigend voor het gevoel dezer vergadering, meneer Talandier,’ zei hij met waardigheid. ‘Ik zie mij in de droeve noodzakelijkheid gebracht, u tot de orde te roepen.’</p>
<p>Maar Talandier liet zich niet tot de orde roepen. Hij smeet den Voorzitter een verwensching naar het hoofd, en beweerde, ‘dat hij de eenige was, die een verstandig woord in het midden had gebracht.’</p>
<p>Doch nu rees burgemeester Stille van zijn zitplaats en bracht de zaak weer tot haar eenvoudigste grenzen terug. ‘Mij dunkt,’ zei hij met een minachting in zijn toon, die voor Talandier het uiterste van kwaadgezindheid was, ‘mij dunkt dat de Raad onnoodig zijn aandacht schenkt aan een meening, welke blijkbaar zoo geheel op zich zelve staat, als die van ons geacht medelid Talandier. Wij zouden dus gevoegelijk de algemeene beraadslagingen kunnen sluiten en overgaan tot het stemmen over het voorstel van den Voorzitter en mij, zooals dit gedaan is en zonder eenig amendement.’</p>
<p>Dit denkbeeld viel in den smaak. Ofschoon Talandier weer protesteerde en zich bereid betoonde zijn voorstel, indien het noodig was, als amendement op het voorstel Drysdale-Stille te herdoopen, was de richting van de groote meerderheid der aanwezigen onmiskenbaar in zijn nadeel. Men gilde om de stemming alsof met een stemming alles in zake recht en waarheid gezegd is. Men snauwde Talandier en ieder ander die nog wat zou
<pb n="162"/>
willen zeggen af, als oproerkraaiers en schreeuwlelijkerts.</p>
<p>‘Dan zullen wij tot de stemming overgaan,’ concludeerde meneer Drysdale ‘Ik breng het voorstel, om Sir Thomas een uitstel van behandeling van zijn verzoek voor te slaan, in stemming.’</p>
<p>De uitslag der stemming was dat het voorstel Drysdale-Stille zooals 't daar lag met bijna algemeene stemmen werd aangenomen, tot groote verontwaardiging van Tallandier die zich niet ontzag plechtig te verzekeren, dat 't weinig baten zou, want dat Sir Thomas stellig nooit in dat verzoek zou willen treden.</p>
<p>'t Is begrijpelijk dat na deze verzekering niemand in Drysdale er meer aan twijfelde dat Talandier in een zeer verdachte vertrouwelijke verhouding tot den engelschen Commissaris stond. En weldra kwam de dag waarop hij dit ook volstrekt niet onder stoelen of banken stak.</p>
<p>De Voorzitter deelde nu mee dat hij bereid was het tweede gedeelte van zijn voorstel bekend te maken. Dit bevatte niet meer of minder dan het denkbeeld om zonder aarzelen alle weerbare jonge mannen in heel Malthusia onder de wapenen te roepen, de rijksmagazijnen open te stellen en uit te trekken, ten einde de Naturellen naar hun nesten terug te jagen, allen die men in handen zou krijgen doodende, en al wat in den weg stond te vuur en te zwaard vernielend.</p>
<p>Wie maalt den indruk door dit kordate voorstel in de zaal en daar buiten, door middel van een geheime electrische beweging der gelijkgestemde harten, te weeg gebracht? Wie kan een denkbeeld geven van de majesteit
<pb n="163"/>
van het gejuich waarmee het van alle kanten werd begroet? Wie kan een beschrijving van de geestdrift geven waarmee men hier en daar elkander in de armen vloog?</p>
<p>De heeren Drysdale en Stille stonden op dit oogenblik op het toppunt van de volksgunst. Nooit had een magistraat in eenig land ter wereld zoo juist ter snede uiting gegeven aan de gevoelens die alle harten vervulden. 't Was alsof op eens alle bezwaren overwonnen, alle moeilijkheden uit den weg geruimd waren, of het zware en drukkende van de lucht gedurende de jongste dagen niets geweest was dan onderdrukte krijgslust, saamgeperste heldenmoed, vochtig geworden kruid, een afgeschroefde waterstraal. Nu het hooge woord er uit was, ademden allen weer vrij. Nu men wist dat 't er op los zou gaan, lag de vijand reeds aan hunne voeten.</p>
<p>Of had Malthusia niet als elk land zijn hoopvolle, bloeiende jongelingschap, de kroon van elk huis, de glorie van de geslachten die hun tijd gehad hadden en de poolster van de jongere edities die hun hun snor en aankomenden bakkebaard benijdden?</p>
<p>Als die jongelingschap opgeroepen werd, zou zij een klein maar moedig leger vormen, dat onder trompetgeschal naar de bedreigde grenzen zou optrekken, gevolgd door de beden en wenschen van een heele natie. Als zij terug kwamen, zouden de jonge meisjes de straten met groen en bloemen bestrooien, want wanneer zij wederkeerden zou 't zijn als overwinnaars. Wie dacht er op dit oogenblik aan dat men in den krijg ook sneuvelen kan! Als de beschaving de ruwheid te lijf gaat en de man van manieren den half naakten wildeman tot zijn plicht gaat
<pb n="164"/>
brengen, dan is 't noodeloos de kansen te berekenen. De dag wint 't immers van den nacht, en voor de majesteit van de lente kruipt de winter diep in de aarde weg.</p>
<p>Meneer Talandier waagde 't ditmaal niet te protesteeren. Terwijl de Voorzitter uit het gejuich constateerde, dat het tweede gedeelte van zijn voorstel met applaus was aangenomen, had Talandier zich stilletjes uit de voeten gemaakt. Tien minuten later stond hij in de voorkamer van Sir Thomas te wachten, tot de bediende die hem aandiende zou komen aankondigen, dat het zijnen meester gelegen kwam meneer Talandier te ontvangen.</p>
<p>Ditmaal behoefde hij niet lang te wachten. Sir Thomas brandde inwendig van nieuwsgierigheid naar hetgeen in de vergadering van den Grooten Raad was voorgevallen, al was van die spanning op zijn koud, afgemeten gelaat niets te ontdekken. Talandier voorkwam bovendien elke uiting van ongeduld. Zenuwachtig begon hij reeds aan de deur te vertellen, hoe schandelijk men hem behandeld had, en welke dwaze besluiten men genomen had. ‘De heele republiek is op dit oogenblik door een geest van krankzinnigheid aangegrepen. Ik heb ze reeds voorbereid op een weigering uwerzijds, maar ze wilden niet luisteren.’</p>
<p>‘Daaraan hebt gij op uwe beurt niet verstandig gedaan,’ zei Sir Thomas. ‘Ik zal dat voorstel wel aannemen.’</p>
<p>Talandier keek op alsof hij 't te Keulen hoorde donderen. ‘Zal uwe Excellentie het voorstel om de zaak als 't ware tijdelijk te schorsen, aannemen?’ vroeg hij met de uiterste verbazing. ‘Uwe Excellentie schertst,’</p>
<p>‘Integendeel. Ik spreek in vollen ernst,’ antwoordde Sir Thomas met een fijnen diplomatischen glimlach, welke
<pb n="165"/>
Talandier wanhopig maakte. ‘Waarom zou ik niet in ernst spreken? Als Commissaris van Z.M. den Koning van Engeland heb ik geen haast, indien door uitstel van tijd de zaak zelve kan winnen, gelijk naar ik meen hier het geval is. Ook voor John Brown! die even dankbaar zal zijn als ik hem overmorgen, als wanneer ik hem morgen uit de gevangenis haal, heb ik geen reden de beslissing te bespoedigen. Zijn genoegdoening zal slechts te grooter zijn. Ik herhaal dus dat ik het voorstel zal aannemen.’</p>
<p>Talandier keek nog verbaasder en wanhopiger. ‘Ik mag niet twijfelen,’ zei hij, ‘of uwe Excellentie spreekt werkelijk in vollen ernst. Is uwe Excellentie er dan zoo zeker van dat de kansen voor Engeland beter zullen staan wanneer wij een dag of veertien verder zijn?’</p>
<p>‘Ongetwijfeld,’ was het antwoord. ‘Ik heb van de strijdkrachten van Malthusia geen grootsche voorstelling en het aantal der Naturellen is legio. Schiet er honderd neer; er komen er duizend terug, en dan moet men nog aannemen dat gijlieden goede schutters zijt.’</p>
<p>Talandier beet zich op de lippen. Al was hij boos op al zijn landgenooten, zoo was 't toch niet aardig zich zoo onomwonden voor de voeten te zien gooien dat het heele leger, 't welk Malthusia te velde zou kunnen brengen, geen knip voor den neus waard was. Daarom antwoordde hij:</p>
<p>‘Uwe Excellentie vergeet dat in een oorlog tusschen beschaving en ruwheid de eerste in den regel de overwinning behaalt ten gevolge van meerder talent, meer tact, meer beleid en wat dies meer zij.’</p>
<p>Sir Thomas glimlachte fijntjes. ‘Ik twijfel niet,’ zei
<pb n="166"/>
hij, ‘of uwe jongelui zullen van die tact en dat beleid een heelen schat bezitten, maar tegen een stortvloed als zoo'n horde wilden is, helpt die eigenschap bitter weinig. Ik herhaal dat voor elke honderd die gij neerschiet, duizend anderen in de plaats komen.’</p>
<p>‘Maar zou uwe Excellentie dan meenen,’ vroeg Talandier weer, zijns ondanks rillend bij de gedachte aan de mogelijkheid eener nederlaag, ‘dat een échec mijne landgenooten inschikkelijker zal maken.’</p>
<p>‘Natuurlijk, mijn waarde heer. Doch Engeland zou nooit toelaten dat uw landgenooten een formeel échec leden. Sidney ligt niet zoo heel ver van hier en wij zijn verstandig genoeg om te begrijpen, dat de overmoed van een stuk of wat wilde stammen een gemeenschappelijk gevaar voor alle beschaafde bewoners van Australië in zich bevat. Maar zoover behoeft het ook niet te komen om uw landgenooten te doen begrijpen, dat 't niet geraden is in deze benarde tijden Engeland iets te weigeren. Om u rond en ruiterlijk mijn opinie te zeggen, verwacht ik juist van den tusschentoestand waarin gijlieden zult geraken, 't meest voor het rijpen van de overtuiging dat men aan onze eischen moet toegeven. Gij ziet, ik ben een slecht diplomaat. Ik speel met open kaarten.’</p>
<p>Talandier keek Sir Thomas scherp aan, doch durfde niet zeggen wat hij dacht. Immers 't zou al te brutaal geweest zijn hem te vragen: ‘Heult uw gouvernement met de Naturellen en hebt gij ons die wilde horde eigenlijk op het lijf gestuurd?’</p>
<p>Wat hij wel kon vragen, was of Sir Thomas zeker was dat zijn toegevendheid in overeenstemming was met den
<pb n="167"/>
geest van zijn gouvernement en dat vroeg hij dan ook. Doch hij had er niet veel pleizier van. Sir Thomas keek hem heel uit de hoogte aan, van zoo hoog als hij nog nooit iemand bekeken had en antwoordde: ‘U ziet in mij een afgezant van Z.M. koning George van Engeland, meneer Talandier. Weet dat het nooit de gewoonte van mijn meester geweest is, iemand met zijn vertrouwen te vereeren, aan wien hij niet durfde overlaten den tijd te kiezen, waarop hij handelen moest. Meer bepaaldelijk van de Shepstones bestaat de traditie, wier geloofwaardigheid gij in elk boek over de engelsche geschiedenis bevestigd kunt vinden, dat zij meer dan drie honderd jaar lang het vertrouwen in hun diplomatiek beleid met glans hebben bekroond. Voor machines deugen wij niet. Engeland vraagt mannen en geen machines.’</p>
<p>Er bleef Talandier niets over dan een diepe buiging te maken en naar huis te gaan. Hij had het land. 't Was hem dezen geheelen dag overal en in allerlei opzichten tegengeloopen. In den Raad was hij een voorwerp van hoon en bespotting geweest. Zijn vijanden hadden een schitterende overwinning behaald en zijn prestige had een deuk gekregen waarvan 't vermoedelijk niet weer zou op komen. En nu was ten laatste de eenige steun, waarop hij stellig gerekend had, hem ontvallen. Tot zijn spijt doorzag hij daarbij de tactiek van Sir Thomas slechts ten halve. Hij begreep niet waarom deze zoo onverwacht gedwee en toegefelijk was geworden.</p>
<p>Had hij kunnen lezen wat in den brief stond, dien Sir Thomas onmiddellijk na zijn bezoek begonnen was te schrijven, en dien een koerier nog dien eigen nacht naar Sid-<pb n="168"/>ney bracht, bij welke gelegenheid twee paarden werden opgeofferd, hij zou de houding van den vreemdeling beter begrepen hebben. Sir Thomas vroeg in dien brief een paar regimenten. Deze moesten aan de grens tusschen Sidney en Malthusia post vatten en zich gereed houden om op het eerste sein de republiek binnen te rukken. Tegelijkertijd schreef Sir Thomas aan burgemeester Stille, dat hij bij de koortsachtige opgewondenheid van het volk 't noodig vond, zich en zijn kleine gevolg, die zonder eenige vrees in Drysdale hun tenten hadden neergeslagen, onder de bescherming van de wet te stellen. Burgemeester Stille was tegenover koning George persoonlijk en met al zijn gezag verantwoordelijk voor de volkomen veiligheid van het gezantschap, dat met een koninklijke aanstelling was voorzien - welke aanstelling plechtig aan den geheelen Grooten Raad vertoond was. De burgemeester mocht toezien dat niemand een haar gekrenkt werd.</p>
</div>
<div type="chapter">
<pb n="169"/>
<head rend="h3">Vier en twintigste hoofdstuk.<lb/>
Tromgeroffel.</head>
<p>Burgemeester Stille zat in zijn kamer op het raadhuis toen Willem zich door den bode liet aandienen. Hij wenschte zijn vader te spreken. 't Betrof dienstzaken.</p>
<p>Ofschoon de burgemeester 't heel druk had, liet hij hem om de laatste bijvoeging dadelijk binnenkomen. De loop van het debat en de vergadering van den Grooten Raad hadden hem bovendien tegenover zijn zoon in een eenigszins milder stemming gebracht. Niet alsof Willem in zijn oog minder schuldig was, maar 't feit dat Talandier een neerlaag had geleden stond met Willem's vrijspraak in een zij 't ook ver gezocht, verband.</p>
<p>‘Gij wenscht mij te spreken?’ vroeg hij daarom niet onvriendelijk den binnentredende. ‘Ik meende dat 't uw voornemen was u zoo weinig mogelijk met de openbare aangelegenheden in te laten en ik ontken niet dat ik dit in uw omstandigheden een zeer verstandig besluit vond. Zijt gij van inzicht veranderd?’</p>
<p>‘Volstrekt niet, vader,’ antwoordde Willem. ‘Ik be-<pb n="170"/>vind mij bij mijn onverschilligheid voor alle openbare aangelegenheden veel te goed om haar reeds zoo spoedig vaarwel te zeggen. Maar de tijden zijn veranderd.’</p>
<p>‘Ik begrijp u niet. Gij weet dat uwe zaak nog precies even ongunstig staat als voor eenige dagen. 't Eenige is, dat de heele quaestie Brown voorloopig geschorst zal worden.’</p>
<p>‘'t Is dan ook niet daarover dat ik u spreken kom,’ antwoordde Willem. ‘Maar is er niet door den Grooten Raad besloten een oproeping te doen aan alle weerbare jonge mannen om uit te trekken tegen de Naturellen?’</p>
<p>‘Dat is zoo. Op dit oogenblik zijn ze op de secretarie bezig de oproeping naar vele hoeken van het land te verzenden. Ik verwacht dat vele jongelui met geestdrift zullen beantwoorden aan onze oproeping.’</p>
<p>‘Ik hoop het, vader en om een goed voorbeeld te geven, wil ik de eerste zijn die mij aanmeldt. Als uw zoon en met het oog op de verdenking die tegen mij bestaat, begroet ik deze gelegenheid, om mijn vaderland een dienst te bewijzen, met innige blijdschap.’</p>
<p>Burgemeester Stille keek verschrikt op. Ofschoon hij bij het doen van zijn voorstel had kunnen weten, dat iets soortgelijks hem persoonlijk boven het hoofd kon hangen, had hij er feitelijk niet aan gedacht. Nu de werkelijkheid hem op eens vlak in 't gezicht keek, wist hij ter nauwernood wat te antwoorden.</p>
<p>‘Uw moeder zal er groot bezwaar in zien u naar het oorlogsveld te zien uitrukken,’ zei hij na een oogenblik gezwegen te hebben. ‘Ook zijt ge pas weer thuis. Wij hebben u al drie jaar moeten missen.’</p>
<pb n="171"/>
<p>‘Dat was uw eigen wil en voor mij een uitspanning,’ zei Willem. ‘Als ik nu mijn diensten aanbied dan is 't uit plichtgevoel.’</p>
<p>‘Er zullen er buiten u waarschijnlijk genoeg zijn die zich aanmelden,’ meende de burgemeester weer, bij wien ditmaal de magistraat 't werkelijk met den vader te kwaad kreeg. ‘Wij hebben niet zoo'n heel leger noodig. Een honderd man of vier zal genoeg zijn.’</p>
<p>‘Daarom heb ik juist gezorgd dat ik er vroeg bij ben,’ antwoordde Willem met een glimlach. ‘'t Zal een goeden indruk maken op het volk als men hoort dat de zoon van den burgemeester niet te goed is om zijn leven in de waagschaal te stellen naast den minsten boerenarbeider. Ook ken ik geen krachtiger middel, om den laster, alsof ik een landverrader zou zijn en mijn land niet lief had, den mond te snoeren. Doch ook afgezien daarvan vader; het vaderland verkeert in nood.’</p>
<p>‘Ik eerbiedig die gevoelens, zij doen uw hart eer aan,’ was het antwoord. ‘Maar ik mag aan den anderen kant niet vergeten dat het vaderland andere diensten van u verwacht, dat het u en mij niet vrij staat over uw leven te beschikken alsof gij de zoon van een eenvoudig burger waart. Al heeft uw lichtzinnig verachten van wat uw voorgeslacht steeds in eere gehouden heeft mij in de laatste weken zeer verontrust, zoo mag ik toch nooit vergeten dat gij aanspraken hebt, die tegen uw verplichtingen opwegen. Met het oog daarop mag ik uw verzoek niet inwilligen.’</p>
<p>‘Ik geloof niet, dat hier precies sprake is van een verzoek,’ merkte Willem met een ondeugend lachje aan.
<pb n="172"/>
‘'t Is een oproeping, een warm pleidooi voor de vaderlandsliefde en wel aan het adres van alle jonge mannen in Malthusia zonder eenig onderscheid. Als magistraat moogt u niet weigeren, vader (vergeef mij deze vrijpostige opmerking) als magistraat moogt u niet weigeren mij in te schrijven. Of wilt u dat ik mij tot meneer Drysdale wenden zal?’</p>
<p>Burgemeester Stille maakte een beweging van ontevredenheid en wrevel en antwoordde: ‘Wanneer gij u op tie letter van de proclamatie beroept en officieel vraagt, dat ik uw naam op de lijst zal zetten, dan mag ik dit niet weigeren. Maar als gij weet, dat 't mij verdriet zou doen, zult gij dien wensch of dien eisch terughouden.’</p>
<p>‘Ik kan en mag niet aannemen dat 't u verdriet zou doen uw zoon onder de eersten te vinden die bereid zijn hun leven aan het vaderland te offeren, vader. Integendeel. Uw hart juicht mijn verlangen toe. Ook meen ik dat u, de gevaren aan den voorgenomen tocht verbonden, overdrijft.’</p>
<p>‘Maar gelden voor u dan de andere bezwaren niet die ik geopperd heb, in verband met de plaats welke gij eenmaal hier zult innemen.’</p>
<p>‘'t Is u bekend, vader, dat ik persoonlijk aan dien rang weinig waarde hecht. Misschien zal ik hem meer op prijs stellen wanneer ik eenige opoffering gedaan heb in liet belang van mijn land en mijne medeburgers. U weet, wat niets kost, wordt in den regel weinig op prijs gesteld.’</p>
<p>‘Doch mij komt het onnoodig voor juist in die richting u te onderscheiden. Uw plaats is op de secretarie en niet in de gelederen.’</p>
<pb n="173"/>
<p>‘In vredestijd, doch zoodra de krijg ontbrand is, verandert onze verhouding tot het gemeenschappelijk vaderland. Wie houdt zich met het gewone huishoudboekje bezig, als ze bij hem aan 't inbreken zijn?’</p>
<p>‘Dus dienen er niet tevens te zijn die thuis blijven om den gang van zaken kalm en van hun eigenaardig standpunt te bekijken?’</p>
<p>‘Daarvoor zijn zij die door leeftijd en ervaring aan den lessenaar vergoeden, wat zij met den besten wil op het veld niet meer kunnen presteeren. Wij jonge mannen behooren de pen neer te leggen, zoodra de trompet klinkt, en het zwaard in ruil aan te vatten. Houd mij niet terug, vader, van wat ik mijn plicht acht en wat zich tevens op dit oogenblik aan mij aanbiedt als een welkome gelegenheid om te toonen, dat ik geen slecht Malthusiaan ben, al ben ik een ketter in uwe oogen en in die van vele anderen.’</p>
<p>Burgemeester Stille voelde dat hij aan het kortste eind zou trekken door voort te gaan met argumenten die Willem een voor een omver kon stooten. Hij was bovendien ambtenaar en de bereidwilligheid van zijn zoon om zich voor Malthusia's belangen in de bres te stellen, streelde hem. Waar waren zij, die na deze aanbieding Willem nog zouden durven vervolgen. Met de zegepaal door hem zelven in de vergadering van den Raad behaald, werd als 't ware een nieuw voetstuk geschoven onder het monument voor zijn geslacht. Toch herhaalde hij: ‘wij zullen, vrees ik, heel wat te stellen hebben met uw moeder. Ook Emilia zal hevig schrikken voor het denkbeeld, dat gij ten oorlog trekken zult.’</p>
<pb n="174"/>
<p>‘Wat moeder betreft reken ik op u,’ antwoordde Willem vrpolijk. ‘Voor Emilia ben ik niet bang. Zij is kloek genoeg om haar zusterlijke bezorgdheid het zwijgen op te leggen. Wanneer trekken wij uit, vader?’</p>
<p>‘Wanneer trekken wij uit? Lieve deugd, wat ben je heet gebakerd. 't Is of ge haast hebt om kruid te ruiten. We hebben behalve u nog geen enkelen vrijwilliger. De proclamaties moeten nog verzonden en aangeslagen worden. Voor dien tijd is er van een corps nog geen sprake.’</p>
<p>‘Dan zal ik mij voorloopig moeten tevreden stellen met de verdere bestudeering van het terrein, waarmee ik reeds sedert een paar dagen begonnen ben.’</p>
<p>‘Gij zet er stoom achter,’ zei de burgemeester. ‘Hebt gij werkelijk reeds eenige studiën in die richting gemaakt?’</p>
<p>‘Ik heb in het archief eenige oude kaarten gevonden en kon den lust niet weerstaan daarop aan te teekenen waar mijns inziens de Naturellen op 't gevoeligst zijn aan te tasten, indien zij zich in ons gebied wagen. Ook de oorspronkelijke acte, waarbij, ons de grond werd afgestaan en al wat op de eerste vestiging aldaar betrekking heeft, heb ik doorgesnuffeld. Aan het een en ander heb ik een memorie ontleend, die misschien te avond of morgen dienst zal kunnen doen om te bewijzen dat in dezen oorlog het recht aan onze zijde is. Mag ik u het een en ander eens laten kijken. Ik heb in de laatste dagen dank zij dezen arbeid, mij op de secretarie niet verveeld.’</p>
<p>Burgemeester Stille was in een bijzonder goede luim, want hij knikte en Willem ging even heen om het
<pb n="175"/>
bedoelde te halen. Toen hij weg was, krulde een glimlach de burgervaderlijke lippen. Willem had zich reeds geheel gerehabiliteerd in zijne oogen. In plaats van de illusiën, die vervlogen waren, rezen nieuwe op den verren achtergrond omhoog. Meneer Stille zou geen bloed van mannen, wier namen in de geschiedrollen van Malthusia geschitterd hadden, in zijn aderen moeten gehad hebben, om den geur van een nieuwe glorie niet gretig op te snuiven. ‘Als de jongen geen burgemeester wil worden, en daarvoor deugt hij ook niet, dan maakt hij zich misschien nog een naam als generaal. Goed bloed verloochent zich nooit.’</p>
<p>Willem had inmiddels, al wat ter zake dienen kon, bij mekaar gepakt. Met de armen vol rollen en groot folios trad hij weer binnen. In een ommezien overdekte hij de tafel met documenten. ‘Hier hebt u de beste kaart, vader, die van Malthusia bestaat. Ik heb haar met de vroegere en latere vergeleken en geef aan haar boven allen de voorkeur. Laat mij u nu den vermoedelij ken gang van den strijd met de Naturellen mogen aanwijzen en trekken wij van onzen kant tegen hen op.’</p>
<p>Burgemeester Stille boog zich over de kaart en Willem wees met een vouwbeen de onderscheiden punten aan waar de verschillende partijen elkander zouden kunnen ontmoeten en ontwikkelde in het breede de gronden, waarop hij meende dat de aanvoerder der Malthusianen hierheen en niet daarheen, ginds en niet elders den vijand moest trachten te lokken. ‘'t Spijt mij alleen maar,’ zei hij ten slotte, ‘dat ik het terrein nog niet met eigen oogen heb kunnen opnemen. Er kunnen sedert deze kaart vervaardigd is, kleine wijzigingen hebben plaats gehad, die een
<pb n="176"/>
belangrijken invloed op de heele campagne zullen uitoefenen. Mijns inziens moest het gouvernement eenige bekwame mannen daarheen zenden. Deze zouden later onschatbare diensten kunnen bewijzen aan den generalen staf.’</p>
<p>De bewondering van den ouden heer Stille klom gaandeweg. ‘Malthusia heeft zich steeds uitsluitend met de werken des vredes beziggehouden. Hebt gij dien smaak en, ik durf wel zeggen, dat talent voor militaire zaken buitenlands opgedaan?’</p>
<p>‘Ik heb menige kaserne gezien en menige revue bijgewoond, maar nooit een ernstige studie gemaakt van wat u militaire zaken noemt, doch het gezond verstand wijst ons van zelf den weg, als wij het terrein kennen en weten wie en wat onze vijanden zijn.’</p>
<p>‘Maar dit laatste weet gij toch zeker niet,’ merkte de burgemeester op.</p>
<p>‘Ik erken dat ik ook daarbij min of meer in 't donker rondtast. Doch enkele gegevens bezitten wij reeds. Ik weet dat de Naturellen in quaestie geen kloeke oorlogsmannen zijn, voor wie vechten een uitspanning is. Men mag dat in aanmerking nemen bij zijn plannen.’</p>
<p>‘Ik moet erkennen dat ik daarvan nog niets gemerkt heb,’ zei de burgemeester. ‘Ik meen integendeel dat de angst en schrik die zij verspreiden, tot dubbele omzichtigheid aanraden. Men moet zijn vijanden nooit te gering schatten.’</p>
<p>‘Maar angst en schrik zijn zeer slechte raadgevers,’ meende Willem. ‘Zooals u dadelijk erkennen zult, spelen zij ons ook nu weer parten. Let maar eens op, vader. Wat doen deze Naturellen? Ze stelen en dat wel
<pb n="177"/>
liefst des nachts of beloeren uit een hinderlaag een enkelen man dien ze kunnen doodschieten. Voorts huizen verbranden en wat daarmee overeenkomt. Zulk gespuis moge talrijk zijn, 't is bang en vertoont zich niet dan gedwongen in het open veld. Tot dit laatste moet men hen dus zien te brengen en hun daarna behendig den terugtocht afsnijden. Mij dunkt dit alles is zoo klaar als de dag.’</p>
<p>‘Ik erken dat er veel voor te zeggen is, doch een kat die in nood zit doet een kwade sprong. Wij kunnen die duizende Naturellen, die waarschijnlijk op de bergen en in de bosschen verblijf houden, toch niet uitroeien.’</p>
<p>‘Dat zal wel onmogelijk zijn en zou ons ook weinig baten, daar andere stammen binnenkort de ontvolkte woonplaatsen zouden innemen. Nog minder kans is er hen te beschaven na hen onderworpen en woningen in de vlakte voor hen gebouwd te hebben. Wij moeten hun een gevoelige les geven en daarna naar hun nesten terugdrijven. Indien ik zooeven zei, dat wij hun den terugtocht moesten afsnijden, had ik dan ook alleen het oog op de tactiek bij onze campagne. Zoodra zij hun pak beet hebben, zetten wij de achterdeur weer open en schieten hun een duchtig saluut achterna. Pas op rekels, als je weerom durft komen.’</p>
<p>Burgemeester Stille begon Willem's geestdrift heldhaftig te vinden. ‘Je hebt waarachtig gelijk, jongen,’ riep hij, en dat woord jongen bevatte een heele absolutie, want sedert den dag van zijn thuiskomst had Willem niet weer gehoord dat hij zijn vaders jongen was, ‘jij praat of je je heele leven in het veld hadt doorgebracht. Ik geloof dat jij je carrière gemist hebt.’</p>
<pb n="178"/>
<p>‘'t Is nog niet te laat, vader,’ antwoordde Willem vroolijk. ‘Ook ben ik nog niet aan 't eind met mijn combinaties en berekeningen. Naar mijn inzien moeten wij ons niet tevreden stellen met het terugdrijven van de roovers, maar onzen grensbewoners de zekerheid verschaffen dat zulke leelijke dingen niet meer zullen voorvallen. Daardoor zal het vertrouwen niet alleen terugkeeren; maar zullen andere nieuwe kolonisten zich op de grenzen vestigen. Zij zullen in het vervolg onze uitgezette wachtposten zijn.’</p>
<p>‘Dat is duidelijk. En hoe wilt gij dat doel bereiken?’</p>
<p>‘Door de werken des vredes en de werken van den oorlog te vereenigen,’ antwoordde Willem. ‘Als wij uittrekken moet gij ons knappe metselaars en timmerlui meegeven, vader. Wij bouwen dan een paar forten en hier en daar een sterk blokhuis, waarin onze kolonisten, als de Naturellen weer beginnen, desnoods een beleg kunnen uithouden. Ook zal de telegraaf zijn onmisbare diensten moeten bewijzen.’</p>
<p>Burgemeester Stille wreef zich in de handen. ‘Ik sta versteld, Willem,’ zei hij met oprechte verbazing, ‘over uw doorzicht in zaken, die tot nog toe vreemd zijn geweest aan ons geslacht. Als gij wilt, zal ik u van middag bij meneer Drysdale brengen. Gij kunt ook hem uwe plannen laten zien. Hij zal er ongetwijfeld veel belang in stellen.’</p>
<p>Willem verklaarde zich gaarne bereid ook den heer Drysdale op de hoogte te brengen, en ging voort met al wat hij verder wist en vermoedde, en voor mogelijk hield, uiteen te zetten. Daarna kwam de politieke kant van het
<pb n="179"/>
vraagstuk ter sprake. 't Bleek, dat hij deze met niet minder ernst bestudeerd had, ofschoon zijn vader nu en dan een kleine ketterij door de vingers moest zien. Willem toch meende dat de Malthusianen tot nog toe uit den aard veel te weinig voor de uitgestrektheid gronds die zij bebouwden, verricht hadden om aanspraak te kunnen maken op zoo'n breede strook terrein, als zij feitelijk woest hadden laten liggen, uitsluitend om de Naturellen niet vlak naast zich te hebben. Hij meende dat een nijvere en welvarende bevolking een vrij wat beter grensbewaking verzekerde, dan een afstand van ettelijke mijlen. Ook was 't niet vreemd dat de Naturellen er geen gewetenszaak van maakten zich iets toe te eigenen waaraan eigenlijk gezegd niemand veel waarde hechtte. Maar overigens waren de papieren van Malthusia in de beste orde. Voor zoo ver iemands recht met een stuk papier en een pen uit te maken was, was 't uitgemaakt dat de pelgrimvaders indertijd al het land, waarop hun kinderen aanspraak maakten, deugdelijk en eerlijk met echte specie hadden betaald.</p>
<p>‘Edoch,’ zei Willem aan 't slot, ‘wat baat ons dit tegenover lui, die nog zoo goed als in den natuurstaat leven, voor wie een stuk papier de hoogste waarde heeft in den vorm van een prop op een geweer, voorondersteld dat zij nog niet van achterladers en patronen voorzien zijn?’</p>
<p>Burgemeester Stille betuigde nogmaals zijn ingenomenheid met Willem's ijver. 't Zou hem genoegen doen als deze ook zijne bevindingen en resultaten in deze richting onder de oogen van meneer Drysdale wou brengen.</p>
<pb n="180"/>
<p>‘En nu,’ zei hij als tot afscheid, ‘zullen wij den loop der dingen moeten afwachten. 't Zou kannen zijn dat wij u hier in Dsysdale nog veel beter konden gebruiken dan op het terrein, van den krijg. In dat geval zal 't niet noodig zijn uw moeder te verontrusten.’</p>
<p>Willem glimlachte. ‘Ik vrees nu ik u overtuigd heb dat ik een goed generaal ben, tegen u te zullen moeten bewijzen dat een generaal aan het hoofd van zijn troepen behoort te staan, en niet in de kazematten weg te kruipen. Ik waardeer uw belangstelling en uw bezorgdheid voor mijn leven, vader, maar ik had mij de zaak juist heel anders voorgesteld.’</p>
<p>‘En hoe dan?’ vroeg de oude heer.</p>
<p>‘Ik meende, dat ik reeds dadelijk zeer gewichtige diensten zou kunnen bewijzen, indien mij werd opgedragen het terrein in persoon te gaan opnemen. Niets beter dan een inspectie in loco.’</p>
<p>Burgemeester Stille schrikte. ‘Zou je dan meenen, dat daar geen minder soort van lui dan de zoon van den eersten magistraat voor te vinden is?’ vroeg hij hooghartig. ‘Iets dergelijks krijgt gij nooit van mij gedaan. 't Zou dollemans werk zijn.’</p>
<p>‘Indien 't aan een waaghals wordt opgedragen,’ antwoordde Willem, ‘dan ongetwijfeld. Maar ik zie er hoegenaamd geen gevaar in en maak mij sterk u dat met twee woorden te bewijzen. Het terrein is overdag en 's nachts in hoofdtrekken precies gelijk. Daar de veedieven en moordenaars zich tot nog toe alleen des nachts vertoonen zijn de wegen overdag veilig en voor iedereen gebaand. Desnoods kan ik tot uw meerdere geruststelling
<pb n="181"/>
telkens als ik ergens denk heen te trekken alle struiken en spelonken laten nakijken, maar ik verzeker u vooraf dat men niets vinden zal.’</p>
<p>Burgemeester Stille vond dat Willem gemakkelijk praten had, maar liet zich daardoor niet uit het veld slaan. Hij bleef er bij, dat een ander man van minder gewicht en beteekenis zijn zoon voor die verkenning veel beter kon afstaan dan hij en betoogde zoo vast en stellig dat de Naturellen gaandeweg in brutaliteit zouden toenemen en zich ook overdag vertoonen, dat Willem besloot 't hierbij te laten en liever te beproeven vooraf meneer Drysdale tot zijn plan over te halen. Hij nam dus al zijn paperassen onder den arm en verliet de burgemeesterskamer om zijn onderzoekingen in het archief te gaan voortzetten.</p>
<p>Dien eigen middag had hij nog een conferentie met meneer Drysdale en deze beminnelijke optimist was vrij wat gemakkelijker te vangen dan zijn collega. Hij liep als een opgewonden kind zijnen geleider zelfs vooruit, zoodra deze de stralen van een nieuwe gloriezon voor zijn oogen liet schitteren. Malthusia had nog nooit oorlogsroem geoogst. Dat ontbrak nog aan zijn kroon. Weldra zou ook die leemte zijn aangevuld. Een nieuw tijdperk van krachtig leven lag achter de angst en zorg van den dag van heden.</p>
<p>‘Mijn jonge vriend,’ zei meneer Drysdale. ‘Ik zie onze kleine legermacht reeds zegepralend terugkeeren en de heele stad in feestgewaad om onze jonge helden te ontvangen. Gij zult daarbij een eerste plaats bekleeden, want de ijver en het talent waarvan gij nu reeds blijken gaaft, waarborgen u een schitterende toekomst. Al mag
<pb n="182"/>
ik niet ontveinzen dat ik als vele anderen ernstige grieven tegen u had, vooral om uw houding in de zaak van John Brown en bovendien een persoonlijke, waarover ik liefst maar zwijgen zal, heeft de ijver waarmee gij u aan de belangen van ons lieve vaderland gewijd hebt, mij geheel ontwapend. Ik twijfel niet of dit zal het geval zijn bij ieder die kennis neemt van hetgeen gij mij onder de oogen hebt gebracht. Ik ben overtuigd dat een schoone rol voor u is weggelegd. Zeg mij of ik iets voor u doen kan, en gij zult mij bereid vinden.’</p>
<p>Willem boog zich eerbiedig en drukte met warmte de hand, die de eerlijke en gemoedelijke man hem toereikte en antwoordde: ‘Indien allen zich aan u willen spiegelen, meneer Drysdale, zal onze tijdelijke vernedering, onze verhooging worden.’</p>
<p>‘Ik ben al een oud man, meneer Stille, maar ik vertrouw dat er duizenden zijn, die denken als ik, en jonger van jaren en krachten zijn. Straks als de proclamatie overal is aangeplakt, zult gij zien hoe onze jonge mannen van alle kanten zullen opkomen om zich in de gelederen te scharen. Ik zal echter nooit vergeten dat gij de eerste waart die u hebt aangemeld.’</p>
<p>’Willem vond dit een oogenblik uit duizenden om het verzoek, aan zijn vader gedaan, te herhalen. Hij antwoordde dus op de zoo even gedane vraag, waarmee de Heer Drysdale hem van dienst kon zijn: ‘Ik heb nog een verzoek te doen. In het belang der goede zaak die bij u zooveel sympathie mag ontmoeten, zou ik wenschen mij persoonlijk te overtuigen van de geschiktheid van het terrein voor een campagne zoo als ik mij die heb voorgesteld. Ik zou
<pb n="183"/>
daarvoor een gouvernementsaanstelling begeeren. Ik stel mij voor, binnen een dag of zes voldoende op de hoogte te kunnen komen. In dien tusschentijd kan het regiment vrijwilligers geconstitueerd zijn.’</p>
<p>De Heer Drysdale schrikte ook, maar, daar zijne bezwaren niet zoo diep geworteld waren als die van zijn collega Stille, liet hij zich gemakkelijker overtuigen dat de gevaren aan Willem's plan verbonden, niet zoo groot waren als ze schenen. Ook voelde hij beter dan gene, dat een soortgelijk onderzoek niet aan den eersten den beste kon worden opgedragen. ‘Ik zal er met uw vader over spreken,’ zei hij daarom. ‘De hoofdzaak is dat deze er genoegen mee neemt.’</p>
<p>‘Dat is met uw verlof niet de hoofdzaak,’ antwoordde Willem. ‘De hoofdzaak is, dat de nood van het vaderland eischt dat alle middelen worden aangewend, om de ons dreigende rampen af te weren. Mijns inziens hangt van ons beleid en de deugdelijkheid onzer voorzorgsmaatregelen alles af. Ik vraag daarom dan ook niet als een recht, maar als een gunst, dat aan mij de gelegenheid gegeven worde om een aandeel te nemen aan de eerste pogingen, die tot een gewenscht einde kunnen voeren.’</p>
<p>‘Gij handelt braaf en edel, mijn jonge vriend. 't Zal niet aan mij liggen, indien gij niet reeds morgen een officieele aanstelling krijgt, geheel in den geest van uw verzoek. Doch wij zullen daarbij tevens al die voorzorgen nemen, welke mogelijk zijn om uwe persoonlijke veiligheid te verzekeren.’</p>
<p>Hiermee liep de conferentie af. Willem ging heen met een soort van smartgevoel dat hij zijns ondanks de fami-<pb n="184"/>lie Drysdale gegriefd bad. Men vond niet elken dag een man, die door de beminnelijkheid van zijn karakter zich zoo aanbeval voor schoonvader.</p>
<p>Toen Willem thuis kwam, was er natuurlijk heel wat gejammer van den kant van zijn mama en in den beginne ernstige bedenkingen van Emilia. Maar de laatstgenoemde gaf ze spoedig op, en schaarde zich toen onmiddellijk aan zijn kant. De kloekheid van Willem maakte haar trotsch op hem, en het denkbeeld dat hij een uniform en zeer stellig wapenen zou dragen, streelde haar ijdelheid. Terwijl de andere Malthusiaansche jongeheeren de proclamatie nog afwachtten, was haar Willem al klaar met een plan, dat de ziel van den geheelen veldtocht zou wezen, en met echt vrouwelijken practischen zin waardeerde zij het innig gezonde in zijn voorstel, om zelf het terrein te gaan opnemen. Zij droogde dus haar tranen en zei tot haar mama: ‘Als Willem toch besloten heeft om aan de campagne, die op handen is, deel te nemen, moet 't ons genoegen doen dat hij niet een bloot werktuig daarbij wezen wil, maar een eerste plaats innemen. Ook is 't niet te ontkennen dat hij zich beter wachten kan voor hinderlagen en verrassingen, wanneer hij het terrein kent. Als wij ons moeten neerleggen bij het eene denkbeeld, wil ik gaarne bekennen, dat het tweede mij eenigszins geruststelt.’</p>
<p>Dit was bij mevrouw Stille niet het geval, omdat zij in geen der beide denkbeelden pleizier had, doch Willem greep de gelegenheid om het eene als bliksemafleider van het andere te gebruiken met beide handen aan. Hij prees Emilia hemelhoog om haar juisten blik op den stand van
<pb n="185"/>
zaken, waardoor zij alles overtrof wat hij bij dames op het punt van scherpzinnigheid ooit had waargenomen en hij deed dit zoo luidruchtig en zoo herhaaldelijk, dat zijn mama zich begon te schamen en op haar beurt wat bijzakte. 't Zou den schijn gehad hebben, alsof zij een domme gans was, indien ze niet voor 't minst erkend had, dat als ze over het idee van Willem's meetrekken in den oorlog heen was, zij ook geen bezwaar zou maken tegen den onderzoekingstocht. Maar zij kon over de heele campagne niet heen; zij verfoeide den oorlog, die de moeders in rouw dompelde, ze zou zich nooit laten overtuigen, dat het goed was dat de een den ander doodschoot.</p>
<p>‘Dat is ook niet goed, moeder,’ zei Willem, ‘wij allen vinden den oorlog een afschuwelijk iets, maar hij is noodig, zooals men zegt: een noodzakelijk kwaad. In ons geval is hij zelfs meer dan dat, namelijk een verdediging van ons recht op rust en vrede, een afwering van de overmacht der ruwheid en onbeschaafdheid. 't Zou laf wezen indien wij aarzelden het zwaard te trekken.’</p>
<p>‘Daar heb ik geen verstand van,’ jammerde zijn mama. ‘Ik vind den oorlog een schande en elk die er aan mee doet, handelt mijns inziens verkeerd.’</p>
<p>Willem haalde de schouders op; doch nu sprong onverwacht zijn vader voor hem in de bres en ging zijn eigen wederhelft de les lezen. De burgemeester trok zich haar laatste uitdrukking aan. Al was 't uit de verte, zoo meende hij persoonlijk heel wat aan de op handen zijnde campagne te zullen meedoen. 't Hinderde hem dit als verkeerd, misschien wel als onmenschelijk en zondig te hooren kenmerken.</p>
<pb n="186"/>
<p>‘Daarin vergist gij u lieve,’ zei hij daarom op een toon van medelijden. ‘Die soort van dingen gaan boven uw begrip. Ofschoon ook ik Willem ongaarne zie uittrekken en nog altijd hoop dat wij zijn diensten hier even goed en wellicht nog beter zullen kunnen gebruiken, mag ik niet dulden dat zijn bereidvaardigheid om zijn land te dienen als een verkeerd beginsel wordt geteekend. Ik ben er trotsch op dat Willem de eerste is die zich aangegeven heeft, en ik heb met bewondering gezien, wat hij reeds gedaan heeft om zich op de hoogte te stellen.’</p>
<p>Dat was een onverwachte hulp en koren op Willem's molen. Hij maakte er gebruik van, zooals iedereen in zijn geval zou gedaan hebben en werkte zonder eenige gewetenswroeging op de ijdelheid van zijn vader. 't Deed hem ontzachlijk veel genoegen, zei hij, bij zijn vader gevoelens van zoo verheven en edelen aard aan te treffen. Hij had er nooit aan getwijfeld dat vader 't in den grond der zaak met hem eens was. Ook mama was een veel te kloeke vrouw om toe te geven aan een weekhartigheid, die hij, ja, als getuigenis van haar liefde voor hem waardeerde, maar die beneden de waardigheid van de vrouw van zijn vader was, de wederhelft van den eersten magistraat in Malthusia. Mama kon bovendien gerust wezen. Hij had het leven nog veel te lief om zich roekeloos in gevaar te begeven en hij zou nooit uit het oog verliezen hoe ze thuis met angst aan hem gedenken zouden, als hij ver weg was. Maar hij moest zijn plicht doen. Hij zou zich schamen indien hij een oogenblik aarzelde.</p>
<pb n="187"/>
<p>In dezen toon werd dien avond het quartet ten huize van burgemeester Stille verder afgespeeld. Het slotaccoord was algemeene vrede en wederzijdsche genegenheid, al mengde zich nog telkens en tot in de laatste maat onder de jubeltonen van roem en zegepraal de traan der moederlijke bezorgdheid, doch toen men naar bed ging stond 't vast, dat ieder zich in het noodzakelijke zou schikken. Als Willem moest uittrekken dan zou men het kloppen van zijn hart bedwingen, om der wille van het vaderland en daar 't vaststond dat 't beter was het terrein te kennen dan het niet te kennen, ook als hij zich t'huis aan zijn vaderland moest wijden, nam men er genoegen mee dat hij vooraf zoo voorzichtig mogelijk op de hoogte trachtte te komen. Toen men zoo ver was, calmeerde de onmiddellijk invallende drukte der voorbereidselen voor de reis de beide vrouwen beter, dan eenige redeneering of vaderlandslievend betoog.</p>
<p>En alzoo geschiedde het dat Willem Stille reeds den volgenden morgen vroeg, eer nog iemand in Drysdale klaar wakker was, flink toegerust de poort uitreed en den weg naar het aanstaande tooneel van den oorlog insloeg, welgemoed en frisscher in zijn gevoel dan hij in lang geweest was. Hij had iets te doen wat in geen verband stond met het geloof of ongeloof in de Malthusiaansche instellingen. Hij ging gevaren tegemoet en hij zou kunnen toonen, dat hij een man was. Daarbij was hij nog jong en belust op avonturen.</p>
<p>Een paar uur later ging de proclamatie in zee. Zij werd verzonden aan alle gezaghebbenden in de kleiner en grooter dorpen van Malthusia, en hier en daar op de
<pb n="188"/>
groote wegen aan een boom aangeslagen. De proclamatie wees met hoogklinkende bewoordingen op den nood van het vaderland, den overmoed der Naturellen, en den smaad dien men op zich laden zou, indien men de grensbewoners in den steek liet. Daarna volgden eenige tiraden uit de geschiedenis, waarbij vooral de heldenmoed van de eerste voorvaderen, de stichters en grondleggers van den Staat, breed werd uitgemeten. Waren zij met verachting van alle gevaren en moeilijkheden indertijd uitgeweken, om naar de inspraak hunner overtuiging in vrijheid een republiek te stichten, die in welvaart en afwezigheid van armoede een model voor alle natiën was geworden, den zonen betaamde het den gewijden grond, waarop zij het eerste daglicht aanschouwd hadden, te bewaren, en alle aanvallen van buiten met beslistheid af te slaan. De oogen van de heele beschaafde wereld waren daarbij op hen gevestigd. 't Was een strijd tusschen ruwheid en beschaving, tusschen het ondoordringbare woud en den modernen staat.</p>
<p>Daarom had het gouvernement dan ook niet geaarzeld een beroep te doen op de vaderlandsliefde van allen, die in staat waren de wapenen te dragen. Het was overtuigd dat zij van alle kanten zouden samenstroomen. Malthusia had het voorrecht geen staand leger en geen militie te bezitten, maar het zou niet te vergeefs rekenen op de offervaardigheid zijner burgers. Ten overvloede gaf het gouvernement de verzekering, dat 't aan goede uitrusting en voeding, benevens soldij gedurende den veldtocht niet ontbreken zou, terwijl ieder man een geëvenredigd aandeel in den eventueelen buit zou hebben, ja,
<pb n="189"/>
niet zou vergeten worden, indien straks na het bevredigende einde, de grond aan de grenzen verdeeld werd. Een voorstel in dien zin zou aan den Grooten Raad worden voorgelegd.</p>
<p>De proclamatie bracht heel het land op de been. Overal waar zij aangeplakt werd kwam jong en oud bijeen, om den inhoud en den vorm te bespreken, hier en daar zelfs aan critiek te onderwerpen en die algemëene toeloop vermeerderde nog toen de wervers kwamen en bij trommelslag hun bureaux in alle hoeken van het land openden. Doch de opkomst beantwoordde niet aan de verwachting, 't zij dan omdat de personeele moed onder de Malthusiaansche jongelingen niet groot genoeg was, 't zij dat de vaders en moeders te bang waren voor hun ooilammeren om ze aan de gevaren van den krijg bloot te stellen. 't Is waar, er werd in de sociëteiten evengoed als elders in dergelijke gevallen, meer dan genoeg gezwetst door jonge heeren van welgesteld en huize, dat zij 't om vader of moeder niet laten zouden indien zij persoonlijk lust in de campagne hadden, maar zwetsers kunnen geen regimenten doen verrijzen. En al achtte menig welopgevoed jong Malthusiaan zich te fatsoenlijk om met ruwe, gemeene wilden te vechten, zoo zouden de wilden daarom niet minder onbehouwen te werk gaan wanneer zij weer een inval in het gebied van de republiek deden. Dientengevolge roffelden dan ook de trommelslagers met verdubbelden ijver er op los, doch zonder een eenigszins bevredigend resultaat. Toen zij drie dagen in 't oosten en westen, noorden en zuiden geroffeld hadden, dat hooren en zien den omstanders verging, hadden er zich in hoofdsom niet meer dan dertig à veer-<pb n="190"/>tig vrijwilligers opgegeven, meerendeels uit den kleinen burgerstand, een maatschappelijk element dat zooals men weet in Maléhusia vrij zwak vertegenwoordigd was. Al de zoontjes van rijke lui bleven stilletjes thuis. De mamaas schreeuwden 't zelfs uit, dat het een schande was, dat men hen had durven uitnoodigen om hun land te helpen verdedigen.</p>
<p>Meneer Drysdale was door dien uitslag bitter teleurgesteld. Hij had zich zulke schoone illusies gemaakt en naar men beweerde onder dien invloed eigenhandig de proclamatie gesteld. Hij zat nu met de handen in 't haar. Wat moest er van Malthusia worden indien er niet eens veertig kloeke jonge mannen waren, die uit liefhebberij mee ten oorlog wilden trekken! Zouden soms de ouderen het moeten doen? Nu, hij was bereid zijn oude huid er aan te wagen, als 't niet anders kon.</p>
<p>Gelukkig was burgemeester Stillle op dit pas wat kalmer. Hij had ook wel een beteren uitslag verwacht maar het lag meer in zijn aard over de lamzaligheid van de menschen te pruttelen dan het optimisme den teugel te vieren. Hij was bovendien een liefhebber van gezag en dwang.</p>
<p>‘Als ze niet goedschiks willen, dan zullen zij het kwaadschiks moeten leeren,’ zei hij. ‘Wij zullen eenvoudig decreteeren dat ieder, die geen bepaalde reden van vrijstelling heeft, moet opkomen. Wie wegkruipt, zullen wij laten zoeken en wie zich verzet zullen wij door de politie tot zijn plicht laten brengen.... Apropos,’ vervolgde hij zichzelven als 't ware in de rede vallende, en terwijl hij deze vraag deed zwol zijn eigen hart van hoogmoed
<pb n="191"/>
op Willem, zijn kloeken en dapperen zoon ‘apropos, mijnheer Drysdale, waarom heeft <hi rend="i">uw</hi> jongen zich niet aangegeven?’</p>
<p>Meneer Drysdale kreeg een kleur als een verlegen jong meisje. Hij wreef zich herhaaldelijk het voorhoofd alsof de eigenlijke oorzaak van het geïncrimineerde feit boven zijn begripsvermogen lag. Daarna antwoordde hij, Stille half smeekend aankijkend: ‘Vraag mij dat niet, waarde vriend. 't Maakt op mij den indruk, alsof gij met die vraag twijfel aan mijn vaderlandsliefde aan den dag legt. Toch is niets verder van de waarheid. Maar mijn goede vrouw is, zooals gij weet, vreeselijk zenuwachtig, en voor mijn lieve dochter moet ik, naar de dokter duizendmaal gezegd heeft, alle aandoeningen zorgvuldig vermijden. Beide zijn dol op onzen jongen. Zijn mama beweert, dat hij niet sterk is, en ik geloof dat zij gelijk heeft. De jongen zou de vermoeienissen van een campagne niet kunnen doorstaan, neen, waarlijk dat zou hij niet. Ik, die anders niets liever zien zou, dan dat hij zich met roem en eer overlaadde, zou het niet durven doorzetten, al is de jongen zelfs krijgslustig genoeg. Maar nog eens, hij is erg debiel.’</p>
<p>‘Hij ziet er toch niet naar uit,’ merkte de burgemeester op, die er in zijn hart pleizier in had, zijn collega te plagen. ‘Hij ziet er niet naar uit. Integendeel. Ik ken weinig jongelui die zoo flink schijnen als hij.’</p>
<p>‘Zeg dat niet, lieve vriend. Ook bij hem bedriegt de schijn. Vergelijk hem eens als je blieft bij uw Willem.’</p>
<p>Dat was aan geen doove gezegd. Meneer Drysdale zag zich niet bedrogen in de verwachting, dat de ijdelheid zijnen
<pb n="192"/>
collega te sterk zou wezen. ‘Bij Willem?’ antwoordde deze op een toon, alsof de ongerijmdste aller ongerijmdheden van hem geëischt werd. ‘Maar hij behoeft juist niet als Willem te zijn om mee uit te trekken. In heel Malthusia is zoo'n stevige gezonde knaap niet als mijn Willem. Ook overtreft hij al mijne verwachtingen in beleid en doorzicht. Een telegram meldde mij nog geen uur geleden, dat hij reeds begonnen is het terrein op te nemen. Elke telegram is als 't ware een teekening, zoo nauwkeurig en uitvoerig, dat geen ingenieur 't hem verbeteren zou. Maar wat helpt het of ik een zoon heb, die een heel corps genie-officieren waard is, als uw zoon en de zonen van honderd anderen thuis blijven? Willem kan toch alleen niet uit vechten gaan!’</p>
<p>‘Wij zullen de proclamatie moeten herhalen,’ zei meneer Drysdale. ‘Misschien zijn er nog die haar niet gelezen hebben. Ook kunnen wij de soldij en het aandeel in den buit verdubbelen.’</p>
<p>‘Ik heb u al gezegd dat wij hen moeten dwingen. Van den hoogsten tot den laagsten moeten ze ondervinden dat wij de macht hebben om ze te drillen als ze niet goedschiks willen. Die reden van vrijstelling hebben, zooals uw zoon beweerd te hebben, moet aan een keuring onderworpen worden.’</p>
<p>‘Dat zal de Groote Raad nooit goedkeuren,’ merkte Drysdale op, die zich aan een stroohalm vasthield. ‘Zij zullen nooit een zoo diepe greep willen doen in de individueele vrijheid.’</p>
<p>‘Gekheid. De individueele vrijheid heeft met den plicht van ieder burger om zijn land te verdedigen niets te
<pb n="193"/>
maken. Er zou wat terecht komen van die individueele vrijheid, als de Naturellen hier den baas kwamen spelen. Bovendien hadden ze dan ook maar beter moeten opkomen.’</p>
<p>‘Gij hebt makkelijk praten. Uw zoon is nu eenmaal dien weg opgegaan en uw vrouw schijnt er zich beter in te schikken dan de mijne. De mijne kreeg stellig een toeval als ik 't wou doorzetten.’</p>
<p>Dan kreeg ze maar een toeval, dacht burgemeester Stille, die zelf recht verbaasd was zich zelven nu een heel andere rol te zien spelen dan toen hij een paar dagen geleden niet dan schoorvoetend toegaf, dat Willem zich in het hol van den leeuw zou gaan wagen, maar hij zei overluid: ‘Als uw zoon reden van vrijstelling heeft, behoeft uw vrouw zich waarlijk niet ongerust te maken. Intusschen wil ik gaarne de verantwoordelijkheid van het voorstel geheel alleen voor mijn rekening nemen, wanneer gij er minder zin in hebt.’</p>
<p>Meneer Drysdale bedankte hem voor dit bewijs van vriendschap en verzekerde dat hij er gaarne gebruik van zou maken. Hij wilde eerlijk bekennen, dat hij zich niet zoo'n tegenstand tegen het denkbeeld van vrijwillige indiensttreding had voorgesteld, als feitelijk gebleken was te bestaan. ‘Ik vrees,’ zei hij ten slotte ‘dat de maatregel van geweld, waarop gij het oog hebt, de heele wereld tegen u in 't harnas zal jagen.’</p>
<p>‘Ik ben er niet bang voor,’ antwoordde Stille. ‘Ik weet dat dit onvermijdelijk is. Maar wat wilt gij? De Naturellen zullen nog driester optreden dan ze reeds deden, wanneer zij hooren hoe 't bij ons geschapen staat. Geen
<pb n="194"/>
dag, geen uur mogen wij verloren laten gaan, om een corps flinke jonge mannen tegen hen uit te zenden.’</p>
<p>Dit was daghelder. Maar waar vond men in Malthusia een genoegzaam aantal flinke jongelui, om een bataljon, laat staan een regiment te vormen?</p>
<p>Nooit kwam de grondfout van de inrichting der Malthusiaansche maatschappij helderder uit dan in deze dagen. Het voorstel Stille werd de schrijnende wonde der bevolking.</p>
<p>Vooreerst wekte het een woedenden storm in den Grooten Raad, die tot een ware orkaan aangroeide, toen de Raad, hoe hij ook tegenspartelde en protesteerde, eindigen moest met het voorstel aan te nemen. Burgemeester Stille bleef maar al door zijn medeleden uitnoodigen een ander, een beter, een meer afdoend, een even snel werkend middel aan de hand te doen om een legertje bij elkaar te krijgen. Hij was ten volle bereid zijn voorstel onmiddellijk voor een ander in te trekken, maar soldaten moesten er zijn en vrijwilligers waren er op nog geen veertig na niet te vinden. Wilde men 't nog eenmaal met een proclamatie in denzelfden geest als de vorige probeeren, 't was hem ook al goed, maar dan moest de Raad tevens een middel aan de hand doen om de Naturellen op te houden, want volgens een zooeven ontvangen depêche waren ze dien eigen naeht nog weer aan den gang geweest, een uur verder in het gebied van Malthusia dan zij de vorige maal doorgedrongen waren. In dien toestand mocht en wilde hij de verantwoordelijkheid van halve maatregelen niet op zich nemen. Er was toch nog genoeg te doen, eer de legermacht marschvaardig stond.</p>
<pb n="195"/>
<p>'t Behoeft geen herinnering dat burgemeester Stille, al kreeg hij zijn voorstel er door, zijn invloed in den Raad voor goed kwijt was, en eigenlijk begon het spuwen van Mrraak en haat tegen zijn geheiligde persoon pas daar buiten. Alle moeders kwamen in het vuur en uit alle dakvensters werd de oproervaan gestoken. De burgemeester was een beul. Hij voerde zonder eenig gemoedsbezwaar de zonen des lands naar de slachtbank. Omdat hijzelf geen hart bezat en zijn eigen zoon, die bovendien een landverrader was, had opgeofferd, wou hij alle jonge mannen uit elke familie aan dezelfde kansen blootstellen. Men moest hem van zijn post ontzetten. 't Zou geen misdaad zijn, als men hem dwong zelf tegen de Naturellen uit te trekken. Elke dame of burgervrouw zwoer dat zij hem de oogen uit zou krabben, wanneer ze hem tegen kwam.</p>
<p>In dit moeilijkst tijdsgewricht van zijn ambtelijke loopbaan toonde burgemeester Stille welk bloed door zijn aderen vloeide. Hij week geen stap van den rechten weg, den weg dien plicht en roeping hem voorschreven. 't Was of het gehuil en gejammer om hem heen hem nog onverbiddelijker maakten.</p>
<p>Zonder een oogenblik te aarzelen ging hij aan het werk. Onmiddellijk nadat het besluit van den Raad gevallen was, liepen de boden van het raadhuis Drysdale af, om huis aan huis de weerbare jonge mannen op te schrijven. Geen uur daarna waren naar alle hoeken van het land telegrammen verzonden, waarbij plaatselijk dezelfde maatregel werd voorgeschreven. Tweemaal vier en twintig uur later wist de burgemeester, dat hij, behoudens de reclames,
<pb n="196"/>
op ongeveer twaalfhonderd man rekenen kon. Dat was één regiment, maar de burgemeester schrapte in zijngedachte reeds minstens de helft, die stellig weer naar huis zouden moeten gezonden worden. Nu, zeshonderd was ook al een heele macht.</p>
<p>Ten einde fraudes te voorkomen of te ontmaskeren nam hij zelf zitting in de commissie van keuring en stelde hij vooraf de beginselen van vrijstelling vast bij algemeenen maatregel van inwendig bestuur. Natuurlijk was daarbij de omstandigheid, dat een jonge man een eenige zoon was, uitgesloten. Zonder die uitsluiting zouden er geen tien zijn overgebleven. Alleen zij, die lichaamsgebreken hadden of met een attest van hun dokter kwamen, waaruit zonneklaar bleek dat zij de tering hadden, zouden vrijgesteld worden, doch niet dan na een herkeuring door de commissie zelve.</p>
<p>Drie dagen achtereen hield de commissie een zitting en alle twaalfhonderd dapperen kwamen tot den laatsten man om vrijstelling te pleiten, terwijl voor de deur even zoovele vaders en moeders in angstige spanning den uitslag, wat hun respectieven lieveling betrof, stonden af te wachten.</p>
<p>Wat al listen en lagen om de commissie te misleiden! Hoeveel attesten, die een treurigen blik deden slaan in de nauwgezetheid van geweten bij de Malthusiaansche dokters! Er waren meer scheve ruggen, dan iemand ooit had kunnen vermoeden, in het land. Er was een cijfer aan zwakke oogen, kippenborsten, trekkende beenen, inwendige kneuzingen, aanleg voor tering als familiekwaal of op eigen rekening, breuken van den meest gecompli-<pb n="197"/>ceerden aard, en wat daar verder in de categorie van onnaspeurlijke kwalen viel, 't welk iemand de haren te berge deed rijzen. Daarbij waren er onrustbarend veel vaders, die zich zei ven buiten staat verklaarden om den kost voor hun vrouw en dochter te verdienen, als hun de rechterhand, in den vorm van hun zoon, werd afgepakt, benevens een legioen moeders, zusters, tantes en nichten, die in den waan schenen te verkeeren, dat huilen en bidden nog veel beter effect op een keuringscommissie moest uitoefenen dan de krachtigste verklaringen van deskundigen omtrent de ongeschiktheid van haar zoon, broer of neef om een geweer te dragen, en misschien een nacht of wat in de open lucht te bivouakeeren.</p>
<p>Burgemeester Stille en de heele commissie werden er gek van. De eerste was honderdmaal op het punt de zitting te sluiten en te decreteeren, dat niemand een vrijstelling kreeg, dat alles, rijp en groen, maar naar het slagveld moest gezonden worden, doch de commissie vroeg, waarvoor zij in dat geval bestond, en zette haar werk voort met de wanhoop in het hart. Ten slotte hield men, na negenhonderd kreupelen, lammen, blinden en hun collegaas te hebben weggestuurd, drie honderd man over.</p>
<p>Drie honderd man! Burgemeester Stille herinnerde zich nog juist te rechter tijd, dat Gideon met een gelijk aantal een heel leger verslagen had en monsterde de jonge helden, die er op dat oogenblik juist niet heldhaftig uitzagen. Hij gaf zelfs een vrij aardige speech over vaderlandsliefde en zelfopoffering ten beste en schreef nog dien eigen middag aan Willem, dat hij er op reienen kon, met de snelste gelegenheid zijn klein leger
<pb n="198"/>
te zullen zien opdagen. Willem had in den tusschentijd zooveel bewijzen gegeven, dat hij de rechte man op de rechte plaats was, dat vader Stille geen bezwaar maakte, hem tevens zijn aanstelling tot kapitein van die driehonderd en tot bestuurder van de geheele expeditie te doen toekomen, gecontrasigneerd door meneer Drysdale. De titel luidde eigenlijk: Militair en civiel gezagvoerder en commissaris van het gouvernement.</p>
<p>Nu, Willem had deze onderscheiding werkelijk verdiend, en daar er niet een man was in Malthusia, die eenige aanspraak op den hoogsten militairen rang kon doen gelden, was er volstrekt niets vreemd in, dat de zoon van burgemeester Stille over alle titels en waardigheden in het leger heensprong en Generalissimus werd in den veldtocht tegen de Naturellen.</p>
<p>Willem toch had zich geen oogenblik rust gegund, en kende de grensprovincie, gelijk men het wel eens uitdrukt, als zijn zak. Hij had den omtrek letterlijk doorkropen, nu eens vermomd als een schaapherder of koewachter, die zijn vee zocht, dan als een kat op handen en voeten tusschen de struiken voortsluipend, of 's nachts in een boom gezeten den vijand beglurend, of diens voetstappen nasporend op de manier der Indianen. Na drie dagen wist hij alles wat hij weten wou: waar ze vandaan kwamen, waar ze hun bivouak opsloegen, waar zij het gestolen vee bergden, als de afstand te ver was om het in een enkelen nacht naar hun boschrijke bergen te drijven. En alles had hij 'm teekening gebracht en aan zijn vader opgezonden, met memories over elke nieuwe verkenning, waarbij alle goede en kwade kansen berekend waren.</p>
<pb n="199"/>
<p>Bovendien was Willem nog in gansch andere richting werkzaam geweest. Niets was, om zoo te zeggen, aan zijn aandacht ontsnapt. Hij had geschikte gelegenheden gevonden voor het opslaan van de noodige levensmiddelen, en evenzeer voor het bewaren van kruit en lood. Hij had reeds in gedachte een ambulance klaar, als er gewonden vielen, en aan het kerkhof, waar de gesneuvelden zouden rusten, ontbrak, om zoo te zeggen, niets dan het hek en de opschriften op de graven. Voorts had hij zich in betrekking gesteld met de autoriteiten van de dichtstbijgelegen dorpen en gehuchten, en zorg gedragen dat de soldaten, die men hem zou toezenden, onderweg behoorlijk zouden worden ingekwartierd.</p>
<p>De tijding van zijn vader, eindelijk ontvangen, dat hij op niet meer dan driehonderd man rekenen moest, maakte op Willem, ten gevolge van deze flinke voorzorgsmaatregelen, niet den indruk, dien de burgemeester er van gevreesd had. Driehonderd ferme jongens, die niet bang waren om hem te volgen bij zijn sluw berekende plannen, waren waarlijk genoeg. In campagnes, als die hij voor had, was een groot aantal onderhebbenden voor een generaal eer lastig dan voordeelig. Doch flink moesten ze zijn. Nu, de omstandigheid dat ze uit een viermaal grooter getal uitgekozen waren, werkte de waarschijnlijkheid, dat ze flinke knapen zouden zijn, in de hand.</p>
<p>Toen de dag aanbrak, waarop de expeditie zou uittrekken, was Drysdale op nieuw een groot tooneel van jammer en ellende. Iedereen was zijn hoofd kwijt en niemand wilde vertroost worden, terwijl de woede der vrouwen, die haar zoons voor 't laatst, naar zij beweerden,
<pb n="200"/>
aan het hart drukten, akelig was om aan te zien. Burgemeester Stille had gelukkig naar de smeekingen van zijn familie en vrienden geluisterd, en vertoonde zich niet op straat. Drysdale had op zich genomen, in zijne plaats de troepen toe te spreken.</p>
<p>Op het Besantplein stond het kleine leger geschaard. Precies ten 12 uur reikte Drysdale het vaandel uit en benoemde volgens een door hem en Stille op de gis gemaakte lijst de sergeanten en korporaals. Onmiddellijk daarna reden een soort van ambulance en een stuk of zes wagens met proviand en ammunitie de poort uit.</p>
<p>Drysdale trad voor het front en hield zijn toespraak. De jammerende moeders en zusters liepen nog eens op de krijgslieden toe; een kort treffend afscheid volgde - en voort trokken de dapperen, de wagens achterna, oogenschijnlijk minder gedrukt en ontevreden dan men met het oog op de schaar van weenende vrouwen zou verwacht hebben. Drysdale had in zijn speech gesproken van den tocht als van een zegetocht. Hij had het vertrouwen van Malthusia op zijn wakkere zonen zoo hoog opgedreven, dat de Naturellen niet veel meer dan een hoop min of meer schadelijke insecten werden. Daarbij had hij zeer verleidelijke dingen verteld omtrent de provisiën, die het gouvernement in de wagens had laten pakken, en het uitzicht geopend op belooningen, die den grootsten lafaard deden watertanden. Ook zei de kwade wereld, dat de verminkte en zwakke kameraden, die thuis mochten blijven, hun vertrekkende broeders behoorlijk onder den invloed van een dosis wijn en spiritualia gezet hadden en dat 't hieraan vooral toe te schrijven was, dat er, toen ze buiten kwa-<pb n="201"/>men, enkelen waren die een vroolijk liedje poogden aan te heffen. Dit laatste schijnt evenwel meer een aardigheid van een geschiedschrijver geweest te zijn dan een feit.</p>
<p>Het leger legde dien eersten dag drie à vier mijlen af en gaf zich toen over aan al de genoegens van de inkwartiering, welke zelfs een gedeelte van den volgenden voormiddag in beslag nam. Toch arriveerde men twee dagen later behouden en wel op het terrein waar Willem Stille hen afwachtte, hoewel niet zonder verlies van een kleine dertig man, die de verzoeking niet hadden kunnen weerstaan onderweg de plaat te poetsen. Summa summarum bleven er nog twee honderd en zeventig manschappen over.</p>
<p>'t Eerste wat Willem deed, was hen te monsteren. Ze zagen er op het oogenblik niet slechter uit dan de schutterij van welk land men wil voor twee à driehonderd jaar, en schenen niet ongeneigd om zich naar de bevelen van hun opgeworpen chef te schikken, doch aan hun oefening in het handteeren der wapenen ontbrak alles en Willem moest erkennen dat hij de man niet was om op dat punt verbetering aan te brengen. Hij besloot dan ook maar van elke poging in die richting af te zien en zich te vergenoegen met wat hij krijgen kon. Op de vraag, of er waren die vroeger wel eens een geweer in handen gehad hadden, traden er een paar te voorschijn. Ze werden door Willem aangesteld tot instructeurs en onmiddellijk aan het werk gezet. Na eenige uren had hij de voldoening dat de meerderheid een geweer kon afschieten zonder het op armslengte van zijn wang te houden en dat het aantal zijner scherpschutters tot veertien geklom-<pb n="202"/>men was. Nu was een dozijn voor zijn doel meer dan genoeg, indien de anderen slechts als een muur bleven staan om den vijand den pas af te snijden, vooral omdat hij bij het formeeren van een corps sapeurs, dat bestemd was om versperringen op te werpen of hier of daar een dito door den vijand gemaakt, op te ruimen, bijzonder gelukkig was. Er waren genoeg jonge mannen bij, die thuis getimmerd en gezaagd hadden, en daar Willem verzekerde, dat zij steeds onder de bedekking van een gewapende bende zouden werken, deden er zich onderscheiden liefhebbers op, die aan de spa de voorkeur gaven boven het zwaard.</p>
<p>Willem maakte 't zijn luidjes intusschen zoo aangenaam en gemakkelijk mogelijk. Er werd in overvloed eten en drinken rondgedeeld en nadat iedereen verzadigd was, lag de geheele bende recht genoegelijk in het gras een sigaar te rooken. Van die siesta maakte de aanvoerder gebruik om de manschappen, die nu eenmaal sergeant en korporaal waren, zoo goed als 't ging in zijn plan de campagne in te wijden en hen voor te bereiden op hetgeen elke afdeeling, waarin hij zijn corps dacht te splitsen, zou te doen hebben. Ze keken allen met veel belangstelling naar de ruwe schetsen, die hij hun daarbij voorlegde, en menigeen krulde zijn snorren op bij het denkbeeld dat hij aandeel zou hebben aan de heldendaden, die stonden verricht te worden. Daarbij voerde straks de vroolijke stemming der minderen de opgeruimdheid ten top. De kameraden plaagden ieder, die over zijn huis en zijn moetje begon. Er kwam iets heldhaftigs over de kleine bende, 't welk de beste verwachtingen omtrent den uitslag van den tocht rechtvaardigde.</p>
<pb n="203"/>
<p>Intusschen viel langzamerhand de nacht en nadat ieder zich zoo goed mogelijk om de wachtvuren, die inmiddels helder opvlamden, gelegerd had, sliep het heele leger van Malthusia, behalve een paar schildwachten en Willem, Stille, weldra den slaap der rechtvaardigen.</p>
</div>
<div type="chapter">
<pb n="204"/>
<head rend="h3">Vijf en twintigste hoofdstuk.<lb/>
Een grap van Sir Thomas.</head>
<p>Wat deed intusschen Sir Thomas?</p>
<p>Sir Thomas lachte sedert bijna een week voortdurend in zijn vuistje. Hij zag den loop der dingen aan als een schouwburgbezoeker, die het stuk al vooruit gelezen heeft en weet hoe het afloopt. De oorkonden van zijn land en de familie-herinneringen van zijn geslacht zeiden hem alles. Juist aldus was het sedert eeuwen in Oost en West gegaan, als Engeland zich met de aangelegenheden van een zwakken staat bemoeide. Het einde was altijd hetzelfde geweest. Engeland was steeds 't laatst aan tafel blijven zitten en had de beste schotels op zijn bord leeg geschept.</p>
<p>Voor zijn persoonlijke veiligheid was hij niet bang. De bevolking had zoowel in haar overmoedig uitzien naar berichten van het oorlogsterrein als bij het jammeren om de afwezigheid van een driehonderdtal stamhouders, geen tijd en geen lust om op den vreemdeling te letten, en aan de grenzen stond een corps goed bereden dienaren
<pb n="205"/>
van Z.M. Koning George, dat als 't noodig was de heele legerbende van Malthusia in een kwartier in de pan kon hakken. Daarentegen bekroop hem de lust om eens een grap te hebben.</p>
<p>Hij ging persoonlijk tot burgemeester Stille en sprak hem in dezer voege toe: ‘Mijn waarde heer! Ik heb nu reeds langer dan een week op een antwoord op mijn bescheiden verzoek in de zaak van John Brown gewacht, niettegenstaande ik reeds een paar rappelbrieven uit Sidney ontvangen heb, die mij nopen plannen te maken voor mijn vertrek. Houd mij dus ten goede, dat ik bij u aandring op een spoedige beëindiging van deze zaak, en dat ik u doe opmerken, hoe hard 't voor den gevangene is alleen door vertraging in de afdoening uwer zaken zijn verblijf in de gevangenis noodeloos gerekt te zien. Mag ik vragen of de Commissie door u ad hoe ingesteld reeds rapport heeft uitgebracht naar aanleiding van de conferenties, die ik de eer had met haar te houden?’</p>
<p>Burgemeester Stille, die nog onder den indruk van zijn kleine overwinning was, waarop het uittrekken van de expiditionnaire macht de kroon gezet had, antwoordde: ‘Uwe Excellentie heeft zelf van nabij kunnen zien, hoe de moeilijkheden waarin wij met de Naturellen gewikkeld zijn, al onzen tijd en al onze krachten in beslag genomen hebben. De Commissie heeft nog geen gelegenheid kunnen vinden om den Raad van haar advies in deze kennis te geven. Uwe Excellentie gelieve dus nog eenigen tijd geduld te hebben.’</p>
<p>Zijne Excellentie, ofschoon hij dit antwoord verwacht had, zette een scheef gezicht en zeide: ‘Wat mijn goeden
<pb n="206"/>
wil betreft, kan U Edel Achtbare overtuigd wezen dat niets mij aangenamer zou zijn dan u ter wille te zijn. Doch ik heb, zooals ik reeds de eer had te zeggen, onlangs en heden morgen nog zeer bepaalde instructies van mijn principalen gekregen. John Brown mag in geen geval langer in de gevangenis blijven.’</p>
<p>De burgemeester zette zich achter in zijn stoel en antwoordde: ‘Voordat de Commissie rapport uitgebracht en de Raad een beslissing genomen heeft, zal er vrees ik niet veel aan te doen zijn.’</p>
<p>‘Dan spijt het mij u te moeten antwoorden,’ zei Sir Thomas op zijn beurt, doch honigzoet, ‘dat ik vrees dat het geduld van mijne principalen uitgeput is en mij niets overblijft dan u kennis te geven van mijn aanstaand vertrek. Mijne instructies zooeven vermeld luiden in dit opzicht zeer stellig.’</p>
<p>Burgemeester Stille was op het punt te zeggen dat deze mededeeling hem zeer veel genoegen deed en dat hij niets liever wilde dan den Commissaris van Z.M. koning George de hand tot afscheid te drukken, maar hij bedacht bijtijds, dat daarmee de zaak van John Brown niet geschikt was, en zeide daarom: ‘Indien Uwe Excellentie geen vrijheid vindt om te wachten tot de expeditie tegen de Naturellen geeindigd is en de Raad een besluit heeft genomen op het rapport van de Commissie, zoo is 't mij een aangename taak Uwe Excellentie de verzekering te geven, dat die zaak in mij steeds een warm bevorderaar van den goeden vrede en de verstandhouding tusschen deze republiek en Engeland zal vinden. Ik hoop dat Uwe Excellentie niet twijfelen zal aan de oprechtheid dezer verzekering. Voorts
<pb n="207"/>
durf ik Uwe Excellentie gaarne betuigen, dat heel Drysdale, 't welk de aangenaamste herinneringen aan uw verblijf alhier zal bewaren, met niemand liever dan met Uwe Excellentie de zaak tot een gewenscht einde zou hebben gebracht. Iedere Commissaris, die na u komt, zal den grond door Uwe welwillendheid en beleefdheid bewerkt vinden’</p>
<p>‘Ik dank u, meneer Stille,’ antwoordde Sir Thomas met zijn beminnelijksten glimlach. ‘Wederkeerig verklaar ik gaarne, dat wat ik in Drysdale ondervonden en genoten heb, diepen indruk op mij gemaakt heeft. Doch daarom te meer betreur ik, wat ik als zeer stellig meen te kunnen verzekeren, dat elke Commissaris des konings, die na mij mocht komen, een geheel ander, ik durf wel zeggen, minder vredelievend karakter zal hebben.’</p>
<p>Meneer Stille sprong even op. ‘Is dat een bedreiging? Wat bedoelt uwe Excellentie?’</p>
<p>‘'t Is geen bedreiging, mijn waarde heer, maar wat ik bedoel is, meen ik, duidelijk genoeg. 't Is niet aan mij, den gang van zaken, dien Engeland's politiek zich sedert eeuwen heeft voorgesteld, te beoordeelen, veel min tegen te houden. Ook is 't niet zoozeer Engeland als Malthusia zelf, dat hier den weg afbakent.’</p>
<p>‘Malthusia?’ vroeg de burgemeester met verbazing.</p>
<p>‘Wie anders, meneer Stille? Of is 't, indien men mij onverrichter zake laat vertrekken, geen onmiskenbaar teeken, dat Malthusia geen vredelievende oplossing van de quaestie verlangt, vooral na het vleieud getuigenis, mij persoonlijk zoo even door u gegeven, als 't ware uit naam der geheele burgerij? En wat blijft mijn koninklijken
<pb n="208"/>
meester in zoo'n geval anders over behalve een minder vredelievend en weg, dan dien wij, ik ben er trotsch op, te zamen hebben bewandeld?’</p>
<p>‘Uwe Excellentie vergeet dat 't onzerzijds geen onwil is, maar dat de tijdsomstandigheden van dien aard zijn...’</p>
<p>‘Dat zij 't voor Malthusia hoogst gewenscht moesten maken alle moeilijkheden, die vreemd zijn aan de verwikkelingen met de Naturellen, zonder uitstel te beslechten.’</p>
<p>‘De Groote Raad en alle autoriteiten hebben de handen te vol, om met den ernst, dien uwe zaak verdient, de quaestie Brown tot een goed einde te brengen,’ zei de burgemeester ontwijkend. ‘Alle dingen hebben tijd noodig.’</p>
<p>Sir Thomas haalde de schouders op. ‘Ik heb U Edel Achtbare reeds doen opmerken, dat mijn principalen er anders over schijnen te denken.’</p>
<p>‘Doch wij verwachten juist van uwe Excellentie, dat u hen beter zult inlichten,’ antwoordde de burgemeester, ditmaal vrij gevat.</p>
<p>‘Indien 't daarvan afhing, zou ik u gaarne mijnerzijds de verzekering geven, dat ik, dank zij de herinnering aan de aangename uren in Drysdale doorgebracht, mijn uiterste best zou doen, doch ik vrees dat mijne tegenwoordigheid in Sidney op zich zelf een te welsprekend protest tegen mijn pleidooi zal wezen. Indien men dezerzijds prijs stelde op afdoening van die onaangename zaak, - aldus zal men in Sidney redeneeren, - waarom liet men dan Sir Thomas Shepstone, op wien men blijkbaar prijs stelde, zonder resultaat vertrekken?’</p>
<pb n="209"/>
<p>‘Omdat, zooals ik de eer had te zeggen, de tijd ons ontbreekt,’ antwoordde de burgemeester min of meer wrevelig.</p>
<p>‘Is dat uw laatste woord?’ vroeg de Engelsche Commissaris hooghartig.</p>
<p>‘Niet het mijne, maar dat van den geheelen Raad,’ was het antwoord, ‘voor zoover ik de gezindheid ken. Nooit zal een lid zijn toestemming geven tot een besluit, dat niet in alle vormen is ingebracht en behandeld.’</p>
<p>‘Dan verzoek ik tegen morgen ochtend een vrijgeleide tot aan de grenzen,’ zei Sir Thomas opstaande, doch nog steeds met een beleefde buiging.</p>
<p>‘Het zal u verleend worden,’ antwoordde He burgemeester, die eveneens was opgestaan. ‘'t Zal mij een eer zijn, zelf de noodige maatregelen daarvoor te beramen.’</p>
<p>Sir Thomas boog nogmaals en scheen op het punt heen te gaan. Doch bij de deur keerde hij zich nog even om en zeide: ‘Uw Edel Achtbare zal mij ten goede houden, indien ik opmerk dat met het oog op de omstandigheden, waarin uw land verkeert en bij de mogelijke onveiligheid der wegen, ik mij niet tevreden mag stellen met een gewoon eere-escorte, maar zeer bepaald op een vrijgeleide moet aandringen.’</p>
<p>‘Hoe veel manschappen begeert Uwe Excellentie?’ vroeg de burgemeester, die reeds een pijnlijk gezicht trok.</p>
<p>‘Ik moet U Edel Achtbare verzoeken bij de keus en de bepaling van het getal der manschappen mijn hoogen rang tevens in aanmerking te nemen,’ antwoordde Sir Thomas, een rechtstreeksch antwoord ontwijkend.</p>
<p>‘Ik hoop dit niet uit het oog te verliezen. Doch
<pb n="210"/>
de oorlogstoestand, waarin wij thans verkeeren....’</p>
<p>‘Ik heb het genoegen gehad, de bloem uwer jongelingschap in hetvgeweer te zien,’ viel de andere hem, niet zonder een zweem van ironie, in de rede. ‘Mij dunkt evenwel, dat ik in mijn qualiteit en met het oog op den oorlogstoestand, waardoor uw land als 't ware in staat van beleg verkeert, voor mij en mijn gevolg niet minder dan vijftig goed bereden manschappen mag vragen.’</p>
<p>De burgemeester schrikte en keek Zijn. Excellentie aan, alsof hij veel neiging gevoelde te vragen of hij gek was. ‘U zegt vijftig manschappen....?’</p>
<p>‘Dat is het minimum,’ zei Sir Thomas, terwijl hij nogmaals een beweging maakte, alsof hij een einde aan het gesprek wou maken. ‘Hoe laat mag ik er op rekenen, die manschappen, behoorlijk aangevoerd, morgen ochtend voor mijn hotel te zien?’</p>
<p>Burgemeester Stille keek naar de muren, het plafond, de loketjes van zijn lessenaar, maar zag geen vijftig, zelfs geen vijf man in zijn verbeelding morgen ochtend goed bereden en aangevoerd op de aangeduide plaats staan. ‘Uw Excellentie schertst,’ zei hij eindelijk.</p>
<p>Sir Thomas keerde zich boos om en antwoordde: ‘Ik geloof niet, meneer Stille, dat 't voor u of mij het oogenblik is om te schertsen. Is mijn eisch te hoog? Ik heb u de gronden voor dien eisch, meen ik, duidelijk opgegeven.’</p>
<p>‘Ons leger is in het veld,’ antwoordde de burgemeester. ‘Onze garnizoenen zijn allen uitgetrokken. Ik moet Uwe Excellentie eerlijk bekennen, dat ik geen kans zie, een vrijgeleide van dien omvang in zoo korten tijd bijeen te brengen’</p>
<pb n="211"/>
<p>‘Uw Edel Achtbare was toch niet van plan, mij met een paar agenten van politie over de grenzen te laten zetten?’ vroeg Sir Thomas nu scherp.</p>
<p>‘Ik meende zelf met mijn collegaas Uwe Excellentie uitgeleide te doen, gelijk wij de eer hadden u te ontvangen,’ antwoordde meneer Stille verlegen.</p>
<p>‘Ik mag mij met die eer niet tevreden stellen,’ was liet antwoord. ‘De zorg voor de veiligheid van mijn persoon en van hen, die in mijn dienst staan, vordert waarborgen van een ander gehalte.’</p>
<p>‘Maar dat is onmogelijk!’ zei de burgemeester, werkelijk met de handen in 't haar. ‘Wij hebben op dit oogenblik niet te beschikken over zulk een escorte als Uwe Excellentie begeert.’</p>
<p>Sir Thomas keek den magistraat van Malthusia een oogenblik glimlachend aan en, terwijl zijn mond meer en ineer in een vriendelijken plooi kwam, werd zijn toon zachter. Hij trad weer een paar schreden naar de tafel en zei: ‘Als gij mij geen behoorlijk escorte kunt geven, meneer de burgemeester, dan zal ik moeten blijven en zullen wij samen nog eens omzien naar een middel, om onze wederzijdsche belangen in overeenstemming te brengen.’</p>
<p>Burgemeester Stille beet zich op de lippen. Toch kon hij zich niet ontveinzen, dat de valsche vriendelijkheid van den andere hem op dit oogenblik een reddende plank toeschoof, want Jiet geval was zeer penible. Daarom zei hij ook zijnerzijds weer vriendelijker: ‘Als u of ik in dien tusschentijd niet een gelukkigen inval gekregen hebben, zullen wij in een cirkel ronddraaien. Evenwel’...</p>
<pb n="212"/>
<p>‘Ik heb misschien een gelukkigen inval gekregen,’ viel Sir Thomas in. ‘Mogelijk is de zaak op een eenvoudige manier te schikken. U weigert bepaaldelijk uwen gevangene John Brown vrij te spreken en ziet geen kansr om, 't zij door revisie van het vonnis door den Grooten Raad of op eenige andere wijze binnen eenige uren de quaestie tot rijpheid te brengen.’</p>
<p>‘Ik heb u reeds gezegd, dat beide onmogelijk zijn,’ antwoordde de burgemeester, nieuwsgierig naar hetgeen Sir Thomas te berde zou brengen. ‘Ik heb de macht niet den loop der zaken te wijzigen of te verhaasten.’</p>
<p>‘En evenmin bezit ik de macht,’ zei Sir Thomas, ‘om een duimbreed van mijn instructie af te wijken en hier te blijven, terwijl de zaak van Brown in statu quo gehouden wordt. 't Is dus duidelijk, dat er iets moet gedaan worden, waardoor John Brown ophoudt een gevangen man te zijn en toch niet aan zijn rechters wordt onttrokken.’</p>
<p>‘Dat is het ei van Columbus,’ antwoordde de burgemeester.</p>
<p>‘Niet zoo moeilijk of liever even gemakkelijk. Laat John Brown los onder borgtocht. Ik verpand u mijn eeiewoord, dat hij niet zal ontsnappen. Te dien einde ben ik bereid hem in mijn hotel op te nemen en sta ik u persoonlijk borg, dat hij op de eerste oproeping bereid zal zijn, indien dit verlangd wordt, voor de commissie ad hoc of desnoods nog eens voor den vollen Haad te verschijnen.’</p>
<p>Burgemeester Stille keek lang nadenkend voor zich. Het alternatief lachte hem niet toe, maar de moeilijkheid
<pb n="213"/>
van het geval viel niet te ontkennen. Stond aan den eenen kant de feitelijke vernietiging van een vonnis, dat John Brown tot gevangenschap veroordeeld had, zoolang hij niet uit zich zelf berouwvol zijn dwalingen had afgezworen, aan den anderen kant stonden de vijftig man voor het vrij geleide, die er niet waren en die, na de jongste ondervinding op het gebied der werving, ook niet bij elkaar te kloppen zouden zijn. In die omstandigheid was werkelijk het denkbeeld van Sir Thomas nog zoo dwaas niet. John Brown bleef in het land. Zijn gevangenschap zou niet worden vernietigd, maar slechts geschorst. Als straks, waaraan de burgemeester niet twijfelde, de Naturellen verslagen waren en het zegepralende leger zijn intocht gedaan had, zouden er driehonderd welgewapende manschappen beschikbaar zijn, om Sir Thomas behoorlijk over de grenzen te brengen. En intusschen zou onder den invloed van het succes der Malthusiaansche wapenen de toon van den Commissaris meteen eenige tonen lager gestemd zijn.</p>
<p>‘Ik wil uw denkbeeld gaarne in overweging nemen,’ zei hij eindelijk.</p>
<p>Doch Sir Thomas antwoordde: ‘Uw Edelachtbare zal mij ten goede houden, dat ik voor overwegingen geen tijd beschikbaar mag stellen. Indien dit of een soortgelijk plan bij u geen ingang vindt, dan blijft mijn vertrek op morgen bepaald en wacht ik het beloofde vrijgeleide.</p>
<p>‘Maar ik mag geen beslissing nemen zonder den Raad,’ merkte de burgemeester op.</p>
<p>‘De binnenlandsche aangelegenheden en de verhoudin-<pb n="214"/>gen der autoriteiten alhier zijn mij vreemd en tot zekerehoogte onverschillig,’ antwoordde Sir Thomas koel en weer minder beleefd.</p>
<p>‘Maar ik moet in elk geval met meneer Drysdale overleggen,’ zei de burgemeester.</p>
<p>‘Daarvoor is een uitstel van een half uur, laat ons zeggen een uur, meer dan voldoende,’ vervolgde de andere op denzelfden toon. ‘Over hoogstens een uur wacht ik uwe beslissing in mijn hotel. Daarbij verzoek ik in geval van instemming dan tevens een bevelschrift tot uitlevering van John Brown. Ik herhaal mijne verzekering, dat ik persoonlijk aansprakelijk voor hem blijf.’</p>
<p>Sir Thomas maakte, nadat Lij dit gezegd had, op nieuw een buiging en verliet nu werkelijk de kamer.</p>
<p>Een uur later had hij de formeele toestemming tot het onder borgtocht vrijlaten van John Brown met al de voorwaarden en beperkingen, die hij zelf aan de hand gedaan had. Doch nu kostte het hem werkelijk eenige moeite, John te bewegen er uit te komen, want John had zich, gelijk ieder mijner lezers weet, eenmaal in het hoofd gezet, dat de beeren rechters hem zelf uit de gevangenis zouden moeten halen en dat hem op den drempel de schadevergoeding, waarop hij aanspraak maakte, in contanten zou worden uitbetaald. Evenwel toonde hij zich spoedig bevredigd, toen Sir Thomas hem beduidde, dat uitstel geen afstel was, dat de schadevergoeding niet op zich zou laten wachten en John, als hij bepaald met eerbetoon uit de gevangenis wou ontslagen worden, er straks weer kon ingaan, waarbij hij hem tevens het uitzicht opende op een aandeel in de grap, die nu in zijn hoofd tot volle rijpheid,
<pb n="215"/>
gekomen was en waartoe wij gaandeweg genaderd zijn.</p>
<p>'t Was dien avond juist receptie in het hotel, waar de Commissaris van koning George zijn verblijf gevestigd liad. Ofschoon maar weinigen in Drysdale lust hadden om te komen, durfde toch niemand wegblijven. Nu bestond de grap van Sir Thomas hierin, dat de eerste gast, op wien het oog der heeren en dames bij het binnentreden vallen moest, niemand anders was dan John Brown en dat Sir Thomas zelf in hoogst eigen persoon hem aan de verbaasde schare presenteerde als zijn landgenoot en de bijzondere beschermeling van het Engelsche gouvernement. Indien hij een melaatsche op zijn soirée genoodigd had, zouden de schrik en de verontwaardiging niet grooter geweest zijn. Zonder de laatste te verheeren, verliet de een na den ander cle zaal, zoodat de geheele receptie, die anders drie à vier uur duurde, nu in een half uur was afgeloopen.</p>
<p>Was 't mogelijk, een heele burgerij, een heel volk, autoriteiten en geregeerden, heeren en dames op brutaler wijze een klap in het aangezicht te geven? Was iets meer beleedigends denkbaar? Was er ooit een akeliger grap uitgehaald? Heel Drysdale had met eigen oogen gezien, hoe een misdadiger, een veroordeelde zich in de salons van den Commissaris van koning George bewoog. Heel Drysdale vatte 't op als een persoonlijke uitdaging.</p>
<p>Daarbij kwam de woede tegen meneer Drysdale en burgemeester Stille, die zich door vrees hadden laten belezen, om John Brown, zij 't dan ook onder borgtocht, vrij te laten. Wie had hun daartoe de macht verleend? Hoe konden zij dit voor den Grooten Raad verantwoorden?</p>
<pb n="216"/>
<p>‘Laat ons het hotel bestormen en John Brown weer opsluiten,’ riepen eenige heethoofden, die wel eens gelezen hadden, dat in Amerika de lynch somtijds uitstekende diensten bewees.</p>
<p>‘Laat ons het hotel bestormen en den Commissaris bij John Brown opsluiten!’ riepen nog heethoofdiger lieden, waarvan de meerderheid uit vrouwen bestond.</p>
<p>Doch de bezadigde lui zeiden: ‘Laat ons wachten tot de tijding van de eerste overwinning komt. Dan zullen wij een geduchte weerwraak nemen op den vleienden en neemenden indringer, die de hand naar onze vrijheden en instellingen durft uitsteken. Voor 't oogenblik is het 't best, de zaak als zoete koek op te eten. Wij zijn onthand door de afwezigheid van onze wakkerste jonge mannen en moeten voorzichtig zijn, dat we juist nu in geen erger moeilijkheden met Engeland geraken. Engeland vischt als altijd weêr in troebel water. 't Zal ditmaal niet gelukken. Wij zullen ons bedaard houden, doodbedaard, maar pas op als de dag der wraak komt. Dan zal Sir Thomas zich nog wel eens achter de ooren krabben om zijn akelige grap.</p>
<p>Sir Thomas dacht er niet aan, zich over de gevolgen van zijn grap te verontrusten. Hij had, gelijk hij in eenigszins andere bewoordingen ook aan burgemeester Stille verteld had, de heirmacht van Malthusia met eigen oogen aanschouwd en hij wist op een haar, hoeveel vrijwilligers waren thuis gebleven en hoeveel opgesch re venen een reden tot vrijstelling hadden aangevoerd. Ook wist hij hoe vele en van welk gehalte de soldaten waren, die de Gouverneur van Sidney op het eerste sein tot zijn be-<pb n="217"/>schikking kon stellen. Dientengevolge zat hij, op hetzelfde oogenblik waarop de Drysdalers zich tot razernij tegen den vreemden grappenmaker opbliezen, met John Brown, die vooraf heerlijk gegeten en gedronken had, zich half ziek te lachen om ziju eigen grap. Waarlijk, wie hem zoo bespied had, zou in Sir Thomas niet den gentleman met fijne manieren en echt fatsoenlijken humor begroet hebben. Hij en John Brown geleken veeleer kameraden, die samen op een jachtpartij of een expeditie van ernstiger aard uit waren. De glorie van Old England, dat in de besproken grap een nieuwe parel voor haar kroon ontving, maakte hen in dit vreemde land tot vrienden en broeders.</p>
</div>
<div type="chapter">
<pb n="218"/>
<head rend="h3">Zes en twintigste hoofdstuk.<lb/>
De slag bij Geislersrust.</head>
<p>De naam van den ontwerper van de kaart, die volgens Willem Stille de eer van Malthusia op het gebied der Carthographie 't best ophield, was Geisler en Willem had diens naam pogen te vereeuwigen door de plek, welke hij bestemd had om den Naturellen een gevoelige les te geven, Geislersrust te noemen. 't Was een open terrein, hier en daar afgebroken door eenig struikgewas en van alle kanten begrensd door bosschen en bergen. Het woord rust in de samenstelling moest aanduiden, dat Willem plan had, als de expeditie en daarmee de toestand van oorlog geëindigd was, op die plek een klein fort te bouwen. Uit dat woord sprak de zekerheid, dat na deze de grens even veilig en rustig zou zijn als het middelpunt van het land.</p>
<p>Helaas, het noodlot had bepaald, dat deze plek niet als een beeld van rust, maar als een zwarte vlek op de kaart zou worden aangeteekend!</p>
<p>Wederom had de kleine bende onder Willem's bevelen een heelen dag met eten en drinken en eenige kleine
<pb n="219"/>
oefeningen in het vuur doorgebracht en was men op het punt de wachtposten uit te zetten en vervolgens stuk voor stuk het hoofd op zijn ransel neer te vlijen, toen Willem iets verdachts meende te hooren. Hij waarschuwde den sergeant, die naast hem lag, en sprong onmiddellijk zelf op.</p>
<p>Daar vloog een kogel hem over het hoofd, gevolgd van een geheel salvo, dat door de echo der dichtbijliggende bergen als het geratel van den donder weerkaatst werd. Weldra volgden meerdere schoten. Er was geen twijfel aan of de vijand viel het kamp aan.</p>
<p>'t Was natuurlijk niet noodig de Malthusianen op te roepen. Zelfs zij, die reeds in hun eersten slaap waren, vlogen van zelf overeind, doch iets anders was het eenige orde te brengen in de gelederen. De ontsteltenis en verwarring waren algemeen en de eenige gedachte, die tegelijkertijd allen bezielde, was alles in den steek te laten en te vluchten naar den eenigen kant van waar geen geweerschoten werden gehoord en die dus blijkbaar nog niet was afgezet. 't Was een wilde stroom van gillende manschappen. De een drong den ander voorbij en meer dan een raakte voor een oogenblik onder den voet.</p>
<p>'t Was Willem niet mogelijk er één tot staan te brengen, al dreigde hij allen neer te schieten, die het hazen pad kozen. Hij kon toch moeilijk zijn eigen leger stuk voor stuk met eigen band vellen!</p>
<p>'t Eenige wat hem overbleef was dus zelf ook langzaam te retireeren, met prijsgeving van het kamp. Gelukkig had hij hiertoe ruim den tijd. Ook de vijand behoorde blijkbaar niet tot de strijdlustigsten. Gelijk gewoonlijk bij dieven, die 's nachts hun ambacht uitoefenen, het geval is,
<pb n="220"/>
stonden zij een poos stil om het terrein te verkennen en den waren zin van het gegil, dat hun geweervuur gewekt had, te ontdekken. Toen zij de overtuiging hadden, dat het leger van Malthusia op de vlucht geslagen en het kamp vrij was, stormden zij als panters en hyena's op de verlaten ruimte af en welhaast kon men hen hooren twisten om den buit.</p>
<p>Intusschen was het leger van de republiek van den eersten schrik bekomen en hielden de voorsten uitgeput van vermoeienis stand, ofschoon een aantai van die later gekomen wraren de voorsten voorbij liepen, om, zooals weldra bleek, nooit weer terecht te komen. Naar geloofwaardige getuigen verzekeren, waren er onder deze hardloopers, die volle zes uur in dien nacht aflegden, steeds voortgejaagd door den angst, die hun in de hielen gevaren was. Enkelen liepen den volgenden morgen, na een korte rust in een diep verborgen schuilhoek, al weer door en hielden niet op met loopen vóór ze den drempel van hun vaders huis bereikt hadden en moeder hun verzekerde, dat zij zoo waar als zij leefde geen geweerschot had gehoord.</p>
<p>Deze laatsten waren 't vooral, die door hun ontzettende verhalen overal schrik en ontzetting verspreidden. Zij wisten te vertellen, dat allen, zij natuurlijk uitgezonderd, in de pan gehakt waren; dat er van het gansche leger, 't welk een dag of wat geleden voorbij getrokken was, zoo goed als niets was overgebleven; dat de kommandant zonder eenigen twijfel in handen van de wilden gevallen en tot fricadel gehakt was. Van den donder van het vijandelijk geschut gaven zij een beschrijving, die iedereen de
<pb n="221"/>
haren te berge deed rijzen. 't Was boven bedenking, dat de wilde horde al verder en verder zou doordringen. 't Was een ras van reuzen. In de duisternis hadden zij vurige oogen en wilde haren gezien.</p>
<p>Welke tijdingen voor het weerlooze Drysdale! Welk een angst in alle familien, 't zij dan dat zij een zoon of een broer in het verslagen leger gehad hadden of niet! Welk een verwarring in alle bureaux van administratie en in de hoofden van alle ambtenaren!</p>
<p>Meneer Drysdale balde de vuist tegen den hemel. 't Was gemeen, zijn vertrouwen in de goede zaak zoo te beschamen. Meneer Stille zat eerst als een zoutpilaar op zijn stoel. - 't Was ongeloofelijk, dat het einde van de republiek nu reeds en zoo op eens nabij was. Bovendien waren hij en zijn vrouw en Emilia in zak en asch over Willem. Later vloog hij van zijn huis naar het raadhuis en van het raadhuis naar zijn huis, zonder iets dan jammer en rouw te hooren. Op straat ontmoette hij niets dan dreigende blikken. Men weet alles aan hem en zijn verwenscht voorstel.</p>
<p>Daar rende, juist toen de ontsteltenis en verwarring haar toppunt bereikt hadden en tot de een of andere onrechtmatige demonstratie dreigden over te slaan, een man te paard de poort binnen. Hij kwam van de grenzen, rechtstreeks van Willem, en bracht een depèche aan diens vaders mee. Goddank, de zaken stonden niet zoo erg als men gevreesd had. Wel was het kamp met al wat er in was verloren. Wel was het leger van Willem Stille niet tot staan te brengen geweest dan vroeg in den morgen, toen ieder zien kon dat er geen
<pb n="222"/>
sprake meer was van vervolging, en niet zonder een verlies van ongeveer zestig man, maar 't was Willem gelukt de anderen bij elkaar te houden. Deze twee honderd en zeven manschappen lagen nu gedeeltelijk zonder wapenen en geheel zonder voedsel op vijf uur afstand van Geislersrust. Willem had eenige boeren uit den omtrek geprest om in de eerste behoeften te voorzien, doch hij verzocht om al de ammunitie, al de vivres en al het geld, dat zijn vader voor 't moment bij de hand had. Hij wenschte dit allerspoedigst te ontvangen, ten einde onmiddellijk met zijn wel gedund, maar gelukkig nog niet verslagen leger er op los te gaan en den geleden hoon te wreken.</p>
<p>Door deze tijdingen veranderde de stemming der burgerij als een blad op een boom. Zij, die nog pas gejammerd hadden over een nederlaag, juichten nu als over een overwinning. Zij, die den moed geheel hadden laten zakken en in gedachte den vijand reeds voor de poorten gezien, riepen nu dat 't niets te beduiden had gehad; dat de Naturellen blijkbaar in het hun gespannen net geloopen waren; dat 't Willem Stille weinig moeite zou kosten om zijn krijgslisl de kroon op te zetten; dat men zien zou, hoe juist de paniek, waardoor zij op de vlucht geslagen waren, de manschappen had gelouterd. De lafhartigen waren uitgezift, - de helden waren overgebleven. Dat het kamp ingenomen was en al wat daar was achtergebleven buit gemaakt, beteekende niets. Als 't om kruit en lood of om eten en drinken te doen was, dan kon Malthusia wel honderd zulke verliezen lijden. Had burgemeester Stille, in wien men nu weer het volste vertrouwen
<pb n="223"/>
stelde, geld noodig, - hier was 't. Verlangde hij nog meer, - hij had het maar voor 't zeggen.</p>
<p>Meneer Drysdale, de optimist, ging nog een schrede verder. Als een echte Romein begreep hij zijn hoofd boven water te moeten houden en het noodlot uit te tarten. Immers, na regen komt altijd zonneschijn en alleen hij, die aan zich zelven twijfelt, gaat te gronde. Onverwijld liet hij daarom den Grooten Raad te zamen roepen en zelf las hij daar de depêche van Willem Stille voor. Daarna deed hij het voorstel, om namens den Grooten Raad en sprekende uit naam van het gansche vaderland, het dappere leger, voor zoo ver het had stand gehouden, en zijn kloeken kommandant dank te betuigen en het vertrouwen uit te spreken, waarmee Malthusia den verderen loop der dingen afwachtte. De Groote Raad nam dit voorstel bij acclamatie aan, want Talandier en consorten durfden geen teeken van afkeuring geven, veel minder hun stem verheffen tegen een maatregel, die in de gegeven omstandigheden de volle populariteit genoot. Burgemeester Stille was door een jubelende volksmenigte van zijn huis naar de vergadering gedragen.</p>
<p>Intusschen was de stelling van Willem Stille inderdaad hachelijk genoeg. Niet dat hij in de eerste dagen iets van de Naturellen te vreezen had, daar deze de handen vol hadden met den buit, maar ondanks het loffelijk getuigenis van den kommandant zweefde de geest van desertie verontrustend over de gelederen. En de voeding, hoe welwillend de omliggende boeren hem ook tegemoet kwamen, was schraal. Reeds begon er hier en daar een te pruttelen, dat ze wel gek waren, niet als de andere ka-<pb n="224"/>meraden stilletjes naar huis te gaan. De Naturellen waren van zelf terug getrokken en daar het land uren in den omtrek weldra kaal gegeten zou zijn, was 't eigenlijk de moeite niet waard den vijand te beletten er in te vallen. Daarentegen schenen anderen gaandeweg schik in het zwervende leven te krijgen, te meer daar Willem een spoedige tweede bezending van mond en strijdbehoeften uit Drysdale in uitzicht had gesteld. Doch in afwachting daarvan wilden zij van oefeningen niets weten en weigerden zij ook volstandig, zich dichter bij het tooneel van den krijg te legeren. Zij betoonden zich voorts ongenegen een enkele zoogenaamde corvée waar te nemen en pruttelden alsof pruttelen een uitspanning was.</p>
<p>Willem Stille merkte deze dingen op en zou zeker den moed verloren hebben, indien hij niet van uur tot uur had uitgezien naar de verlangde provisie en zich zelven diets gemaakt, dat met de nieuwe proviand en de nieuwe ammunitie ook nieuw vuur in zijn manschappen zou varen. Ook was hij vast besloten, om hen bij de volgende campagne zóó te plaatsen, dat de gelegenheid om op de vlucht te slaan hun werd afgesneden. Ook zou hij wel zorgen, ditmaal den vijand voor te zijn.</p>
<p>Na drie dagen wachtens daagden de wagens met hun kostbaren inhoud op en werden met gejubel ontvangen. Willem plaatste ze onder een wacht, die in last kreeg elke tweedagen een gedeelte naar behoefte naar Geislersrustte zenden. Daar zou een andere afdeeling het gezondene in ontvangst nemen en zoo noodig verder brengen tot de plek, waar het leger zich zou neergeslagen hebben. Door dezen maatregel offerde hij wel is waar een gedeelte van
<pb n="225"/>
zijn krijgsmacht op, maar de werkeloosheid waartoe zij veroordeeld waren, zou den anderen ten goede komen en de kans, dat de trein den vijand nogmaals in handen viel, werd tot nul gereduceerd.</p>
<p>Hierna trok het gros met gesloten gelederen verder en rustte niet voor Geislersrust bereikt was. Hier vond men de ruines van het oude kamp in den vorm van sintels en asch en de herinnering aan de laffe vlucht, waardoor menig geweer, dat toen in de gauwigheid in de struiken gegooid was, nu vermoedelijk geladen werd om op zijn ouden meester te mikken. Doch Willem vergunde zijnen manschappen geen tijd tot sombere overpeinzingen. Hij drukte hun het gewicht op het hart van het feit, dat men nu weer op dezelfde plaats gelegerd werd, als een bewijs voor zijn bewering, dat de vijand in den grond der zaak lafhartig was. Hij durfde wel invallen en stroopen - maar niet blijven. 't Kwam er dus maar op aan, ditmaal goede wacht te houden en zich niet te laten overvallen. Reeds morgen ochtend vroeg zou men verder trekken en op zijne beurt den vijand opzoeken in diens hol.</p>
<p>De wachters hielden goede wacht en de vijand liet zich nergens zien. Zoodra de dag aanbrak inspecteerde Willem ieder zijner manschappen hoofd voor hoofd. Met flinken moed trok men verder. Er waren er zelfs, die schik in de zaak begonnen te krijgen en nu en dan een lustig liedje aanhieven, doch zoodra de troep in de schaduw der bosschen op de helling van het gebergte kwam, hield ieder op bevel van den kommandant zijn mond en straks zelfs onder den indruk van een ongekende majesteit den adem in. Reuzen van boomen strekten links
<pb n="226"/>
en rechts hun dikke armen uit en een indrukwekkende stilte, nu slechts verstoord door het geluid van een paar honderd voeten, heerschte in het ronde. Hoever was men nog van het legerkamp der Naturellen? Zou niet misschien eensklaps aan 't een of ander punt het bosch eindigen en een vlakte zich openen, die voor het geheele leger van Malthusia een afgrond kon worden?</p>
<p>Onder deze indrukken waren er ook nu onderscheiden, die van tijd tot tijd omkeken en de quaestie, of 't niet beter zou zijn te vluchten dan verder te trekken, in ernstige overweging namen, maar de gedachte dat de vijand hun wellicht reeds in den rug gevallen was en elk, die zich alleen in zijn bereik waagde, gevaar liep te worden neergeschoten, hield de dapperen bij elkaar. Als een zenuwachtige juffrouw in een spookhuis trok men verder. Daar opende zich eensklaps het bosch. Voor hen lag werkelijk een groote hoogvlakte, ver aan den horizont begrensd door andere bosschen en nieuwe berghellingen. Doch van een kamp of een kraal was nergens iets te zien. Slechts bemerkten de voorsten op eenigen afstand een herder, die een groote drift koeien onder zijn leiding had. De man wilde 't op een loopen zetten, toen hij de gewapende bende bemerkte. Doch na een schot in de lucht, 't welk hem overtuigde dat hij niet buiten het bereik der vervolgers was, stond hij stil en strekte de handen smeekend uit.</p>
<p>Willem liet den man, die een Naturel bleek te zijn, binden en nam hem aanstonds in het verhoor. De gevangene bekende, dat de koeien, die hij voortdreef, in Malthusia geroofd waren, en deelde voorts mee dat het
<pb n="227"/>
kamp der wilden eenige uren verder achter den hoogsten berg lag. Hij bood aan voor lijfsbehoud den troepen een weg te wijzen, waarlangs de vijand hen niet wachten zou. Daar de man in zijn macht was en dus persoonlijk geen belang had bij misleiding, nam Willem zijn voorslag aan.</p>
<p>Ik zal niet in het breede vertellen hoe gedurende de beide volgende dagen de locht in het vijandelijk gebied werd voortgezet. Slechts op twee feiten vestig ik de aandacht. Vooreerst had Willem bijna elk uur iets te veroveren, wat naar Geislersrust en verder naar het kamp gezonden werd, om van daar als zegeteeken naar Drysdale af te reizen. Daar klom met elke bezending de geestdrift, om straks als dolzinnigheid zich in de wildste uitingen van blijdschap lucht te verschaffen. Elke gevangene, al was 't een kleine jongen, die een geit hoedde en onvoorzichtig wat ver van huis was afgedwaald; elk sieraad 't welk het een of ander opperhoofd waarschijnlijk had weg gegooid, omdat hij in het kamp van Geislersrust iets mooiers had weten buit te maken, ja, zelfs de scherven van huisraad, in een verlaten hut gevonden, werden rondgedragen door de straten en elken nacht brandden er op het Besantplein te Drysdale vuren, waaromheen een dronken menigte danste tot ze op baarlijke duivels geleken en ieder die voorbij kwam kippenvel kreeg. Sir Thomas dacht er ernstig over, een estafette naar de grenzen te zenden, in het belang van zijn persoonlijke veiligheid en die van John Brown.</p>
<p>Het tweede feit is, dat de zegepraal der Malthusiaansche wapenen, zooals meneer Drysdale 't in een proclamatie noemde, een soortgelijke uitwerking op het leger had
<pb n="228"/>
als op de anders zoo rustige burgerij. De paniek van de vorige week had zich omgezet in overmoed. Nu men zeker was, dat zich in den rug van den troep geen vijand bevond en deze al verder en verder scheen te wijken voor de naderende bende, begonnen de soldaten zich voor te stellen, dat de geheele tocht werkelijk op een zegepraal zou uitloopen. Ze scholden op de kameraden, die laf genoeg geweest waren naar moeders-pappot terug te keeren. Ze bluften nog meer en nog luider op hetgeen zij nog verrichten zouden dan op wat zij reeds hadden gedaan.</p>
<p>Willem Stille was van deze stemming zijner manschappen wel niet de dupe, maar hij begreep toch haar gevoegelijk voor zijn doel te kunnen aanwenden. Uitbundig prees hij hen en opende hun het uitzicht op een aanzienlijken buit en onvergankelijken roem, wanneer ze straks het eigenlijke kamp, misschien wel de hoofdstad der Naturellen zouden bereiken. ‘Wij moeten hun een les geven, die hen heugen zal,’ zei hij. ‘Als zij vooreerst genoeg hebben, zullen wij ook naar huis keeren en op onze lauweren rusten.’</p>
<p>Vertel nu, o muze! door welke ongevallen en misrekeningen de uitslag van den tocht geheel anders was dan de beleidvolle en kloeke aanvoerder vermoed had. Bezing den rampspoed, waardoor het leger van Malthusia voor de tweede maal als een zwerm aangeschoten vogels uit elkander stoof. Laat uw sombere harptonen hooren bij het ziekbed van den man, die als boetende voor aller overmoed gewond werd, al wordt uw elegie niet gevergd voor de dooden, die hadden kunnen vallen op den vreem-<pb n="229"/>den grond, ver van vader en moeder, indien de vijand niet even bang ware geweest als wraakzuchtig. Laat eindelijk de klok luiden ter oproeping van allen, die in de angstkreten, welke opgingen in het land, een profetie meenden te vernemen van den ondergang van Malthusia, opdat zij hunne klaagzangen vereenigen tot één enkele litanie.</p>
<p>De Muze antwoordt niet. Vermoedelijk is haar de stof te dor en zijn de helden haar te kinderachtig.</p>
<p>Ik hervat daarom den draad van mijn verhaal en houd in het verhalen den ouden trant.</p>
<p>Het leger van Malthusia was het einde van de groote vlakte, waarop het oog na het verlaten van het bosch gerust had, genaderd. Voor hen lag de hoogste berg uit den omtrek, dien zij hadden over of liever om te strekken, naar de aanwijzingen van den koe-herder, die als gids fungeerde. Deze wees Willem een klein smal pad, dat zich nu eens tusschen rotsen als in een tunnel verloor, dan weder recht op het doel af lijnrecht tegen den berg opliep. Men kon daar niet dan de een achter den ander voortloopen, iets wat stellig hier of daar van een hoogte gezien wel een aardig gezicht moet opgeleverd hebben, maar zeer weinig in den smaak der Malthusiaansche helden viel. Toen de voorste aan den ingang van het geheimzinnige pad genaderd was, weigerde hij dan ook rond weg een stap verder te gaan.</p>
<p>Willem Stille lachte hem uit en toen dat niet hielp, schold hij hem voor een lafaard en gaf aan den kameraad, die volgde, vergunning hem openlijk te schande te maken, door den haas voorbij te stappen en de eer van in deze als vleugelman te fungeeren voor zich te nemen,
<pb n="230"/>
doch nommer twee en na dezen nommer drie had er weinig zin in. Zij weigerden even beslist een zoo spookachtig pad te betreden en allen, die na hen kwamen, weigerden even zeer.</p>
<p>‘Dan zal ik u voorgaan!’ riep Willem met classieken heldenmoed, maar niemand maakte de minste beweging om hem te volgen, of toonde zich eenigszins beleedigd door de les, welke zijn chef hem gaf. ‘Als Meneer Stille pleizier heeft om een stuk rots op zijn hoofd te krijgen, dat door een kind naar beneden gegooid kon worden, en in de diepte te worden meegesleept, dan moet hij dat zelf weten’, zeiden sommigen weinig eerbiedig. ‘Wij bedanken er voor.’</p>
<p>Willem putte zich dus nog eens uit in bedreigingen en smeekingen. Met steeds helderder kleuren schilderde hij de glorie, die hun wachtte, als zij straks het eigenlijke nest van den vijand zouden hebben uitgebrand en alles wat ontstolen was, mitsgaders een heelen voorraad als intrest, terug gehaald hebben. 't Baatte niets. Het geheele leger weigerde langs dien weg, al ware 't ook ter overwinning, geleid te worden. 't Zou een roemlooze dood zijn voor hen die vielen, een smaad voor het heele land wanneer zij, die het verdedigen moesten, zoo dom waren zich daar te wagen.</p>
<p>Er bleef Willem dus niets anders over dan terug te trekken, want een andere weg leidde wel over den top van den berg, maar de gevangen koeherder verzekerde bij zijn zaligheid, dat de Naturellen dien versterkt hadden, omdat zij Willem en zijn bende daar verwachtten.</p>
<p>Willem knarstande van kwaadaardigheid, maar hij moest
<pb n="231"/>
in het onvermijdelijke berusten. Hij liet op een geschikt punt de tenten opslaan en zei dat hij den volgenden morgen wilde afwachten. Misschien bracht de nacht den moed, dien zijn troep noodig had. Mogelijk zouden zij bij helderder dag ook minder angst gevoelen voor het geheimzinnige pad.</p>
<p>Ook hierin zag hij zich bedrogen, doch daar terugtrekken gelijk stond met vluchten, talmde Willem van den eenen dag op den anderen en tengevolge van dat talmen begon er muiterij in het leger te komen. Een van de belhamels meende, dat het brood, door den verren afstand waarover het moest aangevoerd worden, te droog werd en herinnerde zich dat hij thuis elken morgen warme kadetjes at. Een ander kwam gaandeweg tot de overtuiging, dat 't een groote gekheid was een vijand die zich nergens vertoonde en van wien men hoogstens kon vermoeden dat hij achter een hoogen berg was weggekropen, te bewaken als een wild beest, dat elk oogenblik kon losbreken. De ontvangen lessen waren blijkbaar genoeg geweest. 't Was koppigheid, dat de kommandant hen nog langer ophield. Als 't voor de veiligheid van Malthusia noodig was, dat zij hier aan den ingang van een voetpad naar het vijandelijke kamp op schildwacht bleven staan, dan moesten er maar anderen komen om hen af te lossen. 't Was waarachtig al mooi genoeg, dat zij tot zoover alles hadden schoon geveegd.</p>
<p>Willem Stille poogde aan dezen geest van ontevredenheid te gemoet te komen, door zijn manschappen bezig te houden. Naar zijn oorspronkelijk plan besloot hij hier op een punt, dat zich boven duizenden aanbeval,
<pb n="232"/>
een soort van fort te bouwen en begon daarvoor de grondslagen te leggen. Hij liet een aantal boomen kappen, door het opeenstapelen van de stammen, die vervolgens met aarde werden opgevuld, een soort van wal aanleggen en af en toe in dat bastion een vrij belangrijken voorraad ammunitie en proviand bijeen brengen. Toen alles gereed was, kondigde hij aan dat drie vierden van de manschappen den volgenden dag naar huis konden gaan, mits zij zich bereid verklaarden om volgens een rooster, door hem gemaakt en die hij overlegde, de wacht op de grenspost te komen aflossen. Hij zelf was bereid, permanent als bevelhebber op den post te blijven fungeeren.</p>
<p>Men zou verwacht hebben, dat dit voorstel de algemeene goedkeuring had verworven, doch juist nu begon het gemopper. Men was niet tevreden met de opgemaakte lijst. Men weigerde bepaaldelijk zich tot iets te verbinden. Men beweerde, dat de oorlog uit en een vaste grenspost een gekheid was. Men vond het leven in een soort van fort geen leven en schandelijk voor een krijgsman, voor iemand die in het veld eer en glorie najoeg.</p>
<p>Daarbij wou niemand tot de eerste groep behooren. De anderen zouden ongetwijfeld hun woord breken en, eenmaal weer thuis, het geweer voor goed aan den wand hangen. 't Heele plan was niets anders dan een middel om de expeditie te rekken. Wanneer meneer Stille generaal wou spelen, dan moest hij maar soldaten kiezen. Zij, ieder voor zich, hadden hun handwerk, hun kantoor, hun bureau. Ze waren niet in de wieg gelegd om het land in dezen vorm te dienen.</p>
<p>Willem praatte als Brugmans, maar hij verkwistte zijn
<pb n="233"/>
welsprekendheid. Toen het volk goed aan het muiten was, gooiden zij spaden en houweelen, die nog altijd druk noodig waren, weg en gingen op hun rug liggen om te toonen dat 't hun ernst was met het plan letterlijk niets meer uit te voeren. Straks gingen zij nog verder en slechtten met eigen hand de vestingwerken, die zij met zooveel inspanning hadden opgeworpen, vloekend op hun domheid, omdat zij zich ooit tot zulk monnikenwerk geleend hadden.</p>
<p>Willem stampvoette van woede. In een oogenblikkelijke opwelling pakte hij een paar van de belhamels bij den kraag, doch toen hij ze in de boeien wilde sluiten, was niemand bereid hem een handje te helpen en lachten de schuldigen hem in zijn gezicht uit.</p>
<p>En 't was alsof de vijand, van wien men in al dien tijd geen punt van den neus gezien had, voortdurend op de loer gelegen had. Nauwelijks was de rebellie uitgebroken, of de kogels floten over de hoofden. Er volgde een algemeen sauve qui peut, een volmaakte herhaling van de eerste vlucht, doch zoo mogelijk nog schandelijker en onteerender. Het geheele leger van Malthusia stoof uit elkaar en slechts een klein gedeelte bereikte Geislersrust, waar de eerste reserve stond. Doch toen Willem dat handjevol daar weer bijeen verzameld had en 't hem werkelijk gelukte, hun een greintje zelfvertrouwen en moed in te blazen, had de overmoed van de Naturellen een hoogte bereikt, die zijn beleid ver te boven ging. 't Baatte niet meer, of Willem al zijn talent en al zijn kennis van het terrein te hulp riep; de vijand viel als een bergstroom over het zwakke restantje van Malthusia's legermacht heen en dreigde het in een ommezien te ver-<pb n="234"/>pletteren. Zonder twijfel zou hem dat gelukt zijn, indien de nacht niet ware ingevallen en het mogelijk had gemaakt verder terug te trekken, tot de vijand het niet geraden achtte hen te vervolgen, uit vrees zelf door de verstrooiden, die hij achter zich gelaten had, zich den pas te zien afsnijden.</p>
<p>Met zes zijner manschappen kwam Willem na een vermoeienden tocht van drie à vier dagen in Drysdale aan, om aan zijn vader de treurige tijding te brengen, dat het geheele corps, waarmee hij zulke stoute plannen gemaakt en ten deele uitgevoerd had, niet meer bestond.</p>
<p>Ziedaar wat men in de oorkonden van Malthusia heeft opgeteekend als de slag van Geislersrust, met het oog op het feit, dat op dit punt tot tweemaal toe een ontmoeting met den vijand had plaats gehad. Bij de tweede of laatste had zelfs een der manschappen een schot door zijn arm gekregen en, naar men beweert, waren er van de vluchtelingen, die her- en derwaarts verstoven waren, onderscheidene die weken lang met de koorts te bed lagen.</p>
<p>Doch wat beteekende dit bij de schande, die over heel Malthusia gekomen was, en de groote gevaren, welke de republiek bedreigden? De verwarring was onbegrensd. De radeloosheid kende geen palen. Het heele raderwerk van den staat stond stil. Er was niemand, die langer in de toekomst geloofde. De hemel had de hand van Malthusia afgetrokken. Alle helsche geesten hadden tegen haar saamgespannen. De zondvloed was gekomen. De bergen en de heuvelen waggelden en zouden weldra het land overdekken.</p>
<p>Had meneer Drysdale nog een grein optimisme? Neen.
<pb n="235"/>
Bezat burgemeester Stille nog genoeg waardigheid, om zich ten minste voor het uiterlijk goed te houden? Evenmin. Beiden wisten maar al te goed, dat de krachtsinspanning, die ijdel gebleken was, de hoogste was waartoe zij hun medeburgers konden bewegen, en beide gingen persoonlijk te diep gebukt onder den druk der omstandigheden, om hun hersens bij elkaâr te houden. Meneer Drysdale en vooral de burgemeester hadden alles gedaan. Hun dure maatregelen hadden het land duizenden gekost, zonder dat men er iets aan gehad had. Indien zij in Willem Stille niet een groot man hadden meenen te zien, zou de expeditie in andere handen gekomen zijn en men niet zoo roekeloos tot diep in het gebied van de vijanden zijn doorgedrongen. Indien zij na de eerste nederlaag de gemoederen niet in slaap gesust hadden, door de verzekering dat alles wel weer terecht zou komen en door de mooie depêches van het oorlogstooneel, die stellig valsch waren geweest, zou men dadelijk flinker, meer doortastende maatregelen genomen hebben. Aan goeden wil van de burgers zou 't niet gemankeerd hebben. Er waren oogenblikken geweest, waarop ieder alles op het altaar van het vaderland zou gebracht hebben, indien dit noodig geweest ware, des noods zijn bloed gestort voor de gemeenschappelijke zaak.</p>
<p>Maar de heele regeering was een aristocratentroep. De Drysdales hadden eeuw aan eeuw gepronkt met een aureool, die hun niet toekwam. Want wat zei 't in den grond der zaak, dat hun voorvader toevallig de stichter van de Malthusiaansche secte geweest was. Ieder ander had dit even goed kunnen wezen, en in de Stilles was
<pb n="236"/>
het Conservatisme ingeroest. In plaats van het volk, of ten minste de aanzienlijke familiën niet slechts in de wetgevende, maar ook in de uitvoerende macht een deel toe te kennen, hadden de Stilles altijd alles alleen willen doen en zich verbeeld dat zij alles beter wisten dan een ander. De jonge Stille was ook alweêr zoo. 't Was maar goed, dat er een einde kwam aan die familie-regeering.</p>
<p>'t Behoeft geen herinnering, dat 't Talandier was uit wiens koker deze laatste opmerkingen voortkwamen, al kon een kind wel zien, dat zijn eigen kans en die van zijn zoon evenmin mooi stond als die van eenig ander. De anarchie spookte door Malthusia. Men kan wel een hollend paard breidelen, maar wie breidelt een spook?</p>
</div>
<div type="chapter">
<pb n="237"/>
<head rend="h3">Zeven en twintigste hoofdstuk.<lb/>
Engeland vischt in troebel water.</head>
<p>Op den morgen na de groote nederlaag, die in beginsel een einde maakte aan het bestaan van de republiek Malthusia, trok kolonel Harrisson van het 7e regiment huzaren van Z.M. Koning George Drysdale binnen, aan het hoofd van zes honderd welbereden manschappen; allen prachtige kerels, naar wie de meisjes door de reten van de jaloeziën gluurden, ondanks de waarschuwingen en bedreigingen van haar papa's. Het 7e regiment huzaren, dat in Sidney lag, was wijd en zijd beroemd om zijn mooie uniformen en de rijzige gestalte zijner manschappen. Kolonel Harrisson zelf was de type van een welgevormd krijger, al was hij nu precies niet piepjong meer. Zijne vrienden gaven hem vijf en dertig en zij, die hem benijdden, vijf en veertig jaar, zoodat de waarheid ongeveer in 't midden lag.</p>
<p>Kolonel Harrisson was reeds sedert drie dagen op zijn qui vive geweest, want de eerste berichten omtrent den tegenspoed der Malthusiaansche wapenen op de grenzen
<pb n="238"/>
waren, niemand wist hoe, in zijne handen gekomen en de geheime instructiën van Sir Thomas hadden hem tot dubbele waakzaamheid genoopt. Daarom had hij feitelijk het gebied van de republiek reeds betreden, toen iedereen nog dacht, dat hij zich op drie dagreizen afstands bevond, en stond hij reeds voor de poorten, op een uur waarop niemand hem verwachtte.</p>
<p>Toen reed hij aan de spits van zijn regiment Drysdale binnen, alsof hij door de plaatselijke autoriteiten geroepen was, en richtte hij, na zijne manschappen voor het hotel van Sir Thomas in slagorde geschaard te hebben, zijne schreden 't eerst naar het raadhuis, om bij burgemeester Stille zijne opwachting te maken. Met al die rustigheid, welke Engeland alle eeuwen door gekenmerkt heeft, wanneer het reden meende te hebben om zich met de zaken van anderen te bemoeien, stelde hij namens zijn koninklijken meester zijn degen ter beschikking van de hooge overheid van Malthusia, in dit tijdsgewricht van moeilijkheden en beproevingen. Welhaast voegde Sir Thomas zich bij hem en herhaalde het aanbod. Z.M. koning George had daarbij de goedheid zich nogmaals te herinneren, dat de voorvaders van de tegenwoordige Malthusianen voor het meerendeel oorspronkelijk Engelschen geweest waren en als zoodanig naar de volheid zijner koninklijke barmhartigheid, al hadden zij een republiek op eigen gezag en verantwoording gevestigd, nog steeds eenige aanspraak mochten maken op zijne hooge bescherming. Voorts meende Z.M. dat de belangen der beschaving ernstig bedreigd werden door de Naturellen, en had hij de goedheid het innig te betreuren, dat Malthusia gebleken was in zich zelf te
<pb n="239"/>
zwak te zijn, om zich tegen deze wilde volksstammen te handhaven. Sir Thomas en kolonel Harrisson hadden in specialen last van hunnen gebieder, dit een en ander onder de aandacht der Malthusiaansche autoriteiten te brengen.</p>
<p>Burgemeester Stille hoorde die verzekeringen en herinneringen aan als iemand, die er alles van weet, en bedankte nederig voor de goedgunstigheid waarmee Z.M. Koning George zijnen landgenooten gedachtig was. Hij ontkende niet dat Malthusia werkelijk op dit oogenblik in eenigszins moeilijke omstandigheden verkeerde, doch gaf de hoop te kennen, dat men ook dit wel zou te boven komen. In die verwachting gaf hij met bescheidenheid te kennen, dat de tegenwoordigheid van een Engelsch regiment, waarom niemand gevraagd had, minstens bevreemdend mocht genoemd worden.</p>
<p>Sir Thomas evenwel verzekerde, dat dit bevreemdende de eenvoudigste en natuurlijkste zaak van de wereld was. Bij den hachelijken toestand, waarin de republiek verkeerde, waren alle dingen mogelijk. De Naturellen, driest geworden door hun zegepraal, kouden op de hoofdstad losrukken. Het gemeene volk kon aan 't muiten slaan. De verstrooide manschappen van het expeditionaire corps, door het leven in 't veld verwilderd, konden het platteland afloopen. Elk van die eventualiteiten kon zijn verblijf in Drysdale, waar hij door zijn borgtocht voor John Brown blijven moest, lichtelijk bemoeilijken. Ook meende hij om John Brown te hebben moeten zorgen, dat een voldoende macht aanwezig was, ingeval het grauw soms wraak wilde nemen op hem over zijn eigen teleurstellingen. Dat was meer gebeurd.</p>
<pb n="240"/>
<p>Voorts mocht Z.M. Koning George niet dulden, dat de anarchie aan de grenzen van een zijner koloniën heerschte.</p>
<p>Wat dit laatste betrof, had Z.M. aan Sir Thomas en Kolonel Harrisson zelfs een bijzondere, geheime instructie gegeven, die zij niet dan met voorbehoud van bescheidenheid aan den burgemeester durfden meedeelen. Koning George was er om de zooeven genoemde reden bijzonder op gesteld, dat de autoriteiten van Malthusia hun gezag handhaafden. Wanneer 't onverhoopt blijken mocht dat zij dit niet konden, zou Koning George zijns ondanks genoodzaakt zijn zoodanige maatregelen te nemen, als in deze zaak dienen konden. Sir Thomas en Kolonel Harrisson achtten zich zedelijk verplicht, dit punt den heer burgemeester zeer bijzonder op het hart te drukken.</p>
<p>Na deze eerste beleefdheids-visite, die door het een en ander een politiek tintje kreeg, drukten Sir Thomas en Kolonel Harrisson burgemeester Stille de hand en gingen zij gearmd naar hun hotel om een stevig dejeuner te gebruiken. Onderwijl waren de manschappen, met uitzondering van een kleine wacht, allen afgestegen, hadden hun paarden onder dak gebracht en verspreidden zich nu door de stad om hun mooie uniformen te laten zien. In den beginne badden zij daar niet veel pleizier van, doch de aanhouder wint. Door geld en goede woorden wisten zij zich hier en daar in de winkels het een en ander te verschaffen en voor de toonbank een praatje te maken met een enkelen nieuwsgierige, of wel een niet al te nijdigen blik op te vangen uit een paar mooie oogen. Daar 't een corps d'élite was, ook wat beschaving aangaat, ont-<pb n="241"/>hielden zij zich van alle ruwheden en gewelddadigheden en hadden het genoegen op te merken, hoe tegen den avond het ijs reeds op menig punt gesmolten was. In elk geval was toen in Drysdale de overtuiging al gevestigd, dat het beroemde corps der Malthusiaansche jongelingen, bij deze mannen als boomen vergeleken, een leger uit een kinderspeeldoos geleek.</p>
<p>Sir Thomas en Kolonel Harrisson bewandelden verder denzelfden weg. Na het dejeuner presenteerde de eerste zijn hooggeschatten vriend aan de voornaamste Drysdaalsche familiën en had de voldoening nergens afgewezen te worden met de boodschap, dat meneer of mevrouw niet thuis waren. Niemand durfde zijn deur voor hen gesloten houden en toen de kolonel eenmaal gelegenheid gekregen had om zich aangenaam te maken, kon wederom niemand ontkennen, dat die beide indringerige Engelschen hoogst beschaafde menschen waren. Kolonel Harrisson won in 't bijzonder de gunst der dames door de belangwekkende verhalen omtrent de Sidneysche conversatie, welke hij ten beste gaf. Ook bleek 't dat die forschgebouwde man een groot bewonderaar van de schoone sekse was en een volleerd hoveling, wanneer 't er op aan kwam de eigenaardigheden der dames te vatten en te vleien. Sir Thomas scheen bij dezen eleganten officier een stijve diplomaat.</p>
<p>Waarschijnlijk om den kolonel nog meer in het zonnetje te zetten, opende Sir Thomas weer zijn salons en, ondanks den druk der tijden, durfde niemand wegblijven, want de gastheer wist behendig van diezelfde tijdsomstandigheden gebruik te maken. Hij organiseerde een tombola ten voordeele van de boeren, die schade geleden hadden
<pb n="242"/>
door de invallen der Naturellen, en onmiddellijk daarop een loterij, waarvan de opbrengst gestort werd in den zak van den eenigen jongen held, die gewond uit den strijd terug gekeerd was en die gelukkig een oude moeder had, die heel goed een aardig sommetje kon gebruiken. Bij de tombola trokken alle jonge dames in Drysdale prachtige prijzen en moesten dientengevolge wel een snoeperig lief mondje zetten, toen Sir Thomas voor de loterij een beroep deed op haar liefdadigheid. De geborduurde pantoffel-patronen wedijverden in aantal met de anti-macassers en de canapé-kussens.</p>
<p>Sir Thomas droeg zijn bijzondere voorliefde voor Emilia bij deze gelegenheden op kolonel Harrisson over, natuurlijk tot groote ergernis van burgemeester Stille en zijn wederhelft, want de kolonel maakte deze eerste onder de Drysdaalsche jonge dames in het oog loopend het hof. Bij de commissie voor de loterij was zij presidente en hij secretaris; bij de uitdeeling gaf hij haar de prijzen aan, waarvoor hij telkens met een dankbaar knikje beloond werd. De kwade wereld beweerde zelfs, dat zij beiden in hun qualiteit, gedurende de nommering der voorwerpen, een geheelen voormiddag heel alleen in de zaal van het hotel, waar de tentoonstelling zou gehouden worden, hadden doorgebracht. Als dit alles niets anders dan dienstijver was, dan mocht koning George den kolonel alleen voor zijn ronddraaien om de schoone burgemeesters-dochter wel met de Bath orde vereeren.</p>
<p>Zoo als steeds geschiedt, gaf de royaliteit van Sir Thomas - die tusschen twee haakjes gezegd ditmaal John Brown op den achtergrond hield, - aan wederkeerige beleefdheid van
<pb n="243"/>
den kant der Drysdaalsche aristocratie het aanzijn. Slechts de heeren Drysdale en Stille vonden in den betreurenswaardigen toestand, waarin het land verkeerde, een voldoende verontschuldiging voor hun onthouding. Zij hadden 't zelfs te druk met staatszaken, om zich hier en daar te vertoonen. En Willem Stille had te veel het land. Hij zocht niet eenmaal naar een excuus, doch sloot zich eenvoudig in zijn kamer op.</p>
<p>Een dag of tien later wierp Sir Thomas zijn masker af. Toen hij zich als gewoonlijk naar het raadhuis begeven had, vond Burgemeester Stille een langen brief van de hand van den engelschen commissaris, waarvan, naar er op aangeteekend stond, een afschrift aan meneer Drysdale was gezonden. De brief bevatte, na een breedvoerig betoog over den toestand der Malthusiaansche republiek, waarvan de burgemeester alles wist en dat hij dus maar vluchtig behoefde door te loopen, den zeer stelligen eisch, dat de Groote Raad ten spoedigste zou worden bijeen geroepen. Sir Thomas had belangrijke verklaringen te doen, die hij eenige dagen had terug gehouden om den rouw, waarin de bevolking gedompeld was. Door langer te vertragen, zou hij echter zijn lastbrief te buiten gaan.</p>
<p>Burgemeester Stille zat lang als versteend op dezen brief te kijken. Eindelijk ontsnapte een zware zucht aan zijn borst. ‘'t Loopt met Malthusia op een eind!’ prevelde hij somber. ‘Wij kennen het likken en bijten van den luipaard. De hemel zij mijn arme vaderland genadig!’</p>
<p>Toch begreep hij aanstonds, dat er niets tegen het verzoek van Sir Thomas kon ingebracht worden. Ook van
<pb n="244"/>
andere zijde was reeds herhaaldelijk op den onverantwoordelijken teestand gewezen. Drysdale en Stille handelden alsof zij dictators of consuls waren. Reeds lang hadden die heeren den Grooten Raad op de hoogte moeten brengen van wat iedereen wel wist, maar wat nog altijd van geen officieelen stempel voorzien was.</p>
<p>De noodige maatregelen werden dus in allerijl genomen en aan Sir Thomas bericht, dat de Raad op een duidelijk aangegeven uur Zijne Excellentie zou ontvangen. Burgemeester Stille meende op deze manier althans iets van de waardigheid der vergadering te redden. Immers, de bijeenkomst zou drie volle uren vroeger dan aan Sir Thomas bericht was geopend worden. De Engelsche commissaris zou door een commissie worden binnengeleid.</p>
<p>Ongelukkig strookte dit niet met de plannen van Zijne Excellentie. Zonder nadere correspondentie begaf hij zich een kwartier voor de opening onder een sterk militair eskorte in een koets naar het raadhuis. Kolonel Harrisson zat naast hem.</p>
<p>Aan de trappen van den zetel der Malthusiaansche wetgevende macht hield het rijtuig stil en de beide heeren stapten, voorafgegaan door een paar boden, naar binnen, terwijl het eskorte post vatte, als gold 't Z.M. Koning George zelf. Onderwijl hadden de boden de vleugeldeuren van de groote zaal wijd open gegooid en met luider stemme aangekondigd, dat de Commissaris en de Militaire Bevelhebber van het bezettingsleger in aantocht waren.</p>
<p>Op die tijding en vooral op het woord ‘bezettingsleger’ sprongen de leden van den raad, die reeds present waren en nog in groepjes bij elkaar stonden te praten, een
<pb n="245"/>
voet hoog van den grond. Een paar van de heethoofdigsten riepen dat ze verraden werden. Doch Sir Thomas en kolonel Harrisson hielden zich alsof zij van het een en ander niets bemerkten en stapten bedaard naar de groene tafel, terwijl hun eigen boden aan een der uiteinden een paar fauteuils bijschoven. Glimlachend zagen zij, na zich neergezet te hebben, de verbijsterde leden van de hooge vergadering aan en knikten dezen en genen hunner intiemste kennissen toe. ‘Ik hoop, dat wij stipt op onzen tijd zijn,’ zei Sir Thomas luid. ‘Meneer de voorzitter zal ongetwijfeld zoo dadelijk verschijnen.’</p>
<p>Hij had den tijd goed berekend, want werkelijk ging op datzelfde oogenblik de deur in den achterwand open en verschenen de heeren Drysdale en Stille. Toen de eerste Sir Thomas zag, werd hij bleek als een doode en maakte een beweging om zich om te keeren, doch de burgemeester greep hem bij de hand en fluisterde hem een paar woorden in het oor, die hem van voornemen deden veranderen. Met inspanning van alle krachten gelukte 't hem zijn aandoeningen meester te worden en met betamelijke waardigheid den voorzittersstoel in te nemen.</p>
<p>Welke waren de woorden, die zoo'n buitengewone uitwerking hadden? Niemand heeft dit ooit geweten, ofschoon tot op den huidigen dag alle historici er nog naar visschen, als in verband staande met de gewichtige gebeurtenissen die er op gevolgd zijn. Immers, hoe geheel anders (aldus redeneeren die geleerden) zou de loop der dingen geweest zijn, indien de voorzitter de zitting als 't ware gesloten had nog vóór zij geopend was. De groote
<pb n="246"/>
zaal, waar de eerbiedwaardigste zonen des lands sinds jaar en dag bijeen gekomen waren om de hoogste belangen van Malthusia te behandelen, zou een tooneel van de schromelijkste verwarring en waarschijnlijk (altijd weer volgens de genoemde geleerden) een bloedbad geworden zijn. Hoe dit zij, de zaken kregen nu haar gewoon, zij 't dan ook niet geheel vreedzaam, verloop. De heer Drysdale namden hamer op, terwijl zijn oog over de vergadering heen naar den ingang zweefde, en hield hem een oogenblik als gedachteloos in de hand. (Deze bijzonderheid wettigt onzes inziens de vooronderstelling, dat de hem toegefluisterde woorden betrekking hadden op de militaire bezetting, die juist de kolven harer karabijnen op de stoep liet rinkinkelen.)</p>
<p>Na een paar minuten van pijnlijke rust liet de heer Drysdale den hamer vallen. Doch eer hij den mond kon openen om het gebruikelijke ‘Mijne Heeren,’ uit te spreken, stonden Sir Thomas en kolonel Harrisson van hun zetels op en zei de eerste, alsof hij volkomen in de orde was, op den bedaardsten toon, dien men zich kan voorstellen: ‘Mijnheer de Voorzitter!’</p>
<p>Er voer een electrieke schok door de vergadering. De beleediging haar aangedaan was zoo grof en tevens zoo onomwonden, dat allen haar als een persoonlijke uitdaging opvatten en menigeen van de leden de hand aan zijn inktkoker of pen sloeg, omdat hij geen zwaard aan de heup had. Daarentegen zakte meneer Drysdale ineen, alsof alle levenskracht hem op ditzelfde oogenblik verliet en stierven de woorden ‘mijne heeren’ hem op de lippen.</p>
<pb n="247"/>
<p>Sir Thomas keek met denzelfden glimlach van straks de leden van den Grooten Raad aan, wachtte tot de eerste uiting van verontwaardiging voorbij was en herhaalde toen: ‘Mijnheer de Voorzitter!’ ditmaal onmiddellijk gevolgd van ‘Edelachtbare heeren, leden van den Grooten Raad.’</p>
<p>Wederom zweeg hij een oogenblik en vervolgde toen met verheffing van stem: ‘Houdt mij ten goede, dat ik inbreuk maak op het recht uwer vergadering om haar eigen programma te volgen en naar goedvinden af te handelen. Mijne verontschuldiging ligt in den nood der tijden en het dringende van den last, waarvan ik mij te kwijten heb. 't Is dan ook daarom, dat ik het gewaagd heb mijne komst in uw midden zoo veel te vervroegen. Het belang van Malthusia eischt buitengewone maatregelen.’</p>
<p>Hij boog zich even, humde en nam een perkamenten rol uit de handen van kolonel Harrisson. ‘Mijnheer de Voorzitter en Edelachtbare Heeren leden van den Raad! 't Zij mij vergund vóór alle dingen mijnen lastbrief te ontvouwen, zooeven van wege Z.M. George IX, Koning van Engeland en Keizer van Indië, mij geworden. Uwe beraadslagingen staan met dezen lastbrief in het nauwste verband.’</p>
<p>Sir Thomas ontrolde met deze woorden de perkamenten rol en liet het kolossale zegel, dat er onder aan hing, veelbeteekenend heen en weer bengelen. Daarna sprak hij, zijn stem nog meer uitzettend: ‘Dit zijn de woorden van mijnen heer en koning. Gezien den toestand waarin tengevolge van den oorlog met de Naturellen de republiek van Malthusia zich bevindt; overwegende het gevaar waaraan die toestand onze eigen onderdanen in de engelsche kolo-<pb n="248"/>niën op Nieuw-Holland blootstelt; acht gevende op de inhaerente zwakheid van de Malthusiaansche republiek, waardoor deze niet in staat is zich uit het diepe verval, waartoe zij gezonken is, op te heffen, lasten en bevelen aan onzen getrouwen onderdaan en Commissaris voor de Malthusiaansche verwikkelingen Sir Thomas Shepstone, om onverwijld de teugels van het bewind in handen te nemen, met voorloopige handhaving van de bestaande autoriteiten, zoodra zij den eed van trouw aan mij in handen van gezegden Commissaris zullen hebben afgelegd; terwijl wij tevens tot beëindiging van het geschil, tusschen ons en Malthusia gerezen naar aanleiding van de wederrechtelijke gevangenneming van John Brown, een vrij geboren burger van Sidney en onzen onderdaan, genoemden Commissaris machtigen om uit de staatskas te lichten een som van tien duizend pond sterling, welke gezegden Brown als schadevergoeding zal worden uitbetaald, met vernietiging van het gewezen vonnis en de verplichting van den Grooten Raad van Malthusia, om meer genoemden Brown openlijk alle genoegdoening te verschaffen, welke hij begeeren zal. Aldus besloten in naam van Z.M. Koning George IX door mij Gouverneur van de provincie Nieuw-Zuid-Wallis, resideerende te Sidney, Sir John Garnet Wolseley.’</p>
<p>Sir Thomas rolde het document bedaard weer op en wachtte de uitwerking.</p>
<p>Deze liet zich lang wachten. Immers, 't was meer dan een kwartier zoo stil in de zaal, dat men een speld had kunnen hooren vallen. De leden van den Grooten Raad zaten even versteend als in overoude tijden de Romeinsche senatoren toen de Galliërs in de stad waren.
<pb n="249"/>
Niet een waagde het te kikken. 't Was of bij de minste beweging de zoldering zou invallen. Sir Thomas vervolgde:</p>
<p>‘Gevolg gevende aan den voor u ontvouwden last van mijnen koninklijken meester en bezield met den wensch om de daaruit voortvloeiende noodzakelijke regeeringsmaatregelen, waaraan ik onmiddellijk mijne krachten zal wijden, zoo doeltreffend en spoedig mogelijk te doen plaats hebben, verklaar ik deze vergadering van den Grooten Raad ontbonden, terwijl ik de leden ieder persoonlijk aansprakelijk stel voor de verstoring der orde, waar ook, binnen de grenzen van deze republiek. Ik heb gezegd!’</p>
<p>Sir Thomas ging, gevolgd van kolonel Harrisson, weer naar zijn plaats. Ditmaal liet de uitwerking van zijn woorden zich niet wachten. Talandier, de man die van alle aanwezigen stellig 't meest teleurgesteld was, sprong op en riep met een heesche stem, bevende van ontroering: ‘Ik protesteer tegen de ontbinding van den Grooten Raad. De Groote Raad kan alleen zich zelf ontbinden. Zelfs Koning George heeft zulk een maatregel niet mogen nemen. Ik klaag Sir Thomas Shepstone aan wegens misbruik van gezag.’</p>
<p>Sir Thomas keerde zich halverwege naar de deur der zaal en kolonel Harrisson sloeg de hand aan zijn degen.</p>
<p>‘Het geachte lid van den Raad vergist zich,’ zei daarna de eerste, ‘indien hij mij van misbruik van macht beschuldigt. Koning George heeft mij uitdrukkelijk het recht toegekend, hier als dictator te handelen. Ik moet dus den heer Talandier verzoeken, zich in zijn uitdrukkingen te matigen. Mijne welwillendheid vindt hare grenzen in mijn lastgeving.’</p>
<pb n="250"/>
<p>Talandier hield 't zich voor gezegd. Toch kon hij niet nalaten op te merken, dat de koning uitdrukkelijk sprak van het handhaven der bestaande autoriteiten, doch Sir Thomas verwaardigde zich niet hem te antwoorden, en de algemeene aandacht werd op dit oogenblik op den voorzitter gericht, die gedurende de geheele toespraak van den Commissaris van Engeland als een marmeren beeld op zijn stoel gezeten had.</p>
<p>Meneer Drysdale rees op. Onwillekeurig hield zijn hand den presidialen hamer omklemd. Doelloos dwaalden zijn oogen door de zaal, terwijl twee dikke tranen langs zijn wangen vloeiden. Hij poogde te spreken, maar geen geluid kwam uit zijn mond. Krampachtig, als zocht hij een steun, greep de hand, die vrij was, in de ijle lucht. Daarna zakte hij op eens in elkaâr. 't Was hem niet mogelijk den ondergang van Malthusia te overleven.</p>
<p>Wie beschrijft het tooneel van verwarring, dat nu volgde? Wie teekent den rouw en jammer, die de groote zaal van het raadhuis vervulden? Wie maalt de ontsteltenis, waarin de vergadering uiteen ging?</p>
<p>'t Was alsof door den plotselingen dood van den laatsten Voorzitter van den Raad het feit der ontbinding zijn ware beteekenis kreeg. De leden merkten nauwelijks op, dat door een attentie van kolonel Harrisson de militairen met gedekte karabijnen bij de trap stonden, toen zij tusschen de gelederen door ieder zijns weegs gingen. Vier en twintig uur later wist, dank zij den telegraaf, de heele oude, de nieuwe en de nieuwste wereld, dat Albion.... een nieuwe parel aan zijn kroon had gehecht.</p>
</div>
<div type="chapter">
<pb n="251"/>
<head rend="h3">Acht en twintigste hoofdstuk.<lb/>
Een kort naschrift.</head>
<p>Vier weken na de annexatie van Malthusia kwam burgemeester Stille van het station terug, waar hij Willem had vaarwel gezegd, want deze ging op nieuw de wereld in, ten einde verstrooiing te zoeken, na de woelige en onaangename gebeurtenissen van de jongste maanden. Burgemeester Stille was nog somberder en meer in zich zelf gekeerd dan ooit, want Willem had hem onderweg zijn voornemen medegedeeld ten opzichte van zekere jonge dame in Duitschland, en de oude heer had niet anders kunnen doen dan zich op Willem's eigen gezond verstand beroepen. 't Was toch waarlijk wel een punt, dat eenige overweging verdiende, of 't geraden scheen een dochter uit een familie van vijftien, zegge vijftien, kinderen tot vrouw te nemen.</p>
<p>‘Ik ben er niet bang voor, vader,’ had Willem gezegd. ‘Ik heb genoeg van het tegenovergestelde stelsel gezien, om over het een en ander een tijd lang te hebben kunnen nadenken.’ Ik waag 't er op. Aan in-<pb n="252"/>haerente zwakheid zal een volk met eenige honderden van zulke huisgezinnen ten minste niet bezwijken, al moet er dan misschien wat harder dan elders gewerkt worden.</p>
<p>Deze woorden hadden Burgemeester Stille zijns ondanks tot nadenken genoopt. Toen hij t'huis kwam stond zijn gezicht nog somber, want voor 't eerst was, in verband met de jongste gebeurtenissen, het zaad van twijfel aan de voortreffelijkheid van het Malthusianisme in zijn eigen hart geworpen.</p>
<p>Daar kwam reeds op den drempel Emilia hem tegemoet. Haar lief gezichtje straalde van verrukking. ‘Kom spoedig binnen!’ riep zij. ‘Er is iemand, die u noodzakelijk spreken moet, vadertje. U moogt geen neen zeggen; op wat hij komt vragen heb ik al ja gezegd.’</p>
<p>Ze trok haren vader lachend met zich mee naar de tuinkamer. Daar stond midden tusschen de Stilles, die sedert drie honderd jaar geleefd hadden en getrouwd waren, de handlanger van den vreemden indringer, den annexeerder van Malthusia, Kolonel Harrisson, en hij stond er zoo rustig, alsof de geest van Sir Thomas in hem gevaren ware en 't zoo maar niets was, de oogen van tien stamvaders van een beroemd geslacht op zich gericht te zien.</p>
<p>Toen de burgemeester binnentrad, ging de kolonel naar hem toe en zeide: ‘Meneer Stille, ik ben een krijgsman, geen man van vele woorden, en gewoon recht op mijn doel af te gaan. Ik bemin mejuffrouw uwe dochter. Ik heb de vrijheid genomen, mij van haar wederliefde te verzekeren. Ik vraag van u haar hand.’</p>
<p>Burgemeester Stille schrikte hevig. 't Was dan ook wel wat hard, op één dag twee kinderen te verliezen, doch hij
<pb n="253"/>
was in den laatsten tijd aan verrassingen en teleurstellingen gewoon geraakt. Hij hield zich dus goed en zeide; zich tot Emilia wendend: ‘Is 't waar, mijn kind, dat gij dezen heer bemint?’</p>
<p>Emilia deed als alle meisjes. Zij viel haren vader om den hals, snikte een poosje van verrukking en zei toen heel zacht, maar beslist: ‘Ja, vader.’</p>
<p>‘Dan blijft mij niets anders over dan mijne toestemming te geven,’ antwoordde de burgemeester nijdig. ‘Indien gij, mijnheer, de middelen bezit om mijne dochter in haar stand te onderhouden. Ik stel dit tot voorwaarde, al kan ik haar gelukkig zelf een niet onbelangrijk uitzet meegeven.’</p>
<p>‘Ik dank u,’ zeide kolonel Harrisson, ‘en acht mij gelukkig u de meest voldoende verzekeringen te kunnen geven. Mijne familie behoort tot de aanzienlijkste in Sidney. Mijn fortuin en traktement stellen mij in staat u al de waarborgen te geven, die u verlangt. Indien u wilt informeeren, Sir Thomas Shepstone zal ongetwijfeld gaarne bereid zijn.....’</p>
<p>‘Ik geloof u, meneer Harrisson,’ viel de burgemeester hem in de rede ‘en daar Emilia u lief heeft, zal ik haar mijn zegen wel niet kunnen onthouden.’</p>
<p>De beide gelieven, die elkaar reeds onderwijl omhelsd hadden, dankten in warme bewoordingen den goeden, besten vader. Zij waren overgelukkig.</p>
<p>‘Wees een goede vrouw voor uwen echtgenoot, mijn kind. De hemel zegene u!’ zei de burgemeester werkelijk ook een beetje aangedaan....</p>
<p>‘En een goede moeder voor mijn kinderen, niet waar,
<pb n="254"/>
Emilia?’ vulde de kolonel aan, haar dichter naar zich toetrekkend.</p>
<p>‘Uwe kinderen?’ vroeg de burgemeester voor 't laatst opschrikkend. ‘Hebt u kinderen, meneer Harrisson?’</p>
<p>‘Ik ben weduwnaar, meneer Stille, en heb zeven engelen van kinderen. Ik vergat u dit te zeggen. Ik meende dat u 't wist.’</p>
<p>&nbsp;</p>
<p><hi rend="sc">Einde</hi>.</p>
</div>
</body>
</text>
</TEI.2>
