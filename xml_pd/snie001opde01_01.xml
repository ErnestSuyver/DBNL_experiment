<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
   <teiHeader>
        <fileDesc>
           <titleStmt>
               <title type="main">Op den toren</title>
               <author>August Snieders</author>
           </titleStmt>
           <editionStmt>
               <edition>
                   Dit bestand biedt, behoudens een aantal hierna te noemen ingrepen, een diplomatische weergave van <hi rend="i">Op den toren</hi> van August Snieders uit 1869.
               </edition>
               <respStmt>
                   <resp>
                       <corr>p. 1-2: deze pagina's ontbraken in de gebruikte scan. Ze zijn aangevuld uit het microfiche-exemplaar van de Koninklijke Bibliotheek Den Haag, signatuur: NBM UVT TFK A 46231.</corr>
                       <corr>p. 5, p. I: tussen vierkante haken zijn koppen toegevoegd.</corr>
                       <corr>p. 270: het foutieve paginanummer 170 is gewijzigd in 270.</corr>
                   </resp>
               </respStmt>
           </editionStmt>
           <extent><!-- aantal pagina's --></extent>
           <publicationStmt>
               <idno type="titelcode">snie001opde01_01</idno>
               <idno type="format">DBNL-TEI 1</idno>
               <availability>
                   <p>2017 dbnl</p>
               </availability>
           </publicationStmt>
           <notesStmt>
               <note></note>
           </notesStmt>
           <sourceDesc>
               <bibl>
                   <idno type="isbn"></idno>
                   <idno type="usedcopy">exemplaar Koninklijke Bibliotheek Den Haag, signatuur: UVT TFK A 46231, scans van Google Books</idno>
               </bibl>
               <p>August Snieders, <hi rend="i">Op den toren</hi>. Henri Bogaerts, 's Hertogenbosch 1869</p>
               <p>&nbsp;</p>
           </sourceDesc>
       </fileDesc>
       <encodingDesc>
           <projectDesc>
               <p>Wijze van coderen: standaard</p>
               <p></p>
           </projectDesc>
       </encodingDesc>
       <profileDesc>
           <langUsage>
               <language id="nl">Nederlands</language>
           </langUsage>
       </profileDesc>
       <ebook>
           <bibl>
               <title type="main">Op den toren</title>
               <author>August Snieders</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </ebook>
       <pod>
           <bibl>
               <title type="main">Op den toren</title>
               <author>August Snieders</author>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <idno type="nur"></idno>
           <availability>
               <p></p>
           </availability>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </pod>
       <revisionDesc>
           <change>
               <date>2017-04-21</date>
               <respStmt>
                   <name type="person">KE</name>
               </respStmt>
               <item>colofon toegevoegd</item>
           </change>
       </revisionDesc>
   </teiHeader>
   <text>
<body>
<cf>
<div type="chapter">
<pb n="1"/>
<p>OP DEN TOREN</p>
<pb rend="blank" n="2"/>    
<pb n="3"/>
<p><figure>
<p><xptr to="snie001opde01_01_tpg.gif"/></p>
</figure></p>
<p>OP DEN TOREN</p>
<p>De inval der Franschen in 1792</p>
<p>DOOR</p>
<p>AUGUST SNIEDERS Jr.</p>
<p>EERSTE DEEL.</p>
<p>'s Hertogenbosch,</p>
<p>HENRI BOGAERTS, opvolger van P.N. VERHOEVEN, Drukker en Boekhandelaar van Z.H. Paus Pius IX.</p>
<p>1869.</p>
<pb rend="blank" n="4"/>
</div>
</cf>
<div type="chapter">
    <interpGrp>
        <interp type="secundair" value="17921118"/>
    </interpGrp>
<pb n="5"/>
<head rend="h2">[Deel 1]</head>    
<head rend="h3">I.</head>
<p><figure>
<p><xptr to="snie001opde01ill0001.gif"/></p>
</figure></p>
<p><hi rend="b">O</hi>p zondag, 18 November 1792, in den namiddag, klom een man den trap op, die naar de hooge galerijen van den O.L.V. toren van Antwerpen geleidt.</p>
<p>Die man heette Marten Davits en was klokkenist of beiaardspeler.</p>
<p>Dat is niet volgens de archieven zal men ons op merken: de klokkenist van dien tijd heette....</p>
<pb n="6"/>
<p>'t Zij zoo; hij moge genoemd worden zoo men wil, Gruyters, Jansens of anderszins; maar onze klokkenist draagt den naam van Marten Davits en wij verzoeken de geleerde wereld zich te onderwerpen, of eenvoudig ons boek neêr te leggen, dat overigens niet voor geleerden geschreven is.</p>
<p>Met een koortsachtigen stap volgde Meester Marten den schier eindeloozen kronkeltrap, en bereikte weldra de galerij, waar zijn grootsch en wijd klinkend orgel, het klokkenspel, zich bevond.</p>
<p>Daar, op dat vierkant van eenige voeten groot - daar was zijne plaats, zijne eigenlijke wereld, zijn wezenlijk thuis; daar stond de planken kluis, waarin het klavier van het klokkenspel verborgen was.</p>
<p>De man was trotsch op zijn spel, en achtte zich veel hooger dan de organist, die beneden in de kerk, gedurende de goddelijke diensten, het orgel bespeelde en den gewijden lofzang begeleidde.</p>
<p>Die toch had slechts een in evenredigheid klein publiek tot aanhoorder; hij, hij zat boven allen verheven; gansch de stad was zijn publiek, en, stiet het orgel, in de kerk, tegen de steenen bogen des tempels, het zijne reikte schier tot in de wolken en 't was daarenboven een door iedereen bewonderd kunstwerk - een, zooals men zegt, uit versteenden kant gemaakt meesterstuk.</p>
<p>De klokken waren Marten's vrienden en zij vertelden hem dingen, die het oningewijde publiek nooit verstaan zou.</p>
<pb n="7"/>
<p>Verre boven het gewoel der menschen verheven, kon Marten Davits zich daar, in gezelschap van die heldere en harmonievolle klokken, recht gelukkig droomen.</p>
<p>Nu echter was dat geluk sedert lang beneveld.</p>
<p>Keizer Joseph II, ‘de koster van Weenen’ zooals Frederik van Pruisen hem spottend noemde, heerschte willekeurig over België en hij had zoowel haat aan de oude klokken gezworen, als aan elk andere instelling, welke maar eenigszins met het godsdienstig gevoel in betrekking stond.</p>
<p>Kloosters werden aangerand, uitgeplunderd, afgeschaft en de kloosterlingen uit hunne schuilplaats verdreven; processiën, zoo eigen aan het Vlaamsche land, werden verboden of ten minste haar getal sterk verminderd de broederschappen werden door 's Keizers edicten afgeschaft; geestelijke officiën en beneficiën door hem geregeld; parochie-kermissen zelfs moesten verdwijnen, en wat nog erger was, de aloude vrijheden, wier instandhouding zoo plechtig bezworen was, werden op de aanstootelijkste wijze miskend en vertrapt.</p>
<p>Ja, er was aan die oude samenleving veel te hervormen, te verbeteren; maar ondervinding en tijd hadden in dat geval de grootste hervormers moeten zijn.</p>
<p>Nu had de Keizer niets dan puinen gesticht, en hij begroef zich ten laatste onder deze.</p>
<p>Het misnoegen had zich in het hart der burgers opgehoopt en de vloek, die lang verborgen bleef, was ten slotte tegen den troon van den Oostenrijker gebonsd en had dezen doen wankelen.</p>
<pb n="8"/>
<p>Eens noemde men Antwerpen het Tyrus van het Noorden, want nadat die stad aan Brugge de kroon des handels had ontnomen, was zij het middelpunt van den wereldhandel geworden.</p>
<p>En in dat Oostenrijksche tijdvak, hetwelk wij hier bespreken?</p>
<p>Toen groeide het gras in de straten, en de vorsten van het land schenen zich alleen om België's welvaart te bekommeren, omdat de Zuidelijke Nederlanden hun dertien duizend soldaten en zestien millioen gulden, behalve de leeningen, konden beschikken.</p>
<p>Daarbij, Antwerpen had destijds, een anderen Druon Antigoon, die, erger dan deze reus uit den fabeltijd, meester over de Schelde speelde en de rivier gesloten hield.</p>
<p>In het laatst der verledene eeuw noemde zich die reus de Bataafsche Republiek, gewapend met het doodstractaat van Munster.</p>
<p>De Schelde droeg geen schepen, de losplaatsen waren ledig; pracht- of handelsbeweging was in de straten niet te vinden; de fabrieken kwijnden of het werk stond ten eenemale stil.</p>
<p>De tamste leeuw springt, eindelijk de terging moede, bulderend op; ook zóó was het volk tegen Oostenrijk's Keizer te wapen gekomen.</p>
<p>De zoogezegde ‘Brabantsche Revolutie’ was echter onder het belachelijke gevallen, en de <hi rend="i">Vijgen</hi> zooals het volk de Oostenrijkers noemde, hadden weêr oppermachtig bezit van het verarmde en afgebeulde land genomen.</p>
<pb n="9"/>
<p>Een nieuwe straal van hoop, zoo dacht de partij van Vonck ten minste, daagde in het zuiden op: de Fransche Republiek moest de verlossing der verdrukte Nederlanders zijn!....</p>
<p>Den 6 November 1792 versloeg Dumouriez, te Jemmapes, de Oostenrijksche troepen en drong met een ordeloos, maar dapper leger in België.</p>
<p>Het was te Bergen dat de Fransche generaal een weidsch en met machtspreuken dooraderd manifest, in de twee talen, uitgaf, meldende: dat de banden die België aan Oostenrijk hechtten, verbroken waren; dat het land uitgenoodigd werd zijne eigene, vrije regenten te kiezen; dat zijne soldaten als vrienden en bondgenooten kwamen, maar ook dat hij die gemeenten, welke zouden weigeren den vrijheidsboom te omhelzen, vijandelijk behandelen zou.</p>
<p>Hoe kon het anders, dat de Franschen als verlossers werden begroet!</p>
<p>Marten Davits was echter geen republikeinschgezinde; neen! hij was den ouden stand van zaken toegedaan en vreesde maar al te recht van Scylla in Charybdis te vallen.</p>
<p>Ja, de republiek zou aan zijne blijde klokken, die de <hi rend="i">Vijgen</hi> aan boeiën legden, de vrijheid weêrgeven, ja, ze zouden weêr vroolijk kunnen weêrgalmen; maar toch, Marten Davits had geen vertrouwen in de republikeinsche hervormers, en hij ten minste zag hunne komst met geen onvermengd gevoel van vreugde te gemoet.</p>
<p>Sedert een paar dagen werd de tijding der neêrlaag
<pb n="10"/>van de Oostenrijkers te Jemmapes bevestigd, door de aankomst van een paar schuiten met gekwetsten, die in het Kasteel - de laatste schuilplaats der <hi rend="i">Vijgen</hi> - werden geherbergd.</p>
<p>Nu ook was het gerucht in de stad verspreid, dat de verlossers in aantocht waren, en dat deed, zooals wij zeiden, den klokkenist zoo driftig naar boven klimmen.</p>
<p>Op de tweede galerij des torens hield de man hijgend stil en met de ellebogen op de steenen leuning rustende, staarde Marten met een kloppend hart in het ronde.</p>
<p>Wij moeten den klokkenist nu eerst wat nader beschouwen.</p>
<p>Marten Davits is een man van omtrent zeventig jaren; zijn haar moet reeds vergrijsd zijn, te oordeelen naar zijne korte <hi rend="i">queue;</hi> maar zijn verbruind wezen, zijne levendige, blauwe oogen, duiden nog veel levenskracht aan; zijne vuist is gespierd en moet nog onvermoeid op de zware houten klavier van het klokkenspel kunnen kloppen.</p>
<p>In de uitdrukking van zijn wezen ligt iets goedhartigs; men zou schier zeggen, iets zoets.</p>
<p>De kleine hoed, snuifschepper geheeten, bedekt slechts het bovenste gedeelte van het voorhoofd en wij zien daar een paar rimpels geschreven, die ons schijnen te zeggen, dat het leven van den klokkenist niet altijd kalm en effen was heen gevloeid.</p>
<p>De kleeding van meester Marten was die van den gewonen burger, op het einde der zeventiende eeuw; zij bestond in eenen bruinen kazak, breed van snede, tamelijk wijd van mouwen, met groote opslagen, groote
<pb n="11"/>zakken ter zijde en met knoopen, als rijksdaalders zoo groot.</p>
<p>Het witte, met gekleurde bloemen doorwevene vest en met breeden schoot viel zeer laag en had, even als de jas, reeds de beste dagen beleefd.</p>
<p>Voeg bij dit alles nog de korte vloeren broek, grijze kousen, schoenen met gespen, en de inventaris is volledig.</p>
<p>De Novemberdag was tamelijk helder. Soms schoot een flauwe zonnestraal over de oude ticheldaken der stad en den wijden, vlakken omtrek, deed ginds het water der Schelde glinsteren en kleurde hier min of meer den toren.</p>
<p>De natuur had haar groen verloren, behalve in de grasvlakten van Vlaanderen en aan de boorden der rivier; het laatste bruin en geel geworden loover zwindelde van de takken der boomen, welke hier en daar beneden hunne kruinen tusschen de roode nokken, de rookende schoorsteenen en de zwarte gevels opstaken.</p>
<p>Aan den kant der Schelde was de horizont door een kouden nevel beperkt; aan de tegenovergestelde zijde werd hij besloten door het geboomte, dat zwart bruin in den mistigen nevel zich verloor.</p>
<p>Nu eens richtte Marten Davits het oog naar dien kant; want 't was langs daar, zoo had men hem gezegd, dat de Fransche republikeinen zouden opdagen.</p>
<p>Inderdaad, het leger was beneden Antwerpen over de Schelde getrokken; was, om het geschut van het Kasteel te vermijden, achter Berchem om gemarcheerd
<pb n="12"/>en sloeg zich eindelijk aan de zijde van Borgerhout neêr.</p>
<p>Dan ook weêr staarde Marten zuidwaarts, waar het geduchte Kasteel, die vreeselijke erfenis van den hertog van Alva, lag.</p>
<p>In dat wit, zwart en rood gekleurd graf, omringd door groen-gele wallen en donker water, hadden de Oostenrijkers zich opgesloten.</p>
<p>Tusschen die twee vuren zien wij Antwerpen van de hoogte, waarop wij ons bevinden, rustig, zelfs doodsch liggen; maar in waarheid door een bangen schrik gefolterd.</p>
<p>Geen wonder!</p>
<p>Men vreesde dat de Oostenrijkers weêrwraak zouden nemen, over den vroegeren oproer en niet minder over de afgrijselijke wandaad, twee dagen te voren in de straten van Antwerpen gepleegd.</p>
<p>Het volk had den keizersgezinden kruidenier Dieltjens wreedaardig gesteenigd. Te vergeefs zocht de rampzalige eene schuilplaats in het bisschoppelijk paleis: het razende volk joeg er hem uit, vervolgde hem als een wild dier in de straten.</p>
<p>In het gasthuis wierpen zijne beulen hem door een venster naar beneden, bonden zijn verminkt en zieltogend lichaam aan eene kar, sleepten den Oostenrijkschgezinde door de straten, en eene lange bloedstreep wees den weg van den martelaar aan.</p>
<p>Op de St. Jacobsmarkt hing het eerlooze grauw den ongelukkige in zijne deur op.</p>
<p>Al wat eerlijk was in Antwerpen had er van gegruwd
<pb n="13"/>en niettemin, tengevolge der tijdsomstandigheden, bleef het gerecht werkeloos.</p>
<p>Er bestond dus wel reden om de weêrwraak te duchten. Marten Davits hield nu andermaal het oog naar den noord-oost kant gericht. Met het bloot oog kon hij echter nog geen onraad in gansch den omtrek, ontdekken.</p>
<p>‘Marten, Marten!’ klonk eensklaps eene stem, als uit eenen kelder opstijgende.</p>
<p>De klokkenist wendde het hoofd om, en richtte het oog naar de opening van den torentrap, want het was wel langs daar dat de kreet opsteeg.</p>
<p>Die stem scheen hem niet onbekend te zijn en inderdaad, bijna op hetzelfde oogenblik dat hij haar hoorde, verscheen Herman Link, de poorter uit het <hi rend="i">gouden Kompas</hi>, in de Hoogstraat, en sedert jaren een vriend van den bejaarden beiaardspeler.</p>
<p>‘Ziet gij niets, Marten?’ vroeg de man, driftig naar de galerij snellende, waar Davits zich nog altijd bevond.</p>
<p>‘Niets!’ was het stille antwoord.</p>
<p>In den toon van vraag en antwoord, lag een gansch met elkander tegenstrijdig iets besloten.</p>
<p>De nieuw aangekomene was een man van dezelfde jaren als Davits, en op dezelfde wijze, doch welhebbender, gekleed.</p>
<p>Zijn gelaat was levendiger, driftiger dan dat van den ouden kunstenaar.</p>
<p>‘Verlangt gij dan toch zoo vurig die <hi rend="i">citoyens</hi> hier te zien?’ zegde de klokkenist eenigszins schamper.</p>
<p>‘Te drommel, wie zou niet wenschen van die
<pb n="14"/>vervloekte <hi rend="i">Vijgen</hi> verlost te worden!’ was het antwoord.</p>
<p>‘Ik met u, Herman.’ Sedert de ‘gekroonde koster’ aan 't roer is, deugt het hier niet meer; maar ik vrees, dat wij den ouden wolf langs de achterdeur zullen hebben weggejaagd, om den nieuwen langs voor in den schaapstal te brengen.’</p>
<p>‘Och, gij hebt het hoofd altijd vol muizennesten.’</p>
<p>‘Ik heb geen vertrouwen in de <hi rend="i">Sansculottes....</hi>’</p>
<p>‘Hebt gij vertrouwen in de Oostenrijkers?’</p>
<p>‘Evenmin.’</p>
<p>‘Kies dan, tusschen de twee kwalen, de minst erge.’</p>
<p>‘'t Is de vraag maar, aan welken kant dit zal te vinden zijn.’</p>
<p>‘Hebt gij de proclamatie van generaal Dumouriez gelezen? Vrienden, Marten, vrienden zijn het, die ginder moeten opdagen! Zij zullen ons van dat hatelijk juk verlossen, ons recht en vrijheid weêrgeven; de Bataafsche Republiek dwingen de Schelde te openen....’</p>
<p>‘Ta, ta, ta!’ onderbrak Marten schuddebollend. ‘Dat alles is recht schoon; maar ik zou liever geholpen worden door eigen macht. Vreemden doen gewoonlijk de verleende hulp peperduur betalen, en ik geloof dat wij den goeden ouden tijd onzer deugdzame Maria-Theresia al spoedig zullen betreuren.’</p>
<p>‘Gij zijt altijd een onverbeterlijke Staatsgezinde geweest, Marten!’ zeide Link gemelijk.</p>
<p>‘En gij, Herman, gij gingt altijd wat mank aan de
<pb n="15"/>zucht naar verandering. Vonck was uw afgod, al beleed gij het niet openlijk.’</p>
<p>‘Ik zeg het nu luid. Van der Noot is een kluchtspeler; Vonk alleen is een staatkundig man.’</p>
<p>‘Ik zeg niet neen; maar den vreemdeling op onzen grond roepen....’</p>
<p>‘Dat kan niet anders meer. De vrees voor weêrwraak van den Dieltjens-moord alleen zou mij naar zijne komst doen verlangen. Doch stil, Marten; ik zie ginds tusschen het geboomte, beweging. Mij dunkt....’</p>
<p>Link had, gedurende het voorgaande gesprek met Davits, uit een der breede zakken van zijn zwart lakensch kleed, eenen scheepskijker te voorschijn gehaald, dezen uitgetrokken op de steenen leuning doen rusten, en de gansche omtrek lag nu duidelijk en op zeer korten afstand, onder Link's oog.</p>
<p>‘Ha, gij hebt uwen kijker mêegebracht,’ zeide Marten; ‘als nu de Schelde weêr open zal verklaard zijn, hoopt ge zonder twijfel weêr den compas-handel uws vaders te hervatten?’ voegde de klokkenist, er eenigszins spottend bij.</p>
<p>Link luisterde niet.</p>
<p>‘Marten, Marten! daar zijn ze; daar zijn de republikeinen! Ik zie de geweren, sabels, pieken... Ik zie er tien twintig, duizend, honderd duizenden... Zie...’</p>
<p>En nieuwsgierig geworden, kwam Davits nu ook zijn oog voor het glas leggen en zag inderdaad tusschen het geboomte, rond de hier en daar verspreid liggende hoeven, op de vlakten - overal, eene ontelbare menigte soldaten, die heen en weêr trokken, zich
<pb n="16"/>eindelijk neêrsloegen om te bivakkeeren - kortom, een wezenlijke mierennest van menschen.</p>
<p>Er waren voetgangers, er waren ruiters: gansch den omtrek was er door bedekt.</p>
<p>‘Daar zijn ze, daar zijn ze!’ riep nogmaals Link opgewonden, die, met eenen oogopslag, het republikeinsche leger tot honderd duizenden had doen opklimmen. ‘Daar zijn onze verlossers! weg met de <hi rend="i">Vijgen!</hi> Leve de republiek!’</p>
<p>En Herman verdween in twee of drie sprongen van de galerij, en rolde meer dan hij liep den trap af, om in de stad de blijde tijding te gaan verkondigen.</p>
<p>‘Dwaze!’ zuchtte meester Marten, en hij keerde naar de leuning terug, waar Link den scheepskijker had achtergelaten.</p>
<p>De Novemberzon! die van tijd tot tijd uit de grauwe wolken te voorschijn kwam, deed de pieken en bajonetten als bliksemflitsen glinsteren.</p>
<p>Hier en daar op het opene veld, steeg een zware walm in de hoogte; het was het bivakvuur, rondom hetwelk groepen mannen stonden of neêrhurkten. Anderen kwamen beladen aan en verspreidden zich weêr in verschillende richtingen. Wat brachten die mannen naar die in de opene lucht opgerichte keuken?</p>
<p>Marten Davits kon het niet onderscheiden; maar ter zijde, aan den hoek van de hoeve onder het geboomte gelegen, zag hij duidelijk dat men bezig was met het slachten van een rund; een weinig verder dreven eenige manschappen ettelijke schapen voor zich
<pb n="17"/>uit; nog verder droeg men hooi en stroo voor de paarden, die aan de boomen waren vastgemaakt.</p>
<p>De geweren stonden in rotting en op de uithoeken waakzame schildwachten.</p>
<p>En de bewoners van het Voorgeborchte? Hier en daar op den weg en in de vlakte zag de klokkenist vluchtende boeren, kinderen en vrouwen, die het weinige dat zij konden redden, op de schouders droegen en gewis de stad of de naburige dorpen hoopten te bereiken.</p>
<p>Stil! Marten meende het gedruisch van het legerkamp te hooren, ten minste trof het flauwe geroffel der trommels zijn oor.</p>
<p>Wat al verandering ging er, door de komst dier republikeinsche benden, rondom hem ontstaan!</p>
<p>De republiek, men wist het reeds, wilde de wereld als een handschoen zoo gemakkelijk omkeeren, en voorwaar het land, dat door het leger van Dumouriez bezocht werd, gaf er de krachtigste bewijzen van.</p>
<p>Van de Fransche grenzen tot in het hartje van België, teekende zich de drie kaal geschoren banen van zijn leger af.</p>
<p>Daar waar de hongerige <hi rend="i">Sansculotte</hi> den voet had gezet, was er niets overgebleven, dan vertrapte akkers, uitgeplunderde schuren, ledig gestolen hoeven en dorpen, geblakerde geraamten van huizen en stallingen.</p>
<p>In de plaats van dit alles had men niets achtergelaten, dan holklinkende proclamatiën, versch geplante vrijheidsboomen, en hier en daar uitzuigende pro-consuls.
<pb n="18"/>En toch begroette men die tuchtelooze benden als verlossers!</p>
<p>Maar Marten dacht op dat oogenblik niet meer aan het kamp, ginds buiten de stad; hij had den kijker laten zakken en leunde met gebogen hoofd, den strakken blik onbepaald voor zich uit richtende, tegen een der pijlers van den toren.</p>
<p>Beelden uit het verledene verdrongen zich voor zijnen geest.</p>
<p>Hoe vriendschappelijk Herman Link zich zoo even getoond had, toch wist Marten Davits zeer wel, dat vroeger het verschil van staatkundige gevoelens de broederlijke genegenheid tusschen beiden sterk gekoeld had.</p>
<p>Dezelfde herberg werd niet altijd meer door beiden bezocht; op de bank, voor de deur van den rijken Link, werd maar zelden eene plaats voor den klokkenist ingeruimd.</p>
<p>Vroeger als Link en Davits in den <hi rend="i">Zoeten Inval</hi>, eenen pot schuimend bier ledigden, of als zij soms onder de hooge boomen, die den stadswal in eene lommerrijke wandeling herschapen hadden, voortstapten, had Link wel eens gezegd:</p>
<p>Uw Huibert moet met mijn Marieke trouwen.’</p>
<p>‘Ja,’ was het onveranderlijke antwoord van den klokkenist geweest; ‘ja, dat zou ik van harte wenschen.’</p>
<p>Blond-Marieke was inderdaad eene schoone partij -, maar Huib deugde niet. Neen, al was hij dan ook vader, Meester Marten moest het bekennen: hij deugde niet.</p>
<p>Marten Davits huiverde bij die gedachte, en hij
<pb n="19"/>wilde de herinnering aan zijnen zoon verzetten, door andermaal den kijker op te lichten en naar het kamp te zien; maar hij kon het denkbeeld niet verdringen.</p>
<p>Bij de geboorte van dien zoon was Marten's vrouw naar een beter leven overgegaan, en de beiaardspeler had al zijne liefde op het kind overgebracht.</p>
<p>Toen het wichtje nog geen woord stamelen kon, nam Marten het reeds op den arm of op den schouder, en klom er meê naar boven - en het kind lachte van tevredenheid, want het hield veel van de klingelende klokken.</p>
<p>Op den toren, rondom Marten's voeten en bij de tonen van het vroolijke klokkenlied, leerde de kleine kruipen, waggelend gaan, loopen en eindelijk klouteren.</p>
<p>Het kroop het eerst langs den houten zetel zijns vaders in de hoogte, om langs daar aan het klavier te geraken en met zijne vuistjes op de houten toetsen te kloppen.</p>
<p>Dat joeg den klokkenist soms de tranen in de oogen; want hij dacht reeds, dat zijn geest in zijn kind was overgeplant; daarbij de knaap had het oog der moeder, - dat lieve oog, waarin Marten als jongeling, als echtgenoot zich met zooveel liefde bespiegeld had.</p>
<p>Als jongske was kleine Huibert op de leuning der galerij geklouterd en had van daar de stad, de Schelde en de menschen willen zien. Hij vond het zoo aardig dat, van boven gezien, de stad aan eene groote doos met speelgoed, de Schelde aan een blauw kronkelend lint en de groote menschen aan kabouters geleken.</p>
<p>De knaap had de vogels nagestaard die in de blauwe
<pb n="20"/>lucht-zee en rond den ranken torentop dreven; hij had de wolken nagespied, die zich aan het spits des torens schenen te zullen vasthechten.</p>
<p>Later was hij met de mijmering van al dat onbegrepene niet tevreden, en het bloed begon te bruisen.</p>
<p>Stout klom hij naar boven - altijd hooger, tot dat hij eindelijk den top bereikte en juichend vijftien of twintig torens telde, die hij, bij helder weêr en op uren afstands, met het bloote oog onderscheidde.</p>
<p>Hij roofde de vogelnesten, die hier en daar in eene holte van den muur verscholen waren, en gaf ze blijde aan Blond-Marieke, dat wel eens met Meester Davits, aarzelend den toren beklom. Om zijnen moed te toonen slingerde Huibert, voor Marieke, als eene slang door het balkwerk heen; om haar te vermaken, klopte hij hier op eene klok en deed haar, buiten het uur, galmen; wierp daar eenen steen naar beneden; kraste ginder haren naam op de gaanderijen en jubelde met het vroolijke beiaardspel meê.</p>
<p>En al was Blond-Marieke dan ook bang, als de hamer donderend het uur bonsde, en al vluchtte zij dan ook, de ooren gestopt, in eenen hoek des torens - toch kwam zij gaarne terug naar boven, en was zij er recht fier op, bij hare kleine gezellinnen, dat zij op dien schoonen hoogen toren mocht komen spelen.</p>
<p>Och, dat was een gelukkige tijd voor Meester Marten geweest!</p>
<p>Een der kanunniken der kathedraal, vatte genegenheid voor den zoon van den klokkenist op en wilde
<pb n="21"/>hem zoo wat latijn leeren; maar de knaap had geen rust en het verbuigen en het vervoegen strookte niet met zijn levendigen geest.</p>
<p>Als koorknaap had men den wilden Huibert reeds moeten wegzenden, om den wijn der ampullen en de duiten van den offerblok niet langer, als bij tooverslag, te laten verdwijnen.</p>
<p>Evenmin kon hij als zanger gebezigd worden. De muziekmeester der kathedraal verloor zijn geduld en op zekeren dag kwam Huib, met vervaarlijk gedruisch, van de trappen des oxaals gerold, waarschijnlijk omdat hij boven een krachtvollen voetzool had gevoeld.</p>
<p>Zoo allengs was de knaap jongeling, en Blond-Marieke, zestien jaren geworden; zij was een lief blauw-oogerke, met een rein en zuiver hart, en had, wat nog al aardig klinkt, een schoonen stuiver in den geldbeugel, die later, door een paar erfenissen, nog moest vermenigvuldigd worden.</p>
<p>Te dien tijde, dacht Herman Link er aan, van die twee een paar te maken.</p>
<p>De mensch wikt en God beschikt!</p>
<p>Meester Marten had den jongen de lessen der schilderschool willen doen volgen, en hem tot een der glorie's van de aloude St. Lucas-gilde maken.</p>
<p>Maar neen, dat ging ook niet. Beurtelings was Huib letterzetter, diamantslijper - maar straatslijper het meeste. De oude brave klokkenist weende er heimelijk om, dat zijn zoon niet meer, als vroeger op den toren kwam; Herman betreurde 't, dat hij des
<pb n="22"/>avonds niet meer, op de steenen bank voor het huis, gezellig kwam buurten; maar Huibert had den geest des tijds ingezogen. Hij bezocht de tooneelvoorstellingen der reizende Fransche tooneeltroepen; hij ging heimelijk ter herberg, hetgeen destijds den jongeling beneden de twintig jaren als een gruwel werd aangerekend, - kortom, Huib Davits genoot in de wereld, door zijn gedrag, den eerbied niet, dien zijnen vader door een onberispelijken levenswandel zich had verworven.</p>
<p>Meester Link mocht dan ook, onder staatkundig en maatschappelijk opzicht, min of meer hervormingsgezind zijn; doch aan eenen zoo vroeg rijpen knaap gaf hij zijne dochter niet.</p>
<p>Zijn Marieke was 's vaders liefde, zijn leven; zij was zijn eenig kind. Op haar had zich, sedert den dood der moeder al de liefde des vaders vereenigd - en in zijn ouden dag zou Herman Link, met een onrustig hart, Marieke's toekomst moeten inzien!</p>
<p>‘Die jongen, zal een visscher in troebel water worden,’ zegden de buren en ze trokken den neus op voor den <hi rend="i">pirouetten</hi>-maker.</p>
<p>'t Was anders een flinke gezel, die Huib Davits! Het bruine haar stond hem mild op het hoofd; zijn oog was glimmend, maar wel wat donker beschaduwd; zijn gelaat was eenigszins gebronsd en dat maakte het oog nog vlammender.</p>
<p>De uitdrukking van zijn gelaat beviel echter niet; er was, scherp toegezien, iets loensch in zijn oogopslag en rond zijne lip speelde een spotachtige glimlach.</p>
<pb n="23"/>
<p>Ja, zóó zag vader Davits hem nu weêr voor zich staan, en de arme man keerde het hoofd om; hij wilde dat beeld niet langer voor hem zien - want dien zoon, dat eenig kind, had hij eens gevloekt; doch in zijn hart had hij hem ook, sedert lang reeds, vergiffenis geschonken.</p>
</div>
<div type="chapter">
<pb n="24"/>
<head rend="h3">II.</head>
<p><hi rend="b">O</hi>p den straatweg, buiten de Kippenpoort, verscheen een trompetter, die, binnen de poort gelaten, recht naar het stadhuis reed, om, namens den Franschen bevelhebber Lamarlière, de vesting op te eischen.</p>
<p>Het volk borrelde ten allen kante stegen en zijstraten uit, en vergezelde den trompetter als in triomf.</p>
<p>Een koning had geen betere intrede kunnen droomen, dan die onbekende, wiens naam zelfs niet eens is bewaard geworden.</p>
<p>‘Leve de verlossers!’ weêrklonk het alom. ‘Leve de Franschen!’</p>
<p>En die kreten galmden onder die poort, waar de Franschen eens, door de burgers van Antwerpen, als honden werden doodgeslagen en boven welke, ter eeuwige gedachtenis nog te lezen stond:</p>
<q rend="bq"><hi rend="sc">aUXILIUM sUIs DeUs</hi>.</q>
<pb n="25"/>
<p>Honderden havelooze straatjongens dansten huilend en schreeuwend, op hunne klompen voor den trompetter, fier als zij waren, den ‘generaal der Franschen,’ den weg naar het stadhuis te wijzen.</p>
<p>Wat werd hij bewonderd door oud en jong; door burgers en dienstmeiden - die trompetter, op zijn mager, wit paard, zonder zadel en een zakband voor toom!</p>
<p>Schavuitachtig zag hij er integendeel uit, even als zijn ros; maar toch vond men paard en ruiter bewonderenswaardig schoon.</p>
<p>Herman Link stond op de Groote-Markt en gaf het sein, om met den hoed te zwaaien en den eersten verlosser te begroeten, die den voet in de oude veste zette.</p>
<p>Dat zag Meester Marten niet, die nog altijd op de galerij van den toren stond; maar kort nadien, steeg er een eindeloos gedruisch tot hem op.</p>
<p>Duizenden menschen wemelde in de straat; in de vensters, op de daken, in de boomen, - overal zaten groepen mannen, hingen groepen straatjongens aan de takken; daar was het een bijenzwerm, beneden op den grond was het een mierennest.</p>
<p>In het midden van die beweging, zag Marten Davits eene rij van tien koetsen, en raadde het wel, dat in deze de wethouders, de wijkmeesters, de hoofdmannen der poorters, de dekens der ambachten gezeten waren - gereed, om den vreemdeling in triomf binnen de wallen te geleiden.</p>
<p>Maar nog trotscher en woeliger werden de straten, want nu kwamen de gilden en burgercompagniën,
<pb n="26"/>met vliegende vaandels en slaande trommen, opdagen; al de manschappen droegen rood, wit en blauwe cocarden - de Fransche kleuren. De burgers hadden ze op hunne hoeden; vrouwen op hare borst, de straatjongens op hunne havelooze kleêren, aan hunne gescheurde mutsen, of op stokken vastgehecht.</p>
<p>'t Was feest, men zag het wel, gansch de stad door, en zij die met een loensch oog den intocht volgden, zwegen en verborgen hunnen wrevel.</p>
<p>En nu begonnen eensklaps de klokken in den toren te spreken; zij klonken luid en vroolijk de verlossers te gemoet, en daagden om zoo te zeggen de Oostenrijkers uit, die het kasteel nog in hunne macht hadden.</p>
<p>Voor de burgers zongen de klokken een welkomslied; voor de <hi rend="i">Vijgen</hi> was het een doodsgelui.</p>
<p>Kort nadien keerde de stoet langs de Kippenpoort terug.</p>
<p>De afdeeling van generaal Labourdonnay, onder het bevel van generaal Lamarlière, brak eensklaps het geïmproviseerd kamp op en richtte zich naar de stad.</p>
<p>De Fransche generaal, die er nog zoo opgepronkt niet uitzag als een Oostenrijksche korporaal, droeg de hem aangebodene stadssleutels, aan eenen strik van driekleurige linten, op de borst.</p>
<p>Een escadron huzaren en jagers te paard, opende den stoet; velen van die ruiters hadden geen zadel op hun paard; bij velen verving een stuk touw den teugel, zooals wij reeds bij den trompetter zagen.</p>
<p>En daarop volgde het Fransche voetvolk - den
<pb n="27"/>haveloosten troep, dien ooit het woelzieke Parijs had voortgebracht.</p>
<p>Bandieten waren het!</p>
<p>Sommigen droegen de blauwe rokken met rood afgezet; de groote hoeden en staarten, de kruislings over de borst geslagen bandeliers - maar dat alles was gescheurd, gelapt, gehavend, vuil, afzichtelijk. Anderen waren gekleed in datgene wat zij op hunnen weg hadden geroofd; zij hadden, niettegenstaande het najaar, nek, borst en armen bloot; de voeten verborgen in met hooi of stroo gevulde klompen of in schoeisels van stroo gevlochten - en toch waren die soldaten lustig en vroolijk.</p>
<p>De wapens bestonden uit eene wilde mengeling van geweren, pieken, bajonetten aan stukken hout bevestigd; sabels, messen, pistolen, bloot in den gordel gestoken.</p>
<p>En die magere afzichtelijke troep zong, onder het binnentrekken:</p>
<lg type="poem">
<l rend="; 1tab"><hi rend="i">Vive le son, vive le son!</hi></l>
<l rend="; 1tab"><hi rend="i">Dansons la carmagnole;</hi></l>
<l rend="; 1tab"><hi rend="i">Vive le son du canon!</hi></l>
</lg>
<p>of wel het lied, dat ze te Jemmapes hadden aangeheven, bij het veroveren der Oostenrijksche schansen:</p>
<lg type="poem">
<l><hi rend="i">Aux armes, citoyens! formez vos bataillons,</hi></l>
<l><hi rend="i">Marchez.... qu'un sang impur abreuve vos sillons.</hi></l>
</lg>
<p>Onze burgerij ontzette bij het zien der woeste, lie-<pb n="28"/>derlijke, geknevelde en gebaarde gezichten; soldaten zonder orde, zonder tucht, een wonderlijk samenraapsel van oud en jong, van grijsaards en mannen in den bloei des levens, jongelingen en knapen.</p>
<p>En het was dit haveloos leger dat de geregelde troepen der Oostenrijkers verslagen had, en zich voorstelde het beschaafde Europa te overrompelen!...</p>
<p>Twee stuks kanonnen, door geraamten van paarden getrokken, volgden de <hi rend="i">Sansculottes</hi>, welke laatsten niet zelden een spottenden blik en een nijdig woord, veil hadden voor die aristocraten, welke achter hen in de tien koetsen volgden.</p>
<p>Waarom gingen die wethouders niet te voet zooals zij? Waartoe ook diende al die luister, al die pracht, al dat klokgedommel?</p>
<p>Marten Davits had van de hoogte zijner galerij, de ontvangst der Franschen op het stadhuis van Antwerpen gezien, en het somber voorgevoel, dat in hem heerschte, was nu nog grooter geworden.</p>
<p>Een luid gestommel op den torentrap deed zich hooren; de klokkenist luisterde met een kloppend hart.</p>
<p>Waren het de Franschen, die zijne dierbare klokken kwamen overrompelen?</p>
<p>Neen; vijf of zes straatjongens borrelden, roepend en schreeuwend, op de galerij.</p>
<p>Het was of de geestdrift der Franschen zich aan de jeugd had meêgedeeld; want zij ook zong, boven gekomen, of ten minste ze radbraakte het afschuwelijke</p>
<q rend="bq"><hi rend="i">Dansons la Carmagnole.</hi></q>
<pb n="29"/>
<p>Een rosse straatkapoen, met borstelig haar, die weinig meer aan het lijf had dan een rood slaaplijf en eene gescheurde broek, maar toch een oud verroest geweer in de kleine vuist klemde, zette zich gebiedend voor den ouden man.</p>
<p>‘In naam der republiek!’ zegde de snaak, dien men Krelis noemde, ‘ge moet de <hi rend="i">Marseillaise</hi> spelen.’</p>
<p>‘Ja, ja, in naam der republiek!’ riepen de anderen.</p>
<p>De oude man stond een oogenblik gansch verbluft. Hij had streng willen zeggen: hoe durven kinderen zóó spreken! Maar hij herinnerde zich, dat de republiek ook de kinderen ontvoogd had.</p>
<p>Toch was hij verwonderd, dat de republiek in Antwerpen reeds zoo grooten voortgang gemaakt had, sedert den intocht langs Kippenpoort, dat de kinderen van de <hi rend="i">Marseillaise</hi> wisten te spreken.</p>
<p>Wel was dat lied hier en daar bekend, dewijl de Vonckisten, door hunne betrekking met de Belgische ballingen, in Frankrijk verblijvende, het herwaarts hadden overgebracht; maar dat straatjongens....</p>
<p>‘De <hi rend="i">Marseillaise,</hi> de <hi rend="i">Marseillaise</hi>, Meester Marten!’ hervatten de kleine rakkers, ‘of we zullen u aanklagen als eene <hi rend="i">Vijg</hi>, als een aristocraat!’</p>
<p>‘Maar, beste jongens!....</p>
<p>Weg met de <hi rend="i">Vijgen</hi>, weg met de aristocraten!’ schreeuwde de rosse Krelis, en deed den vloer onder de kolf van zijn oud geweer dreunen.</p>
<p>‘Wel, zeer wel! mijne kleine, lieve <hi rend="i">Sansculottes</hi>,’ zegde de klokkenist met een fijnen glimlach; maar
<pb n="30"/>gij moet eerst vragen of Meester Davits dat nieuwe deuntje reeds <hi rend="i">kan</hi> spelen. Drommels, ik verwed een oordje, dat geen van u het mij zelfs kan voorzingen.’</p>
<p>‘Maar wij willen het juist van u leeren!’ zegde de rosse deugniet. ‘Indien gij kwaden wil toont, Meester Marten, zal ik u...’ en de knaap klopte met een balddadig gebaar tegen zijn geweer.</p>
<p>‘Ho, ho, dappere republikein! zoudt gij mij zoo lichtvaardig naar de andere wereld zenden?’ lachte de klokkenist. ‘Laat mij ten minste eenige uren leven, om het deuntje te leeren.’</p>
<p>Meester Marten kon don nieuwen oorlogszang wel spelen; maar hij vond het profaan, dat lied aan zijne dierbare klokken te vragen, en die dolzinnige akkoorden door de gewelven van dien baak van het huis Gods, te doen klinken.</p>
<p>‘Nu, speelt dan de <hi rend="i">Carmagnole!</hi>’ hervatte de kleine rosse.</p>
<p>‘Neen,’ zegde Meester Marten;’ ik geef aan ieder van u een paar duiten, en ik speel de blijde marsch, die de <hi rend="i">Vijgen</hi> zooveel schrik aanjoeg en die gij allen, ik ben er zeker van, kunt zingen. En morgen, als 't moet zijn, spelen wij het nieuwe deuntje.... van die nieuwe schavuiten!’ dacht de klokkenist er bij.</p>
<p>De duiten bedaarden de republikeinsche geestdrift; het zegelied der Vonckisten was welkom, en het galmde stout en vroolijk uit den hoogen toren; want Meester Marten was den trap afgedaald, had de deur van zijn houten huiske geopend en zich welwillend aan het klavier gezet.</p>
<pb n="31"/>
<p>Nog andere deuntjes werden aangeheven; vele waren aan de zeden, aan het lijden en verblijden, aan het huiselijk en openbaar leven van het volk verbonden.</p>
<p>Misschien klonken zij voor de laatste maal; want nieuwe zangen - zangen, vol haat en wraak - werden opgedreund en zouden de eersten, zoo naïf, zoo rein, zoo nederig schoon, alom verdringen.</p>
<p>Klinkt dan nog eens, klokken; verkondigt wijd en zijd, gij, zuivere stemmen, dat het oude Nederland nog verkleefd is aan zijne vroegere en zalige herinneringen! Verdoofd kunnen die stemmen worden, door die van den geest des tijds; maar eens, in dagen van vrede en onafhankelijkheid, zullen zij andermaal onze liefde en ons geluk zijn!</p>
<p>Niemand luisterde schier naar de klokkentonen, zoo min beneden, waar men het te druk had met de nieuwe gasten, als boven de groep straatjongens, die reeds hunne republikeinsche grootheid hadden afgezworen, om weêr jongens te worden en juichend langs balken en galerijen te slingeren.</p>
<p>Toen Meester Marten zijn spel staakte, groepeerden de knapen zich rond den klokkenist; zij zaten op de balken van den toren en vertelden, als om strijd, wat zij van de <hi rend="i">Sansculottes</hi> wisten.</p>
<p>De kennismaking scheen reeds volledig te zijn; ten minste naar den gemeenzamen toon te oordeelen, waarop, vooral Krelis, van de nieuwe gasten sprak.</p>
<p>Dat waren soldaten! Eén republikein had honderd Oostenrijkers op de vlucht gedreven! - en de oogen
<pb n="32"/>van den rossen knaap blonken als vuur, toen hij die moedige daad vertelde.</p>
<p>En ze hadden buiten de poort, drie ossen geslacht en ze letterlijk, met huid en haar, opgegeten; en bloed dronken ze als wij het schuimend gersten-bier.</p>
<p>En ze hadden Herman Link vriendelijk verzocht zijne schoenen uit te doen, en een die barvoets ging, had ze in een omzien aangetrokken, en nog riep Meester Link: ‘Leve de republiek!’ En Meester Herman kon op zijne grijze kousen naar huis wandelen.</p>
<p>De oude man neep de lippen bijeen en knikte bedenkelijk; want hij hoopte wel dat die aardigheden zijnen vriend zouden bekeeren.</p>
<p>En in 't voorbijgaan nam er een den hoed van Neel den mandenmaker af, zette hem op zijn eigen hoofd en ging er meê door - en Neel riep, bleek als de dood: ‘Leve de republiek!’</p>
<p>En het volk lachte....</p>
<p>‘En ik,’ zegde een der schavuiten, met zwart kroesselhaar en donker oog; ‘ik heb meester Pennekepik, de pruik van zijn kalen knikker gestooten, omdat hij de <hi rend="i">Carmagnole</hi> niet dansen wilde.’</p>
<p>‘En ik,’ riep de rosse, ik heb mijns vaders geweer genomen, en ik heb in de rangen gemarcheerd, en een republikein heeft mij lachend bij het oor getrokken.’</p>
<p>‘En bij meester Link zijn er vijf ingekwartierd, en Blond-Marieke was zóó bang, dat ze de vlucht heeft genomen.’</p>
<p>‘Ik ben niet bang van de republikeinen!’ zegde de
<pb n="33"/>rosse trotsch, en rammelde weêr met zijn verroest geweer.</p>
<p>‘Ik ook niet!’ riep de zwarte kroeskop.</p>
<p>‘Als ik groot ben word ik ook soldaat,’ pochte de rosse. ‘Ik wil ook vechten, ossen slachten, hoeden afslaan en schoenen doen uittrekken.’</p>
<p>‘Als ik groot ben?’ zegde de kroeskop. Neen, ik vraag morgen reeds om tamboer of trompetter te worden. Het liefst van al trompetter.’</p>
<p>‘Ik vraag niets,’ riep een derde; ‘ik ga met de republikeinen meê....’</p>
<p>‘Ja?’ spotte een andere, ‘en dan komt uw vader met den spanriem!’</p>
<p>En de kleine republikeinen waren op het punt van elkander aan 't lijf te willen, hadde Meester Marten den vrede niet verkondigd en de rust in die nieuwsoortige Nationale Conventie niet hersteld.</p>
<p>De zwarte kroeskop deelde niettemin eenige broederlijke klappen rond, waarop een paar jonge <hi rend="i">sansculottes</hi> begonnen te janken.</p>
<p>‘Kom nu!’ hervatte de rosse, die zeer zeker de aanleider van de bende was; ‘wij gaan beneden, en republiek spelen in de straat.’</p>
<p>‘Hoerrah!’ weêrklonk het door den toren en de rosse schavuit zwaaide met het oud geweer.</p>
<p>Nog eenigen tijd hoorde Meester Marten het gedruisch der zich verwijderende voetstappen en het gehuil der jongens.</p>
<p>In den toren heerschte nu weêr stilte; men hoorde niets dan den zwaren tik van het uurwerk en de wind,
<pb n="34"/>die soms akelig somber door de hooge gewelven bromde.</p>
<p>De klokkenist was bedroefder dan te voren.</p>
<p>Het bezoek der jongens had hem reeds een flauw denkbeeld doen opvatten van 't geen er beneden voorviel, en als hij zoo wat geglimlacht had om de pruik van den schoolmeester en de schoenen van Meester Link - twee hervormingsgezinden - dan toch had hij zijn hart sneller voelen kloppen, bij het vernemen dat Blond-Marieke de vlucht had genomen.</p>
<p>Blond-Marieke! och, die naam was immers vroeger een der beelden in zijne droomen geweest; vroeger, toen hij nog een zoon had....</p>
<p>Davits zette zich op eenen der balken neêr, en liet het hoofd in zijne opengespreide hand rusten.</p>
<p>'t Was wel de naam van Blond-Marieke, welke in hem, beelden van het verledene opwekte.</p>
<p>Geruimen tijd had Meester Marten aan de gezegden der buren, en vooral aan vader Link - die zoo bitter jegens zijnen zoon was geworden - niet geloofd; maar eindelijk moest hij de waarheid erkennen.</p>
<p>Zijn Huibert was een straatslijter, een deugniet geworden; maar die slim genoeg was, zijn gedrag geruimen tijd verborgen te houden.</p>
<p>Allengs kwam de zoon des avonds, later thuis. Dat griefde den vader nog dieper, dan dat hij zoo wispelturig was geweest in het kiezen van een ambacht.</p>
<p>Hij toch was een burger van den goeden stempel, opgevoed in eerbied voor zijne ouders, in gehechtheid
<pb n="35"/>aan de voorvaderlijke zeden, eenvoudig, oprecht, godsdienstig, en die denkbeelden had hij in zijnen zoon willen overgeplant zien.</p>
<p>'t Is waar, de zoogezegde wijsgeerige invloed had reeds een harden stoot aan die oude zeden en gewoonten toegebracht; maar al wat braaf en burger was, hield er zich nog stevig aan vast.</p>
<p>Jongens van Huibert's ouderdom mochten de herberg nog niet bezoeken, en het waren ook maar sommige burgers, der hervormingsgezinde denkbeelden toegedaan, die den twintigjarigen ‘knaap’ in hun gezelschap konden dulden.</p>
<p>De smeekgebeden van vader Davits werden niet aangehoord; Huibert luisterde er zelfs niet naar en de schouders optrekkende, ging hij heen als de klokkenist het waagde hem een ‘sermoen’ te doen.</p>
<p>Marten Davits herinnerde zich nog levendig den dag, toen hij eens in de oude, met engelenkoppen, saters en eikenloof besnedene kas, zijnen spaarpot onderzocht, en er meer dan tien patakons ontbraken....</p>
<p>De klokkenist zweeg; maar weinige dagen nadien opende hij andermaal bevend de oude kas - bevend, want hij vreesde zijn kind nogmaals op diefstal te zullen betrappen.</p>
<p>De kleine schat verminderde zichtbaar, en toen de vader den zoon, met tranen in de oogen, daaromtrent ondervroeg, gaf hij hem een norsch antwoord.</p>
<p>Och, zoo had nooit, in zijnen tijd, een kind tot zijnen vader gesproken!</p>
<pb n="36"/>
<p>Eens, in den winter, had de klok elf geslagen, en de zoon was nog niet thuis; de vader zat bij den uitgedoofden haard en het kleine olielampke, dat op de eikenhouten tafel stond, wierp een droevig licht door de woonkamer.</p>
<p>Meester Davits nam zijn besluit; hij trok zijn wijden overjas aan, nam zijn lantaarntje in de hand - 't geen te dien tijde onmisbaar was - en waagde zich in de straat, om zijnen zoon op te sporen.</p>
<p>De sneeuw had gansch de stad in een wit doodkleed gehuld.</p>
<p>Zwart staken de gevels der donkere huizen tegen het helderwitte van de sneeuw af. Geen licht brandde in de straten, tenzij hier en daar een flauw pitje - een glimwormke - voor een heiligen-beeld op den hoek der huizen. 't Was als eene stad der dooden, een met ontelbare graven overdekt kerkhof, boven hetwelk hier en daar eene graflamp hing te waggelen.</p>
<p>De wachter op den hoogen toren blies op zijnen hoorn, en er was zelfs geen echo die den toon herhaalde.</p>
<p>Waar ging Meester Marten heen? Hij wist het zelf niet; maar binnen, in die donkere kamer, kon hij zijnen zoon niet blijven wachten.</p>
<p>De klokkenist had hier en daar aan een huis geluisterd, waar hij dacht dat zijn zoon vertoeven kon; doch niets kwam eenig leven verraden.</p>
<p>Een dof gedruisch naderde; eene zwarte gestalte verscheen in de verte, op de witte sneeuw; een licht-<pb n="37"/>punt danste flauw over het witte doodkleed, even als een dwaallicht.</p>
<p>Meester Davits verborg zich in de schaduw van een breeden luiffel, en tegen de deur van een der huizen.</p>
<p>'t Was de nachtwacht, de <hi rend="i">hannekenuit</hi>, gedoffeld in een zwaren mantel, eene piek in de eene, de lantaarn in de andere hand.</p>
<p>Een groote, zwarte doghond vergezelde den wachter.</p>
<p>De waker zong, onder het langzaam voorbijgaan, het eentonig lied van het uur, en dat klonk inderdaad als een uilengeschreeuw op het wijde kerkhof; de hond snuffelde in het ronde.</p>
<p>De eerste zou den zoekenden vader zijn voorbijgegaan; de tweede niet. Grommend en met borstelig haar stond het dier voor de deur, waar de klokkenist zich verborg.</p>
<p>‘Wie daar?’ riep de nachtwacht, een reusachtige kerel.</p>
<p>‘Goed volk!’ was 't antwoord van den man, die zijne lantaarn onder zijnen winterjas had verborgen.</p>
<p>‘Kom hervoor!’ gebood de <hi rend="i">hannekenuit.</hi> ‘Hier Turk!’ en de man lichtte zijne lantaarn op, om den nachtwandelaar in het aangezicht te kunnen zien.</p>
<p>‘O, zijt gij het, Meester Davits!’</p>
<p>‘Ik zelf, Duivel!’ was 't antwoord, want de klokkenist kende den waker zoo goed, dat hij hem vrijmoedig met zijnen bijnaam aanduidde.</p>
<p>‘Hoe sukkelt gij nog zoo laat op straat, Meester klokkenist?’</p>
<pb n="38"/>
<p>‘Ik zoek....’</p>
<p>‘Ik weet wat gij zoekt, Meester!’ hervatte de man.</p>
<p>De klokkenist zweeg.</p>
<p>‘Gij zoekt uwen zoon, niet waar? Ik ken al die brave jongens, die niet op geregeld uur naar hunne kooi gaan!’ en de Duivel lachte.</p>
<p>‘Kunt gij mij niet zeggen, waar ik hem vinden zou?’ vroeg Meester Davits, op schier smeekenden toon.</p>
<p>De Duivel grinnikte iets tusschen de tanden.</p>
<p>‘Neen, dat kan ik niet; als ik hem aantref, zal ik hem achter de traliën moeten brengen.’</p>
<p>‘Gij zegt....’</p>
<p>‘Ja, dat doet u beven, Meester; maar zoo luidt de ordonnancie van den Schout. 't Zijn schavuiten, die 's nachts rond zwadderen....’</p>
<p>‘Indien ik u een paar schellingen geef,’ fluisterde de vader, ‘zult gij dit niet doen en hem integendeel naar zijns vaders huis geleiden.’</p>
<p>De Duivel zegde niets, maar stak de hand uit, een bewijs dat de ordonnancie nog zoo streng niet was; en bij den rooden schijn der lantaarn, vielen hem niet twee, maar vier zilverstukken, in de hand.</p>
<p>‘Kunt ge mij niet zeggen waar mijn zoon zoo laat vertoeft.’</p>
<p>‘Heden niet.’</p>
<p>‘Morgen?’</p>
<p>‘Dezer dagen. Ga nu naar huis; vertrouw op den Duivel en zeg geen woord van dit alles. Goeden nacht!’</p>
<pb n="39"/>
<p>Goeden nacht! dat klonk den ouden man spottend in de ooren.</p>
<p>De Duivel ging langzaam de straat in, en zong weêr zijn eentonig lied.</p>
<p>Meester Davits trad in eene zijstraat, om naar huis terug te keeren; diep ontroerd stapte hij over den besneeuwden weg voort, en hield nog altijd zijne lantaarn zorgvuldig verborgen.</p>
<p>Op eenigen afstand flikkerde andermaal een licht in de duisternis; het wierp een rooden glans over de sneeuw, en, nader tredende, loste zich tegen den donkeren muur een groot Maria-beeld op, dat, met gebogen hoofd, naar de knielbank, beneden aan de voeten geplaatst scheen te zijn.</p>
<p>Onder het beeld was een offerblok vastgeklonken, in welken de geloovige soms eene aalmoes voor den arme vallen liet.</p>
<p>Meester Marten kende die plaats wel, en hij wilde daar, al was het dan ook nacht, een oogenblik nederknielen, en de Moeder-Maagd bidden, die ook eens angstig naar haren Zoon had rondgezocht.</p>
<p>Twee zwarte schaduwen schoven bliksemsnel langs de muren weg, en toen de klokkenist voor het beeld stil stond, zag hij de sneeuw vertrapt, den gebroken offerblok op den grond liggen, en het beeld balddadig geschonden.</p>
<p>Eene huivering liep den braven man over de ledematen; een oogenblik vroeger, en hij had de schurken op heeter daad betrapt.</p>
<pb n="40"/>
<p>Dat was nu reeds jaren geleden; maar toch deed hem, de herinnering aan dien nacht, nog sidderen.</p>
<p>Werd hij niet, op eenige stappen van dat beeld, als de dader van den diefstal aangehouden, weggevoerd, opgesloten, en had hij niet, eenen ganschen nacht, omringd van ‘rapaille’ en schavuiten moeten doorbrengen?</p>
<p>Toen het daglicht was aangebroken, scheen ook het licht der onschuld voor hem: men kende den eerlijken man te goed! Maar met een gebroken hart keerde hij naar zijne woning terug, waar zijn zoon haveloos en in dronken toestand, op de houten zitbank lag uitgestrekt.</p>
<p>Naast hem lag een breekijzer en op den grond lagen eenige duiten.</p>
<p>Meester Davits vermoedde eerst, en begreep welhaast alles: die kleine munt was de penning der armen, de penning van weduwe en wees: 't was het overschot van het bloedgeld....</p>
<p>Och, wat was die herinnering nog levendig en wreed voor den ouden klokkenist!</p>
<p>De brave man stortte nadien heimelijk eene kleine som, zooveel hij dacht dat de inhoud van den offerblok kon beloopen, in de hand der armen, en het gras groeide over die heiligschennis.</p>
<p>Maar de Duivel glimlachte, wanneer hij den armen vader nadien zag. Hij vermoedde iets; maar de klingelende zilverstukken, in den rooden lichtglans geteld en misschien ook wel de achting voor Davits, deden hem zwijgen.</p>
<pb n="41"/>
<p>‘Meester Link had wel gelijk,’ dacht de oude man. De jongen is zeker het brave Blond-Marieke niet waard, en toch, nog niet lang geleden, scheen zij hem waarachtig lief te hebben....’</p>
<p>Nu, Meester Link en Blond-Marieke wisten niets van het wanbedrijf, en Gode zij dank!</p>
<p>Op zekeren avond, 't was reeds elf ure, viel de hellebaard van Lokker, bijgenaamd de Duivel, op Meester Marten's deur; 't was niet om zich te overtuigen dat de deur</p>
<q rend="bq">‘.... <hi rend="i">of daer het slot is met den grendel veur</hi>,’</q>
<p>zooals pater Poirters ergens gedicht heeft; maar wel, om den klokkenist te verwittigen.</p>
<p>Deze opende de deur, en toen de Duivel, bij het turfvuur gezeten was en zijne knokkelige vingers warmde, zegde hij:</p>
<p>‘Weet ge nu waar uw Huibert zijne avonden en nachten doorbrengt?’</p>
<p>‘Neen!’ mompelde de vader, en zijn hart klopte van angst.</p>
<p>‘Weet gij 't niet?’ en er lag over het grove, gebronst wezen iets kouds, dat den ouden man deed sidderen.</p>
<p>‘Ik verwacht mij aan alles!’ antwoordde de bleeke vader kalm.</p>
<p>‘Zoek hem des nachts in het <hi rend="i">Boerenkwartier.</hi>’<note n="(1)" place="foot">De Haven, zegt een schrijver, bestond destijds zoo min als de Dokken. ‘De plaats, waar zij in 1809 werden gegraven, was toen bewoond door eene bevolking, onder welke men zich nauwelijks bij avondtijd durfde begeven, uit vreeze van aangerand te worden. Deze streek droeg den naam van <hi rend="spat">Boerenkwartier</hi>.’</note></p>
<pb n="42"/>
<p>Dat was een harde slag voor den braven man.</p>
<p>‘Dat kan niet zijn,’ mompelde hij,’ mijn zoon is zoo diep niet gezonken.’</p>
<p>Er speelde een glimlach op de lippen van Lokker.</p>
<p>‘'t Is echter zoo; daar huist hij met een aantal rabauwen, jonge losbollen, visschers in troebel water, wien alles in den weg staat, zelfs onnoozele offerblokken.’</p>
<p>‘Zwijg, zwijg!’ en de eerlijke klokkenist greep onstuimig de hand van den Duivel vast, liet daarna het hoofd op de borst zakken, en staarde in de wiegelende vlammen van het vuur.</p>
<p>Toen de man het hoofd oplichtte, zag de nachtwaker dat de oogen vol tranen stonden.</p>
<p>‘Zijt gij er zeker van, Lokker?’</p>
<p>‘Ja zeker. Hij tuischt, twist en drinkt er, in gézelschap van politieke rumoermakers, lichtvinken en schavuiten. Slecht gezelschap, Meester Davits; slecht gezelschap!’</p>
<p>De oude man bedekte de oogen met de twee handen en snikte, maar dat ontroerde den nachtwaker niet. Deze strekte bedaard de hand uit naar de tinnen bierkan, die op de tafel stond, en dronk een paar malsche teugen.</p>
<p>‘Ik heb u gezegd, wat gij verlangd hebt te weten,’ zegde de Duivel na eene poos.</p>
<p>‘Gij deedt wel, al heeft uwe meêdeeling mij diep, zeer diep gewond; doch dat is niet uwe schuld.’</p>
<p>Maar de man begreep nog niet juist, dat de Duivel iets anders met die woorden beoogde.</p>
<pb n="43"/>
<p>‘'t Heeft me veel moeite gekost....’ hervatte hij. ‘Niemand kon me rechtstreeks over dit alles inlichten....’</p>
<p>De klokkenist antwoordde niet; maar de nachtwaker zag nu naar de oude kas, als wenschte hij dat ze open spronge en de beloofde schellingen in zijne hand zouden vallen.</p>
<p>‘Het kostte mij menigen pot bier....’ zegde hij andermaal, weifelend.</p>
<p>De oude man lichtte het hoofd op; hij begreep wat de Duivel wilde. Davits stond op en haalde nogmaals een paar schellingen uit de kas, en de kleine oogen van den nachtwaker volgden flikkerend de minste beweging.</p>
<p>Toen het geld in zijne zakken verdwenen was, verliet hij de bank, greep nogmaals naar de bierkan, schopte zijnen Turk wakker die bij het vuur lag, den ruigen kop op de voorpooten rustend, en maakte zich gereed om heen te gaan.</p>
<p>De man had echter nog iets te zeggen; maar dat scheen moeilijk over de lippen te willen komen; want Lokker had onder het ijskoude omhulsel een hart, dat voor eene goede ingeving geschikt was, en de mededeeling, welke hij te doen had, moest den ouden man nog dieper grieven dan de eerste.</p>
<p>Nu stond hij in de opene deur, en de wind joeg de dwarrelende sneeuw naar binnen.</p>
<p>‘Gij weet, wat er in den vooravond op het kerkhof is gebeurd?’</p>
<pb n="44"/>
<p>‘Eene grafschennis!’ zegde Meester Marten, onverschillig voor iets dat hem nu minder aanging.</p>
<p>‘Ja, schavuiten hebben het graf der rijke Spaansche, over eenige dagen begraven, geopend, het lijk opgehaald en de vingers afgesneden, om de ringen meester te worden.’</p>
<p>‘'t Is afschuwelijk!’ mompelde de klokkenist.</p>
<p>‘Er is geen eerbied meer in de menschen, zoo min voor de dooden als voor de levenden. Weet ge, Meester Davits, dat men op het spoor der dieven is?’</p>
<p>‘Neen; maar ook Duivel, dat is mij onverschillig op dit oogenblik.’</p>
<p>De wind bulderde door de straat, en joeg een nieuwen sneeuwstorm door de half geopende deur.</p>
<p>De Duivel kwam een stap vooruit en deed de deur andermaal toe.</p>
<p>‘Meester Marten ik ben al te goed voor u’, zegde de <hi rend="i">hannekenuit</hi>;’ als de Schout het wist....’</p>
<p>De klokkenist werd opmerkzaam; zijn hart klopte en moeilijk richtte hij zich op.</p>
<p>‘Is er iets, Duivel?....’ vroeg hij met eene stem die de diepste ontroering verried.</p>
<p>‘Ja, er is iets, wat ik u nog niet heb durven zeggen. Men zoekt het spoor van uwen zoon.’</p>
<p>‘Van mijnen zoon?’</p>
<p>‘Als plichtig aan grafschennis. Dat is erg, Meester Davits. 't Staat als delict gelijk met kerkroof, en kerkroovers worden ‘metten viere geexecuteert,’ of ‘metter galge ghepunieert.’</p>
<pb n="45"/>
<p>Wat was er verder gezegd, verder gebeurd? De brave klokkenist wist het niet: hij viel in bezwijming en toen hij tot het bewustzijn terug kwam, was het donker in de woonkamer, en er schoten enkel soms nog eenige kleine vlammen in den haard op.</p>
<p>De slag was zwaar geweest, en des te zwaarder, dewijl Meester Marten zelve de eerste aanklager van het feit was. Hij toch had drie zwarte gestalten over den muur van het kerkhof zien klauteren en in de schaduwen der huizen verdwijnen; 't waren de grafschenders. En een dezer zou nu zijn eigen zoon zijn!</p>
<p>Toen de morgen zijn eerste schemerlicht in het huis wierp, zat de vader nog besluiteloos in den hoek van den haard.</p>
<p>Eensklaps werd er driftig op de deur geklopt; Meester Marten ging open doen, en bleek, blootshoofds, de haren in wanorde, schoot Huibert binnen.</p>
<p>Men had hem dicht op de hielen gezeten, doch eenige straten van daar zijn spoor verloren.</p>
<p>‘Ongelukkige!’ riep de vader, ‘wat komt gij hier zoeken!’</p>
<p>‘Ze zullen mij vangen!’ stamelde de vluchteling, diep ontsteld.</p>
<p>En durft gij nog in het huis van uwen vader komen!’ zegde Davits streng.</p>
<p>Meester Marten stond recht; zijne oogen vonkelden: zijn gelaat was bleek, wit als een lijkdoek; zijne handen waren krampachtig gebald. De goede en geduldige vader was, bij het zien van zijnen zoon, een onbarmhartige wreker geworden!</p>
<pb n="46"/>
<p>‘Grafschender, kerkroover, dief!’ riep de vader,’ gij hebt mij het geluk en den vrede ontnomen; mijn hart gebroken, mijnen naam onteerd!’</p>
<p>En Meester Marten greep zijnen zoon bij de keel, en niettegenstaande de geweldige beweging, welke Huibert maakte, hield hij hem met eene stevige vuist vast.</p>
<p>‘Laat mij, laat mij los; zij zullen komen en mij naar de gevangenis slepen!’ kermde de jongeling.</p>
<p>‘Ik, uw vader, zou u zelf aan het gerecht moeten overleveren; maar neen ik laat u aan uw lot over!’</p>
<p>En terwijl Meester Marten den forschen knaap met de eene hand vasthield, opende hij met de andere de deur en wierp ze open.</p>
<p>‘Van hier, van hier! Ik stoot u de wereld in, en er kome van u wat het wil; gij hebt geen vader, gij hebt geen huis, gij hebt geenen naam meer. Wees gevloekt! gevloekt....’</p>
<p>En met een geweldigen stoot, wierp de vader den zoon de straat in en sloeg onstuimig de deur toe.</p>
<p>Dan was de overspanning des vaders voorbij, en de eerlijke Davits viel in den ouden leuningsstoel neêr en stamelde snikkend:</p>
<p>‘Ik heb geen zoon meer!’</p>
<p>Lange weken werd de vader door eene ijlende koorts te bed gehouden; van den rand des grafs keerde hij weêr, en toen hij, eindelijk tot bezinning gekomen, de oogen opsloeg, zag hij aan zijne legersteê een zoeten engel zitten, die sedert langen tijd, eene liefdezuster voor hem was geweest.</p>
<pb n="47"/>
<p>'t Was Blond-Marieke....</p>
<p>Huibert Davits was verdwenen. Was hij, niettegenstaande alle waakzaamheid, ontsnapt? Was hij verdronken in het overzwemmen der stads-grachten? Had hij zich vermoord en rust gezocht tegen het ontwaakte geweten, in den diepen waterschoot der Schelde?</p>
<p>Niemand wist het, en er waren nu reeds acht jaren verloopen.</p>
<p>De vader had de achting der burgerij, en ook zijn ambt behouden, en vriendschap en eerbied voor den eerlijken kunstenaar hadden de wonde allengs geheeld.</p>
<p>Waarom brak ze juist op dien dag weêr open? Waarom verdrongen zich al die afschuwelijke beelden nu weêr voor zijnen geest? De toren was er meê bevolkt en de klokken hadden dien dag klanken, in welke Marten Davits, stemmen uit het verledene meende te herkennen.</p>
<p>Och, waarom had de goede God hem niet tot zich geroepen, toen de ziekte hem, nu acht jaren geleden, neêrsloeg!</p>
<p>Met gebogen hoofd en beklemd gemoed, sloot Meester Davits zijn beiaardhuiske, en daalde langzaam den steenen kronkeltrap af.</p>
<p>De najaarswind huilde droevig door de bogen des torens en schiep er de wonderlijkste geluiden; 't waren als klagende stemmen van onzichtbare wezens, die langs Davits heen, boven en onder hem voortdreven; 't was of elk geluid op dien toren, welken hij van zijne jeugd af beklom, hem vreemd was geworden.</p>
<pb n="48"/>
<p>En toen de klokken boven zijn hoofd begonnen te rammelen, stond de oude man plotseling en met kloppend hart, stil; want 't was of die klokken op dat oogenblik hem toeriepen:</p>
<p>‘Gij zult hem weêrzien - weêrzien - weêrzien!’</p>
</div>
<div type="chapter">
<pb n="49"/>
<head rend="h3">III.</head>
<p><hi rend="b">H</hi>et huis, <hi rend="i">het gouden Kompas</hi>, van Meester Link, was eigenlijk geen winkel meer; want sedert vele jaren dat de Schelde gesloten was, hadden de scheepslieden geene kompassen, scheepskijkers, of andere soorten van werktuigen meer noodig.</p>
<p>Toch waren er nog eenige dezer voorwerpen aanwezig, en de winkel van Link diende nu eigenlijk tot voorhuis.</p>
<p>Nu, Herman had dien handel juist niet noodig om te leven. 't Was een stijf gezeten burger, met een aantal eigendommen en buiten de stad gelegene gronden, die een goeden stuiver rente opbrachten.</p>
<p>Niettemin werden de gebruiken van 's vaders tijd nog altijd in het oog gehouden: des morgens werd de
<pb n="50"/>bovendeur wijd geopend en de onderdeur op de klink gezet.</p>
<p>De winkel was maar somber, want de vensters met kleine ruiten - de burgerij zou geene andere hebben gebezigd - gaven niet veel licht; de vloer was kraak zindelijk, net rood geschuurd en boven aan den balk stond een klein gekleurd Lieve Vrouwe beeld - de patrones van den schepeling - voor hetwelk zaturdag 's avonds een lichtje brandde.</p>
<p>Ieder avond in den winter, brandde er nog, even als in 's vaders tijd, eene olielamp op de toonbank, al kwamen er dan geene koopers in <hi rend="i">het gouden Kompas.</hi></p>
<p>Herman Link was, zoo als wij gezien hebben, wel wat hervormingsgezind; maar aan zijn huiselijk leven had hij toch nog niet willen raken.</p>
<p>Behalve door den huisheer en Blond-Marieke, was <hi rend="i">het gouden Kompas</hi> bewoond door eene oude dienstmeid, Martha geheeten, die, 't geen nu niet meer het geval is, beschouwd werd als tot de familie zelve te behooren.</p>
<p>Het huis was in steen gebouwd en had eenen puntgevel, op welken een vergulde bol, met uitschietende stralen, in het licht glinsterde. 't Was, kortom, een schoon burgerhuis, en geen wonder dan ook, dat er een halfdozijn Fransche verlossers werden ingekwartierd.</p>
<p>Toen Meester Link op zijne kousen - want de eerste tol dien hij betaalde, bestond, zoo als wij weten, in zijne schoenen met zilveren gespen - thuis kwam, vond hij zijne woonkamer door een aantal Fransche soldaten ingenomen.</p>
<p>Ze deden, rechtuit gezegd, alsof ze thuis waren en
<pb n="51"/>bekommerden zich weinig om de oude dienstmeid, al spookte deze dan ook tegen die ‘ratten,’ die alles ten onderste boven wierpen, niets ontzagen, niets spaarden, en geen aandacht gaven op de netheid hier, op de meubels daar, op de fatsoenlijkheid van haar 's meesters huis in 't algemeen.</p>
<p>In de gewone huiskamer, onder den breeden schouwmantel was een groot vuur aangelegd, zooveel hout, kool en turf als men anders in eene gansche week verbrandde.</p>
<p>Een uur te voren blonk het ijzeren vuurgereedschap, met koperen knoppen nog als diamant, en de witte, porceleinachtige ticheltjes met purperen bloemen en figuren, aan den haard, waren zuiver als een spiegel. Nu was alles zwart geblakerd, bevuild, met asch bemorst of door den rook bewasemd.</p>
<p>Een der kerels, met een vuilen rooden zakdoek om het hoofd gebonden en opgestroopte mouwen, was bezig met een groot stuk vleesch te bereiden, dat hij in de pan met langen steel zou laten braden.</p>
<p>Martha had hem grommelend van dat kokswerk willen ontlasten, maar hij fronste dreigend de rosse wenkbrauwen en had iets gemompeld dat donderde en kraakte.</p>
<p>Een andere soldaat kwam juichend uit den kelder, met een armvol flesschen Couteau-morin, Tours-tête en Suranson.</p>
<p>Een derde was bezig met eene kas te ledigen, in welke voortreffelijke rookworst en ham geborgen waren.</p>
<pb n="52"/>
<p>Nog maar eenige oogenblikken waren de verlossers meester in huis en reeds waren stoel, vloer en tafel afzichtelijk bemorst door geplasten wijn en bier; er lag aarden- en glaswerk en erger dan dat, Saksisch porcelein verbrijzeld op den grond.</p>
<p>Boven hoorde Herman een geweldig gestommel.</p>
<p>‘De ratten zitten overal,’ schreeuwde Martha, ‘onder in den kelder gelijk boven op den zolder!’ en toen Link zich voorstelde den trap op te klimmen, om te zien wat zijne gasten uitvoerden, kwamen deze juist van boven.</p>
<p>De <hi rend="i">Sansculottes</hi> hadden zich in de beste kleêren van Meester Link uitgedost.</p>
<p>De man was er in 't geheel niet meê opgezet, die schurftige kerels in zijn fijn lakenschen en fluweelen kleedsels te zien, die Link enkel droeg als het Hoogtijd was, en met hoe veel zorg werden zij dan nog gedragen!</p>
<p>Maar och, wat wilde hij er tegen in brengen, al gingen die rakkers dan ook onmiddellijk en zóó gekleed, den rossen kok een handje helpen.</p>
<p>De oude Martha was er ten hoogste over verontwaardigd en zij alléén had den moed, om tegen die huiselijke wanorde uit te varen; doch men greep lachend de oude <hi rend="i">citoyenne</hi> bij den arm en zette haar aan de deur, waar zij een gevecht aanging met de straatjongens, die haar de <hi rend="i">Carmagnole</hi> wilden doen dansen.</p>
<p>Herman Link wandelde nog altijd, miskend en verstooten, op zijne kousen in het huis rond: hij had waarachtig geen steen meer om zijn hoofd op te laten
<pb n="53"/>rusten en begon, op zeer krachtige wijze, de verlossers naar de maan te wenschen, toen hij juist den kerel met opgestroopte mouwen en den rooden zakdoek om den verwarden haarbos, in den weg liep.</p>
<p>‘Wie zijt gij?’ vroeg de geïmproviseerde kok, terwijl hij Meester Link scherp in het oog staarde.</p>
<p>‘Wel, ik ben....’ zegde de man, bevreesd achteruit gaande, altijd gevolgd door den republiekein, die hem strak in de oogen keek.</p>
<p>‘Spreek op!’</p>
<p>‘Ik ben de meester van 't huis!’ stamelde Link, in zijn gebroken Fransch. ‘En ik zon u verzoeken....’</p>
<p>Voor alle antwoord greep de soldaat Meester Link bij den schouder, en klampte hem zóó vast, dat de man kon denken, onder eenen tijgerklauw gevallen te zijn.</p>
<p>Onstuimig trok hij den huisbaas voort, deed eene kamerdeur open en stiet, of liever wierp hem binnen.</p>
<p>Een nieuw tooneel deed zich daar voor Meester Herman op.</p>
<p>In zijne schoone met goudleêr behangen kamer, die enkel op hooge feestdagen geopend werd, brandde een groot vuur.</p>
<p>Bij de tafel, met kunstig gedraaide pooten en deels door een zwaar, rood gebloemd kleed overdekt, was een stoel met rood damasten kussen geschoven, en op de tafel zelve stond het zilveren komfoor met vuur, de tabaksdoos en een likeurkelder, waarbij een volgeschonken glas cognac.</p>
<pb n="54"/>
<p>Eene flesch Tours-tête was ontkurkt, doch scheen den bewoner der kamer niet gesmaakt te hebben.</p>
<p>De fijne witte mat, welke de karmozijn roode steenen tot verre rond de groote tafel bedekte, was besmeurd en bevuild.</p>
<p>De glazen kas, met sierlijk porcelein, was geopend en een der groote glazen was, in eene ster met stralen gebersten.</p>
<p>Aan het venster stond een kerel, in een versleten blauw kleed en met rood passementwerk afgezet, dat echter hier en daar in bellen loshing; de breede, driekleurige sjerp om het middel, toonde den officier aan.</p>
<p>De man leunde tegen het venster, en had de fijn geplooide gordijntjes ineen gedraaid en ze in de koperen gordijnroede opgestoken.</p>
<p>Het was een groote, grove kerel, met kleine oogen, gebronsd gelaat, over welk een breed, rood litteeken - een sabelhouw - liep.</p>
<p>‘Zijt gij de meester van het huis?’ luidde de vraag.</p>
<p>‘Ja, Mijnheer,’ mompelde Link.</p>
<p>‘Zeg, <hi rend="i">citoyen!</hi>’ bulderde de officier. ‘De tijd der aristocraten en heiligen is voorbij. Daarom zult gij wèl doen, die zoogezegde hemelsche <hi rend="i">citoyenne</hi>, dáár’ - en de kerel wees op een Maria-beeld boven de schouw - ‘te doen verdwijnen.’</p>
<p>De man wierp een bedrukten oogopslag naar het beeld. Neen, zóó had hij zich de verlossers niet voorgesteld!</p>
<p>‘Uw naam is Herman Link?’</p>
<p>‘Ja, <hi rend="i">citoyen.</hi>’</p>
<pb n="55"/>
<p>De officier, zonder de korte pijp uit den mond te leggen, trok een stuk papier uit den zak, en de oogen op Link gevestigd houdende, zette hij zijne ondervraging voort:</p>
<p>‘Gij zijt rijk, want gij bezit tien of twaalf huizen, die gij aan hoogen prijs verhuurt. Gij staat bekend als een uitzuiger van den arme en den kleinen burger, als een aristocraat en hevig aanhanger van die versleten afgodenleer der heiligen.... Zwijg, gij ziet dat ik volkomen onderricht ben.’</p>
<p>‘Maar, kommandant....’</p>
<p>‘De republiek wil de vrijheid, gelijkheid en broederlijkheid, en in naam dezer revolutionaire drievuldigheid wil ik, Dattignies, bijgenaamd Publicola, dat al die arme duivels van huurders, voortaan kosteloos zullen wonen. Ieder mensch heeft recht op een dak, om zich tegen de onguurheden van het weder te beschutten.’</p>
<p>‘<hi rend="i">Citoyen....</hi>’</p>
<p>‘Zwijg; gij bezit een overvloed van zilveren en gouden voorwerpen: nuttelooze pracht. Uwe dochter.... gij hebt, volgens ik hier opgeteekend zie, eene dochter.... is overladen met kostbare kleinoodiën, en de verdedigers der groote en onverdeelbare republiek, hebben geene schoenen aan de voeten. Ter belooning voor de vrijheid, welke wij u gebracht hebben, wordt al die aristocratische weelde, ten voordeele der republiek, verbeurd verklaard.’</p>
<p>De arme Link durfde geen woord meer spreken.</p>
<p>‘Gij bezit veel klinkende guldens in uwe kas; maak
<pb n="56"/>ze gereed, want de groote republiek zal bijzondere schattingen eischen. Hoe, gij mompelt tegen? Vergeet niet dat de republiek gekomen is, om recht en rede te doen zegepralen, en zij zal haar doelwit bereiken, al moest zij er door eene zee van bloed heen waden. Hebt gij uw leven niet lief, <hi rend="i">citoyen</hi> Link?’</p>
<p>‘Ik zal gehoorzamen, kommandant!’ zuchtte Meester Herman.</p>
<p>Publicola zag andermaal op het verraderlijke papier, dat zoo tamelijk juiste inlichtingen bevatte.</p>
<p>‘Over eenige jaren, hadt gij, in eene volkswoeling, uwe juweelen geborgen.... zeg waar?’</p>
<p>‘Op den toren....’ mompelde Link, meer dood dan levend, en die vreesde op eene leugen betrapt te worden.</p>
<p>‘Juist, op den toren; gij hebt ze toevertrouwd aan uwen vriend, den beiaardspeler; gij ziet, de groote en onverdeelbare republiek weet alles, ziet alles, hoort alles. Indien gij nu nogmaals die dwaasheid begaan hebt, raad ik u aan den schat terug te eischen, want die toren, dien gij nu nog in de hoogte ziet rijzen, zal weldra vallen, om met de eeuw van domheid en bijgeloof te verdwijnen. Ik geef u tijd tot morgen, om mij, op afkorting, al uwe juweelen te beschikken. Zoo niet, dan zal de republiek u, eenen kogel door de hersens jagen; verstaat gij die taal, <hi rend="i">citoyen?</hi>’</p>
<p>Link knikte met het hoofd.</p>
<p>‘Ik zie de <hi rend="i">citoyenne</hi>, uwe dochter niet? Ik wil dat zij de zonen der groote republiek kome dienen. He Franschman is altijd hoffelijk jegens de vrouwen.’</p>
<pb n="57"/>
<p>Maar ditmaal had Meester Link den moed van te liegen, en den <hi rend="i">Sansculotte</hi> vlak in de oogen ziende, antwoordde hij stout weg:</p>
<p>‘Mijne dochter is niet in Antwerpen; zij is op dit oogenblik bij hare moei in Middelburg.’</p>
<p>‘Gij liegt,’ bulderde de officier. ‘Blond-Marieke is hier!’</p>
<p>‘Wat ik gezegd heb, is de waarheid,’ antwoordde Link tamelijk kalm.</p>
<p>‘Bij de eene en onverdeelbare republiek! indien gij liegt, zal ik u als een hond laten doodschieten. Men spot niet straffeloos met eenen Dattignies, bijgenaamd Publicola. En nu, marsch! Breng mij eene flesch Bourgogne en eene flesch Champagne-moussu.’</p>
<p>De luitenant deed eenige stappen door de kamer, en bij toeval viel zijn oog andermaal op het kleine Maria-beeld boven de schouw. Hij trok den sabel, die naast zijn gepluimden hoed op de tafel lag, uit de scheê, en sloeg met eenen houw het beeld aan stukken.</p>
<p>Dan zette hij zich in den leuningstoel, nam het zilveren komfoor, woog het in de hand en mompelde:</p>
<p>‘'t Zal deel maken van den buit! De inlichtingen zijn juist en kostbaar geweest.’</p>
<p>Dat waren omtrent de bijzonderheden, welke de oude Martha aan Meester Marten kwam vertellen, bij wien Blond-Marieke, des namiddags zelve, reeds eene schuilplaats had gezocht en ook gevonden.</p>
<p>De onrust was groot in het huis van den klokkenist; maar er werd eene pleister op de wonde gelegd: Pu-<pb n="58"/>blicola had de schoone kamer in Link's huis aan een hooger geplaatst officier moeten afstaan, en de eerste was nu naar het zolderkamerke verhuisd, en had wat minder ‘noten in zijnen zang’ gekregen, zooals het spreekwoord zegt.</p>
<p>Ook had de kommandant Cordonnet, een flink en jong man, die nu de schoone kamer betrok, Meester Link ter zijde geroepen en hem in het oor gefluisterd:</p>
<p>‘Vertrouw dien fielt van het zolderkamerke niet!’</p>
<p>Maar Publicola had hem, 't was waar ook, op zijne beurt gezegd:</p>
<p>‘Pas op voor dien grooten schurk daar, in de schoone kamer.’</p>
<p>Op welke wederkeerige waarschuwing eene derde volgde - maar deze kwam uit het gezond verstand van Meester Herman voort en was misschien wel de onfeilbaarste van allen; zij vermaande hem vaderlijk:</p>
<p>‘Vertrouw noch dezen, noch genen; de beste uit het nest is nog geen knip voor den neus waard.’</p>
<p>‘Ja, zoo denk ik er ook over,’ zegde de klokkenist, ‘en ik ben tevreden dat mijn vriend Herman eindelijk in al dat verlossingswerk klaar begint te zien. Nu voor het oogenblik kan Blond-Marieke hier blijven; maar mijn huis is niet veilig, omdat ik tot nu toe van inkwartiering bevrijd gebleven ben. We moeten een heenkomen zoeken.... Waar? Hoe? Wanneer? Ik weet het nog niet. God zij met ons; wat Hij beschikt is wel beschikt.’</p>
<p>Blond-Marieke berustte in haar lot; zij had nu de
<pb n="59"/>verzekering dat haar vader geen leed zou geschieden. Martha had het verzekerd en Martha was een orakel.</p>
<p>Het huis van den klokkenist, in eene eenzame straat, nabij de St. Andries-kerk gelegen, was zeker op verre na zoo sierlijk niet als dat van Meester Link; 't was daarbij eene maar kleine woning, met eene lage deur en een enkel venster langs de straat.</p>
<p>De houten gevel, in welken men nog twee vensters opmerkte, was grootendeels door een milden wijngaard begroeid, hetgeen in den zomer een vriendelijk gezicht aan het huisje gaf, en de twee hoogste vensters allerliefst omlijstte.</p>
<p>Binnen, als men van achter een windscherm van oud goudleêr te voorschijn was gekomen, bevond men zich in een vertrek, met rood steenen vloer en door eene biezen mat belegd; rechts stond de schouw en voor deze de tafel, met vier zware pooten; links eene clavecimbel, waarop eenige pakken muziek, uit de zangspelen <hi rend="i">Zemir et Azor</hi>, <hi rend="i">Blaise et Babet</hi>, <hi rend="i">Richard-coeur-de-Lion</hi>, de muzikale meesterstukken van dien tijd, alsmede eenige boeken.</p>
<p>Op de tafel zag men het koperen komfoor en de tinnen bierkan, en aan den muur hingen gekleurde gravuren, door zwarte lijsten omvat, uit de geschiedenis van Genoveva van Brabant.</p>
<p>Een klein venster, met een paar gekleurde ruitjes, gaf uitzicht op eene kleine binnenplaats, waar Meester Marten des zomers bloemen kweekte, al piepte dan ook schaars een zonnestraaltje tot daar door; maar nu,
<pb n="60"/>in den winter, zag men er niets dan de naakte, blinde en afgebolsterde muren van het achterhuis des buurmans.</p>
<p>Was Blond-Marieke daar, in dat beneden-vertrek, niet meer veilig, dan kon ze naar boven vluchten, waar zich eene even groote kamer bevond, doch welke niets bevatte dan eene bedsteê met sitsen gordijnen, eene tafel en een paar stoelen; of wel ze kon nog hooger, op den zolder, in de donkere hanebalken klimmen.</p>
<p>Eene huisvrouw was er bij Meester Marten niet; maar de vrouw van den mandenmaker, vlak tegenover het huis, kwam 's morgens, 's middags en 's avonds eene hand uitsteken, en juist omdat zij niet praatziek was, kwam zij best goed met den kunstenaar overeen.</p>
<p>Nu, op den avond dat wij bij hem kwamen, had Blond-Marieke het huiswerk op zich genomen, en nooit had de thee, met het onmisbaar klontje kandij, en de pijp tabak, den ouden man zoo lekker gesmaakt.</p>
<p>Hij was er zelfs in gelukt, zijne goede luim door het meisje, in zekeren zin, te doen deelen en er waren oogenblikken, dat ze vergaten dat er een Fansche republiek in de wereld was.</p>
<p>‘Morgen,’ had de klokkenist gezegd, ‘morgen zullen wij zien, of er gevaar is van naar huis terug te keeren, zoo niet zal ik wel een plaatsje voor u uitvinden, waar dat plundervolk u niet zal deren.’</p>
<p>De straat was nu rustig; men hoorde schaars den stap van eenen voorbijganger. Het gewone uur van ter ruste te gaan was reeds geslagen; maar de tijden
<pb n="61"/>waren zoo naar, en men verwachtte nog altijd eenig bericht hoe het in <hi rend="i">het gouden Kompas</hi> ging.</p>
<p>‘Stil! trommelde men daar niet op het vensterglas?’ vroeg de maagd fluisterend.</p>
<p>‘Och, neen, 't is de wind die een der glasruiten doet klepperen.’</p>
<p>‘Toch niet. Stil....’</p>
<p>Er heerschte nu eene doodelijke stilte in de woonkamer; men hoorde schier de harten kloppen.</p>
<p>Er werd inderdaad tegen het venster getrommeld. Meester Marten hield, langs den kant der straat, zijne witte pet met groote klak, voor de olielamp, om buiten te doen gelooven dat er geen licht meer was, ten minste, indien de trommelaar met slechte inzichten mocht bezield zijn.</p>
<p>Men trommelt weêr en harder dan te voren.</p>
<p>‘Meester Davits,’ sprak eene doffe stem.</p>
<p>De oude man borg het licht, deed stil de deur van den trap open en Blond-Marieke verdween in de duisternis.</p>
<p>De klokkenist ging naar de huisdeur, deed een klein kijkdeurtje open, hetwelk door een ijzeren traliewerk bedekt was, en oog en mond daar tegen leggende, vroeg Meester Marten:</p>
<p>‘Wie daar?’</p>
<p>‘Ik, de Duivel!’ was het antwoord, en de nachtwaker kwam nu, in zijn dikken mantel gehuld, voor het vensterke.</p>
<p>‘Is Juffer Link hier?’ vroeg de man fluisterend.</p>
<p>‘Juffer Link?’ was het verwonderd antwoord; want
<pb n="62"/>de Duivel stond destijds nog niet in een onbepaald vertrouwen.</p>
<p>‘Nu speel den verwonderde niet, Meester Davits, 't gaat mij ook zeer weinig aan. Genoeg als gij weet, dat men haar ten uwen huize wil komen zoeken.’</p>
<p>‘Wie?’</p>
<p>‘Om 't even; de republikeinen als gij wilt....’</p>
<p>‘Wat hebben zij met Juffer Link te maken?’ morde de klokkenist gemelijk.</p>
<p>De Duivel hief de schouders op en maakte zich gereed heen te gaan.</p>
<p>‘Ik vraag u niet of zij hier is; ik zeg u enkel dat men haar zoekt. Ik kom tot u als een goed vriend, Meester. Goeden nacht!’</p>
<p>En de zwarte gestalte ging fluitend heen.</p>
<p>Blond-Marieke had de samenspraak deels gehoord; haar hart klopte geweldig, even geweldig als dat van den braven beiaardspeler.</p>
<p>Wat doen, wat aanvangen? Wie had de schuilplaats van het meisje verraden? Wat wilde, wat verlangde men van haar? Was het niet genoeg, dat zij reeds van haren vader was gescheiden, en vaak in doodelijken angst over dezen moest verkeeren? Wat geheime macht bedreigt haar dan toch - haar, eene weêrlooze vrouw?</p>
<p>Het meisje was weêr beneden gekomen en bevond zich in het vertrek.</p>
<p>‘Schep moed!’ zegde haar beschermer, ‘God zal ons wel uitkomst verleenen.’</p>
<p>‘Ik heb minder vrees dan gij wel denkt, Meester
<pb n="63"/>Davits,’ antwoordde het meisje. Ik heb ongelijk gehad mijns vaders huis te verlaten. Mijne plaats was bij hem. Wat kwaad kunnen de republikeinen mij doen!’</p>
<p>‘Wat goeds zouden zij u wel willen gunnen?’ vroeg de klokkenist.</p>
<p>‘Toch grieft het mij, dat ik niet alleen mijnen vader, maar ook u, onzen besten vriend, in verlegenheid breng. Morgen....’</p>
<p>‘Stil, stil! Hoort gij niets?’</p>
<p>‘Ik hoor voetstappen naderen.’</p>
<p>Men hoorde inderdaad voetstappen in de straat en zelfs voor de deur stil houden. Er werd fluisterend gesproken en terzelfder tijd met de deur gewaggeld, die, zooals men denken kan, goed gesloten was.</p>
<p>Er werd geklopt; niemand sprak. De oude man hield, in de duisternis, beschermend den arm rond Blond-Marieke geslagen. Nogmaals werd de klop herhaald en eene doffe stem sprak:</p>
<p>‘In naam der republiek....’</p>
<p>Het doodsch stilzwijgen binnen het huis, scheen de bezoekers te vervelen.</p>
<p>‘Indien gij weigert de deur te openen,’ hervatte de stem, ‘zullen wij geweld gebruiken!’</p>
<p>'t Zelfde stilzwijgen.</p>
<p>‘Zet de ladder tegen den gevel, en klimt door de vensters binnen. Voorwaarts, <hi rend="i">allons, à la baïonnette!</hi>’ gebood dezelfde stem.</p>
<p>Men had met wel beraden kerels te doen. De ladder bonsde inderdaad tegen den houten gevel aan, en door
<pb n="64"/>de spleet der blinde, zag Davits eene zwarte gestalte naar boven klimmen.</p>
<p>Blond-Marieke zakte op de knieën en zich tot Davits richtende:</p>
<p>‘Vraag wat zij willen,’ snikte zij, ‘en eischen ze mij, lever mij dan over. Ik smeek er u om, stel u aan geene gevaren bloot.’</p>
<p>‘Zwijg, zwijg! wie weet of de goede God ons geene hulp zendt!’ fluisterde de man.</p>
<p>‘<hi rend="i">Qui vive?</hi>’ weêrklonk nu krachtig door de straat, en in stede van dien kreet te beantwoorden, had er voor het huis eene hevige opschudding plaats.</p>
<p>De uitroep kwam voort van eene patrouille, wier regelmatige en doffe stap op dat oogenblik in de straat gehoord werd.</p>
<p>‘<hi rend="i">Qui vive?</hi>’ herhaalde men, en een bewijs dat de inbrekers juist geen goed antwoord te geven hadden, was, dat de zwarte gestalte pijlsnel naar beneden schoof en men het loopende getrappel van de zich verwijderende personen langs de huizen hoorde.</p>
<p>Bijna ter zelfder tijd dat de kommandant der patrouille <hi rend="i">feu!</hi> riep, vielen er een paar geweerschoten, door de echo's vier of vijf malen herhaald.</p>
<p>Had men daar met dieven te doen, die, altijd in naam der republiek, des nachts de huizen kwamen bestormen?</p>
<p>Zoowel binnen als buiten de woning, verkeerde men in dit denkbeeld.</p>
<p>De patrouille naderde en hield voor het huis stil,
<pb n="65"/>waar de achtergeblevene ladder een duidelijk overtuigingstuk was van den voorgenomen aanslag.</p>
<p>Wat drong Meester Davits op dat oogenblik, om eensklaps de clavecimbel te naderen en zijne vingeren op de toetsen te laten vallen?</p>
<p>Wonderlijk denkbeeld! zal men zeggen; maar 't was een dier plotseling invallende, onvoorbereide gedachten, welke treffend, overtuigend en afdoenend werken. Een van die trekken van tegenwoordigheid van geest, die het leven van een groot man, plotseling met een glanzend licht zouden overstralen.</p>
<p>Meester Davits speelde de <hi rend="i">Marseillaise</hi>, en dat klonk den Franschen kommandant, buiten, als een danklied in de ooren; 't was voor hem een bewijs, dat dáár binnen vrienden der republiek woonden.</p>
<p>De kommandant was een geestdriftig republikein; met het aangezicht naar de patrouille gekeerd, den sabel in de eene, den gepluimden hoed in de andere hand, zegde hij ontroerd:</p>
<p>‘<hi rend="i">Mes amis!</hi> luistert, luistert, men speelt daar binnen de <hi rend="i">Marseillaise.</hi>’</p>
<p>De patrouille maakte de beweging van den stap, maar vorderde niet, en in die wiegeling neurieden allen met de tonen der clavecimbel:</p>
<lg type="poem">
<l><hi rend="i">Allons</hi>, <hi rend="i">enfants de la patrie</hi>,</l>
<l><hi rend="i">Le jour de gloire est arrivé;</hi></l>
<l><hi rend="i">Contre nous de la tyrannie</hi>,</l>
<l><hi rend="i">L'etendard sanglant est levé.</hi></l>
</lg>
<pb n="66"/>
<p>‘Bravo, bravo!’ mompelde de officier, en hadde de duisternis het niet belet, men zou zijne oogen hebben zien glinsteren; want hij toch was een van die, welke met overtuiging de republiek als de weldoenster der wereld aanbaden, en er was iets zoo treffend, zoo dichterlijk in, dien vrijheidszang te hooren galmen in eene afgelegene straat, in den donkeren nacht en in een klein en nederig huis!</p>
<p>Morgen zou hij in zijne rapporten kunnen schrijven, dat uit schier in alle huizen, tot zelfs in de meest afgelegene straten, de <hi rend="i">Marseillaise</hi> gespeeld en gezongen werd: een schitterend bewijs, hoe welkom de republiek aan die goede bewoners van het als zoo dweepziek gekende Antwerpen was.</p>
<p>En krachtiger en geestdriftiger klonk binnen op de clavecimbel, het</p>
<q rend="bq"><hi rend="i">Aux armes citoyens! formez vos bataillons</hi>,</q>
<p>en de patrouille, welke tot nu toe slechts den zang gemompeld had, barstte geestdriftig los en de soldaten zongen met volle borst:</p>
<p><hi rend="i">Marchez.... qu'un sang impur abreuve vos sillons!</hi></p>
<p>‘<hi rend="i">Citoyens</hi>,’ zegde de officier, ‘in dat huis wonen vrienden der groote republiek; ik stel het onder hare machtige bescherming. Wee hem, die het durft aanraken. De lafaards, die het zoo even wilden bestormen, zullen met den kogel gestraft worden. <hi rend="i">Vive la république!</hi></p>
<p><hi rend="i">Vive la république!</hi> riep de patrouille uit eenen mond.</p>
<p>En opdat de bewoner onmiddellijk, de weldaden
<pb n="67"/>dier bescherming gevoele, zal eene schildwacht voor de deur stand houden. 't Is een eerepost!’</p>
<p>De kommandant klopte met het gevest van den sabel op de deur, en stoutweg haalde de kunstenaar nu het licht te voorschijn en ging openen.</p>
<p>De officier alleen naderde den dorpel. Hij was jong, had een bleek, mager doch schoon gelaat, en er vonkelden twee oogen in, helder als paarlen; zijne houding was mannelijk, fier zelfs.</p>
<p>‘Ik groet u, <hi rend="i">citoyen</hi>, en ook u, <hi rend="i">citoyenne!</hi>’ zegde hij, zijn helder oog op de schoone, blonde vrouw latende rusten, die naast de tafel stond. ‘Ik dank u, dat gij, juist toen wij uw huis naderden, den zang der vrijheid hebt aangeheven.’</p>
<p>De officier stak den klokkenist de hand toe, en daarna ook weifelend aan Juffer Link.</p>
<p>‘Uwe hand beeft,’ zegde hij tot deze laatste. ‘De dieven hadden het misschien minder op den rijkdom van den <hi rend="i">citoyen</hi>, dan wel op de schoone oogen der <hi rend="i">citoyenne</hi> gemunt,’ voegde hij er met een galanten glimlach bij.</p>
<p>Juffer Link sloeg de oogen neêr en bloosde.</p>
<p>‘Wees gerust; geen vinger zal dit huis meer aanraken. Ik plaats voor dezen nacht eene schildwacht aan uwe deur. De eene en onverdeelbare republiek neemt u onder hare bescherming. Groet en broederlijkheid!’</p>
<p>De patrouille verwijderde zich, maar de regelmatige stap van de schildwacht klonk den ganschen nacht voor
<pb n="68"/>de deur; eerst in den morgen, toen de patrouille voor de tweede maal hare ronde deed, werd de wacht ingetrokken.</p>
<p>Een der <hi rend="i">Sansculottes</hi> legde de achtergelaten ladder op den schouder, en er bleef aan 't huis van Meester Marten geen spoor meer van dien woeligen, angstigen en wonderlijken nacht over.</p>
<p>Indien Blond-Marieke eens geweten had, dat de jonge kommandant der patrouille, de bewoner was van de schoone kamer in haar 's vaders huis!....</p>
<p>Toen het morgen was, wilde het meisje het huis van den klokkenist verlaten; zij had meer dan ooit de overtuiging dat hare plaats in haar eigen huis en naast haren vader was; maar Meester Davits dacht eerst eenige inlichtingen te moeten inwinnen.</p>
<p>Het gebeurde van den nacht, ten minste de aanval zijner woning, had hem achterdochtiger gemaakt dan ooit.</p>
<p>De Duivel zou hem waarschijnlijk omtrent dit alles kunnen inlichten, en terwijl Juffer Link onder de bescherming der eerlijke mandenmakers-vrouw werd geplaatst, ging de klokkenist op zoek naar den nachtvogel.</p>
<p>De <hi rend="i">hannekenuit</hi> woonde aan 't Werf, dat is, aan de Schelde, die destijds den voet der huizen bespoelde. Wij zullen den klokkenist vergezellen.</p>
</div>
<div type="chapter">
<pb n="69"/>
<head rend="h3">IV.</head>
<p><hi rend="b">W</hi>at heeft men, in ruim eene halve eeuw een aantal veranderingen zien ontstaan!</p>
<p>In den tijd, waarvan wij spreken, bestonden er te Antwerpen noch kaaïen, noch dokken. Van een bosch van scheepsmasten was geene spraak meer, tenzij in de volksoverleveringen en in de geschiedenis, welke laatste niemand doorgrondde.</p>
<p>De huizen met hunne puntgevels en de torens, op den Scheldeboord gelegen, spiegelden zich rustig, slapend zelfs, in den breeden stroom, die - hij alléén - zijne volle levenskracht bezat en rusteloos van hier naar zee, en van zee naar Antwerpen dwaalde, als zocht hij te vergeefs leven en werkzaamheid.</p>
<p>De Schelde was het eeuwen-oude en ruischende bosch, dat het doodsche kasteel der schoone slaapster uit de fabel, omringde. Antwerpen zelve was het oud,
<pb n="70"/>vervallen paleis; en de schoone prinses - de vlaamsche geest, die sedert anderhalve eeuw in diepen slaap gedompeld was.</p>
<p>De stad, met hare enge, sombere straten, vervallen huizen, donkere stegen en gangen, met hare kerkhofachtige stilte, leverde inderdaad, in- en uitwendig, een spookachtig aanzien op.</p>
<p>Nu, sedert den dag te voren was het kwartier, dat de klokkenist bezocht, wel wat levendiger; het volk, vooral de straatjongens, schenen door den intocht der Franschen wakker te zijn geworden.</p>
<p>In meer dan eene straat speelde de wilde jeugd soldaat; men trommelde op eene braadpan of op een blikken emmer; men marcheerde, gewapend met bezemstelen, op het kommando van dezen of genen bengel, - gewoonlijk de sterkste - men dreunde het aria der <hi rend="i">Marseillaise</hi>, en schreeuwde: ‘<hi rend="i">leven de Sansculottes.</hi>’</p>
<p>Meester Marten zou in dien doolhof van stegen, gangen en holen, gewis verdwaald zijn, hadde hij op den hoek van eene straat niet eene dezer nieuwbakken patrouilles ontmoet, aan welker hoofd juist de rosse Krelis stond, met zijn oud verroest geweer - dezelfde die den dag te voren, op den toren den hoogen toon voerde.</p>
<p>De rosse knaap, altijd in zijn rood slaaplijf gekleed, riep het <hi rend="i">qui vive?</hi> en men had den ouden man gewis tot krijgsgevangene gemaakt, en hem als een aristocraat gefusilleerd, hadde de rosse aanleider hem niet herkend.</p>
<p>Nu, integendeel bracht de patrouille den klokkenist
<pb n="71"/>op den goeden weg en verliet hem eerst aan den voet van eenen trap, die, door een vooruitspringend gebouw beschaduwd, zelfs in het volle daglicht, nog in het schemerdonker lag.</p>
<p>Marten Davits klom den hobbeligen trap op en bereikte eene openstaande deur, welke toegang verleende tot een vertrek, eenige voeten vierkant groot.</p>
<p>Beneden aan den trap had de rosse kinder-generaal gezegd:</p>
<p>‘Wilt gij den Duivel hebben, dan moet ge naar den hemel klimmen.’</p>
<p>En toen Meester Marten halverwege gekomen was, had een andere bengel, die hem als bij toeval te gemoet rolde, gezegd:</p>
<p>‘Hooger, altijd hooger: de Duivel woont bij de engelen.’</p>
<p>Maar 't was precies geen engel, dien Davits ontwaarde, toen hij binnentrad.</p>
<p>In eene vuile, wanordelijke kamer, met lage zoldering, door een enkel venster verlicht, dat uitzicht op de Schelde gaf, en in welk vertrek eene gebrekkelijke tafel, een paar stoelen met houten zittingen, eenige gescheurde tafelborden en eene geblutste tinnen bierkan, de voornaamste meubels waren - zat, in een hoogen leuningstoel, een oud vrouwke, hetwelk er uitzag, als was het eene mummie der voorgaande eeuw.</p>
<p>De sukkel had een gekleurden doek om het hoofd gebonden, en uit dezes vouwen kwamen klissen aschgrauwe haren te voorschijn. Was het dit wonderlijk
<pb n="72"/>hoofdtooisel, dat aan haar beenderig wezen een zoo huiveringwekkend aanzien gaf?</p>
<p>Hadden de donkere oogen zich niet bewogen, men zou aan een doodshoofd hebben gedacht. Maar neen! dat vrouwke met haar sitsen schoudermanteltje om, moet ons, onwillens zelfs, doen denken aan eene dier tooverkollen, waarmeê onze eerste aardsche beschermengel - de kindermeid - onze speelkamer heeft bevolkt, en hoewel Meester Marten, zoo als men weet, de kinderschoenen sedert lang ontgroeid was, dacht hij in den eersten oogenblik, met eene dier dames, in vleesch en bloed, kennis te maken.</p>
<p>Davits bleef op den dorpel staan, of liever hij deed eenen stap achteruit en vroeg, met eene wonderlijke ontroering in de stem:</p>
<p>‘Woont hier Lokker?’</p>
<p>De oude zag hem starlings aan, doch verroerde geen vin.</p>
<p>‘Woont hier Lokker, bijgenaamd de Duivel?’</p>
<p>‘De Duivel?’ mompelde de vrouw, en streek met hare beenderige hand over het voorhoofd, als wilde zij haar geheugen opwekken; maar zij streek eigenlijk slechts eene klis grauwe haren weg, die haar voor 't linker oog hing. ‘De Duivel? Wel die is dood, maar hij herleeft 's nachts en dan gaat hij spoken, heel de stad door.’</p>
<p>De koude, onbeweeglijke oogappel was op Meester Marten gericht.</p>
<p>‘Ik ben zijne moeder,’ ging de oude voort. ‘Men
<pb n="73"/>heeft mij hier reeds lang - o, zoo lang laten zitten en honger lijden.’</p>
<p>De oude trok een leelijk gezicht, alsof zij wilde huilen.</p>
<p>‘....Soms’ hervatte zij, ‘soms komt hij 's nachts nog wel eens en gooit me dan een blinden, valschen schelling toe.’</p>
<p>‘Maar, goede vrouw, zoudt ge mij niet kunnen zeggen waar ik hem vinden kan?’ zegde de klokkenist.</p>
<p>‘'t Is nu dag, niet waar? Welnu, zoek hem dan maar in zijn graf. Hij is gelijk de nachtuil, die ginds in den ouden toren zit....’ en nu kraste zij gelijk de uil en siste als eene kat.</p>
<p>Meester Marten was juist niet in zijn schik met die ontmoeting.</p>
<p>‘Hebben de witte meeuwen u niets gezegd?’ vroeg de oude, zonder een oog te verroeren. ‘Die komen hier altijd met ter vlucht door het venster zien, om te weten of ik haast met haar meê ga....’</p>
<p>En nu lachte zij scherp.</p>
<p>‘De goede vrouw is niet recht bij hare zinnen,’ dacht Davits, en zich tot het onbekende richtende, riep hij luidkeels: ‘Hola, he!’</p>
<p>Niemand antwoordde.</p>
<p>De klokkenist was op het punt den trap weêr af te dalen, toen zich eenig gedruisch achter een planken beschot opdeed.</p>
<p>Eene kleine deur werd geopend en eene lange, mannelijke gestalte kroop te voorschijn; toen zij zich
<pb n="74"/>oprichtte, reikte zij schier tot aan den zolder; 't was de Duivel in persoon.</p>
<p>Lokker was een reusachtig man van in de vijftig jaren, met grauwend haar, bruine gelaatskleur, ruwe trekken, kleine oogen en met een sterk gespierden lichaamsbouw.</p>
<p>Een oude vaalgroene mantel, met een aantal kragen, hing van zijne schouders tot op zijne voeten en eene muts van vossenpels, dekte zijn hoofd.</p>
<p>‘Zijt gij het, Meester Davits!’ riep de Duivel, zich de oogen wrijvende.</p>
<p>‘Ik zou u een woord alleen willen spreken, Lokker!’ zegde de klokkenist en zocht naar een ander vertrek, waar hij den geheimzinnigen man tusschen vier oogen hebben kon.</p>
<p>‘Wij zijn hier alleen,’ zegde Lokker met een wonderlijken glimlach.</p>
<p>Meester Davits sloeg het oog op de oude vrouw.</p>
<p>‘Och, mijne moeder is zinneloos; zij verstaat niets van alles wat gij zeggen zult.’</p>
<p>Was het inbeelding? Het kwam Davits voor, dat de stem van den ruwen kerel, toen hij deze woorden sprak, ontroerd was.</p>
<p>Wat de oude vrouw betrof, deze hield zich inderdaad met de twee personen niet meer bezig. Zij mompelde nu en dan onverstaanbare woorden, bootste den uil of den schreeuw der meeuw na, of zat wezenloos in haren stoel.</p>
<p>‘Is de arme vrouw nooit bij haar verstand?’ vroeg de klokkenist.</p>
<pb n="75"/>
<p>Lokker schudde het hoofd en zocht naar eenen stoel voor den bezoeker; doch 't was meer om zijn gelaat af te wenden...</p>
<p>‘Neen, ik dank u; ik zal niet gaan zitten,’ zegde Meester Marten. ‘Zeg mij eens Lokker,’ ging de klokkenist fluisterend voort: ‘Wie had u gisteren avond gezegd, dat Juffer Link ten mijnen huize was? Hoe wist gij dat die spitsboeven op haar uit waren en haar wilden wegvoeren, de hemel weet waarheen?’</p>
<p>De Duivel sloeg de kleine oogen op en ze blonken als twee vuurkolen, terwijl een schelmsche lach over zijn aangezicht straalde - een lach van hoogmoed.</p>
<p>‘Weet de Duivel niet alles?’ mompelde hij.</p>
<p>‘Gij ontwijkt mijne vraag.’</p>
<p>Lokker aarzelde en zegde eindelijk op vasten toon:</p>
<p>‘Ik wil u op die vragen niet antwoorden.’</p>
<p>‘Dat is ten minste rond uit gesproken.’</p>
<p>‘Is het niet reeds wel dat ik u verwittigd heb? Is het niet een bewijs, dat de Duivel belang stelt in eerlijke menschen?’</p>
<p>‘Ik ben er u dankbaar voor; doch wilt gij mij niet zeggen, welke personen het zoo erg op een onnoozel meisje hebben gemunt?’</p>
<p>De Duivel zag strak voor zich, en schudde langzaam het hoofd.</p>
<p>‘Of wat ze iemand in den weg heeft gelegd?’</p>
<p>De Duivel schudde alweêr het hoofd.</p>
<p>‘Of wat men met haar van zin is?’</p>
<p>Dezelfde beweging.</p>
<p>‘Niets?’</p>
<pb n="76"/>
<p>‘Geen half woord.’</p>
<p>‘Maar gij beweert belang in ons te stellen?....’</p>
<p>‘Dat heb ik reeds meer dan eens getoond.’</p>
<p>‘Welnu, bewijs het dan ten eenemale. Wilt gij geld hebben?’</p>
<p>‘Geld is altijd welkom; maar dan nog ben ik niet genegen, u <hi rend="i">alles</hi> te zeggen wat ik weet.’</p>
<p>‘En waarom niet?’</p>
<p>‘Omdat ik mijn woord gegeven heb....’</p>
<p>‘Zelfs voor eene slechte daad?’</p>
<p>Lokker zweeg; hij scheen in zijn voornemen van te zwijgen, wel eenigszins te wankelen.</p>
<p>‘Loopt de dochter van mijnen vriend op dit oogenblik nog gevaar, Lokker?’</p>
<p>‘Ja, dat loopt ze wel.’</p>
<p>De oude klokkenist beefde; smeekend, ondervragend zag hij den waker aan, die altijd beweegloos en met koelen oogopslag voor hem stond.</p>
<p>Meester Marten haalde eene beurs met eenige schellingen uit de tasch, en ze in de hoogte houdende, liet hij eenen beiaard hooren, die zeker welluidender in Lokker's ooren klonk, dan die van den toren.</p>
<p>De beurs verdween in Lokker's diepen mantelzak.</p>
<p>‘Verwijder Blond-Marieke uit de stad,’ zegde de Duivel; ‘er is eene slang die op haar loert.’</p>
<p>De oude moeder siste tusschen de tanden en bootste, volgens de verbeelding van Marten Davits, zoo natuurlijk dat kruipdier na, dat hij omzag, denkende dat het tegen zijne magere beenen kwam opkronkelen.</p>
<pb n="77"/>
<p>‘Gij zegt?’ hervatte Davits.</p>
<p>‘Ik zeg dat er iemand in de stad is, welke haar, op deze of gene manier wil verderven. Het meisje moet weg. Haar vader heeft uitgestrooid, dat zij zich te Middelburg, bij een harer bloedverwanten bevond: dat hij de daad op de woorden doe volgen.’</p>
<p>‘Onmogelijk, Meester Link heeft geene bloedverwanten meer in Zeeland.’</p>
<p>‘Nu, 't moet juist in Zeeland niet zijn; op eenige uren afstands van Antwerpen kan zij misschien reeds veilig zijn. Maar, de Duivel zegt het u, er moet opgepast worden.’</p>
<p>Meester Davits dacht er een oogenblik op na, en hervatte:</p>
<p>‘Misschien zou zij op <hi rend="i">Berkenhof</hi>, van den heer Dalk, veilig zijn? Gij weet wel: Mijnheer Dalk, wiens hof niet verre van de Turnhoutsche baan nabij Wijneghem ligt.’</p>
<p>‘Niet slecht.’</p>
<p>‘Mijnheer Dalk is nog altijd op <hi rend="i">Berkenhof</hi> en zal zeer gelukkig zijn, de gastvrijheid aan de dochter van Meester Link te kunnen verleenen.’</p>
<p>Lokker stond nog altoos denkend voor zich te zien.</p>
<p>‘Kunnen wij ons op u betrouwen, Lokker?’ hervatte Davits.</p>
<p>‘Heb ik het nog niet genoeg bewezen, Meester Davits?’</p>
<p>‘Ik wil u niet beleedigen met het tegendeel te veronderstellen, Lokker; neen, zeker niet! Maar ge moet mij die vraag vergeven; ge zijt ook zoo geheimzinnig.’</p>
<p>‘Gij hebt wel wat gelijk; nu, wat wilt ge?’</p>
<pb n="78"/>
<p>‘Kunt gij Juffer Link zonder gevaar naar die bestemde plaats brengen?’ vroeg de oude man fluisterend.</p>
<p>Lokker zweeg eene poos.</p>
<p>‘Ik zeg niet neen!’ mompelde hij ten laatste.</p>
<p>‘Wilt gij het op u nemen?’ Meester Link zal u ruimschoots uwe moeite vergoeden.’</p>
<p>‘Zij zal dezen avond op <hi rend="i">Berkenhof</hi> zijn: ik geef er u mijn heilig woord op.’</p>
<p>‘In veiligheid?’</p>
<p>‘Voor zooveel ik over den toestand kan oordeelen - ja.’</p>
<p>‘Zoo als gezegd is.’</p>
<p>‘Een woord van mij staat vast als de toren.’</p>
<p>‘Geef me op dat woord nog eens de hand!’ en de Duivel legde zijne breede bruine hand in die van den klokkenist.</p>
<p>Deze laatste was reeds een paar trappen afgedaald, toen hij zich andermaal tot den nachtwaker wendde:</p>
<p>‘Lokker, een verwittigd man is er twee waard; maar wie zijn vijand kent is er tien waard; zeg mij wie de belager is. Laat ons allen samen werken, om het kwaad te beletten en den schurk bij het gerecht aanklagen, indien er in ons ongelukkig Antwerpen nog gerechtigheid te vinden is.’</p>
<p>‘Die is er niet meer: de moordenaars van den armen Dieltjens zijn zelfs ongestraft gebleven.... Daarbij, al kendet gij den deugniet, dan nog zoudt gij hem niet aanklagen.’</p>
<p>‘Waarom niet?’</p>
<p>‘Nu, goeden dag, Meester Davits.’</p>
<pb n="79"/>
<p>‘Neen, neen, gij zult mij antwoorden!’ zegde de oude man nadrukkelijk, en staarde den nachtwaker strak in het aangezicht.</p>
<p>Er liepen wonderlijke denkbeelden door Davits geest.</p>
<p>‘Lokker, toen gij zoo even van uwe moeder spraakt, heb ik bemerkt dat uwe stem ontroerd was.... in den naam uwer oude moeder en God zal u loonen!’</p>
<p>‘Wat verlangt gij nog te weten?’</p>
<p>‘Ik stel een levendig belang in Blonk-Marieke; dat kind is mij, onder meer dan een opzicht, lief; zeg mij wie haar belager is?’</p>
<p>‘En belooft gij mij heilig dit geheim aan niemand te openbaren?’</p>
<p>‘Indien het moet zijn, ja.’</p>
<p>‘Lokker zou zich op u kunnen wreken, indien....’ en het hoofd van den hannekenuit, in zijnen vossenpels gewikkeld, kwam vooruit.</p>
<p>‘Ik zal het geheim eerbiedigen.’</p>
<p>‘Welnu,’ fluisterde Lokker; ‘welnu, het is uw zoon.’</p>
<p>‘Mijn zoon!’ gilde de oude man, en de Duivel moest hem bij den arm grijpen, om te beletten dat hij neêrzakte.</p>
<p>‘Ja, uw zoon, dien men sedert vele jaren dood waant.’</p>
<p>‘Mijn zoon leeft!’ nokte de oude man, en er kwam een waanzinnige glimlach op zijn gelaat; want och, 't was toch nog altijd zijn kind, al had hij hem dan ook gevloekt - en dat denkbeeld van ‘leven’ overheerschte in den aanvang alles.</p>
<pb n="80"/>
<p>De tranen gudsten den ouden Davits uit de oogen, en hij stamelde:</p>
<p>‘Dank, dank, mijn God!.... Lokker, zeg me, waar kan ik mijn zoon vinden?’</p>
<p>‘Later, later!’</p>
<p>‘Och, zeg het mij. Ik heb hem sedert lang zijne vroegere dwalingen vergeven, en nu, nu zal ik eene nieuwe dwaling wel beletten.’</p>
<p>‘Ik ben dwaas geweest, u dat nieuws aan te brengen,’ morde Lokker, en wrong zich de vuist tegen het voorhoofd. ‘Dat domme, goede hart komt altoos boven.’</p>
<p>Meester Davits ging onvoldaan den trap af; hij had willen weten waar zijn zoon zich bevond; hij had hem aan het hart willen drukken; hem zeggen, dat alles sedert lang vergeten en vergeven was en hij weêr tot den stillen huiselijken haard kon terug keeren.</p>
<p>Lokker stond boven op den trap en zag den ouden klokkenist met iets weemoedigs in het oog achterna.</p>
<p>‘Arme drommel,’ mompelde hij, ‘indien hij wist wat schavuit die zoon geworden, neen! gebleven is, hij wierp hem niet eene, maar voor 't minst een paar dozijn vervloekingen toe. Ik had hem dat alles niet mogen zeggen, neen. Dat is eene marteling voor dien armen stumpert!’</p>
<p>En zonder op het lallen, sissen, morren, brommen en huilen der zinnelooze acht te slaan, die een valschen schelling van Lokker eischte, kroop hij weêr, door de lage deur, in zijn zoogezegd graf terug.</p>
<p>Meester Marten stond op de tweede galerij van den
<pb n="81"/>toren. Het was alsof eene geheimzinnige stem hem toefluisterde, dat zijn zoon, daar, op die plaats, zou terug keeren.</p>
<p>Indien er nog één enkele sprankel goed gevoel in zijn hart was overgebleven, zou hij dien toren niet vergeten, waar hij als kind speelde; waar hij met Blond-Marieke zoo veel blijde uren had doorgebracht.</p>
<p>Beneden in de straten, en vooral op de Groote-Markt begon eene ongewone drukte te heerschen. Het volk stroomde van alle kanten, zingend, huilend, juichend naar dat middenpunt.</p>
<p>De huizen rondom de Markt, schenen plotseling te leven; alle vensters waren geopend en in deze verschenen burgers, heeren, geestelijken en vrouwen - de laatsten met driekleurige linten versierd.</p>
<p>Beneden, op de Markt, stond de menigte als gepakt rond eene groep rabauwen, welke, vóór het raadhuis de steenen hadden opgebroken en er een tamelijk diepen put maakten.</p>
<p>Er ontbraken, natuurlijk, geene schavuiten, straatjongens en gemeene, half dronken wijven, die met de soldaten van Lemarlière hand aan hand rond den put dansten en revolutionnaire liederen zongen, of ten minste het aria er van, opdreunden.</p>
<p>Die put was, men mocht het zeggen, het graf der gemeente-vrijheid!</p>
<p>Eene hevige beweging deed zich plotseling tusschen het volk op: onder het roffelen der trommels en het spelen der veldmuziek, tusschen het juichende en huilende volk uit alle standen en eenige kompagniën soldaten,
<pb n="82"/>aan welker hoofd een officier te paard reed, werd er een jonge, met driekleurige linten versierde boom, als in triomf gedragen. Op zijnen top was de roode republikeinsche muts vastgehecht; het was de boom der - vrijheid, welke voor het raadhuis zou geplant worden!</p>
<p>De vrijheid der Schelde, van den stroom die zoo lang door de Bataafsche Republiek, of neen, beter gezegd, door de lafhartigheid van Oostenrijk gesloten werd gehouden, was denzelfden dag plechtig geproklameerd - en dit feit alléén, al zou men ook vreemd aan alle toegenegenheid voor de Fransche republikeinen in geweest zijn, was wel geschikt om de geestdrift van het Antwerpsche volk op te wekken.</p>
<p>Het volk juichte den vrijheidsboom toe, als een redder in vleesch en bloed; iedereen wilde hem ten minste eens met de hand aanraken, en zij die hem hielpen recht houden, toen hij aan den grond werd toevertrouwd, werden als gelukzaligen benijd.</p>
<p>Allengs rees de versierde boom, met zijn slanken stam, in de hoogte; de put werd gevuld en toen de stam eindelijk vast in den grond stond, greep elk zijnen buurman bij de hand en die groote keten, uit eene wonderlijke mengeling van standen saâmgesteld, draaide juichend rond den onnoozelen boom, en men zong:</p>
<lg type="poem">
<l><hi rend="i">Nos ennemis confus en restent là</hi>,</l>
<l><hi rend="i">Et nous allons chanter l'alleluia.</hi></l>
<l><hi rend="i">Ah! ça ira</hi>, <hi rend="i">ça ira</hi>, <hi rend="i">ça ira....</hi></l>
</lg>
<p>Het volk danste: - 't was niet rond de vrijheid,
<pb n="83"/>neen! 't was zoo als wij reeds zegden, rond het graf der wezenlijke vrijheid; 't was rond het zinnebeeld van dwingelandij, plundering, moord en brand!</p>
<p>Meester Marten kon natuurlijk al de groote, al de holklinkende woorden, welke daar beneden in dat zinneloos oogenblik gesproken werden, niet hooren; doch hij kon ze raden.</p>
<p>Een dof gedommel, gelijk aan een ver af zijnden donder, liet zich aan den voet des torens hooren.</p>
<p>'t Werd allengs duidelijker, dat eene dolle, zinnelooze menigte den trap opklouterde.</p>
<p>Davits luisterde een oogenblik met ingehouden adem; zijn hart klopte geweldig.</p>
<p>De stemmen weêrklonken in den toren, en brachten er het wonderlijkste gedruisch te weeg.</p>
<p>Snel verliet de oude man de galerij en klom den trap op, naar de plaats waar zijn beiaardhuis stond. Daar, bij zijn klavier wilde hij zijn, om het des noodig tegen boosaardige handen te verdedigen.</p>
<p>De stemmen werden duidelijker.</p>
<p>Nu borrelde de voorhoede van dat overweldigend leger op de galerij: de rosse straatkapoen met zijn verroest geweer, opende den stoet; doch ditmaal was zijn kleedsel volledig. De jonge woelgeest had eene bloedroode Jacobijnen muts schuins op het hoofd staan.</p>
<p>In een omzien was de toren, door eene terecht onheilspellende menigte overrompeld.</p>
<p>‘Speel op, de <hi rend="i">Marseillaise</hi>!’ riep het volk en eenige <hi rend="i">Sanscullottes.</hi> ‘De <hi rend="i">Marseillaise</hi>, terwijl de vlag op den toren wordt gestoken!’</p>
<pb n="84"/>
<p>Davits stond bevend aan het klavier en de eerste tonen klonken door den toren.</p>
<p>Een jonge man met breeden bruinen knevel, gebronsd gelaat en onbeschaamden oogopslag, hield de rond den stok gerolde vlag in de vuist.</p>
<p>Iedereen wilde de eer hebben de vlag op het hoogste van den toren te gaan planten; doch hij hield ze stevig en met zijne twee handen omkneld, op den schouder, en scheen wel besloten die eer aan niemand af te staan.</p>
<p>De jongeling droeg de burgerkleeding van dien tijd en de driekleurige kokarde op de borst; in de driftige opklimming was zijn hoed wellicht afgeslagen of gevallen, want hij was blootshoofd.</p>
<p>‘Vooruit, vooruit!’ klonk het alom, juist toen de eerste tonen van den beiaard door den toren galmden.</p>
<p>Waren het die tonen, welke den vlaggedrager in zijne onstuimige vaart tegenhielden, hem zelfs deden stil staan? Waren het die klanken, welke hem deden beven en zijn donker aangezicht verbleeken? Waren het die stemmen, welke zijne hand minder vastheid, minder klem gaven?</p>
<p>Zeker is het, dat op dit oogenblik een forsche schipper hem de vlag ontrukte, en, gevolgd door een deel der bende, hooger snelde om het Fransche vaandel op de derde galerij te doen wapperen.</p>
<p>De jonge man bracht de hand voor de oogen, als was hij duizelig, wierp een angstigen blik op den ouden klokkenist, die door eenige soldaten tot het spelen van het revolutionnare lied werd gedwongen, en
<pb n="85"/>daalde den trap af, alsof hij door eene wrekende hand werd voort gedreven.</p>
<p>Eenige oogenblikken nadien waaide de Fransche vlag op den statigen O.L.V. toren van Antwerpen.</p>
</div>
<div type="chapter">
<pb n="86"/>
<head rend="h3">V.</head>
<p><hi rend="b">A</hi>an de groote baan, die van Antwerpen naar Turnhout, de aloude verblijfplaats der Vorsten van den lande leidt, stond een steenen huis, dat kort geleden nog tot afspanning diende.</p>
<p>De republikeinen hadden echter aan dien kant een oogenblik huis gehouden, en een heir sprinkhanen kon zooveel verwoestingen niet hebben aangericht als zij.</p>
<p>Het uithangbord was afgerukt, de krib aan de deur, welke voor de paarden der zware vrachtwagens diende, was verbrijzeld, de glasruiten waren deels gebroken, de deur en ramen droegen de kerven der sabelslagen, het dak lag op vele plaatsen open - kortom, het huis zag er inderdaad onbewoonbaar uit.</p>
<p>Binnen had de afspanning een niet minder bedroefd aanzien; de baldadige soldaat had keuken, kelder en
<pb n="87"/>zolder doorzocht, meubels en huisraad door moedwil of door onvoorzichtigheid gebroken, meêgedragen wat tilbaar was.</p>
<p>De stallen waren ledig, de hooischelft was geplunderd, de schuur uitgeroofd voor de paarden.</p>
<p>De republikeinen hadden het vee geslacht en letterlijk verslonden; geen schaap, geen kalf was er aan hunnen honger ontsnapt. Nauwelijks waren dezen verzadigd, of genen kwamen opdagen, en de bewoners der afspanning hadden eindelijk hun huis ten prooi der soldaten gelaten en waren spoorloos verdwenen.</p>
<p>Wel is waar had men hun <hi rend="i">bons</hi> en <hi rend="i">assignaten</hi> achtergelaten, doch het Fransch papier had niet de minste waarde en men beschouwde den eigendom, met al zijne welvaart, als verloren.</p>
<p>Hadden de eigenaars van die pleisterplaats echter eenige dagen nadien, en op den killigen, regenachtigen avond, in den omtrek gedwaald, om te zien wat het aloude stamhuis geworden was, zij zouden, tot hunne verwondering, hebben gezien, dat de rook uit den schoorsteen kronkelde en, in den schemer-avond, de glans van het vuur of het licht door de slecht sluitende vensters glimde.</p>
<p>Waren zij echter genaderd, of wel had een reiziger op de baan, in het anders zoo gastvrije huis, eenige oogenblikken rust willen zoeken, in beide gevallen zouden zij voor de dreigende stem van eene schildwacht, die tegen den deurpost leunde, achteruit geweken zijn.</p>
<p>De schildwacht was in een zwaren kavallerist-<pb n="88"/>mantel gewikkeld en had eenen doek om hoofd en ooren gebonden; zijne voeten staken in klompen met hooi gevuld.</p>
<p>Men zou eerder in hem eenen stalknecht dan eenen soldaat gezien hebben, zelfs al hadde men het geweer bemerkt, dat vertrouwelijk in zijnen arm leunde.</p>
<p>Wat gebeurde er in die eenzaam gelegene afspanning? Had zich daar een militaire post of eene wacht gevestigd?</p>
<p>Onmogelijk: er was geen republikeinsch leger meer in dien omtrek en men had langs dien kant geenen vijand te vreezen.</p>
<p>De gure November-wind gierde door de toppen der boomen en sneed nijdig langs het huis, dat hij somwijlen met eene vlaag ijskoude regendroppelen besprenkelde.</p>
<p>Een doffe hoefslag klonk in de verte; de schildwacht stak het omwonden hoofd vooruit en luisterde aandachtig.</p>
<p>Allengs werd de slag duidelijker; hij naderde van den kant der stad en volgde de baan. Na weinige oogenblikken hield een ruiter voor het huis stil.</p>
<p>Vóór dat de wachthebbende soldaat verkenning had gedaan, was hij reeds overtuigd, dat hij met eenen makker te doen had, ofschoon de nieuw aangekomene even dicht in zijnen mantel gebakerd was als hij.</p>
<p>De ruiter sprong, zonder een woord te spreken, van zijn paard, leidde het dampende beest in den stal, en ofschoon een herhaald geklons, een ongeduldig geroep, een vloek over de duisternis die in het gebouw
<pb n="89"/>heerschte, duidelijk te kennen gaven dat de man hulp behoefde, verroerde de schildwacht zich niet.</p>
<p>Was het hem niet toegelaten zijnen post te verlaten, of was de nieuw aangekomene geen zijner oversten?</p>
<p>Toen de vreemdeling eindelijk buiten de stal en de deur der afspanning binnen trad, morde hij:</p>
<p>‘Gij hadt zoo even wel eene hand kunnen uitsteken.’</p>
<p>‘Bah! Denkt gij dat er nog stalknechten bestaan?’ luidde het antwoord.</p>
<p>‘Neen, maar wij leven in den tijd der broederlijkheid.’</p>
<p>‘Voor u? Gij zijt niets dan een vermomde aristocraat. Voor uw paard? Wie zou een stap doen voor dien ouden, mageren en kreupelen bezemstok?’</p>
<p>Het antwoord was telkenmale brutaal geweest; daarbij de schildwacht <hi rend="i">tutoyeerde</hi> den ruiter; doch dit laatste was in het tuchtelooze leger algemeen in gebruik.</p>
<p>'t Was, zoo dacht men, een teeken van gelijkheid dat de gemeene soldaat zelfs zijnen generaal met <hi rend="i">tu</hi> en <hi rend="i">ton</hi> toesprak, niettegenstaande generaal Dumouriez zich ijverig daar tegen verzet had.</p>
<p>De ons nog onbekende trad binnen, sloeg met geweld de deur toe en de schildwacht buiten, lachte om de gramschap van den <hi rend="i">citoyen.</hi></p>
<p>Wij ook treden binnen.</p>
<p>In eene groote kamer, met hooge zoldering en steenen vloer, zaten vier personen bij het vuur, dat in de breede schouw knetterde en vlamde. Ook de laatst aangekomene had er plaats genomen, na zijnen mantel en hoed op eenen stoel te hebben geworpen.</p>
<pb n="90"/>
<p>Wij herkennen in hem den jongen man, dien wij op den toren, met de vlag in de hand, hebben ontmoet. Hij draagt los en met een zekeren zwier zijn bruin kleed en witten halsdas, wiens punten op de borst hangen, verder heeft hij eene gele broek en kaplaarzen aan, en om het middel is een breede driekleurige sjerp geknoopt, uit welken een paar pistoolkolven, niet zeer vriendschappelijk, te voorschijn komen.</p>
<p>Tegenover hem zit de officier, Publicola, dien wij in het huis van Link hebben ontmoet. Meer dan ooit heeft die kerel een echt schurken-gezicht.</p>
<p>De twee anderen dragen de uniform der Fransche troepen, ten minste, voor zooveel die lompen en vodden uniform kunnen heeten. Hunne geel en vuil geworden bandelieren zijn op de borst gekruist, en de geweeren rusten, als onafscheidbare gezellen, tusschen de kniën.</p>
<p>Een dezer kerels heeft een langen, grauwen knevelbaard; de sluwe oogen, waarvan het eene scheel is, zijn door grijze wenkbrauwen als beschaduwd.</p>
<p>De andere is jonger; de trekken van zijn gelaat zijn grof; de neus is breed, de oogen zijn gebalkt, zijn knevel is vurig rood - kortom, beiden geven, in onheilspellende uitdrukking van het gelaat, niets toe aan den officier Publicola.</p>
<p>De grijze doet zich Doche, de rosse Pasque noemen; doch men geeft hun die namen niet altijd en men vindt in haar en oog - de rosse en de schele - eene betere beduidenis.</p>
<p>De jonge man met den driekleurigen sjerp, noemt
<pb n="91"/>men Thierry; doch liever is hem de naam van Brutus, van dien onverbiddelijken republikein in het oude Rome! Hij behoort niet rechtstreeks tot het leger; hij is een der beambten der leveranciers, welke generaal Dumouriez, in zijne gedenkschriften, door de woorden ‘knoeiers, schurken en dieven’ kenmerkt.</p>
<p>De recht schilderachtige groep was enkel door den gloed van het vuur verlicht, en dit gaf aan die soldaten een fantastisch, een schier duivelachtig aanzien.</p>
<p>‘Wat nieuws, <hi rend="i">citoyen</hi>?’ had Publicola gezegd, zonder de korte pijp, welke hij rookte, uit den mond te nemen.</p>
<p>‘Goed nieuws; de <hi rend="i">petit général</hi> komt herwaarts, met zijne bende <hi rend="i">Sansculottes.</hi>’</p>
<p>‘Hoe, de bult Verrières komt naar Antwerpen!’ riep Publicola.’</p>
<p>‘En dat heet gij goed nieuws?’ morde Doche. ‘Als wij niet zorgen dat wij vóór dien tijd onzen buit hebben binnengehaald, dan blijft er bepaald niets voor ons over.’</p>
<p>‘Gij spreekt van ondervinding,’ zegde Pasque.</p>
<p>‘Even als gij,’ hervatte de schele Doche; ‘wij maakten te samen deel van de club der Cordeliers, toen de bult daar de groote stokebrand was; we maakten zelfs deel van zijn <hi rend="i">corps illustre,</hi> zoo als die kleine, kromme schurk zijne kavallerie noemt.’</p>
<p>Publicola was nadenkend; na eene poos hervatte hij, zich tot burger Thierry richtende:</p>
<p>‘Geen ander nieuws?’</p>
<p>‘Slecht nieuws!’ mompelde Thierry en zette den
<pb n="92"/>voet zóó onstuimig op het haardijzer, dat het vuur instortte en eene nieuwe, heldere vlam meer warmte en meer licht verspreidde.</p>
<p>Het gelaat van Thierry-Brutus drukte blijkbaar een diep misnoegen uit.</p>
<p>‘Gij hebt zelden iets anders dan slecht nieuws,’ haastte zich de rosse Pasque spottend te zeggen.</p>
<p>‘Ja, gelukkig zijt gij juist niet in uwe ondernemingen!’ liet de oude Doche er op volgen.</p>
<p>‘Toch gelukkiger dan gij, oude,’ antwoordde de <hi rend="i">citoyen</hi> gestoord; ik ben ten minste tot nu toe aan de traliën ontsnapt, en ik geloof dat gij er nog al eenige jaren achter geschilderd hebt.’</p>
<p>Het scheel oog wierp een brandenden blik op den jongen man; daarna trok Doche de schouders op.</p>
<p>‘En hoeveel brandmerken draagt gij wel op den schouder, <hi rend="i">citoyen</hi> Thierry?’ vroeg de rosse spottend.</p>
<p>Een hoog rood kleurde tot zelfs de ooren van den jongen man; 't was geen schaamrood - neen! die woorden waren zoo'n nijdige steken, dat Thierry-Brutus zijn bloed voelde koken.</p>
<p>‘Dat valt alleen aan schurken, zoo als gij, ten deel!’ donderde de jonge man, de hand aan de pistool slaande.</p>
<p>‘Ik zeg niet neen!’ was het onbeschaamde antwoord van den nijdigen Pasque, ‘maar als gij nog niet het minste eereteeken op het schouderblad draagt, dan is men onrechtvaardig jegens u geweest.’</p>
<p>Thierry maakte nogmaals een gebaar aan de kolf van de pistool.</p>
<pb n="93"/>
<p>‘Och, laat dat speelgoed maar rusten!’ zegde de rosse andermaal glimlachend. ‘Zou dat eereteeken, waarvan ik spreek, bij de leveranciers van het leger misplaatst zijn?’</p>
<p>Publicola had naar dien woordentwist, waarin de aanwezigen zeer <hi rend="i">broederlijk</hi> elkanders signalement maakten, niet geluisterd.</p>
<p>Het hoofd eenigszins gebogen, het korte pijpje op de afhangende lip latende rusten, zat de officier strak in den vlammengloed te staren.</p>
<p>Pasque zat voorover gebogen, liet de ellebogen op de knieën rusten, speelde met een brandend mastentakje en maakte slingers en kringen, terwijl hij den ‘gemuskeerden aristocraat’ zoo als hij den <hi rend="i">citoyen</hi> soms noemde, strak, uitdagend en spottend in de oogen staarde.</p>
<p>‘Nu, vrede, vrede!’ onderbrak eindelijk Dattignies, bijgenaamd Publicola, met zijne holle stem en in zijne ronkende taal. ‘Zietdaar mannen, door den band der broederlijkheid, die kenspreuk der eene en onverdeelbare republiek, vereenigd en twist en tweedracht ontluikt schier op ieder oogenblik. Kom, <hi rend="i">citoyen</hi> Thierry, geef de hand aan de moedige <hi rend="i">citoyens</hi> Pasque en Doche.’</p>
<p>De oude Doche richtte zijn scheel oog wantrouwend op Publicola.</p>
<p>‘Ik ook,’ zegde de laatste, heb nog geen bijzonder goed nieuws.’</p>
<p>‘Dat dacht ik wel,’ morde Doche.</p>
<p>‘<hi rend="i">Citoyen</hi> Doche,’ zegde Publicola,’ ik beken dat ik in name der republiek de hand nog niet heb kunnen
<pb n="94"/>leggen op de juweelen en beschikbare gelden van dien aristocraat Link, over welke <hi rend="i">citoyen</hi> Thierry ons zoo getrouw, de noodige bijzonderheden deed kennen; doch een weinig geduld, drommels!’</p>
<p>‘Maar middelerwijl komt ge regelmatig uw aandeel opscharrelen van 't geen wij, altijd in name der republiek, bemachtigen!’ zegde de rosse.</p>
<p>‘En telt mijne bescherming voor niets, <hi rend="i">citoyen</hi> Pasque?’ hervatte de officier, terwijl zijn oog vlamde en de roode sabelhouw over zijn gezicht, nog rooder werd. ‘Indien ik, Publicola, u niet van hoogerhand beschermde, had men u, rosse en u ook, schele, sedert lang eenen kogel door den kop gejaagd, of neen, men had u aan eenen strop, aan den eersten boom den beste opgeknoopt.’</p>
<p>‘Pst!’ deed Doche verachtelijk met de lippen en wierp tevens zijn hoofd uitdagend achterover; daarna vatte hij, zeer gemeenzaam, de korte pijp uit de hand van den officier, stak ze in den mond en begon op zijne beurt te rooken.</p>
<p>Dat was altijd het teeken van verzoening; Pasque integendeel morde nog, maar zweeg.</p>
<p>De lezer zal zonder twijfel reeds begrepen hebben, met welke soort van soldaten wij hier te doen hebben: - het zijn inderdaad de achterblijvers, de zoogezegde <hi rend="i">trainards</hi> van het republikeinsche leger, en ofschoon gansch dat leger niet veel meer was dan eene bende hongerige stroopers, was er echter aan dat kwaad nog een langen staart, eene pest, een kanker - het schuim
<pb n="95"/>der galeien en gevangenissen, dat de republiek op eigene wijze, beleed en proclameerde.</p>
<p>Die achterblijvers stroopten en stalen voor eigene rekening; ze plunderden de kerken, de kapellen, de abdijen, de burgerhuizen, de kasteelen; ze namen de ongelukkigen als aristocraten, altijd voor eigene rekening, gevangen, om ze nadien des te beter rantsoen te doen betalen; ze hadden de handen in het bloed van vrouwen en kinderen gedoopt, al wat heilig en geëerbiedigd was, geschonden en onder den voet getrapt.</p>
<p>‘Is het mijne schuld,’ zegde <hi rend="i">citoyen</hi> Thierry, ‘dat de Duivel mij bedrogen heeft, door de jonge dochter weg te voeren?’</p>
<p>‘Jaag hem eenen kogel door den kop!’ morde Pasque.</p>
<p>‘En is het mijne schuld dat die ellendige Cordonnet zich in het huis van Link is komen vestigen en mij, Publicola, in het zwartste daglicht heeft gesteld?’</p>
<p>‘Klaag hem aan als een aristocraat,’ zegde Doche; ‘dat is, in onzen tijd, de grootste aller misdaden.’</p>
<p>‘Kapitein Cordonnet is een man van invloed!’ mompelde Thierry.</p>
<p>‘En die er op loert, om mij op een gegeven oogenblik, naar de maan te zenden,’ hevatte Publicola. ‘'t Was degelijk hij, die het bevel voerde over de patrouille, welke mij dien kogel langs het oor deed zingen.’</p>
<p>‘Reden te meer om hem schadeloos te maken!’ hervatte Pasque. ‘Weegt het niet even zwaar of men een mensch uit de wereld stoot, dan of men eene vlieg dood knipt?’ Als de <hi rend="i">petit général</hi>, dat kleine, lieve
<pb n="96"/>monster, hier komt, zal het rijk der aristocraten wel van korten duur zijn....’</p>
<p>Pasque wierp een zijdelingschen blik op den muskadijn.</p>
<p>De oude gaf de pijp aan Publicola terug; 't was een stellig teeken dat hij andermaal een vijandelijk inzicht had.</p>
<p>‘'t Blijft overigens waar,’ zegde hij, ‘dat gij beiden veel belooft en niets ter deeling aanbrengt en dat wij integendeel, ik en Pasque, trouw ter tafel brengen, wat ons, in naam der republiek, in de hand valt.</p>
<p>‘Ja, behalve wat gij onder in den zak houdt!’ dacht Thierry en waarschijnlijk ook Publicola; doch voor het oogenblik, hadden zij het recht niet, het hooge woord te voeren; zij toch waren in gebreke.</p>
<p>‘Nu, nu,’ liet Publicola er hoog en stout op volgen; ‘ik beloof u, dat gij weldra de juweelen van dien ellendigen aristocraat Link hier op de tafel zult zienrollen!’</p>
<p>‘En dat wij de duizend livres zullen deelen, die voor den losprijs zullen bepaald worden!’ voegde er Thierry bij.</p>
<p>‘Zijt gij tevreden?’ bromde Publicola.</p>
<p>Doche stak de hand uit naar het baardbranderke, waaraan de luitenant dampte en bracht het in zijnen mond terug, zonder dat Publicola den minsten tegenstand bood.</p>
<p>‘Breng nu ter tafel, wat gij, in naam der eene en onverdeelbare republiek, hebt kunnen meester worden,’ zegde de luitenant.</p>
<p>Pasque en Doche wisselden eenen blik van verstandhouding.</p>
<pb n="97"/>
<p>De koperen olielamp brandde nu op de tafel. Haar licht was treurig en indien zij een bezield wezen ware geweest, zouden wij zeggen, dat zij bedroefd was om hetgeen er aan den huiselijken haard gebeurde.</p>
<p>Inderdaad, vroeger spreidde zij haar licht op een kalm, eerlijk en vroom huisgezin: eene stokoude grootmoeder, een huwelijkspaar in den vollen bloei des levens; drie of vier blozende kinderen.</p>
<p>De lamp had jaren lang, misschien van vader tot zoon, des avonds eene brave familie de oogen zien neêrslaan en bidden; zij had de kamer verlicht in oogenblikken van blijdschap en ook in die van smart; zij had geflikkerd op kermis-avond, zooals zij traag gevlamd had toen ginds, in den hoek der kamer, onder een wit laken de doodkist van den grootvader stond; zooals zij vroolijk brandde, toen men er den eerst geborene aan de oude grootmoeder kwam toonen....</p>
<p>En nu - maar de lamp is geen denkend wezen - ze brandde enkel en alleen slecht, omdat de wiek ditmaal door geene zorgzame hand geknipt en opgetrokken was.</p>
<p>Verschillende stemmen lieten zich buiten hooren; de vier mannen spitsten de ooren.</p>
<p>'t Waren vrienden. Drie of vier kerels, alsook de schildwacht, die zich in den kouden regen en wind scheen te vervelen, traden binnen. 't Waren allen mannen van hetzelfde kaliber als Pasque en Doche, droegen dezelfde kleeding, met dit verschil dat bij sommigen de hoed, door de roode muts vervangen was.</p>
<pb n="98"/>
<p>Hun binnentreden was onstuimig, deze wierp eene ham, rookworst en doode kippen op tafel, gene droeg eene mand met flesschen wijn en brood; een derde was met keukengerief geladen - kortom, wat den stroopers onder de hand gevallen was in de naburige hoeven in dit of dat buitengoed, werd - altijd, in naam der eene en onverdeelbare republiek, zooals Publicola zeggen zou - verbeurd verklaard.</p>
<p>Er werd plaats gemaakt aan het vuur. Gansch de troep was in beweging; men ging een heerlijk avondmaal bereiden en drinken ter eere van de republiek en de toekomstige schavottering van Capet.</p>
<p>Publicola wandelde rookend, en met de handen op den rug, in de groote kamer heen en weêr, en mengde van tijd tot tijd een woord in het ruwe gesprek der soldaten.</p>
<p><hi rend="i">Citoyen</hi> Thierry integendeel sprak geene sylbe; hij lag in den hoek der kamer op eene bank uitgestrekt, en scheen in gedachten verzonken. Hij dacht aan het feest van den vrijheidsboom, aan dien toren, aan die vlag, aan dien grijsaard....</p>
<p>Waarom kwamen die beelden gedurig voor zijnen geest terug, niettegenstaande de moeite welke hij deed om ze van zich weg te jagen?....</p>
<p>De geur van het gebraad verspreidde zich door de kamer en prikkelde de reukzenuwen.</p>
<p>Welhaast rookte het vleesch op de tafel en kraalde de wijn in de glazen.</p>
<p>Al de aanwezigen schaarden zich aan den disch; alleen
<pb n="99"/>de jonge man met den driekleurigen sjerp, bleef op de bank liggen.</p>
<p>‘<hi rend="i">Citoyen</hi> Thierry?’ riep Publicola, die de kleine, zwart doorgerookte pijp tusschen hem en Doche had gelegd. ‘Kom, een glas wijn, op de ééne en onverdeelbare republiek gedronken.’</p>
<p>‘Ik heb honger noch dorst!’ was het korte maar stellige antwoord.</p>
<p>De overige kameraden hielden niet zoo sterk van den ‘aristocraat,’ dan dat zij hem tot het deelnemen aan het avondmaal zouden uitnoodigen.</p>
<p>Men vergat gedurende eenige oogenblikken Thierry; men at en dronk smakelijk en eindelijk met de glazen op de tafel kloppende, zong men</p>
<lg type="poem">
<l><hi rend="i">Ah</hi>, <hi rend="i">ça ira</hi>, <hi rend="i">ça ira</hi>, <hi rend="i">ça ira</hi></l>
<l rend="; 1tab"><hi rend="i">Vive</hi>, <hi rend="i">vive la guillotine!</hi></l>
</lg>
<p>Buiten werd geen stap meer gehoord, de regen kletterde tegen de glasruiten; de wind gierde door de boomtoppen en accompagneerde, met brommend gehuil in den schoorsteen, de onvoorzichtige zangers.</p>
<p>Doch, wat gaf het hun! De omtrek was eenzaam, de baan verlaten, en zij, zij waren goed gewapend en zouden voor eenen kogel niet achteruit deinzen.</p>
<p>Doche en Publicola wisselden met elkander gedurig de pijp, naar gelang de toegenegenheid tusschen beiden klom of daalde.</p>
<p>Eindelijk zou men overgaan tot het verdeelen van den buit.</p>
<pb n="100"/>
<p>Er rammelde geld op tafel; er werden zilveren en gouden voorwerpen neêr geworpen. Daar lagen het gouden kruis, de halsplaat der boerin en het juweel der rijke dame, de lang bespaarde schelling der weduwe, de penning uit den offerblok of die van het armbestuur, en het geld, aan de wel voorziene kas van den adel ontstolen.</p>
<p>Eindelijk stak de rosse Pasque de hand in een grauwen korenzak, en met een loenschen en valschen grijnslach, wierp hij een zilveren miskelk, een kruisbeeld en eene relikwiekas op de tafel - drie gewijde voorwerpen, welke hij in de pastorij van een naburig dorp, niettegenstaande het verzet van den ouden dorpsgeestelijke, altijd in naam der republiek, had gestolen.</p>
<p>Wat zat er nog op den bodem der zakken? Dat bleef een geheim.</p>
<p>De drie gewijde voorwerpen werden met toejuiching ontvangen; men achtte zich gelukkig datgene te kunnen ontheiligen en bezoedelen, wat den Katholiek immer dierbaar was.</p>
<p>Publicola brak het kruis, wierp het zilveren Christusbeeld andermaal op tafel en slingerde het hout in de vlammen....</p>
<p>Het gerammel van het klinkend metaal had den <hi rend="i">citoyen</hi> Thierry als het ware tot het bewustzijn teruggebracht; hij richtte zich op en naderde de tafel om zijn aandeel van den buit te ontvangen.</p>
<p>Nu eens nam hij den kelk, dan het Christusbeeld of wel de relikwiekas op, en woog elk dezer voorwerpen
<pb n="101"/>in de hand, terwijl het scheel oog van Doche elke beweging wantrouwend volgde.</p>
<p>Het geld werd in gelijke deelen toegeteld, ofschoon er andermaal gemord werd, tegen die <hi rend="i">jeunesse dorée</hi>, welke, in een gedurig niets-doen, ten koste van diegenen welke werkten en slaafden, leefde.</p>
<p><hi rend="i">Citoyen</hi> Thierry liet onverschillig het zilver in zijnen zak glijden; Publicola zag een oogenblik met hangende lip, naar het geld en verklaarde het zijn eigendom - altijd in naam der ééne en onverdeelbare republiek. Doche hertelde nauwkeurig de som en toetste de gehalte van het zilver; Pasque deed het een oogenblik in zijne opene hand dansen.</p>
<p>Publicola trok nu den sabel en sloeg den gewijden miskelk in twee; Pasque beukte te vergeefs den zilveren Christus, en toen, niettegenstaande al zijne kracht, het massieve beeld weêrstand bood, smeet hij het op de tafel terug, met de woorden:</p>
<p>‘Die stijfkop!’</p>
<p>Men maakte zooveel hoopen als er deelgenoten waren en ging strooiken-trek doen.</p>
<p>De muskadijn was met den helm geboren; hij trok het schoonste lot - de gouden kuip van den miskelk; dat geluk stiet Doche tegen het hoofd en deed Pasque morren; want inderdaad zóó veel kwam immers dien niets-doener niet toe.</p>
<p>Thierry hield het gewijde vat een oogenblik in de opengespreide hand, kaatste het twee of driemalen, als om zijne kameraden uit te dagen, in de hoogte, en onder
<pb n="102"/>het neuriën der <hi rend="i">Marseillaise</hi> verdween het voorwerp in een der breede zakken van zijn kleed.</p>
<p>Maar die spottende toon deed den rosse razend kwaad worden; hij wierp <hi rend="i">citoyen</hi> Thierry eenige scheldwoorden naar het hoofd en bood hem aan, niet zeer beleefd inderdaad, hem eene blaauwe erwt door de hersens te jagen.</p>
<p>Er heerschte eene hevige spanning in het gezelschap; de twist klom gedurig hooger.</p>
<p>Publicola poogde te vergeefs nu dezen dan genen te bedaren.</p>
<p>‘Gij zijt mij geen kogel waard, galeiboef!’ schreeuwde Thierry tot den onstuimigen Pasque; maar het gelaat van den zoogezegden aristocraat was bleek en zijne stem beefde.</p>
<p>‘Welnu, ik heb er nog wel eenen veil voor u!’ was het antwoord en de haan van het wapen, dat Pasque uit den zak trok, knakte.</p>
<p>Doche bleef onverschillig; hij had de korte pijp uit den mond van Publicola genomen, toen deze met krachtige hand den arm van Pasque naar beneden trok.</p>
<p>‘In naam der broederlijkheid!’ riep de officier op hoogen toon.</p>
<p>Pasque worstelde tegen; maar de ijzeren hand klemde zich tot bloedens toe in den opgeheven arm, en het was gedurende die worsteling, dat Thierry de deur open rukte en buiten vloog.</p>
<p>Het gedruisch hield binnen 's huis aan en werd zelfs heviger.</p>
<pb n="103"/>
<p>Toen Pasque onstuimig buiten sprong, zat zijne tegenpartij reeds te paard en men hoorde op eenige stappen van het huis, het geklons der hoeven.</p>
<p>Daar schoot het vuur als eene helle bliksemschicht uit de steenen en verried de plaats waar de ruiter zich bevond; een lange vuurstraal vlamde door de dikke duisternis, een knallend schot volgde.</p>
<p>De ruiter hoorde den kogel op een vinger breed van zijn hoofd sissen; hij trok instinctmatig het hoofd in, boog zich diep op den nek van het paard en sloeg ter zelfder tijd de sporen zoo vinnig in de zijden van het beest, dat het, als een pijl zoo snel, voort vloog.</p>
<p><hi rend="i">Citoyen</hi> Thierry was koud als ijs geworden en had zijne haren te berge voelen rijzen, toen hij den kogel hoorde sissen. Moed had hij niet, die plunderaar!</p>
<p>De ruiter had zelf in de duisternis niet bemerkt dat zijn paard door eenen zijsprong van de rechte baan was afgedwaald en nu, even verschrikt als zijn meester, snuivend in den zandweg voortrende.</p>
<p>Plotseling deed het dier, aan de teugels niet meer gehoorzamende, een steigerenden sprong; er krakte en kraakte iets beneden den waggelenden en heen en weêr geschokten ruiter, en met een verschrikkelijken bons viel hij op den grond, terwijl het paard in de duisternis verdween, na zijnen meester den indruk van een der hoeven op het voorhoofd te hebben achtergelaten.</p>
<p>Stemmen lieten zich in de nabijheid hooren; welhaast naderde eene soort van dwaallicht; het was een lantaarnlicht.</p>
<pb n="104"/>
<p>Drie of vier personen naderden, allen waren gewapend, een enkele uitgezonderd, die slechts een grooten regenscherm onder den arm droeg. De laatste was een man van zekeren ouderdom, warm in eenen met pels gevoederden jas gehuld, en zoo ver wij bij het licht der lantaarn kunnen zien, met eene ottervellen muts op, wier twee afdalende lappen de ooren bedekten.</p>
<p>De laatste persoon was de meester.</p>
<p>‘De slagboom is aan stukken!’ zegde de man die de lantaarn droeg. ‘Hier, Mijnheer Dalk, hier ligt een doode.’</p>
<p>‘Hulp, hulp!’ morde Thierry met flauwe stem.</p>
<p>Men hield de lantaarn boven het gelaat van den gevallene, en zag het voorhoofd en aangezicht met bloed en slijk bemorst.</p>
<p><hi rend="i">Citoyen</hi> Thierry lag bewusteloos op den grond.</p>
<p>‘'t Is een republikein, Mijnheer!’ fluisterde een der personen, op den driekleurigen sjerp wijzende.</p>
<p>‘Laat hem liggen, Mijnheer!’ onderbrak de derde;’ hij zal de maledictie op <hi rend="i">Berkenhof</hi> brengen.’</p>
<p>De oude heer in zijn pelsen jas, luisterde naar die woorden niet; hij zette zich op de eene knie naast den gevallene en onderzocht, bij het licht der lantaarn, de wonde.</p>
<p>‘Hoe mag die man hier gevallen zijn?’ vroeg hij, meer tot zich zelf dan tot de omstanders sprekende.</p>
<p>‘Ik heb den hoefslag van een paard gehoord,’ merkte een der aanwezigen op.</p>
<p>‘Begrepen’ zegde nu de oude heer;’ het paard is
<pb n="105"/>over den slagboom gesprongen, heeft dezen aan stukken geslagen en den ruiter op den grond geworpen. Maar hoe drommels is hij hier op dezen zijweg verzeild geraakt?’</p>
<p>‘Heb ik u niet gezegd, Mijnheer, dat de stroopers in den omtrek waren, en wij wel deden de nachtwacht in te richten!’ liet een der personen er op volgen.</p>
<p>‘Inderdaad, gij hadt gelijk,’ mompelde de oude heer, en wischte met zijnen zakdoek het bloed van het voorhoofd. ‘Het paard heeft hem een geduchten slag toegebracht.’</p>
<p>Allen zagen nieuwsgierig toe.</p>
<p>‘Indien wij dezen ongelukkige verlaten,’ zegde Mijnheer Dalk, ‘zal hij morgen een lijk zijn. Neem hem op; wij zullen hem in het tuinhuis brengen en hem daar verzorgen, om Mevrouw geenen angst aan te jagen.’</p>
<p>Het bevel werd op den toon van gezag gegeven en de bedienden - de stalknecht, de tuinman, de jager van het buitengoed - gehoorzaamden, ofschoon met zekeren tegenzin.</p>
<p>Mijnheer Dalk droeg nu zelf de lantaarn, waarschuwde de dragers voor den minsten hinderpaal en richtte zich over eene weide, naar een in de duisternis schemerend licht.</p>
<p>Men bevond zich ter zijde van een buitengoed; eene breede gracht en een hoogen muur scheidden de personen van het huis en den eigenlijken tuin.</p>
<p>Men ging eene kleine brug over en door eene lage deur in den muur, trad men in den tuin en ein-<pb n="106"/>delijk in een, op den hoek van den ringmuur gebouwd, tuinhuisje.</p>
<p>Het gebouw, uit een enkel vertrek bestaande, en kraaknet doch zeer eenvoudig gemeubeleerd, diende in den zomer enkel tot zitplaats voor de bewoners van <hi rend="i">Berkenhof</hi>, juist omdat men er zoo'n heerlijk gezicht had op de rondliggende vijvers, landerijën, bosschen en weiden.</p>
<p>Mijnheer Dalk kwam er, na het eten, zijne lange pijp rooken, en het <hi rend="i">Hanske</hi><note n="(1)" place="foot">Bijnaam, dien men aan de <hi rend="spat">Gazette van Antwerpen</hi> gaf.</note> lezen; Mevrouw Dalk kwam er zitten breiën, en onderbrak dat werk van tijd tot tijd om den thee in porceleinen tasjes, behoorlijk voorzien van een klontje kandij-suiker, te schenken. Recht eenvoudig, voorwaar!</p>
<p>Rook- en thee-gerief was dan ook schier het eenige wat er in het tuinhuis aanwezig was, en nog liep de waarde dezer voorwerpen niet hoog: het theeservies was in Saksisch porcelein, de theedoosjes in zwart ebbenhout met fijne, zilveren ornamenten; het comfoor en aschbakje van Mijnheer, was in helder blinkend koper.</p>
<p>Dat tuinhuisje met zijne drie vensters, voor welke net geplooide gordijntjes hingen, zijn rood steenen vloer met keurig witte mat; de hardhouten tafel, de stoelen met blauw trijpen zittingen - dat alles kwam wonderwel, in netheid en eenvoud, met de twee bewoners van <hi rend="i">Berkenhof</hi> overeen.</p>
<pb n="107"/>
<p>Bij het licht der lantaarn legde men <hi rend="i">citoyen</hi> Thierry, hoe beslijkt dan ook, op de tafel en hij werd met de meeste oplettendheid verzorgd, door Mevrouw Dalk zelve, welke niettegenstaande alle genomen voorzorgen, eenig onraad vermoedde en welhaast, warm ingedoffeld, naar het tuinhuisje gekomen was.</p>
<p>De regen had opgehouden. De maan brak van tijd tot tijd door de wolken en verlichtte flauw het landschap, en dat gaf aan den jager de gelegenheid, soms eenen blik op den omtrek te werpen en te zien, of de man met den driekleurigen sjerp wel alleen gekomen was.</p>
</div>
<div type="chapter">
<pb n="108"/>
<head rend="h3">VI.</head>
<p><hi rend="b">M</hi>ijnheer Dalk was een schatrijk man; zijn vader had zelfs, in zijnen tijd, adelbrieven gekocht - want in die dagen werd er in die titels dapper, en volgens tarief, handel gedreven en velen onzer edelen kunnen daarin hunnen oorsprong vinden.</p>
<p>De oude heer, ofschoon er destijds eene groote klove tusschen de burgerij en den adel bestond, had, even als zijne vrouw, zeer burgerlijke gevoelens.</p>
<p>Wel bezetteden zij overal den rang, die hun toekwam en die ten eenemale afgescheiden van den burger was; wel namen zij in de kerk het hun voorbehouden en met hun wapen versierde gestoelte, in; wel plaatsten zij zich in den schouwburg in de loges op den eersten rang, die alleen aan den adel voorbehouden was; wel
<pb n="109"/>prijkte hunne koets in de straat met de vereischte livrei - doch zij zagen niet minachtend neêr op den burger en den ambachtsman, die zich beneden hen bewogen.</p>
<p>Mijnheer Dalk, evenmin als zijne vrouw, aanzagen zich als van eene betere stof gemaakt en met een zuiverder bloed begiftigd dan de neringdoende burger; zij dwongen dezen niet, zoo als destijds gebeurde, dat hij in zijn werkkleed voor hen zou verschijnen, om des te beter den afstand tusschen heer en knecht af te teekenen.</p>
<p>Neen, Mijnheer Dalk had in de burgerij goede betrekkingen, en zondags, na de Hoogmis, hield zijn rijtuig wel eens voor het huis van Meester Link stil - die, niettegenstaande zijne ronde fortuin, altijd maar de ‘meester kompasmaker’ bleef, en ging den braven man eens de hand schudden.</p>
<p>Al de buren stonden dan buiten aan de deur en waren op hunne beurt fier, met Link, die zoo'n hooge kennissen had, in betrekking te staan.</p>
<p>Maar ook Link, men weet het, was een kapitaal burger, was meer dan eens te Brussel en zelfs te Parijs geweest - eene buitengewone reis in die dagen.</p>
<p>Zijne dochter was te Brussel ter kostschool geweest - en daarvan had men wel eens schande gesproken; want dat was al te hoog vliegen.</p>
<p>Blond-Marieke kon allerliefst zingen en de clavecimbel spelen - en dat was geene kunst voor een burgerkind. Het meisje had meer dan één schoon kleed, en de kamer van Link was, zoo als men be-<pb n="110"/>weerde, prinselijk gemeubeleerd - en voor dat alles werd de man uit <hi rend="i">het gouden Kompas</hi> wel eens gehekeld; doch toen men overtuigd was van de duurzame betrekking met Mijnheer Dalk, was alles gerechtvaardigd.</p>
<p>Wel had de heer van het <hi rend="i">Berkenhof</hi> gezien, dat, in de woelingen van Vonck en Van der Noot, onder het Oostenrijksch beheer, Link min of meer Vonckist gezind, dat is met naar gelijkheid strevende gevoelens, behebt was; doch daar Mijnheer Dalk zeer inschikkelijk en de denkwijze van Link in zijne tegenwoordigheid niet zeer scherp afgeteekend was, hinderde dit weinig of niets aan de goede betrekking - eene betrekking, welke toch altijd min of meer het kenmerk van den meerdere en den mindere droeg.</p>
<p>Mijnheer Dalk had met voldoening Blond-Marieke op <hi rend="i">Berkenhof</hi> - waar hij dacht, ten gevolge der tijdsomstandigheden, den winter te blijven doorbrengen - ontvangen.</p>
<p>Mevrouw had het lieve kind hartelijk gekust en was zelfs zeer gelukkig, in die akelige tijden, een levend wezen op haar buitengoed meer te tellen.</p>
<p>Als boerinnetje gekleed en voor op den, met drie honden bespannen, groente-wagen gezeten, was zij op <hi rend="i">Berkenhof</hi> aangekomen; als Jufvrouw nam zij plaats naast Mevrouw.</p>
<p>Wanneer geene bekommernis over het lot haar's vaders haar kwelde; geene onrustige tijdingen op <hi rend="i">Berkenhof</hi> werden aangebracht, had het meisje reeds meer dan één aangenaam uur aan de eenzame bewoners geschonken.</p>
<pb n="111"/>
<p>Blond-Marieke had nu eens den ouden heer het nieuwsblad, aan Mevrouw uit het <hi rend="i">Masker van de Wereld</hi> voorgelezen; zij had eens een stichtelijk Vlaamsch lied gezongen en de clavecimbel bespeeld, of wel zoo aardig, zoo naïf, zoo lief weten te vertellen, dat de slagboom tusschen het burgerkind en de adelijke personen gemakkelijk gevallen was.</p>
<p>‘Hoe jammer,’ zegde Mevrouw soms fluisterend tot haren echtgenoot, ‘hoe jammer, dat zij niet van adel is. Hoe velen, in de aristocratische wereld, evenaren haar niet in schoonheid, talenten en deugd. 't Heeft een gouden hart dat kind!’</p>
<p>Mijnheer Dalk knikte toestemmend bij die woorden, en wenschte dat het dochterke van Link, hem door het toeval als het ware aangebracht, <hi rend="i">Berkenhof</hi> niet meer zou verlaten. 't Was er ook zoo stijf, dikwijls ook zoo vervelend, zoo doodsch!</p>
<p>En dat was zeker nu het geval.</p>
<p>In den zomer was <hi rend="i">Berkenhof</hi> een zeer schoon verblijf. Het huis was in den stijl <hi rend="i">rocailleux</hi> gebouwd en had dus een zeer gunstig aanzien.</p>
<p>De tuinen waren, volgens de mode van dien tijd, met lijnrechte paden, vierkante bloemperken, ronde vijvers aangelegd, en afgewisseld door stijve leiboomen, effen geschoren hagen, op welke haantjes en eendjes in het loof waren uitgeknipt; door prieeltjes van klimplanten met gouden vaantjes, witte beelden en eindelijk door een vergulden zonnewijzer, die in 't midden van een bloemperk stond.</p>
<pb n="112"/>
<p>Overal echter was de hand van den mensch zichtbaar, om het wilde, schilderachtige der natuur te verbannen; alles was stijf en zou, voor het oog van den hedendaagschen mensch, onbehagelijk zijn geweest.</p>
<p>'t Was eene dame met statige étiquette; maar de mode eischte het zoo, en de mode beheerscht den smaak.</p>
<p>Nu in den winter was dat alles naakt en dor; het was niets meer dan het geraamte der dame, waarvan wij zoo even spraken.</p>
<p>De wind huilde nu eens droevig door de boomtoppen; de regen kletterde dan weêr eentonig tegen de glasruiten; morgen kon de beurt aan den hagelslag komen, ofwel gansch <hi rend="i">Berkenhof</hi> zou in een sneeuwkleed worden gehuld en het uitgaan ten eenemale onmogelijk maken.</p>
<p>Maar verwijderd van de stad, zelfs tamelijk afgelegen van den grooten weg, dacht Mijnheer Dalk dáár veiliger dan elders te zijn, en tot op den avond, waarvan wij in het voorgaande hoofdstuk gesproken hebben, was men ook van de republikeinsche furie bevrijd gebleven.</p>
<p>‘En toen, Mevrouw?’ vroeg Blond-Marieke, welke den dag nadien met Mevrouw Dalk in de kamer zat, welke uitzicht op den tuin gaf; doch zij vroeg dit zonder op te zien van het hemd, dat zij voor eene arme, zieke vrouw in de buurt naaide, terwijl Mevrouw, in een gemakkelijken leuningstoel rustend, voor hetzelfde liefdadig doel, breide.</p>
<p>Juffer Link, laat ons dit in 't voorbijgaan opmerken, zag er zeer lief uit. Jammer, zouden wij zeggen, dat
<pb n="113"/>ze de blonde haren gepoederd had; maar toch gaf dat kapsel, vooral die lange lok, die aan weêrskanten en langs voren, in den hals afhing, haar een gunstig aanzien. Het donkere jaquette viel in breede panden tot over de dijen, en een deel van den arm kwam uit eenen vloed van kant te voorschijn. De rok van het kleed was van grijze zijde en met breede volants belegd. Wij merken dit enkel aan, om te doen zien dat de dochter uit <hi rend="i">het gouden Kompas</hi> zich zeer wel naar den toestand waarin zij zich bevond, wist te kleeden.</p>
<p>‘En toen?’</p>
<p>‘Ja, toen men de wonde gewasschen en verbonden en de tuinman, op eenigen afstand van de poort, het paard opgevangen had, wilde de <hi rend="i">cavalier</hi> weêr vertrekken. 't Was maneschijn, en hij zegde dien avond in de stad te moeten zijn. De wegen, voegde hij er bij, zijn wel niet zeer veilig, maar ik ben goed gewapend, en hij glimlachte om de vrees, welke ik aan den dag legde.’</p>
<p>‘Indien het bestaan van <hi rend="i">Berkenhof</hi> nu maar niet bekend wordt....’ zegde Juffer Link aarzelend.</p>
<p>‘Ik heb hem, ter vergelding van de kleine, hem bewezen, diensten, de bescheidenheid verzocht en hij heeft ze ons rondweg beloofd; zelfs verzekerde hij ons met veel gratie, zijne bescherming.’</p>
<p>‘Behoorde de <hi rend="i">cavalier</hi> tot het leger, Mevrouw?’</p>
<p>‘Waarschijnlijk.’</p>
<p>‘Sprak hij niet over de tijdsomstandigheden, Mevrouw?’</p>
<p>‘Ter loops. Hij lachte om onze vrees voor de Fransche soldaten, en roemde hoog de republiek....’</p>
<pb n="114"/>
<p>‘En de assignaten?’ spotte Blond-Marieke.</p>
<p>‘En hij verzekerde, dat men als goede en trouwe vrienden in Brabant gekomen was.’</p>
<p>‘Ik ben niet erg op die vriendschapsbetuiging gesteld.’</p>
<p>‘Ik evenmin; maar men heeft die heeren <hi rend="i">citoyens</hi> over de grenzen geroepen, en men moet zich nu die onaangename gasten getroosten.’</p>
<p>Blond-Marieke hield het hoofdje gebogen en werkte zwijgend voort. Antwoordde zij niet, omdat zij in die laatste woorden een licht verwijt gevoelde jegens haren vader, die, zoo als men weet, de Vonckisten nog al tamelijk toegenegen was geweest?</p>
<p>Zeker is het, dat Juffer Link te veel over al die vraagpunten aan den huiselijken haard had hooren spreken, om aan Mevrouw Dalk niet een gepast antwoord te kunnen geven.</p>
<p>In alle geval de tact, en zij had er veel, verbood haar dit. Zij liet Mevrouw in hare denkbeelden, behield de hare; maar stemde volkomen met de goede dame in, dat men zeer goed die gehavende, schavuitachtige en ongemanierde redders had kunnen missen.</p>
<p>‘Kind,’ zuchtte Mevrouw, die waarlijk geene de minste persoonlijke bedoeling bij het uitspreken dezer woorden had gehad, ‘kind, die schoone dagen van rust voor Kerk, Staat en adel zijn voorbij. Wat er uit dat alles nog zal geboren worden, weet de hemel!’</p>
<p>Nu Juffer Link wist het inderdaad ook niet. De toon, waarop Mevrouw gesproken had, maakte een droevigen indruk op haar; zij dacht aan haren vader,
<pb n="115"/>van wien Lokker, in een paar dagen, geen tijdingen had gebracht.</p>
<p>'t Was ook daarom wel dat zij het hoofdje omwendde, naar de zijde van het vuur, voor hetwelk Mijnheer Dalk, in een warmen kamerjapon en de voeten in vilten pantoffels geborgen, de zoo even aangebrachte <hi rend="i">Gazette van Antwerpen</hi> las - een nieuwsblad van een paar handen groot.</p>
<p>Blond-Marieke aarzelde een oogenblik.</p>
<p>‘Mag ik zoo onbescheiden zijn, u even in uwe lezing te onderbreken, Mijnheer Dalk?’</p>
<p>De oude heer zag vriendelijk op.</p>
<p>‘Wat verlangt het lieve kind?’</p>
<p>‘Is er eenig belangrijk nieuws uit de stad, Mijnheer?’</p>
<p>‘Ik ben op zoek. Ziehier eene proklamatie van generaal Labourdonnaye tegen de talrijke stroopers en <hi rend="i">trainards</hi>, die onze dorpen afloopen, zonder recht belastingen heffen en de boeren, op eene schandelijke wijze, schatplichtig maken. Stelt het lieve Marieke dáár belang in?’</p>
<p>‘Slechts een betrekkelijk belang.’</p>
<p>‘Nu, 't mag toch een goeden maatregel gezegd worden; want het stelen en plunderen der heeren <hi rend="i">citoyens</hi> wordt onverdragelijk!’ onderbrak Mevrouw. ‘En dat gebeurt....’</p>
<p>‘Krachtens de Fransche vrijheid en broederlijkheid,’ fluisterde Juffer Link.</p>
<p>‘Generaal Labourdonnaye protesteert luid, ‘zegde Mijnheer Dalk;’ maar op hem is het spreekwoord toepasselijk: leeft naar mijne woorden en niet naar mijne werken. Vrijheid is - losbandigheid; gelijkheid is -
<pb n="116"/>beheersching van den meerdere door den mindere; broederlijkheid is - bukken voor het geweld. 't Ware hoog tijd dat men de proklamatie op hem zelf toepaste.’</p>
<p>‘Mij dunkt dat de Fransche omwenteling eene andere drievuldigheid kan aannemen,’ waagde het scherpzichtige blondje te zeggen.</p>
<p>‘En die is?’</p>
<p>‘Inkwartiering, requisitie en assignaten.’</p>
<p>‘Ja, dat zijn hoofdtrekken in het karakter der omwenteling,’ zegde Mijnheer Dalk. ‘Laat ons nu eens zien, of wij iets in <hi rend="i">Hanske</hi> kunnen vinden, dat aan onze lieve gast eenig belang kan inboezemen.’</p>
<p>Mijnheer Dalk doorliep al mommelend, de verschillende berichten uit het buitenland; doch tot aan gene zij der grenzen, reikte de staatkundige kennis van het meisje niet.</p>
<p>‘Nu, dan de tijdingen uit Leuven?’ vroeg hij glimlachend.</p>
<p>‘Dat benadert reeds min of meer mijne belangstelling.’</p>
<p>‘De Oostenrijkers hebben de stad verlaten en de Franschen hebben haar bezet.’</p>
<p>‘Dat is het liedje van iederen dag,’ zegt Mevrouw.</p>
<p>‘....De Hoofdgenerael Dumouriez’ zoo leest Mijnheer Dalk,’ wird om 2 ueren namiddag plegtiglyk gecomplimenteerd en ingehaeld. Hy gaf de opgedraege Stads Sleutels met edelmoedige beleeftheyd weder aen den magistraet en deed alom veyligheyd, rust en order herstellen, met verzekering van de vryheyd, de Stad en de Universiteit te beschermen.’</p>
<pb n="117"/>
<p>‘Ik wenschte wel, dat generaal Dumouriez eens even inspectie langs dezen kant kwam maken,’ zegde Marieke.</p>
<p>‘Al was het maar om u uit uwe gevangenschap te verlossen,’ plaagde de oude heer.</p>
<p>‘Neen, ik vind mijne gevangenschap, zooals u mijn verblijf op <hi rend="i">Berkenhof</hi> gelieft te noemen, zeer aangenaam en dewijl er spraak is van gevangenis, zouden er ook wachters dienen te zijn, en dan noem ik de mijne engelbewaarders.’</p>
<p>‘Ja, maar de engelbewaarders zelven zitten gevangen!’ liet Mevrouw daar op volgen.</p>
<p>‘Juist zoo. Ik sprak ook slechts in de veronderstelling, door Mijnheer Dalk opgeworpen. Weet ge, hoe ik, met uw welnemen, de zaak beschouw?’ vervolgde Marieke.</p>
<p>‘Nu spreek maar, gij, slim dingetje!’</p>
<p>‘Gansch Brabant, ik bedoel gansch het land is eene soort van gevangenhuis en onze wachter is een vreemde vagebond, die ons den strop om den hals slaat en bezig is met ons te worgen, altijd met de woorden, ‘stil maar, 't is voor uw welzijn, lieve beste vrienden.’</p>
<p>Mevrouw lachte.</p>
<p>‘Zeer juist,’ zegde zij; ‘maar hadden de Vonckisten, door hunne overdreven denkbeelden, geene aanleiding gegeven en den vreemdeling niet op onzen grond gelokt, om alzoo hunne denkwijze te doen zegepralen?....’</p>
<p>‘Ik beken, Mevrouw, dat ze daarin verkeerd handelden. Mijn vader betreurt nu ook die dwaling....’</p>
<p>‘Lief kind,’ en Mevrouw nam goedig de hand van
<pb n="118"/>het meisje en drukte ze innig; ‘ik heb niet de minste bedoeling gehad, uws vaders denkwijze te beleedigen.’</p>
<p>‘Vergeef mij, Mevrouw,’ zegde Marieke; ‘ik had uwe woorden niet aldus moeten opnemen!’ en toen het lieve kind de oogen oplichtte, glinsterden er tranen in.</p>
<p>‘Ta, ta, ta!’ deed de oude heer met de tong; ‘daar zijn de dames weêr in twist. Mevrouw is Van der Nootist, Juffer kiest partij voor de Vonckisten; maar ik kleef geen der twee leiders rechtstreeks aan.’</p>
<p>‘Gij zijt dus de beste scheidsrechter, zegde Mevrouw lachend.’</p>
<p>‘Van der Noot is geen politiek man en deed meer kwaad dan goed aan de zaak; Vonck is inderdaad een politieke leider, maar zijne handelwijs brengt ons tot den ondergang.’</p>
<p>‘En uwe denkwijze dan?’</p>
<p>‘Ik splijt de noot in twee, geef aan ieder der twee partijen een ledigen dop en houd de kern voor mij - dat is, een vrij land zonder Josephisten, met onze oude voorrechten en privilegiën; maar met die hervormingen, welke daarmeê wijselijk in betrekking staan.’</p>
<p>‘'t Zij zoo,’ zegde Marieke, altijd voortnaaiende.</p>
<p>‘Ho, ho!’ lachte Mevrouw, ‘en wat kunnen wij met onze ledige doppen doen?’</p>
<p>‘Mevrouw, laat ons zachtjes aan den kant van Mijnheer Dalk plaats nemen, in de hoop dat hij ons wel een enkel stijltje van de algemeene noot zal willen meêdeelen.’</p>
<p>‘Eendracht maakt macht’ riep Mijnheer Dalk.</p>
<pb n="119"/>
<p>‘Het eenige middel;’ zegde het blonde, vroolijke kind, ‘of de heeren <hi rend="i">citoyens</hi> slikken de lekkere pit alléén op.’</p>
<p>‘Nu, nu, de vrede is geteekend,’ liet er de edelman op volgen. ‘Luistert nu wat <hi rend="i">Hanske</hi> verder zegt: Brussel, 17 November: Heden heeft men den boom der vryheyd geplant op de Groote-Merkt....’</p>
<p>‘Oud nieuws’ zegde de dame.</p>
<p>‘Nu dan, uit Oostende meldt men, dat twee Fransche oorlogschepen, te weten een fregat en eene brigantijn, de haven zijn binnengeloopen.’</p>
<p>‘Dat is eene heuchelijke tijding!’ riep Marieke.</p>
<p>‘Altijd onder eene voorwaarde.’</p>
<p>‘En die is, Mijnheer Dalk?</p>
<p>Dat de heeren <hi rend="i">citoyens</hi> de vrijheid en gelijkheid op den stroom niet toepassen, gelijk op het vaste-land. Vindt onze kleine diplomaat dit ook niet?’</p>
<p>‘Ik ben volkomen van 't gevoelen van Mijnheer Dalk.’</p>
<p>‘Laat ons nu eens zien wat <hi rend="i">Hanske</hi> over Antwerpen vertelt!’ Hier zoo: ‘het Fransche leger maekt den toestel om de Citadelle nauw in te sluyten en kragtiglyk te praemen tot overgaeve.’</p>
<p>‘Zou het dan toch tot eene beschieting komen, Mijnheer Dalk?’ vroeg Blond-Marieke, en ze werd bleek bij het denkbeeld van het gevaar, dat al degenen die haar lief waren zouden loopen.</p>
<p>De oude heer begreep zulks en hij deed zich geweld aan, om zijne gegronde vrees te verbergen.</p>
<pb n="120"/>
<p>‘Neen, neen!’ riep hij luchtig uit. ‘De Oostenrijksche bezetting van het kasteel weet immers, dat hare verdediging hopeloos zijn zou. Gansch het land is in de Fransche macht, het Oostenrijksche leger is in vollen aftocht. Wat wil een troepje van negen honderd soldaten, op een afgezonderd punt, de keizerlijke vlag nog verdedigen! Neen, neen; een weinig bedreiging, een weinig schermutseling om de krijgs-eer te redden, en generaal Molitor zal de vesting overleveren.’</p>
<p>De woorden deden een voortreffelijk uitwerksel, en nadat Mijnheer Dalk nog eenen oogopslag aan den ‘Cours van den wissel ter Borse dezer stad;’ verder aan den ‘spyker der granen en de advertentiën’ had toegewijd, werd het weinig gezellige <hi rend="i">Hanske</hi> ter zij gelegd.</p>
<p>Het weder was juist niet zeer gunstig; de wind deed de boomtoppen van <hi rend="i">Berkenhof</hi> gonzen; donkere wolken joegen langs den hemel en dreigden met regen.</p>
<p>De dames hadden voorgenomen een bezoek bij de zieke weduwe, op een kwartier uurs afstand van het buiten, af te leggen. Dat bezoek was zelfs hoogst noodzakelijk, aangezien men de arme vrouw in twee of drie dagen niet had bezocht.</p>
<p>Mevrouw vreesde echter den invloed van het weder; Mijnheer had eenige bepalingen met een zijner pachters af te handelen: men zou dus het bezoek uitstellen. Maar Blond-Marieke wil gaan; de jager of de tuinman kunnen haar vergezellen. Daarbij, de omtrek is immers veilig, en wat het weder betreft, och! zij is jong; ze
<pb n="121"/>loopt zoo luchtig over den weg en zal zich warm in haren pelsen mantel wikkelen. Eer Mevrouw en Mijnheer het denken kunnen, zal zij reeds terug zijn!</p>
<p>Daarmeê stemde in alle geval Mevrouw niet in. Reeds den dag te voren had men bepaald, dat men den tocht in het kleine teenen huifkarretje zou afleggen, en indien Jufvrouw dan volstrekt gaan wil, dan moet de koetsier inspannen en het bruintje zal haar als de wind over de baan brengen.</p>
<p>‘Ten minste als er geen gevaar is?....’ voegde Mevrouw er bij, zich tot Mijnheer Dalk richtende.</p>
<p>‘De jager heeft mij zoo even verzekerd’ luidde het antwoord, ‘dat hij geen spoor van Fransche soldaten heeft bemerkt. Voor eenige dagen huisden zij in de afspanning, doch dezen morgen was het huis ledig - zoo ledig alsof het uitgebrand was.’</p>
<p>Mevrouw zelve vond geen bezwaar in den tocht, en eenige minuten later stond het elegante en gemakkelijke rijtuigje met sneeuwwitte huif, bespannen met het ongeduldige bruintje, op de binnenplaats.</p>
<p>Marieke's lief gezicht was omgeven door het witte bont van de kap des mantels; de handen waren in de witte moffel geborgen.</p>
<p>Een korf, met allerlei ververschingen voor de zieke weduwe, werd voor in het karretje geplaatst; het linnengoed werd niet vergeten en welhaast nam Juffer Link, warm ingedoffeld, naast den praatzieken koetsier, plaats op de bank.</p>
<p>Mijnheer Dalk stond op den hardsteenen trap, die
<pb n="122"/>van eene ijzeren, kunstig gesmeede leuning voorzien was, en na het span met het oog van eenen kenner onderzocht te hebben, gaf hij het teeken tot het vertrek.</p>
<p>Jan klokte met de tong, en bruintje draafde de lange laan in, die van den grooten weg toegang tot <hi rend="i">Berkenhof</hi> gaf, en langs welken men eindelijk de heirbaan bereikte.</p>
<p>De omtrek was dor en zonder leven; geen der hooge boomen had nog iets van zijn tooisel behouden, tenzij het eikenhout zijn dor loover en de dennen hun donkergroen spelden-kleed.</p>
<p>De weiden waren groen-geel; de akkers ledig; hier en daar zag men nog een veld met najaarsvoeder voor het vee; de grachten langs de baan of welke de weiden doorsneden, waren gezwollen en de wind joeg het dorre gebladerte langs de wegen.</p>
<p>Dat alles gaf aan Jan, den koetsier, gelegenheid om eenige landbouw- en boschkundige opmerkingen te maken, zonder dat de man er op nadacht, dat Juffer Link, zooals de meeste dames uit de stad, geen klaver uit hooi, geen knollenveld uit een korenakker kon onderscheiden, en zeker geen verschil kende tusschen een beuken- en een eikenboom.</p>
<p>De opmerkingen duurden ook slechts kort; want de koetsier hield er aan, Juffer Link gansch het geval van den avond te voren te vertellen, en hij miste niet het tafereel nog donkerder te kleuren, dan het in de natuur geweest was.</p>
<p>Het was daarenboven Jan geweest, die den ruiter met den driekleurigen sjerp, op de groote baan had
<pb n="123"/>gebracht en onder weg, terwijl hij soms het paard bij den toom leidde, had hij wijd en breed met den <hi rend="i">cavalier</hi> gesproken.</p>
<p>‘Gesproken?’ zegde Juffer Link.</p>
<p>‘Ja, Juffer, die Franschman sprak zeer goed Vlaamsch, of beter gezegd, die Vlaming sprak zeer goed Fransch; want 't was een Vlaming, dat is zoo zeker als twee maal twee is vier.’</p>
<p>‘Verwonderlijk!’</p>
<p>‘Hij was Mijnheer en Mevrouw Dalk zeer genegen en ik moest hem alles haarfijn vertellen; ja, dat hij <hi rend="i">Berkenhof</hi> zal beschermen tegen elken kwaden aanval, dat is zoo zeker als twee maal twee is vier. Men heeft in dezen oogenblik, zoo'n knapen noodig, Juffer.’</p>
<p>En Jan de koetsier had de stellige overtuiging, dat hij, den avond te voren, een voortreffelijk diplomaat was geweest; dat hij menig gevaar van zijns meesters huis had afgewend en een machtigen voorspreker had gevonden, indien de <hi rend="i">Sansculottes</hi> het mochten wagen ook het vreedzame buiten te bezoeken.</p>
<p>‘Ook over u heeft hij lang gesproken’ hervatte Jan.</p>
<p>‘Over mij?’ riep Marieke en ze werd op dat oogenblik bleek als een doode.’</p>
<p>‘Hoe wist die vreemdeling dat ik mij op <hi rend="i">Berkenhof</hi> bevond?’</p>
<p>‘Ik heb hem dat met een enkel woord gezegd,’ antwoordde de koetsier, gelukkig dat hij het goede meisje, even als zijne meesters, onder de hooge bescherming van den onbekende had weten te plaatsen.</p>
<pb n="124"/>
<p>‘Gij zijt zeer onvoorzichtig geweest,’ liet er Juffer Link streng op volgen; ‘ik geloof dat ge beter gedaan hadt van te zwijgen.’</p>
<p>‘Geloof me, Juffer....’</p>
<p>‘Gij hebt gedacht mij eene goede dienst te bewijzen, en gij jaagt mij integendeel schrik aan.’</p>
<p>‘Zoo zeker als twee maal twee is vier, Juffer, die onbekende van gisteren avond was een eerlijk man!’</p>
<p>‘Ik hoop het.’</p>
<p>Jan gevoelde dat hij mis gerekend en de zaak verbruid had; hij was nu slim genoeg - niet vruchteloos was hij jaren lang heerenknecht geweest - onmiddellijk een anderen weg in te slaan en te verzekeren, dat Juffer Link de zaak te hoog opnam; dat hij zelfs haren naam niet had genoemd, en opzichtens <hi rend="i">Berkenhof</hi> niets had verteld, dat op eene onbescheidenheid kon gelijken.</p>
<p>Dat wischte den onrustigen trek, die bij Blond-Marieke op het aangezicht geteekend stond, weder weg.</p>
<p>Indien zij het eens wist! dacht Jan. En inderdaad er was geene bijzonderheid welke Jan niet verteld had; zelfs het bezoek dat den volgenden dag bij de weduwe door Mevrouw Dalk en Juffer Link moest worden afgelegd, was niet vergeten.</p>
<p>Al de goede hoedanigheden van het drietal op <hi rend="i">Berkenhof</hi>, had Jan edelmoedig doen uitschijnen en hij dacht zoo zeker als twee maal twee is vier, dat de onbekende, door zooveel deugd en Christenzin getroffen, als een bescherm-engel over het buiten waken zou.</p>
<pb n="125"/>
<p>Er volgde een nadenkend stilzwijgen van weêrszijden; de wielen knarsten door den zandgrond, de hoeven van bruintje klonsten, en Jan klokte met de tong om den draver aan te zetten.</p>
<p>Men bereikte den steenweg.</p>
<p>De doortocht der Franschen was daar duidelijk zichtbaar. De hier en daar verspreid liggende hoeven waren beschadigd; van eene kleine herberg, langs de baan, bleef niets dan een zwart geblakert geraamte over.</p>
<p>De schuren waren door de <hi rend="i">fourrageurs</hi> leêg geplunderd; in vele stallen loeide geen vee meer en bij het minste gedruisch op de heirbaan, werd de deur der hoeve snel en met eene spleet geopend, en de angstvolle oogen van eene moeder of eenen knaap, kwamen zich vergewissen of er geen onraad was.</p>
<p>Langs den weg waren hier stukken hout, daar hooi of stroo verspreid; op den grond lagen hier en daar gebroken of halfverbrande landbouwgereedschappen of huisraad.</p>
<p>Aan de takken van het kreupelhout fladderden gescheurde lappen; hier waren takken gebroken, daar heesters doorgehakt. Deels verkoolde boomstronken toonden aan, dat men daar ter plaatse gebivakeerd en er vuur gemaakt had.</p>
<p>Ieder voorwerp was door Jan als met den vinger aangeduid - en dat alles had Blond-Marieke den schrik in het hart gejaagd.</p>
<p>‘He! zie.... een dood paard, had Jan uitgeroepen.’</p>
<p>Inderdaad, op den boord der gracht lag de romp
<pb n="126"/>van een paard, reeds gedeeltelijk door de honden afgeknaagd.</p>
<p>Blond-Marieke beefde.</p>
<p>‘En van dit alles heeft de jager niets gezegd, mompelde zij.’</p>
<p>‘Hij zal zich aan dezen kant niet gewaagd hebben,’ antwoordde de koetsier, en bukte het hoofd, om onder de witte huif uit te zien en zich te verzekeren of er geene glinsterende bajonnetten in het kreupelhout, langs de baan, verscholen waren.</p>
<p>Ook Jan was niet gerust meer: ieder voorwerp langs den weg kreeg voor hem eene dreigende gedaante en hadde hij gedurfd, hij zou voorgesteld hebben naar <hi rend="i">Berkenhof</hi> terug te keeren.</p>
<p>Jan deelde echter geen zijner indrukken mêe; maar het slaan der hoeven op den straatweg en het ratelen der wielen, deed hem besluiten het paard op den aardeweg te zetten, en nu draafde het dampende bruintje, minder snel 't is waar, maar ook met minder verraderlijk gedruisch voort.</p>
<p>Het baatte echter niets meer.</p>
<p>‘<hi rend="i">Qui vive!</hi>’ klonk eensklaps eene mannelijke stem en zonder te zien van waar zij kwam en tot wien zij zich richtte, trok Jan koortsachtig de teugels in, wilde het paard rechts-om keert doen maken, en in galop naar <hi rend="i">Berkenhof</hi> terug keeren; doch voor hem, rechts en links stonden de gehavende soldaten, grepen het paard bij den teugel, en geboden stil te houden.</p>
<p>Bruintje steigerde; Jan klopte er dapper met den
<pb n="127"/>steel der zweep op, maar de soldaten hielden stevig vast en, nadat het dier er een paar heen en weêr geslingerd en tegen elkander gebotst had, werd het tot staan gedwongen.</p>
<p>Op eenige stappen ter zijde stond Dattignies in eenen mantel gewikkeld, en gaf zijne bevelen.</p>
<p>Wij herkennen hem aan de roode link over zijn aangezicht, dat ten deele door eene phrygiaansche muts bedekt was.</p>
<p>De tegenwoordigheid van dien schurk doet ons aan het gezelschap in de afspanning denken en, inderdaad, wij ontmoeten hier andermaal Pasque, Doche en andere achterblijvers, op, die in het klein en voor eigen rekening deden, wat de omwenteling in het groot uitvoerde.</p>
<p>Een nevel overdekte de oogen van Blond-Marieke, en toen Doche en Pasque, altijd in naam der ééne en onverdeelbare republiek - die droom van <hi rend="i">citoyen</hi> Publicola - haar aanhielden, viel zij in bezwijming....</p>
</div>
<div type="chapter">
<pb n="128"/>
<head rend="h3">VII.</head>
<p><hi rend="b">I</hi>n de kamer, wier breede binnenraam in den winkel van Herman Link uitzicht had, zaten op den avond van het gebeurde in het vorige hoofstuk verhaald, drie personen bij het vuur.</p>
<p>De lezer kent reeds den meester des huizes, den klokkenist en kapitein Cordonnet.</p>
<p>De laatste was, zooals wij ter loops gezien hebben, een jong en schoon man; zijn donker bruin oog sprak van moed, geheel zijn wezen van oprechtheid.</p>
<p>Inderdaad, kapitein Cordonnet had de overtuiging, dat hij de beste aller zaken, in de republiek, diende.</p>
<p>Vrijheid, gelijkheid en broederlijkheid - dat was de drieledige droom, en hij zag den dageraad van die nieuwe en betere wereld, welke hij zich had voorgespiegeld, zoo dacht hij ten minste, reeds aanbreken.</p>
<p>De oude wereld, zooals men destijds de bestaande
<pb n="129"/>orde van zaken noemde, moest verdwijnen en wees men op het gepleegde geweld en onrecht, dan betreurde Cordonnet zulks; maar hij gispte, tot verontschuldiging der republiek, den onzinnigen tegenstand die door den troon, den adel en de geestelijkheid werd geboden en weet het hun, dat de omwenteling tot zoovele bloedige daden gedwongen werd.</p>
<p>In den grond was kapitein Cordonnet een eerlijk man, die vroeg of laat uit den roes, waarin hij gedompeld was, zou ontwaken.</p>
<p>Laat hem dus nog eenigen tijd met zijne droombeelden dweepen.</p>
<p>Er heerschte eene droefgeestige stemming in het gezelschap, en des te droeviger was zij, dewijl men tot in de kamer, de oude dienstmeid in de keuken hoorde nokken en snikken.</p>
<p>Meester Davits zat met gebogen hoofd, gelijk een schuldige voor zijnen rechter. Link liet nu eens moedeloos het hoofd in de twee handen zakken, zuchtte dan weêr eens diep, richtte zich nu weêr koortsachtig op, stapte gejaagd door de kamer - was, kortom, door eene folterende onrust gekweld.</p>
<p>Cordonnet, ofschoon in gedachten verzonken, rookte zijne pijp voort, vulde nu en dan zijn glas, uit de tinnen bierkan en ledigde het in eenen teug.</p>
<p>Toch was hij niet onverschillig aan hetgeen Herman Link hem had toevertrouwd; want sedert de jonge kapitein <hi rend="i">het gouden Kompas</hi> van al de knagende Fransche ratten gezuiverd had, was hij, zooals hij 't verdiende, de vriend
<pb n="130"/>des huizes geworden, en wist hij volkomen waar zich Juffer Link bevond, en om welke reden zij uit het vaderlijke huis verwijderd bleef.</p>
<p>Cordonnet dacht ernstig na, op hetgeen hem Meester Link verteld had, juist toen hij van buiten kwam, waar hij gedurende gansch den dag, het graven der loopgrachten voor het aanstaande beleg van het kasteel, had bewaakt.</p>
<p>Welk verschrikkelijk nieuws werd in het huis, <hi rend="i">het gouden Kompas</hi>, aangebracht?</p>
<p>Mijnheer Dalk was, in een rijtuig, van <hi rend="i">Berkenhof</hi> gekomen en ofschoon het na het poort-uur was, gelukte hij er in binnen de stad te geraken, omdat hij gouden sleutels in den zak droeg, en deze op den wachthebbenden officier eene ongelooflijke toovermacht uitoefenden. Hij had Meester Link zeker niet met alle mogelijke voorzorgen verwittigd, dat Blond-Marieke omtrent den middag door de Fransche soldaten aangehouden en spoorloos verdwenen was.</p>
<p>Die tijding viel als een donderslag in de woning van Link, waar Meester Davits zich juist bevond. De arme vader was als verpletterd.</p>
<p>De oude heer vertelde de bijzonderheden van den dag, en zelfs die van den vorigen avond, welke met de eerstgezegde in zekere betrekking stonden. De opschudding op het buitenhof was echter zoo groot geweest, dat de goede man zich geene juiste rekening van al het gebeurde geven kon.</p>
<p>Toen op het bepaalde uur het huifwagentje niet terug
<pb n="131"/>keerde, begon men zich ongerust te maken en al de mannelijke wezens van <hi rend="i">Berkenhof</hi> gingen op zoek.</p>
<p>Op den steenweg had men het karretje van Mijnheer Dalk zien voorbij rijden, maar terugkeeren? - neen, dat had men niet gezien.</p>
<p>Hoe Mijnheer Dalk te moede was, is licht te begrijpen. Indien men hem op dat oogenblik de helft van zijn vermogen gevraagd had, om Juffer Link weêr te vinden, hij zou het gaarne gegeven hebben.</p>
<p>Bij het minste gedruisch in de verte, hoopte hij het karretje te hooren naderen; achter elken boomstam, uit het kreupelhout, uit elke deur eener eenzame woning, dacht hij telkens Blond-Marieke te zien verschijnen.</p>
<p>Toen men de gekende afspanning naderde, hoorde de tuinman eensklaps een paard hinniken en hij herkende - ja, dat verzekerde hij - parmentelijk de stem van bruintje.</p>
<p>Iedereen stond stil, luisterde met ingehouden adem, en, ja, ja! 't was wel de stem van den wakkeren ruin.</p>
<p>Toen men in den stal kwam, stond het paard daar aan de ledige ruif gebonden - eene gedekte tafel zonder eten - en het beest hinnikte nogmaals van blijdschap, alsof het den pelsenjas en de ottervellen muts van zijnen heer en meester herkende.</p>
<p>Achter het huis stond het karretje, doch al het draagbare was er uit geroofd; zelfs de sneeuwwitte kap, het sieraad van het rijtuigje, en zonder welke het ding maar een onaanzienlijk geraamte was; de mollige kussens, het voettapijt en de warme, leêren schoot met sier-<pb n="132"/>lijken blauw lakenschen overslag, - alles was verdwenen.</p>
<p>De moedigste van de spoorzoekers stiet eene achterdeur open en trad het huis binnen, wel besloten den eersten republikein dien hij zou ontmoeten, het hoofd te klieven. Maar, helaas! al wat men ontmoette was een graatmagere spits, de bandhond der vroegere bewoners en die zooveel van zijne krachten verloren had, dat hij zelfs door het opzetten zijner borstelige haren den vernielden eigendom niet meer trachtte te verdedigen.</p>
<p>In huis, waar de <hi rend="i">trainards</hi> reeds eenige dagen en nachten hadden meester gespeeld, was de verwoesting volkomen, en waren de eigenaars weêrgekomen, zij zouden hun vaderhuis schier niet meer herkend hebben.</p>
<p>Het vuur vonkte nog in den haard: een bewijs, dat men de afspanning nog niet lang geleden verlaten had.</p>
<p>Alles werd doorzocht; doch er was geen spoor van Juffer Link, of van Jan den koetsier te vinden.</p>
<p>Toch wel! Een dof gekerm steeg uit den gesloten kelder op; men schoof den deurgrendel weg, en een oogenblik daarna werd de ongelukkige koetsier achter eenig opgestapeld vaatwerk uitgehaald, en zóó verschrikt was de arme man, dat hij nog dacht in de handen der soldaten te zijn, toen hij reeds boven in het volle daglicht gebracht was.</p>
<p>Van hem vernam men den aanval, doch de schrik had hem half blind gemaakt, en van Juffer Link wist hij niets anders, dan.... dat hij haar niet meer gezien had.</p>
<p>In den kelder, waarheen een groote rosse kerel met de kolf van het geweer hem had gedreven, had hij
<pb n="133"/>het zwaar gedommel van een wegrollenden wagen gehoord - en eindelijk niets meer. Hoe lang dit geleden was, kon de stumpert niet zeggen.</p>
<p>Met een beklemd gemoed keerde men naar <hi rend="i">Berkenhof</hi> terug. Op den steenweg ondervroeg men die bewoners, welke den moed nog hadden in hunne huizen te verblijven, doch zij hadden niets gezien, niets gehoord dat eenig licht over dat geheimzinnige toeval kon verspreiden.</p>
<p>Enkel waren een paar fourragie-wagens, vergezeld door eenige Fransche infanteristen en huzaren, stadwaarts gereden.</p>
<p>Toen Mijnheer Dalk in de laan kwam, die naar <hi rend="i">Berkenhof</hi> geleidt, bevond hij zich onverwachts tegenover een ruiter, die daar zijne komst scheen te verbeiden.</p>
<p>Mijnheer Dalk herkende den <hi rend="i">cavalier</hi> met den driekleurigen sjerp, welke den avond te voren eene zoo vreeselijke tuimeling aan den slagboom had gemaakt.</p>
<p>Gelukkig hem op dat oogenblik te ontmoeten, schudde Mijnheer Dalk hem hartelijk de hand en was op het punt den ruiter het gebeurde te doen kennen, toen de <hi rend="i">citoyen</hi> hem onderbrak:</p>
<p>‘Ik weet wat gij mij te zeggen hebt; wees gerust; ik zal de <hi rend="i">citoyenne</hi> zooveel mogelijk beschermen.’</p>
<p>‘Gij weet dus waar zij zich bevindt?’</p>
<p>‘In veiligheid. Het toeval heeft mij van alles onderricht.’</p>
<p>‘Wat kan haar misdrijf zijn?’</p>
<p>‘Verstandhouding met den vijand.’</p>
<p>‘Onmogelijk!’</p>
<pb n="134"/>
<p>‘Men heeft de bewijzen in haar bezit gevonden.’</p>
<p>‘Dwaasheid, dwaasheid!’</p>
<p>‘Ik wil echter iets voor u wagen, omdat gij mij gisteren avond goed behandeld hebt, en ik heb u hier afgewacht om u een voorstel te doen.’</p>
<p>‘Ik zon zelfs het onmogelijke aannemen, <hi rend="i">citoyen.</hi>’</p>
<p>De ruiter boog zich voorover, en fluisterde ofschoon er niemand in de nabijheid was.</p>
<p>‘Ik ken den officier, die de aanhouding dezer vijandin van onze groote omwenteling, heeft bewerkt; nog is uwe beschermelinge niet in de handen der hoogere macht overgeleverd. Die officier is een schurk.... Indien ik hem morgen vijftien honderd livres brengen kan, zal hij het meisje laten ontsnappen en verklaren haar nog niet gevonden te hebben.’</p>
<p>‘Maar Juffer Link is onschuldig....’</p>
<p>‘Ten prijze van vijftien honderd livres.... Denk er op na, <hi rend="i">citoyen.</hi> Er verdwijnen in deze dagen zoo veel onschuldigen. De vader der <hi rend="i">citoyenne</hi> is rijk, en gij zelve bezit millioenen.... Ik voor mij, vervul enkel eenen plicht van dankbaarheid jegens u.’</p>
<p>‘Ik ben u zeer verplicht.’</p>
<p>‘Breng mij morgen, ten tien ure, de door den officier geëischte som, en de zaak valt in het water. Kom echter alleen en wees bescheiden, of, <hi rend="i">citoyen....</hi>’ en de ruiter klopte op eene der pistolen, welke in zijn driekleurigen sjerp staken.</p>
<p>Hij gaf zijn paard de sporen en Mijnheer Dalk goeden dag wenschende, verdween hij weldra in een der kronkelende wegen, die allen op de heirbaan uitloopen.</p>
<pb n="135"/>
<p>Het was ongeveer zoo, dat Mijnheer Dalk de droevige gebeurtenissen van den dag vertelde. Noch de onveiligheid der wegen, noch de duisternis hadden hem kunnen beletten, denzelfden avond nog, als het ware spoorslags, naar de stad te komen, om met zijnen vriend de noodige maatregelen te beramen.</p>
<p>Wat de vijftien honderd livres betrof, indien Link er vrede meê had, deze zou hij morgen aan den ruiter ter hand stellen, die zich edelmoedig, volgens Mijnheer Dalk, de zaak had aangetrokken.</p>
<p>Nu ging de goede man nog eens de stad in om eenige maatregelen te nemen, en Link drukte hem de hand, dankte hem duizendmaal en zegde hem, naar goeddunken te handelen. Ach, de arme Link wist niet meer wat hij zegde, wat hij deed!</p>
<p>De klokkenist vond geen woord van troost of goeden raad. Hem woog dat alles loodzwaar op het hart. Had Lokker hem niet gezegd: de vervolger van Blond-Marieke is uw zoon! - de zoon, dien hij jaren geleden, in eene heilige en wettige gramschap, had gevloekt; de zoon dien iedereen dood waande en die nu integendeel, met al het schuim der Fransche samenleving herwaarts gespoeld, als handlanger der ongerechtigheid voor zijn oog oprees!</p>
<p>Dat alles kon of durfde hij echter zijnen vriend nog niet bekennen. Het was den ouden man of hij, door zijnen zoon, medeplichtig was aan het begane kwaad.</p>
<p>Kapitein Cordonnet was, zoo als wij zegden, mid-<pb n="136"/>delerwijl in zijn kwartier gekomen, en wij vonden hem, in den aanvang van dit hoofdstuk, nadenkend over al hetgeen Link hem meêdeelde. Het geval trof hem; Cordonnet had op den avond der patrouille, zoo als hij nadien vernam, de <hi rend="i">citoyenne</hi> Link in het huis van den klokkenist gezien en sedert dien was hare beeldtenis hem bij gebleven.</p>
<p>De herinnering aan dat lieve blonde kind, had den strengen republikein veel inschikkelijker en toegevender doen worden.</p>
<p>‘Neen, neen!’ zegde hij plotseling en sloeg met de vuist op de tafel; ‘die aanhouding is niet namens de republiek gebeurt. 't Is enkel eene eerlooze aftroggelarij, zoo als er reeds meer gepleegd zijn. Hoeveel dieven en schurken zijn er toch in dat leger, hetwelk geroepen is de heiligste aller zaken te verdedigen!.... Ik verwed mijn hoofd, dat Dattignies weêr niet vreemd is aan die boevenstreek.’</p>
<p>‘Gij zegt....’ onderbreekt Link.</p>
<p>‘Dattignies, of zoogezegd Publicola, dezelfde kerel dien gij hier huisvesting hebt gegeven: een Marseillees, die zoo veel dievenstreken heeft begaan als er haren op zijn hoofd groeien, en die, door ik weet niet welken invloed op een handvol soldaten, even schurkachtig als hij, plotseling met den officiersrang bekleed, in het leger is opgetreden.’</p>
<p>Er rolde den armen klokkenist een zware steen van het hart; de schurk was dan toch zijn zoon niet! Misschien was die ruiter, waarvan Mijnheer Dalk gesproken had, zijn Huibert....</p>
<pb n="137"/>
<p>Och, wat had hij veel, ja zijn leven wel gegeven, indien hij het geheim op dat oogenblik had kunnen doorgronden.</p>
<p>‘Wees gerust!’ hervatte Cordonnet na eene poos. ‘Ik wil mij onmiddellijk met die zaak bemoeien en mij overtuigen, of de republiek inderdaad die aanhouding heeft bevolen, en zoo ja, dan wil ik, Cordonnet, mijn hoofd verbeuren, dab er eene misgreep heeft plaats gehad.’</p>
<p>Link greep den kapitein bij de hand en drukte ze vurig.</p>
<p>De kapitein wierp zijnen mantel om en verliet snel het huis.</p>
<p>‘En ik,’ zegde de klokkenist, ‘ik ga eens op een drafje naar Lokker; die kan wel iets van de zaak weten.’</p>
<p>Dat voornemen was een nieuwe lichtstraal van hoop.</p>
<p>De deur van <hi rend="i">het gouden Kompas</hi> viel toe, en elk der twee personen volgde eenen gansch tegenovergestelden weg.</p>
<p>Wij zullen den ouden man volgen, die hijgend, zoo snel als zijne beenen het toelieten, naar de wijk ging waar Lokker woonde.</p>
<p>Het was daar op de meeste plaatsen akelig donker; daar waar geen lantaarn onder een Heiligen-beeld hing te waggelen, of waar geen oliepitje brandde in dit of dat winkeltje, zag men schier geene hand voor de oogen.</p>
<p>'t Was negen ure; op dit tijdstip van den avond, was vroeger alles in de rust; de komst der Fransche soldaten had dit echter reeds te weeg gebracht, dat de dag langer gerekt werd.</p>
<pb n="138"/>
<p>Meester Davits had liever in het duister door den toren geklouterd, dan zonder licht door de straat te gaan. Waarom had hij ook vergeten de lantaarn mede te nemen - dat onmisbaar voorwerp voor ieder mensch, die zich 's avonds in de straten moest wagen?</p>
<p>Het klinken van den regelmatigen hamerslag, kondigde hem aan dat hij eene smids naderde.</p>
<p>Op den hoek der straat spreidde het gloeiende vuur een helderen glans op de tegenoverstaande houten gevels, en schiep in de kleine ruitjes der huizen een wonderlijk en onnavolgbaar kleur-geschitter.</p>
<p>Gansch de smids, met hare twijfelachtig witte muren en honderden zwarte ijzeren voorwerpen, aan de wanden opgehangen en door den rooden schijn van het hommelende vuur overstroomd, vormde een recht schilderachtig geheel.</p>
<p>Boven het aambeeld bewogen zich twee reusachtige kerels, met bloote armen en bloote borst.</p>
<p>Dat er eene groep jongens voor de smids speelde, al was het dan ook buitengewoon laat, dit kan men in die volksbuurt begrijpen.</p>
<p>De beweging, de klinkende hamerslag, het vuur, de heldere schijn, het fantastische eener smids in den avond, heeft iets aantrekkelijks, iets vriendschappelijks, iets dat wij gastvrij mogen noemen.</p>
<p>Alle huizen zijn gesloten; maar de smids is nog in volle leven en beweging, en ik denk, dat, zooals ik in <hi rend="i">mijnen</hi> jongenstijd, de aantrekkingskracht naar het werkhuis, van de toenmalige dáár spelende kleine
<pb n="139"/>republikeinen heb geërfd, de knapen welke na mij gekomen zijn, zulks ook van mij hebben geërfd.</p>
<p>In de groep jongens die er speelden, bemerkte men den rossen Krelis, die overal en altijd de aanleider der schreeuwende en huilende bende was.</p>
<p>De kleine deugniet had eene touw over een der balken van den hoefstal geworpen, en aan het einde van dit touw een oud, verroest hakmes bevestigd.</p>
<p>Nu haalde hij het mes op, dan liet hij het snel zakken om te zien, of het wel recht op eenen, op den grond staanden, houtblok te recht kwam.</p>
<p>Op een der aambeelden zat eene ineen gedoken menschelijke gedaante rustig te rooken, en zij scheen het spel van den knaap gade te slaan: het was Lokker, die in de smids een buurpraatje hield.</p>
<p>‘Wat moet dat worden, Krelis?’ vroeg hij.</p>
<p>‘Dat is een <hi rend="i">gieljotien.</hi>’</p>
<p>‘Wie drommel heeft u dat toch wijs gemaakt?’</p>
<p>‘De republikein, die hier tegenover is ingekwartierd.’</p>
<p>‘En wat moet er gebeuren?’</p>
<p>‘We gaan mijn zuster, die eene <hi rend="i">vijg</hi>, eene aristocraat is, <hi rend="i">vergieljotineren.</hi>’</p>
<p>En de kleíne, rosse beul deed het verroest hakmes op en neêr spelen.</p>
<p>Er is soms iets duivelsch in den geest der spelende kinderen!</p>
<p>Het zusterke van rossen Krelis, een kind van vijf of zes jaren, stond op een paar stappen van daar en lachte om het op- en neêrgaan van het moordtuig, en
<pb n="140"/>heb gaf zich zeer goedwillig aan de handen van twee of drie andere bengels over, die zich met Krelis in het spel vermaakten.</p>
<p>Er zat toekomst in dien kleinen schurk!</p>
<p>‘Maar wat hebt ge daar even gezegd van eene vrouw, welke de Fransche soldaten willen dooden?’ vroeg Lokker. ‘Noemdet gij....’</p>
<p>Maar de rakker had het te druk met de strafuitvoering en gaf geen antwoord.</p>
<p>‘Noemdet gij de dochter van Link niet?’ hervatte de Duivel.</p>
<p>‘Och ja!....’ was nu het ongeduldige antwoord. ‘Hier, brengt nu de veroordeelde hier?’ riep hij tot zijne makkers.</p>
<p>‘Hebt gij haar gezien?’ hernam Lokker.</p>
<p>‘Hier, zeg ik!’ riep de rosse; ‘zij moet zoo met het hoofd op den blok gaan liggen. ‘Zóó....’ en de knaap wees in persoon de houding aan, welke het kind nemen moest.</p>
<p>‘Krelis ik laat u vier trekken aan mijne pijp doen, als gij mij antwoordt,’ zegde Lokker, die inderdaad nieuwsgierig was geworden, naar hetgeen de knaap raasde.</p>
<p>‘Vier trekken?’</p>
<p>De Duivel knikte en de jongen sprong op, liet het touw los en naderde, terwijl zijne kollega's, de toekomstige Robespierre's op hunne beurt het hakmes op en neêr deden gaan.</p>
<p>‘Eerst trekken!’ riep de jongen.</p>
<pb n="141"/>
<p>‘Eerst antwoorden!’ zegde de Duivel.</p>
<p>‘Nu, wat wilt ge?’</p>
<p>‘Wie heeft men in den legerwagen binnen gebracht?’</p>
<p>‘De dochter uit <hi rend="i">het gouden Kompas.</hi>’ Dat is één trek.</p>
<p>‘Hebt gij haar gezien?’</p>
<p>‘Ik heb haar door de soldaten uit den wagen zien halen.’ Dat zijn twee trekken.</p>
<p>‘Waar?’</p>
<p>‘In het <hi rend="i">Boerenkwartier.</hi> Drie!’</p>
<p>‘Wanneer?’</p>
<p>‘Bij 't vallen van den avond. Vier; hoort ge dat, Duivel?’</p>
<p>‘Maar zegt gij de waarheid?’</p>
<p>‘Ik heb het gezien, gezien met mijn eigen oogen. Men zegde dat men haar ging <hi rend="i">vergieljotineren.</hi> Reeds vijf, Lokker.’</p>
<p>‘En weet ge aan welk huis men haar gebracht heeft?’</p>
<p>‘Neen, maar ik zou het toch nog wel vinden. Krijg ik nu de pijp?’</p>
<p>‘Ja, en meer nog, ge krijgt duiten; maar ge moet met mij gaan en dat huis aanwijzen.’</p>
<p>‘Duiten? duiten van Lokker?’ en de jongen schaterde van 't lachen.</p>
<p>‘Neen, duiten van den Meester uit <hi rend="i">het gouden Kompas</hi>, en gij weet het, die heeft duiten.’</p>
<p>‘Geef me eerst de pijp.’</p>
<p>‘Ziedaar, en nu op weg.’</p>
<p>‘Neen, ik moet eerst mijne zuster <hi rend="i">vergieljotineren;</hi> ik heb het haar beloofd, en anders schreeuwt ze omdat ik haar leugens heb wijs gemaakt.’</p>
<pb n="142"/>
<p>Op dat oogenblik kwam juist de smid, met een gloeiend ijzer, langs den kant van den hoefstal, dreef de deugnieten uiteen, vernielde de guillotine welke hem in den weg stond - en leverde alzoo den rossen Krelis in de handen van Lokker over.</p>
<p>Maar ook juist op dat oogenblik kwam Marten Davits daar voorbij, en dank aan de jongens, die den rustigen voorbijganger als het ware aan de slippen gingen hangen, werd hij door Lokker herkend.</p>
<p>‘Goede tijding, goede tijding!’ riep de Duivel. ‘Kom, wij hebben geen oogenblik te verliezen!’ en rossen Krelis bij den kraag en den gansch onhutsten Davits bij de hand grijpende, liep hij de straat in.</p>
<p>‘Maar wat is er, Lokker?’ stamelde Meester Marten schier buiten adem.</p>
<p>‘Voort, voort!’ was het antwoord. ‘De dochter uit <hi rend="i">het gouden Kompas</hi> is gevonden.’</p>
<p>‘Gode zij dank! Duivel, gij zijt een engel voor ons.’</p>
<p>‘Krelis, vijf duiten voor u!’ zegde Lokker, in de hoop dat de jongen zonder zijne sterke vuist zou vooruit gaan.</p>
<p>‘Neen, tien, twintig duiten,’ viel de hijgende klokkenist in. ‘Zooveel duiten als gij maar wilt!’</p>
<p>‘Hoort gij dat?’</p>
<p>‘Lokker, laat mij los, of de pijp gaat uit!’ schreeuwde de jongen. ‘Ik zal eerlijk meêgaan.’</p>
<p>‘Recht dus naar het <hi rend="i">Boerenkwartier.</hi>’</p>
<p>‘Neen, neen, naar Meester Link; eerst naar Meester Link!’ riep de klokkenist.</p>
<pb n="143"/>
<p>‘Ja, eerst naar Meester Link,’ hervatte de straatkapoen; ‘eerst naar Meester Link, om de duiten te halen.’</p>
<p>En op een drafje liep het drietal naar <hi rend="i">het gouden Kompas.</hi></p>
<p>Hoe verwonderlijk, dacht Lokker onder het loopen, dat ik daar een woord van dien deugniet opving, hetwelk mij een groot nieuws deed kennen! De jongen moet waarheid hebben gesproken, want ook Meester Davits is van het gebeurde onderricht.</p>
<p>En na eene poos dacht hij nog:</p>
<p>Die schurken zijn er dan toch in gelukt, de schuilplaats van het meisje te ontdekken en haar weg te voeren, om den rijken Link een schoonen stuiver uit de tesch te kloppen. Nu, ik ben te vreden, dat ik in die schelmerij niet betrokken ben. Die schurk van een Huibert had op mij gerekend!.... Of de Duivel geen eerlijk man ware.</p>
</div>
<div type="chapter">
<pb n="144"/>
<head rend="h3">VIII.</head>
<p><hi rend="b">H</hi>et <hi rend="i">Boerenkwartier</hi> was een eenzaam gedeelte der stad, waar thans de dokken en entrepôts gelegen zijn. Het meest verlaten en onveiligste deel der stad van destijds, is nu het woeligste, het bedrijvigste en, zoo niet het veiligste, dan toch even veilig als de andere wijken geworden.</p>
<p>'t Was destijds eene mengeling van stad en dorp: hier min of meer regelmatige, maar enge straten of beter gezegd stegen, met oude en weinig aanzien hebbende huizen; daar meer verspreid liggende woningen, langs welke een slijkerige weg liep, afgewisseld door een heuvelig plein met modderpoelen en watervlakten, in welke het riet welig opschoot; ginds kleine tuinen met gebrekkelijke afsluitingen, eenige boerenhuizen en stallen, en verder op weêr een paar reiën huizen, wier gevels
<pb n="145"/>naar elkander bogen, als wilden zij beletten dat het zonlicht in de straat viel, en om 's nachts de duisternis nog des te akeliger te maken.</p>
<p>Er huisde eene wonderlijke mengeling van volk in het <hi rend="i">Boerenkwartier:</hi> 't was een slangennest, des te gevaarlijker, daar het omdolende volkje, Bohemers van allen aard, zijn optrek had en de toestand der wijk zelve zóódanig was, dat de policie des avonds haar voor een wezenlijken doolhof hield.</p>
<p>Het was eene kleine wereld met hare misdadige geheimen: met hare kroegen, verdachte huizen, speelholen en dieven-schuilplaatsen, waar de losbol zijn geld verteerde, de onruststoker zijne handlangers vond, de soldaat dobbelde en <hi rend="i">boncoeurde</hi>, zooals pater Poirters zeggen zou; de schipper u op een messengevecht uitdaagde, de straatmuziekant u de beurs sneed, de rabauw u voor een blinkenden knoop aan het kleed afwachtte en in de slijkpoelen deed tuimelen; waar de jongens zelf, in het schemer-uur, met een achterdochtig oog den onbekende, die zich in die wijk waagde, navolgden om hem te verraden.</p>
<p>De goede menschen, welke in die wijk als verdoold woonden, kwamen des avonds niet buiten en reeds vroeg was hunne deur, door ketting en boom, gesloten.</p>
<p>Als men, in eene der morsige stegen, een donkeren kleinen gang, over welken de huizen waren heen gebouwd, durfde binnentreden, zou men al tastende eene kleine binnenplaats hebben bereikt, en het licht door een venster hebben zien schemeren.</p>
<pb n="146"/>
<p>De maan, die van tijd tot tijd achter de zwarte wolken te voorschijn kwam, deed zien dat het gebouw, voor hetwelk men zich bevond, oud en bouwvallig was.</p>
<p>'t Had, in den hoek der binnenplaats, eene deur, met eene stoep van vier of vijf trappen, langs welke eene ijzeren leuning; verder was het eene woning met twee puntgevels naast elkander - alsof het twee oudjes waren die, elkaâr den arm gevende, u te gemoet kwamen.</p>
<p>Als men aanklopte en er werd geopend, zou men zich voor een wijf van een vijftigtal jaren hebben bevonden, wier perkamenten vel, grijze stoppels aan de kin, scherpe donkere oogen, aan eene kaartlegster deden denken; en was men geen ingewijde, wist men niet dat achter die donkere muren, ook eene goed verlichte kamer, een minzamer gezichtje, een kleine billardtafel, damen schaakbord, blinkende glazen en roomers, schuimend bier en goeden wijn verborgen waren - men zou, bij het verschijnen van dat spook onmiddellijk zijn teruggedeinsd.</p>
<p>Nu, dat was juist wat men wilde, als men geen ingewijde bij de oude Puggel was.</p>
<p>Niettegenstaande wij dit niet zijn, treden wij binnen en een donkeren trap op, en wij bevinden ons in eene tamelijk ruime kamer.</p>
<p>Op eene tafel met vier zware, gedraaide pooten, brandt een waslicht; gelukkig knettert en blaakt er in den haard een klein houtvuur: zonder dat zouden wij moeilijk alle hoeken der kamer kunnen doorsnuffelen.</p>
<p>De muren waren wit gekalkt en er hing hier en daar
<pb n="147"/>een enkel schilderijtje, zoo zwart, dat het slechts eene zwarte vlek op den witten wand scheen te zijn.</p>
<p>Vier of vijf stoelen, eene zitbank en een bed met vier stijlen, aan welke, in het vierkant, groene saaiën gordijnen hingen, waren al de meubelen welke men opmerkte.</p>
<p>De zoldering was hoog en had zware balken, waarop een paar saterskoppen gesneden waren, die heel onvriendelijk naar beneden keken.</p>
<p>In den hoek naast den haard, zat eene vrouwelijke gestalte in een gedoken, en toen ze de handen van voor het aangezicht liet wegvallen, herkende men Blond-Marieke, dat de rood geweende oogen haar boven richtte.</p>
<p>Waar bevond zij zich? Het goede kind wist het niet. Hoe was zij in dat vreemde huis gekomen? Zij wist het evenmin.</p>
<p>Juffer Link herinnerde zich enkel het verschikkelijke geval op den steenweg, en verder nog dat zij zich in een onbekend huis, omringd door gehavende soldaten, had bevonden, waar men haar eenen roomer wijn had gegeven.</p>
<p>Eerst hier, op het bed, hetwelk zij plotseling verlaten had, was zij tot het bewustzijn terug gekeerd.</p>
<p>Naar de deur ijlen en deze schudden om ze te openen, naar het venster snellen en dit ingslijks willen openrukken, was haar eerste werk geweest; maar venster en deur weêrstonden duchtig.</p>
<p>Het meisje had geroepen - niemand antwoordde in den aanvang op hare stem, tot dat ze, met ingehouden adem luisterend, eindelijk eenen stap op den trap hoorde.</p>
<pb n="148"/>
<p>De deur werd geopend, en 't was het weinig aantrekkelijke figuur van vrouw Puggel dat binnenkwam.</p>
<p>‘He, he, lief gevangen duifke,’ zegde de oude lachend. ‘gij maakt een leven om heel het huis af te breken?’</p>
<p>En het wijf lachte.</p>
<p>‘Laat mij gaan, laat mij gaan!’ kreet het meisje in tranen.</p>
<p>‘Wees gerust, lief kind, er zal u hier geen kwaad geschieden.’</p>
<p>‘Och, zeg mij dan, waar ik mij bevind, ik smeek het u.’</p>
<p>‘Bij brave en eerlijke menschen! Nog eens kind lief, verontrust u niet. Er zijn hier personen, die over u waken.’</p>
<p>‘Maar wat heb ik dan misdaan, om zóó behandeld te worden! Wat zullen Mijnheer en Mevrouw Dalk ongerust zijn!’</p>
<p>‘Ze zijn verwittigd, lief kind. Er is hier een vriend van uw vader, die zich in persoon daarmeê zal belasten. Maar, in 's hemels naam huil zoo niet. Ge zult de kinderen in de buurt wakker maken.’</p>
<p>En de oude, die met de armen in de zijde stond, lachte andermaal om de vrees van het meisje.</p>
<p>‘Och ik bid u,’ snikte Blond-Marieke met tranen in de oogen, ‘laat mij gaan!’</p>
<p>‘En waar zoudt gij in den donkeren avond heen gaan, kind lief?’</p>
<p>‘Onverschillig.’</p>
<p>‘Maar gij weet wel dat de omtrek niet veilig is.’</p>
<p>‘Ik verkies den stikdonkeren nacht boven deze kamer. Zeg mij dan ten minste waar ik mij bevind.’</p>
<pb n="149"/>
<p>‘In de stad.’</p>
<p>‘Verre van mijns vaders huis?’</p>
<p>‘Dichtbij!’ zegde de oude na eene korte aarzeling. ‘Als gij wijs zijt, zult gij dezen avond nog bij uw vaderke zijn, arm kind.’</p>
<p>Er was iets spottends in die woorden; maar Blond-Marieke nam ze voor goede munt aan en zij wischte de traantjes weg, die hare schoone oogen overwolkten.</p>
<p>Marieke liet zich op eenen stoel neêrzakken, en haar afgebeuld hoofdje leunde in hare beide handen.</p>
<p>De oude had, middelerwijl, brood, kaas en wijn op de tafel gezet; doch het meisje weigerde iets te nemen.</p>
<p>Duizende schrikbeelden verdrongen zich in haren geest.</p>
<p>‘Wie houdt mij hier gevangen?’ vroeg zij andermaal en met bevende stem.</p>
<p>‘Gevangen?’ en de oude lachte. ‘Maar wie heeft u dat ingeblazen? Gij waart aangehouden en beschuldigd van zeer zware feiten, van welke ik altemaal niets versta; maar men heeft u uit de handen der soldaten gered en u hier in veiligheid gebracht - en nog mort gij.... Foei, zoo ondankbaar moet gij niet zijn.’</p>
<p>‘En wie was dan mijn redder?’</p>
<p>‘Wie anders dan ik?’ zegde eene mannelijke stem aan de deur. Deze werd open gestooten en <hi rend="i">citoyen</hi> Thierry-Brutus trad binnen, wierp zijnen hoed op eenen stoel en bleef voor Blond-Marieke staan, haar vlak in het aangezicht starende.</p>
<p>De oude Puggel was heengegaan en had de deur achter zich toe getrokken.</p>
<pb n="150"/>
<p>‘Kent ge mij niet meer, Juffer Link?’ zegde <hi rend="i">citoyen</hi> Thierry altijd in het vlaamsch.</p>
<p>Blond-Marieke had zich opgericht en zag angstig den rijzigen jongen man aan. Het was of er een vizioen voor haar stond.</p>
<p>‘Zijt gij het, Huibert?’ stamelde zij en week tot in den hoek der kamer achteruit. ‘Behoort gij tot de dooden of tot de levenden?’</p>
<p>De nieuwbakken <hi rend="i">citoyen</hi> lachte met deze vraag.</p>
<p>‘Wees gerust,’ zegde hij en hoffelijk naderend om hare hand te grijpen, 't geen echter mislukte; ‘ik ben nog springlevend en niet genegen reeds dienst te nemen in het legioen der spoken en schimmen.’</p>
<p>‘Kom, Huibert, kom en red mij uit dit huis!’</p>
<p>‘Onmogelijk, hier alleen zijt gij in veiligheid. Morgen zal ik u waarschijnlijk naar <hi rend="i">het gouden Kompas</hi> kunnen terugbrengen.’</p>
<p>‘Morgen? En ik zou hier den nacht moeten doorbrengen?’</p>
<p>‘Ben ik geen goede beschermer?’ zegde de jonge man, zich aan de tafel zettende, het rechterbeen over het linker slaande, en in eene houding, welke reeds het bewijs gaf van geringen eerbied voor de persoon, tegenover welke hij zich bevond.</p>
<p>Het meisje antwoordde niet en sloeg de oogen neder.</p>
<p>‘Mij dunkt, dat Blond-Marieke wel vertrouwen zou kunnen hebben in Huib Davits, met wien zij dikwijls zóó vrienschappelijk op den toren kwam spelen!’, hernam de <hi rend="i">citoyen</hi> met een lichten glimlach.</p>
<pb n="151"/>
<p>‘Die Huibert van toen, is de Huibert van vandaag niet meer.’</p>
<p>‘Neen, van knaap is hij man geworden; maar zoo als hij het dochterke uit <hi rend="i">het gouden Kompas</hi> toen reeds behoedde, zoo heeft hij haar ook nu beschermd en 't is dank aan hem, dat zij zich waarschijnlijk morgen in vrijheid zal bevinden. Is die bewezen dienst niet een beter onthaal waard, dan Juffer Link zoo even bewees?’</p>
<p>‘Ik dank u, Huibert, voor hetgeen gij voor mij deed,’ mompelde Marieke. ‘Mijn vader en ook de uwe’ - en zij drukte op dat woord - ‘zullen u met mij dankbaar zijn.’</p>
<p>‘Neen, daar reken ik niet op: die toch hebben niet vergeten wat men mij voor jaar en dag ten laste legde, namelijk van eenige doode schenkels te hebben omgeroerd.’</p>
<p>Eene rilling liep Blond-Marieke over de ledematen, met zoo veel cynismus was dit gezegd.</p>
<p>De <hi rend="i">citoyen</hi> scheen te bemerken, dat hij te verre gegaan was en zich verraden had. Hij hervatte:</p>
<p>‘Eene dwaasheid, aan welke ik niet schuldig was.’</p>
<p>‘Des te beter, Huibert,’ zegde het meisje, dat inderdaad wat meer betrouwen had bekomen, sedert de aanwezigheid van dien afgedwaalden vriend harer jeugd. ‘Des te beter, en moge God u met uwen vader verzoenen!’</p>
<p>De lippen van den <hi rend="i">citoyen</hi> plooiden zich tot eenen glimlach; Thierry sloeg de oogen neêr en trommelde met de vingers op de tafel.</p>
<pb n="152"/>
<p>‘Die verzoening met beiden zult gij bewerken, ter vergelding van hetgeen ik nu voor u deed,’ hervatte Huibert, maar toen hij die woorden uitsprak, durfde hij de oogen niet oplichten.</p>
<p>‘Dat zal ik,’ zegde Blond-Marieke.</p>
<p>‘Er was een tijd,’ ging de <hi rend="i">citoyen</hi> met den driekleurigen sjerp voort, terwijl hij opstond en met den elleboog op de schouwplaat kwam leunen, ‘er was een tijd, dat onze twee vaders eene zekere verwachting van ons beiden koesterden....’</p>
<p>Juffer Link staarde den spreker, niet zonder nieuwen angst in het oog, aan. Als vriend uit den kindertijd had Huibert haar eenige geruststelling ingeboezemd; als gewezen verloofde sidderde zij voor hem.</p>
<p>‘Wij waren bestemd om te zamen bruiloft te vieren,’ ging de <hi rend="i">citoyen</hi> voort. ‘De zoon van den nederigen klokkenist, was tot echtgenoot bestemd voor de rijke dochter van <hi rend="i">het gouden Kompas.</hi> De stand scheen wel wat ongelijk, maar de liefde tusschen beiden vereffende alles. Hebt gij nog wel eens aan die dagen gedacht?’</p>
<p>Blond-Marieke bedekte met de eene hand de oogen, als om de gevoelens en indrukken te verbergen, welke haar bestormden.</p>
<p>De jonge man wilde zacht de hand wegnemen en ze in de zijne laten rusten; doch het meisje trok ze driftig terug.</p>
<p>‘Ik heb vroeger wel aan die dagen gedacht,’ antwoordde Marieke.</p>
<p>‘Uit ter oogen, uit ter harte!’ spotte Huibert.</p>
<pb n="153"/>
<p>‘Ik kan niet veinzen, Huibert; mijn vader meende het goed met u en zijne bedoelingen waren oprecht; maar uw gedrag, laat mij toe openhartig tot u te spreken, was niet dat van een braven burgerjongen.’</p>
<p>Eene fijne spotlach was het antwoord op dat vrijmoedig en tevens zacht gezegde.</p>
<p>‘Of wat men een braven burgerjongen noemt, dat is te zeggen, een domme schapenkop, die op zijn dertigste jaar nog met den klater speelt en zijn kerkboek spelt!’</p>
<p>‘Huibert, Huibert!....’ riep Marieke zacht en verwijtend.</p>
<p>Die waarschuwing werd in den wind geslagen. De <hi rend="i">citoyen</hi> draafde voort:</p>
<p>‘Neen, zeg, dat Huibert Davits geene genade vond in de oogen van die kortzichtige Antwerpsche pruiken, omdat hij een jongen des lichts en der beschaving was; een bestrijder van het blinde vooroordeel en het domme bijgeloof, dat men in de kerken verkondigt!’</p>
<p>‘Zwijg, zwijg, ik bid er u om....’</p>
<p>‘Zoo als <hi rend="i">ik</hi> denk, zal de jongelingschap, binnen vijftig jaren algemeen denken: de zoon van den klokkenist zal de voorlooper zijn van <hi rend="i">la milice de l'avenir</hi>, en terwijl wij nog rond de blakende brokken van troon en altaar dansen, zal zij zelfs schier niet meer weten, dat er troon en altaar bestaan hebben. Wat wilt gij daar tegen doen; 't is immers de loop van ons wereldje!’</p>
<p>Blond-Marieke had de oogen met de twee handen bedekt; eene poos nadien zegde zij zacht:</p>
<p>‘Huibert, ik dacht straks dat gij tot betere ge-<pb n="154"/>voelens waart teruggekeerd. Nog slechts een oogenblik geleden, had ik nog eene goede herinnering van den vriend mijner jeugd; nu is het goochelbeeld verbroken.’</p>
<p>‘Dacht gij vroeger inderdaad aan mij?’ vroeg Huib verwonderd.</p>
<p>‘Ja, dat deed ik dikwijls, en toen ik de verzekering bekwam dat gij dood waart, hoorde ik jaarlijks, op den dag van uw verdwijnen, eene Misse ter uwer ziele-lafenis.’</p>
<p>‘En nu haat gij mij, om eenige dwaze woorden zoo even uitgesproken?’</p>
<p>‘Ik haat niemand, maar ik denk niet meer aan u, zoo als ik te voren aan een goeden vriend mijner kinderjaren dacht.’</p>
<p><hi rend="i">Citoyen</hi> Thierry had weêr plaats genomen aan de tafel, en in dezelfde houding welke hij straks verlaten had.</p>
<p>Indien hij nog het minste eerlijk gevoel gehad hadde, zouden die weinige woorden van het meisje hem getroffen hebben; hij wendde zich integendeel halvelings om, ontkurkte de wijnflesch, wierp den stop de kamer in, goot, over de tafel stortend, zijn glas vol en dronk het in eenen teug ledig.</p>
<p>'t Was in zijne rol, 't viel in zijne ontwerpen, den wanhopigen verliefde, den huichelaar te spelen; maar 't was hem niet mogelijk dit tot het einde vol te houden. Hij voelde zich gekwetst in zijne eigenliefde, en drift en hoogmoed spraken welhaast luid in hem.</p>
<p>‘En niettemin moet gij niet vergeten, dat gij ten eenemale in mijne macht zijt.’</p>
<pb n="155"/>
<p>‘Ik begrijp het.’</p>
<p>‘Dat ik enkel uit vroegere...... achting jegens u, in uwe aanhouding tusschen beiden getreden ben, en reeds meer voor u deed, dan gij mij ooit vergelden kunt. Gij vergeet misschien dat ik u morgen in vrijheid kan doen stellen, of wel u naar de gevangenis en verder naar eene der vestingen in Frankrijk doen voeren, zonder ooit de hoop te mogen koesteren, uw land en uw vader terug te zien.’</p>
<p>‘Ik geloof het.’</p>
<p>‘Ik kan zelfs u het schavot doen beklimmen....’</p>
<p>‘Ik weet het Huibert; maar toch kan ik niet tegen mijn hart en geweten spreken en u doen gelooven wat niet is. Ik ben bang voor u....’</p>
<p>De republikein grijnslachte.</p>
<p>‘Rekent gij mij in staat om u naar de ballingschap, naar de gevangenis, naar het schavot te zenden? Kom, dat alles zijn dwaze woorden geweest. Ik wil mij met u verzoenen, Marieke!’</p>
<p>En <hi rend="i">citoyen</hi> Thierry stond op en naderde het meisje, dat nog altijd in den hoek stond en den onbeschaamde met opgeheven hoofd, fonkelend oog en de handjes tot vuisten gebald, afwachtte; want zij duchtte iets afschuwelijks van dien ontaarde.</p>
<p>De wanhoop brengt, in het uiterste oogenblik, wij zullen niet zeggen moed - want dat is iets beraden en kalm - maar eene overspanning, eene kortstondige koortsachtige opgewondenheid te weeg, in welke men alle gevaar over het hoofd ziet en trotseert, en
<pb n="156"/>in dien toestand was de zwakke vrouw, een oogenblik te voren nog zoo gelaten, nu gekomen.</p>
<p>‘Lafaard!’ riep zij met eene mannelijke stem uit, en hare vuist, die op de borst van den <hi rend="i">citoyen</hi> te recht kwam, deed hem terugdeinzen en wankelen.</p>
<p>Thierry-Brutus trok eene zijner pistolen uit den gordel en de haan knakte tweemaal.</p>
<p>Een doodelijk bleek overtoog het wezen van Blond-Marieke; met een bangen schreeuw zakte zij op den vloer neêr en bleef bewusteloos liggen.</p>
<p>Thierry legde het wapen op tafel en naderde zijn slachtoffer; de schurk grinnikte als een duivel.</p>
<p>Op dat oogenblik liet zich beneden een hevig gestommel hooren, doormengd met mannen- en vrouwenstemmen.</p>
<p>Men bonsde hevig op de deuren en als Thierry zich niet vergiste, onderschepte hij het militaire kommando.</p>
<p><hi rend="i">Citoyen</hi> Thierry luisterde en, altijd achterdochtig, klopte zijn hart hoorbaar.</p>
<p>De mannenstemmen hadden de overhand; het kommando dat eerst moeilijk te onderscheiden was, werd nu duidelijk; het werd blijkbaar dat het huis der oude Puggel door soldaten overrompeld was.</p>
<p>In haast greep hij de pistool van de tafel, sprong naar het venster, opende de blinden, daarna het venster zelven scheen zich te vergewissen, hoe donker het ook zijn mocht, dat hij den sprong wagen kon; daarna keerde hij naar Blond-Marieke terug.</p>
<p>Het gestommel op den trap werd heviger; men naderde de kamerdeur.</p>
<pb n="157"/>
<p>Hevig schudde Thierry den arm van het meisje, om haar tot het bewustzijn terug te brengen.</p>
<p>Eene zware vuist viel op de deur en eischte dat zij geopend wierd, ‘in naam der republiek.’</p>
<p>Thierry boog zich snel over Blond-Marieke en beet haar toe, met doordringende maar met ingehouden stem:</p>
<p>‘Indien gij mij verraadt, zijt gij een kind des doods!’</p>
<p>Het gedonder hield aan, geweerkolven bonsden op de waggelende deur.</p>
<p>‘In naam der republiek, open de deur!’ klonk het nu met meer klem dan vroeger.</p>
<p>De man met den driekleurigen sjerp was bleek van schrik; plotseling greep hij zijn hoed en de pistool op tafel, blies het licht uit en beklom het opene venster.</p>
<p>Op het oogenblik dat hij den sprong waagde, vloog de deur open en de schijn van het vuur wees den weg dien de ellendeling gekozen had.</p>
<p>Kapitein Cordonnet, want hij was het, naderde snel het venster, toen een zware slag hem deed vermoeden, in welke richting de vluchteling zich bevond.</p>
<p>De nacht was donker; de regen kletterde tegen de glasruiten.</p>
<p>Een daverend pistoolschot klonk in de duisternis; een scherpe schaterlach beantwoordde het schot: de kogel was dus ijdel geweest.</p>
<p>De kamer, waar zich Juffer Link bevond, was door een aantal personen overweldigd: wij ontmoeten er rossen Krelis, niet weinig trotsch op het heldenfeit dat hij gepleegd had; Lokker, Marten Davits, Link en
<pb n="158"/>Mijnheer Dalk, en er ging een zesvoudige kreet op, toen men het dochterke uit <hi rend="i">het gouden Kompas</hi> in den hoek der kamer ontdekte.</p>
<p>Wie de gelukkigste van allen was, liet zich in waarheid niet onderscheiden. Elkeen wedijverde om het meisje tot het bewustzijn terug te brengen.</p>
<p>Meester Link kon schier geen woord spreken en hield zijne weêrgevonden dochter voortdurend in zijne armen geklemd, als vreesde hij dat men ze hem andermaal zou ontrukken. Hij riep haar bij haren naam en overdekte hare koude wangen met warme kussen.</p>
<p>Rosse Krelis hield de nu weêr brandende kaars in de hoogte en verlichtte alzoo dit tooneel.</p>
<p>Allengs kwam het meisje bij en opende de oogen; zij herkende haren vader, haren vrienden en stamelde: ‘Gode zij dank!’</p>
<p>‘Gij waart niet alleen in deze kamer?’ zegde kapitein Cordonnet.</p>
<p>Juffer Link schudde het hoofd.</p>
<p>‘Kent gij den persoon, die zich hier bevond?’</p>
<p>Het meisje aarzelde en wierp eenen oogopslag naar den ouden Marten Davits die, op de eene knie voor haar gezeten, de minste harer bewegingen bespiedde.</p>
<p>‘Kent gij dien persoon niet?’ hervatte Mijnheer Dalk.</p>
<p>‘Was het de <hi rend="i">citoyen</hi> Thierry niet?’ vroeg de kapitein met nadruk.</p>
<p>‘Ik ken dien niet!’ mompelde zij snikkend en sloot de oogen.</p>
<pb n="159"/>
<p>Zij had door die woorden een groot offer aan de achting en vriendschap gebracht, welke zij den ouden Davits toedroeg.</p>
<p>Beneden had een veel woeliger toonee plaats gehad en 't was niettemin door eenen veel beteren uitslag bekroond dan wel dat van boven.</p>
<p>Kapitein Cordonnet was, op bevel van generaal Miranda, van vier gewapende soldaten vergezeld, om zoo mogelijk, den dader der schandelijke schaking aan te houden en vooral, om Dattignies op te zoeken, indien hij, zoo als men vermoedde, aan het eerlooze feit schuldig was.</p>
<p>Fier als een veldheer die zijn leger naar den zegepraal leidt, ging rosse Krelis met eene brandende lantaarn vooruit.</p>
<p>Van tijd tot tijd stond de knaap stil, vergewiste zich waar hij zich bevond, hield de lantaarn in de hoogte om zoo doende, des te beter het huis te herkennen, waar hij Juffer Link had zien binnen smokkelen, en stapte dan weêr moedig door.</p>
<p>‘Het is hier!’ zegde hij ten laatste en nadat Lokker eenen blik op den ingang geworpen had, deed hij een lang gerekt ‘ha!’ hooren, ten teeken dat hij dat huis zeer goed kende en wist wat er in den achterbouw zoo al verscholen zat.</p>
<p>De deur van den donkeren gang, die toegang tot de ons bekende plaats verleende, was niet gesloten.</p>
<p>Stil trok de bende den gang in en hield er stand: alleen Lokker naderde de deur en klopte op eene
<pb n="160"/>gansch eigenaardige wijze, en welke klop binnen 's huis zeer goed gekend scheen te zijn.</p>
<p>‘Wat wilt gij zoo laat?’ vroeg men langs binnen.</p>
<p>Lokker legde de mond voor het sleutelgat.</p>
<p>‘Ik kom met een belangrijk nieuws voor de <hi rend="i">citoyenne...</hi>’</p>
<p>‘Voor welke... <hi rend="i">citoyenne?</hi>’</p>
<p>‘Die hier dezen avond is binnen gebracht. Ik heb eene tijding voor.... Haastig, open haastig!’</p>
<p>Er werd een grendel weg geschoven; er viel eene ketting en de deur ging met eene spleet open.</p>
<p>‘Gij zegt?....’ hervatte de stem van binnen.</p>
<p>‘Dat ik binnen <hi rend="i">moet</hi> zijn!’ antwoordde Lokker schamper en zijn reusachtig lijf viel met zoo veel geweld tegen de deur, dat zij open vloog.</p>
<p>In een omzien was het huis door Cordonnet en zijne soldaten ingenomen.</p>
<p>Rechts in den gang verleende eene kleine deur toegang tot eene kamer, met eene zekere pracht gemeubeleerd; de wanden waren in goudleêr behangen en op bepaalde afstanden waren tegen den muur armblakers met stalen platen, waarin het licht weêrkaatste, aangebracht.</p>
<p>In het midden der kamer stond eene lange tafel, en boven dit meubel hing een glimmende, koperen kroonkandelaar, die op gegeven oogenblikken, een helder licht moest verspreiden.</p>
<p>Langs den muur stonden banken met leêren zittingen en vergulde spijkerknoppen; van denzelfden aard waren de stoelen met hooge leuningen, die nu wanordelijk in het vertrek verspreid stonden.</p>
<pb n="161"/>
<p>Op de tafel stonden ledige kruiken, flesschen, glazen en een uitgedoofd komfoor; er lagen gebroken pijpen; speelkaarten en teerlingen.</p>
<p>Aan den muur brandden nog enkel een paar kaarsen; de gasten waren dus reeds heen gegaan.</p>
<p>In den hoek der kamer sliep eene jonge dienstmeid op eenen stoel, en op de bank onder het venster, lag eene groote kerel uitgestrekt die, aan zijne kleeding te oordeelen, tot het leger behoorde.</p>
<p>Men behoefde hem niet van nabij te beschouwen, om hem te herkennen: het was inderdaad Dattignies, <hi rend="i">citoyen</hi> Publicola. De hoed lag op den grond en men kon alzoo het litteeken des te beter zien; zijne kleeding was in wanorde en aan zijn wezen te zien moest hij smoordronken in slaap gevallen zijn.</p>
<p>Het onstuimig binnen treden der soldaten had hem, zoo min als de dubbele schreeuw der oude Puggel en der jonge dienstmeid, uit den slaap opgewekt.</p>
<p>Eerst toen, op last van Cordonnet, de soldaten hem vastgrepen, schoot hij wakker, richtte zich in zijne volle lengte op, had met een enkelen blik zijnen toestand verkend en berekend, en brullend deed hij een der soldaten, door eene forsche beweging van zijnen arm, achter over tuimelen.</p>
<p>‘Dattignies,’ zegde kapitein Cordonnet; ‘op bevel van den <hi rend="i">citoyen</hi> generaal blijft gij mijn gevangene, tot dat dit huis zal onderzocht zijn!’</p>
<p>‘Ha, ik herken u, schurk van een Cordonnet!’ bulderde de officier, en andermaal eene hevige beweging
<pb n="162"/>doende, wilde hij naar eene zijner pistolen grijpen; want zijn degen was hem reeds door Cordonnet ontnomen.</p>
<p>De forsche hand van Lokker greep Publicola bij de keel, en naarmate de hand zich omkeerde, werd het aangezicht van den <hi rend="i">citoyen</hi> paars en blauw en steeg er een dof geratel uit zijnen gorgel op.</p>
<p>‘Indien gij u niet gewillig toont, <hi rend="i">citoyen</hi>, zal ik u doen boeiën!’ zegde Cordonnet.</p>
<p>‘Gij hebt mij als een lafaard in mijnen slaap overrompeld!’ schreeuwde Dattignies, toen Lokker hem losgelaten had. ‘Gij zult mij dien hoon met den dood bekoopen!’</p>
<p>Met eene krachtige beweging wendde de reusachtige kerel zich om, en dreigde een oogenblik de vier of vijf personen welke hem omringden, door een te schudden als een handvol geweerkogels.</p>
<p>Alleen de sterke vuist van Lokker belette, dat Publicola gebruik maakte van zijn wapen tegen Cordonnet.</p>
<p>In een omzien zat de reus nu op de bank, met de handen op den rug geboeid; zijn oog schoot vlammen, het schuim stond op zijnen mond en van tijd tot tijd stiet hij een gebrul uit als een gewonde stier.</p>
<p>Hij vloekte op Thierry, op Pasque, op Doche die hem lafhartig, zoo dacht hij, hadden verlaten; misschien wel voor eenige zilverstukken verkocht, en in zijne razernij klaagde hij vooral Thierry-Brutus aan.</p>
<p>Gelukkig voor den ouden Marten Davits, dat niemand, hij zelf niet, zijnen zoon onder den naam van <hi rend="i">citoyen</hi> Thierry-Brutus kende.</p>
<pb n="163"/>
<p>De huisgenooten zochten insgelijks in het verraad hun heil en baden, smeekten en weenden dat hun geen leed zou geschieden; want ‘zoo waar als er een Lieve Heer boven ons is,’ schreeuwde de leelijke Puggel, ‘ik weet niets van de zaak! Ik heb de Juffer eerlijk behandeld! In welke jammerlijke positie, die deugnieten eene eerlijke vrouw en een eerlijk huis toch kunnen brengen!’</p>
<p>Terwijl men boven de dochter van Link verloste, hielden de soldaten de wacht bij Publicola.</p>
<p>Allengs bedaarde de woeste kerel en deed toen een beroep op den geest van gelijkheid en broederlijkheid in het leger; hij beloofde geld, veel geld en zijne machtige bescherming, indien men hem in vrijheid wilde stellen; hij klaagde Cordonnet als een aristocraat, als een verrader der republiek aan - doch die soldaten ten minste, kende hunnen plicht.</p>
<p>Niet allen waren Doche's en Pasque's!</p>
<p>Toen Juffer Link het huis der oude Puggel verlaten had, kwam de beurt aan den gevangene: met geweld moest men hem doen gaan en waren zijne handen niet geboeid gebleven, men zou er nooit in gelukt zijn, hem aan de wacht over te leveren.</p>
<p>Rosse Krelis was de laatste die het huis der oude Puggel verliet; hij nam eerst de vrijheid, een glas half vol wijn, dat nog op tafel stond, ledig te maken, en daarna, met zijne beslijkte klompen op de leêren zitting der bank te klouteren, om aan de waskaars van eenen armblaker zijne korte pijp aan te steken, hetgeen de booze Puggel hem met een klap om de ooren
<pb n="164"/>betaald zette, en welke straf de deugniet op zijne beurt vergold, door vier of vijf glazen van de tafel te slaan, en de oude zelve, al het harde zijner klompen tegen de schenen te doen gevoelen.</p>
<p>&nbsp;</p>
<p><hi rend="sc">einde van het eerste deel</hi>.</p>
</div>
<div type="chapter">
<pb n="I"/>
<head rend="h2">[Deel 2]<lb/>Op den toren</head>
<pb rend="blank" n="II"/>
<pb rend="blank" n="t.o. II"/>
<pb n="t.o. III"/>
<p><figure>
<p><xptr to="snie001opde01ill0002.gif"/></p>
</figure></p>
<cf>
<pb n="III"/>
<p><figure>
<p><xptr to="snie001opde01_01_tpg02.gif"/></p>
</figure></p>
<p>OP DEN TOREN</p>
<p>De inval der Franschen in 1792</p>
<p>DOOR</p>
<p>AUGUST SNIEDERS Jr.</p>
<p>TWEEDE DEEL.</p>
<p>'S HERTOGENBOSCH.</p>
<p>HENRI BOGAERST, opvolger van P.N. VERHOEVEN, Drukker en Boekhandelaar van Z.H. Paus Pius IX.</p>
<p>1869.</p>
<pb rend="blank" n="IV"/>
</cf>
<div type="section">
<pb n="165"/>
<head rend="h3">IX.</head>
<p><hi rend="b">H</hi>et was den 25 November dat Berchem, aan den zuid-oostkant van Antwerpen en onder zijne wallen gelegen, eene buitengewone drukte opleverde.</p>
<p>De loopgrachten, uit welke de Fransche legermacht, het kasteel, nog door de Oostenrijkers bezet, zou aanvallen, waren langs dien kant der stad geopend.</p>
<p>De grond in den omtrek was ten allen kante omgewoeld en van plat, heuvelig geworden: de genie des oorlogs had er hoogten en diepten, kronkels en lijnen in gemaakt, al naar gelang de verdediging en de aanval zulks vereischten.</p>
<pb n="166"/>
<p>De kanonnen gaapten dreigend op de batterijen.</p>
<p>Alle huizen in den omtrek waren door de bewoners verlaten, min of meer zwaar beschadigd en nu door soldaten ingenomen, en dienden tot verschansing of verblijf.</p>
<p>De hagen der tuinen waren deels afgekapt, de takken der vruchtboomen gebroken, de schuttingen en muren neêrgehaald: puinen overal.</p>
<p>Verder op leverde Berchem het tooneel van een uitgestrekt bivak; schildwachten, patrouillen, heen en weêr trekkende soldaten, of wel die zelfs rond overgroote vuren in-een krompen van koude; kruitwagens, geweren in rotting, fourgons, keukens in de opene lucht; estafetten hier, hoofd-officieren daar, trompetters en trommelaars ginder, arbeiders overal.</p>
<p>Kortom, er heerschte eene beweging, waarin ieder Antwerpenaar een levendig belang zou gesteld hebben, indien hij niet door de vrees overmeesterd ware geworden, en immer met een kloppend hart niet ieder schot gehoord hadde, dat van de citadel, welke de stad bestrijkt, uitging.</p>
<p>Gansch de omtrek leverde een onbeschrijflijk tooneel van braak, plundering, brand en verwoesting op.</p>
<p>Voor dit oogenblik hebben wij ons met dat alles niet bezig te houden; wij begeven ons naar eene afgelegene woning van het dorp, waar wij een der helden van ons verhaal moeten terug vinden.</p>
<p>Het huis van ouden bouwtrant, was onbewoond en droeg het spoor, misschien meer dan eenig ander van de verwoesting der soldaten.</p>
<pb n="167"/>
<p>De ingangdeur, langs de voorzijde was wel is waar gesloten, doch als men eenen blik door het venster wilde werpen, zou men gezien hebben, dat zich daar eene wacht genesteld had.</p>
<p>Langs den gevelkant waren de vensters, in het benedenvak van het raam, dicht gespijkerd en eene schildwacht wandelde er daarenboven gedurig langs heen - zeker wel een bewijs, dat, aan dien kant, het huis goed moest bewaakt worden.</p>
<p>De kamer met dichtgespijkerde vensters, was tamelijk ruim en hoog, zooals de meeste woonkamers in den ‘goeden ouden tijd;’ er was niettegenstaande de gesloten vensters voldoende licht, want aan het bovenste vak der raam, waren geene blinden en was enkel door dikke, ijzeren staven beveiligd.</p>
<p>Een stoel en eene tafel waren al de meubelen, welke zich in de kamer bevonden.</p>
<p>Het water dreef van de ziltige muren; de vloer was in rooden steen; de wind speelde boven door twee of drie gebroken ruiten - en echter was er geen sprankel vuur in de kamer, tenzij in de pijp van den man, die, in eenen zwaren mantel gewikkeld, heen en weêr wandelde en zich eindelijk op den stoel neêrzette.</p>
<p>Het was Dattignies, bijgenaamd Publicola.</p>
<p>Wat had hij ook nog vuur noodig; de krijgsraad had hem veroordeeld tot den kogel en binnen weinige oogenblikken zou die straf worden uitgevoerd.</p>
<p>De kommandant Miranda wilde, dat er een treffend voorbeeld gegeven werd en de stroopers, plunderaars en
<pb n="168"/>moordenaars, op eene voorbeeldige manier gestraft werden.</p>
<p>‘Maar Dattignies is niet alleen plichtig aan de laatste schurkerijen, aan het rooven der gemeentelijke- en armenkassen, aan het bestelen der kerken, het uitplunderen der boeren, het schaken van vrouwen en het heffen van losgeld!’ had men gezegd. ‘Hij noemt immers....’</p>
<p>‘Ja, hij noemt medeplichtigen,’ zoo had generaal Miranda vinnig deze opmerking onderbroken; ‘maar als ik al de schurken straffen moest, die zich aan dergelijke en ergere feiten hebben schuldig gemaakt, dan kan ik drie kwart van 't leger doen fusilleeren.’</p>
<p>Publicola boette dus voor al de anderen.</p>
<p>Voor een half uur had hij dat nieuws vernomen; doch hij wilde, hij kon er geen geloof aan hechten.</p>
<p>Doche was langs buiten, met toelating der schildwacht, tegen het venster opgeklommen, en het aangezicht voor eene gebroken ruit leggende, had hij Dattignies de tijding gebracht.</p>
<p>‘Dat weet ik reeds!’ antwoordde de kerel zonder de korte pijp uit den mond te nemen, terwijl hij opzag naar de verschijning van het hoofd voor het venster.</p>
<p>‘En het verontrust u niet?’</p>
<p>‘Neen, want ik kan dat niet gelooven.’</p>
<p>‘Waarom niet?’</p>
<p>‘Och, ik heb in mijn leven den dood reeds zoo dikwijls voor oogen gezien, en hij heeft me nog nooit aan 't lijf gedurfd.’</p>
<p>‘Maar ditmaal....’</p>
<pb n="169"/>
<p>‘Ditmaal zal er iets komen dat hem, even als vroeger, het <hi rend="i">passe</hi> zal toeroepen.’</p>
<p>‘Maar men graaft ginds reeds eenen kuil, om u eene <hi rend="i">eerlijke</hi> begrafenis te geven.’</p>
<p>Publicola hief de schouders op, klopte zijne pijp uit en stopte bedaard.</p>
<p>‘De ééne en onverdeelbare republiek is mij te veel dank schuldig, om mij enkel met een looden kogel te beloonen,’ zegde Dattignies.</p>
<p>‘De republiek, mijn beste, is dikwijls eene stiefmoeder, en ik weet niet of gij wel juist <hi rend="i">hare</hi> zaken hebt gedaan.’</p>
<p>Publicola fronste de wenkbrauwen, en zijn vlammenden blik naar boven werpende, wees hij op het roode litteeken.</p>
<p>‘Ja maar,’ antwoordde Doche,’ dit wischt dat andere niet uit, hetwelk gij op het rechter-schouderblad draagt.’</p>
<p>‘Schurk!’ mompelde Publicola, en zijn oog vlamde even hel als de nu aangestoken pijp.</p>
<p>‘Hebt gij niets te bevelen, voor dat gij hier afscheid neemt?’ vroeg Doche.</p>
<p>Dattignies hief de schouders op en deed een paar stappen door de kamer.</p>
<p>‘Ik vind het hier verduiveld koud en onaangenaam; Doche, ik wil uit dat vervloekte hol!’ en de reus greep met zijne twee handen de ijzeren staven van het venster vast, en schudde ze zoo hevig dat venster en muur daverden.</p>
<p>‘Onmogelijk!’</p>
<p>‘Zijt gij de schildwacht, Doche?’</p>
<p>‘Neen.’</p>
<pb n="170"/>
<p>‘Is 't iemand van ons?’</p>
<p>‘Neen.’</p>
<p>‘Zeg aan den soldaat, dat <hi rend="i">citoyen</hi> Publicola zich in deze badkuip verveelt en het vrije veld in wil.’</p>
<p>‘Hij zegt dat men u welhaast zal te drogen leggen.’</p>
<p>‘Schurk!’ herhaalde Publicola.</p>
<p>‘Dat is eene kleine variatie van Jemmapes, waar men u wilde te droogen hangen, en waar tak en strop gebroken zijn!’ ging Doche lachend voort.</p>
<p>Ook Publicola lachte bij die herinnering.</p>
<p>‘Even als ginder de strop brak, zal men hier met los kruit schieten,’ zegde Dattignies.’ Bied den schildwacht vijf honderd livres.’</p>
<p>‘De kerel schudt neen.’</p>
<p>‘Ik wil slechts een paar uren vrij zijn, om ter eere der ééne en onverdeelbare republiek, Cordonnet eenen kogel door het hoofd te jagen, en Thierry den kop in te slaan.’</p>
<p>‘Onmogelijk, 't is een <hi rend="i">incorruptible.</hi>’</p>
<p>‘Dan is hij eene uitzondering op den regel, Doche.’</p>
<p>Op dat oogenblik eischte de schildwacht, dat de oude Doche het venster zou verlaten, en toen de schele aan dat bevel niet spoedig genoeg voldeed, velde de schildwacht de bajonnet en dreigde hem neêr te steken.</p>
<p>Publicola hoorde den sprong van Doche, en klom nu op zijne beurt tegen de ijzeren traliën op.</p>
<p>‘Schiet den ouden schelm neêr!’ riep de Marseillees tot de schildwacht en lachte om Doche, die vervolgd door de puntige bajonnet, de vlucht nam.</p>
<pb n="171"/>
<p>Dattignies bleef eenigen tijd voor het venster staan; hij hoorde in de verte het gedruisch van het kamp, soms onderbroken door een kanonschot van het kasteel.</p>
<p>De drukte der belegering was zijne hoop op redding. Hoe en door wie zou die redding plaats hebben? Dat wist de veroordeelde niet; maar hij rekende er toch op. Te Jemmapes hadden hem de omstandigheden ook gered; in vroeger dagen waren dikke muren der gevangenis voor hem gespleten, zoo gemakkelijk als eene halfduimsche plank; boeien waren losgesprongen als waren zij van een spinneweb gemaakt; ijzeren staven hadden gebogen alsof zij van lood waren gegoten - want Dattignies telde reeds vele jaren dienst.... in de gevangenissen - en zou hij nu den krijgsraad gelooven, welke hem verklaarde, dat zijn laatste uur welhaast zou slaan?</p>
<p>Dattignies sprong van zijn standpunt naar beneden, en zong, om zich te verwarmen en met volle stem, de <hi rend="i">Marseillaise.</hi></p>
<p>Pas had de veroordeelde een paar coupletten van het geestdriftige lied gezongen, of een ongewoon gedruisch deed zich buiten op.</p>
<p>De trommelslag, de regelmatige step van soldaten, en het kommando van een bevelvoerenden officier deden zich hooren.</p>
<p>Dattignies hield den adem in en luisterde. Dat gedruisch scheen hem toe, onheilspellend te zijn, want een akelig bleek overdekte zijn gelaat</p>
<p>Echter herstelde hij zich, toen de sleutel in het oude slot knarste en een officier binnentrad.</p>
<pb n="172"/>
<p>‘Dattignies,’ zegde de kommandant,’ ge weet dat gij veroordeeld zijt, om met den kogel gestraft te worden.’</p>
<p>De veroordeelde dampte dapper en zag den officier met een onverschilligen blik aan.</p>
<p>‘Geen enkele ware republikein zal dien moord plegen, <hi rend="i">citoyen!</hi>’ antwoordde hij nadrukkelijk.</p>
<p>‘Dat zullen wij zien. Hebt gij nog iets te schikken of te verordenen, voor dat gij ter dood gaat?’</p>
<p>‘Kom, gij gekscheert?’</p>
<p>‘Ik doe mijnen plicht.’</p>
<p>Dattignies' hart klopte; maar, dwaasheid! te Jemmapes was hij immers wel nader bij zijn einde geweest?</p>
<p>‘Ja,’ antwoordde Publicola grijnslachend; ik wil dat gansch het detachement, hetwelk mij begeleiden zal rond mijn graf de <hi rend="i">Carmagnole</hi> dansen zal.’</p>
<p>Vier manschappen waren niet voldoende om den veroordeelde de handen op den rug te binden; want Dattignies kon toch niet nalaten zich zelf af te vragen, of het dan toch inderdaad gemeend was?</p>
<p>Welnu, moest hij dan sterven, dan toch zou hij dit met opgeheven hoofd doen; dan toch zou hij toonen hoe een oud galeiboef, en nu een republikein van den echten stempel, zooals hij zich immer noemde, sterven kon.</p>
<p>Omringd door eene bende soldaten, trad Dattignies op de maat van den trommelslag voort: hij was blootshoofd, hield het hoofd eenigszins gebogen, fronste de wenkbrauwen, en had nog altijd de dampende pijp in den mond.</p>
<p>Rechts en links van hem stapten Doche en Pasque,
<pb n="173"/>het geweer in den arm: zij maakten deel van het detachement, dat met de strafuitvoering was belast.</p>
<p>Geen van beiden waren juist in hun schik, en geen wonder! zij waren immers te innig in de zaak betrokken, om niet eens te denken, dat hun juist geene aangename taak was opgelegd.</p>
<p>Het touw, waarmeê Dattignies' handen geboeid was, hinderde hem: een oogenblik werkte al zijne spierkracht, en de touw viel achter zijne hielen neêr en rustig alsof er niets gebeurd was, nam de veroordeelde met zijne paars en blauw gewrongen hand, de pijp uit den mond.</p>
<p>‘Gij hebt de kunst om u, zonder iemand's hulp te ontbinden, nog niet afgeleerd,’ mompelde Doche.</p>
<p>‘Ik wil de handen vrij hebben, al was het maar om u beiden, rechts en links, in het aangezicht te slaan,’ antwoordde Publicola.</p>
<p>‘Men behandelt zijne vrienden zoo niet,’ zegde Doche.</p>
<p>‘Vrienden? spotte Dattignies, ‘die een kameraad naar de strafplaats geleiden!’</p>
<p>‘'t Is zeker uwe schuld niet, dat ook wij niet als veroordeelden naast u gaan. Gij hebt ons genoeg aangeklaagd, alsof onze dood uw leven had kunnen redden!’ mompelde Doche.</p>
<p>Publicola zweeg.</p>
<p>‘Kom,’ hervatte Doche, ‘vandaag gij, morgen wij: laat het vrede tusschen ons zijn.’</p>
<p>Doche nam, volgens zijne gewoonte, de pijp en begon te rooken.</p>
<p>Er werd halt gekommandeerd.</p>
<pb n="174"/>
<p>De bevelvoerende officier wilde op nieuw tot het boeien van den veroordeelde doen overgaan; op de verklaring van dezen dat die voorzorg nutteloos was, dewijl hij ze telkens als hij wilde, zou verijdelen, werd alleen een scherp oog in 't zeil gehouden.</p>
<p>De geweren omringden daarenboven Publicola zoodanig, dat hij tot dan toe geene kans zag om een fellen sprong te wagen en het hazenpad te kiezen.</p>
<p>Op den weg dien men volgde, schaarde zich een aantal nieuwsgierigen.</p>
<p>De soldaten aan het wachtvuur wendden zich om, om den veroordeelde te zien; anderen kwamen den stoet vergrooten.</p>
<p>Eene marketenster drong vooruit en reikte Publicola een glas cognac toe:</p>
<p>‘Moed, ouwe jongen!’ zegde de vrouw met haar mannelijk uitzicht. ‘Ik zal straks de <hi rend="i">Carmagnole</hi> ter uwer eere dansen.’</p>
<p>De veroordeelde dronk het glas half ledig, wierp het overige den soldaat, die hem den weg versperde, in het aangezicht en deed eenen sprong ter zijde om te ontvluchten.</p>
<p>Tien handen te gelijk grepen hem vast; zelfs Doche deed eene beweging.</p>
<p>‘Schurk,’ bulderde Publicola, en rukte hem de pijp uit den mond.</p>
<p>Op nieuw en steviger geboeid stapte de veroordeelde voort.</p>
<p>‘De lafaard!’ schreeuwde de marketenster, ‘hij is bang voor den kogel.’</p>
<pb n="175"/>
<p>‘Nu, nu, Dattignies,’ riep een ander; ‘maak maar geen bokkensprongen meer. 't Is meer dan verdiend.’</p>
<q rend="bq">‘<hi rend="i">Ah</hi>, <hi rend="i">ça ira</hi>, <hi rend="i">ça ira</hi>, <hi rend="i">ça ira!</hi>’</q>
<p>zong de marketenster.</p>
<p>Nergens ontmoette Dattignies eenig blijk van sympathie: die reusachtige kerel toonde schrik voor den dood, en van dat oogenblik werd hem geene reddende hand meer toegestoken. Publicola was verloren.</p>
<p>Het leger was tuchteloos genoeg, om zich zelfs tegen den oppersten wil van zijnen bevelhebber te verzetten, en vijftig moorden hadden het geweten van den veroordeelde kunnen bezwaren, toch had hem eene enkele stoute beweging, een fier woord, eene blijkbare verachting van den dood, zonder twijfel, gered.</p>
<q rend="bq">‘<hi rend="i">Ah</hi>, <hi rend="i">ça ira</hi>, <hi rend="i">ça ira</hi>, <hi rend="i">ça ira!</hi>’</q>
<p>zong al helderder de marketenster, en de troepen maakten choor met die dolzinnige bachante.</p>
<p>Publicola gevoelde nu dat hij ging sterven; hij stapte weêr met gebogen hoofd tusschen de bende voort en toen hij op eenigen afstand de strafplaats voor zich zag, knikten zijne knieën.</p>
<p>De pijp viel uit zijnen mond en Doche raapte ze snel op; hij zou er voortaan alleen de bezitter van zijn.</p>
<p>‘Doche,’ zegde Publicola met eene onvaste stem:’ Doche vriend, ze zullen me doodschieten.’</p>
<p>Doche zweeg; hij wenschte tien uur ver van daar te zijn.</p>
<p>‘Neem hier mijn tabakszak onder mijnen borstlap uit, Doche’ zegde Dattignies, ‘zoo.... Doche, vriend, zult gij over mijn hoofd heen schieten?’</p>
<pb n="176"/>
<p>De oude knikte.</p>
<p>‘En gij ook, Pasque?’</p>
<p>‘'t Zal wat helpen!’ spotte de rosse mompelend.</p>
<p>‘Uit oude vriendschap, Pasque?....’</p>
<p>‘Nu, ik wil wel....’</p>
<q rend="bq">‘<hi rend="i">Ah</hi>, <hi rend="i">ça ira</hi>, <hi rend="i">ça ira</hi>, <hi rend="i">ça ira!</hi>’</q>
<p>lalde nog altijd de groep rondom den bleeken Publicola.</p>
<p>‘Ik verdiende niet, alleen te sterven!’ morde hij. ‘Ten minste Thierry zou als een hond moeten gehangen worden.’</p>
<p>Men kwam ter strafplaats; Dattignies zag den gapenden kuil, die zijn lijk moest ontvangen, den boom aan welken men hem zou vastbinden - en zijne haren rezen te berge.</p>
<p>Met geweld rukte hij andermaal de touwen los, welke zijne polsen omsloten, en zijne twee sterke armen uitstekende, riep hij:</p>
<p>‘Republikeinen, zult gij dan een trouwen strijder van de ééne en onverdeelbare republiek vermoorden!’</p>
<q rend="bq">‘<hi rend="i">Ah</hi>, <hi rend="i">ça ira</hi>, <hi rend="i">ça ira</hi>, <hi rend="i">ça ira!</hi>’</q>
<p>zong men en die huilende stemmen verdoofden den jammerkreet van den veroordeelde.</p>
<p>Publicola zat op de knieën en andermaal geboeid; hij had den moed niet nog eens de uitvoerders der straf in het aangezicht te staren, noch eenen blik ter zijde, in zijn gapend graf te werpen; het hoofd zakte moedeloos op de borst en de rampzalige dacht aan God.</p>
<p>'t Was een herinnering uit zijne eerste jaren, die hem nu, aan den boord des grafs, weêr levendig voor
<pb n="177"/>den geest kwam en hem gedwee als een kind deed zijn.</p>
<p>‘Waar mikt gij op?’ vroeg Doche zacht aan Pasque.</p>
<p>‘Vlak op het hart,’ morde de onbarmhartige rosse.</p>
<p>‘'t Zij zoo!’ antwoordde de oude schurk.</p>
<p>‘<hi rend="i">Feu!</hi>’ klonk het kommando; tien geweren branden los en rochelend en gorgelend rolde Publicola op den grond.</p>
<p>Andermaal had de veroordeelde zich losgewoeld onder het kommando, en hij richtte zich nu met tien kogels in het lichaam recht, stiet een gebrul uit als een getroffen stier, zwaaide de twee armen als twee molenwieken boven zijn hoofd en viel onder het gemor van: ‘<hi rend="i">Vive la République!</hi>’ en met een zwaren bons, in den geopenden kuil.</p>
<p>De trommel roffelde, de omstanders zongen het afschuwelijk lied, en de kruitwolk dreef nog over de vlakte, toen de zware klompen aarde reeds op het lijk neêrvielen en den put dempten.</p>
<p>Er was recht geschied: er was een verschrikkelijk voorbeeld gegeven!</p>
<p>‘Jammer,’ zegde de marketenster, ‘dat men het lijk van den lafaard niet aan eenen boom heeft opgehangen, om het tot voedsel der raven te doen dienen. De lafaard! Hij vreesde den dood!....’</p>
<p>Een half uur nadien sprak men in het legerkamp niet meer over den gefusilleerde.</p>
<p>En al die ijselijke tooneelen vertelde rosse Krelis des avonds aan Marten Davits, op de tweede galerij des torens, van waar de oude klokkenist het beleg van het Kasteel gade sloeg.</p>
<pb n="178"/>
<p>Meer dan eens huiverde de oude man voor al het cynism, dat die knaap ten toon spreidde, en hij bad een Onze Vader voor de ziel van den misdadiger, op wien men het in Vlaanderen zoo gekende, <hi rend="i">sitôt pris</hi>, <hi rend="i">sitôt pendu</hi>, had toegepast.</p>
<p>En zijn Huibert?</p>
<p>Niemand wist tot dan toe, dat zijn zoon in die eerlooze schaking was betrokken geweest, tenzij Lokker, die wel zwijgen zou, en hij zelf. Blond-Marieke immers had gezegd dat zij den man, dien Cordonnet een pistoolschot achterna zond, niet kende. 't Kon dus zijn Huibert niet zijn....</p>
<p>Dien avond vooral was de oude man diep te moede. Om zijn zoon nog eens te zien, had hij gaarne zijn leven afgestaan, hij mocht dan ook nog zoo misdadig zijn.</p>
<p>Rosse Krelis bracht zeer gelukkig afleiding in die smartelijke denkbeelden.</p>
<p>Telkens dat er langs den kant van het Kasteel een lichtje in de duisternis ontvlamde, wekte hij door een luidruchtig: ‘zie, zie!’ de aandacht van den ouden man op.</p>
<p>Er kwam meer beweging in het kamp der Franschen, te oordeelen naar de vuurvonken - ongetwijfeld lonten - die er rond dwaalden.</p>
<p>Daar sist eene vuurstraal; een donderend schot volgt; de gloeiende bom beschrijft een halven vuurcirkel door de lucht en daalt op de Citadel neêr.</p>
<p>Een tweede, een derde, een vierde volgt: de hemel is licht van het vuur en zelfs de damp die den omtrek
<pb n="179"/>vervult, schijnt eene golvende zee van vuur te zijn.</p>
<p>De gloed spreidt zich over de stad uit, en tot zelfs de toren staat daar, als was hij door eene ondergaande zon, maar oneindig heller, beschenen.</p>
<p>Een eindeloos gedonder, dat den grond schokt en in de straten der stad met knetterenden slag weêrkaatst, stijgt uit dat ijselijke vuurwerk op.</p>
<p>Van het kasteel wordt hevig geantwoord: 't is eene kruising van bommen.</p>
<p>En Krelis laat telkens eenen kreet hooren, wijst met den vinger de gloeiende cirkels achterna en beeft niet eens bij het aanhoudend gedonder, de knetterende schokken en slagen van het geschut.</p>
<p>Lichtelaaie vlammen stijgen plotseling aan verschillende zijden op: daar op het Kasteel, ginds ver in de richting van Berchem. De brand berst ten allen kante los.</p>
<p>‘'t Zijn als gloeiende steenovens!’ zegt Krelis, en de vergelijking is tamelijk juist.</p>
<p>Een onmeetlijk vuur rijst uit het midden der Citadel op, en jaagt eene nog onmeetlijker zwarte en door een vurigen glans overstraalde rookkolom, in de hoogte: de kazerne, westwaarts het wapenhuis, staat in vlam.</p>
<p>Helder onderscheidde men nu de poorten en wallen van het gevreesde bolwerk; gansch de stad was verlicht en de straks nog donkere Schelde, was nu als in eene rivier van vuur veranderd.</p>
<p>Het tafereel was zoo vreeselijk, zoo helsch, dat Marten Davits de handen voor de oogen sloeg, en onder het
<pb n="180"/>kermen van: ‘Arm Antwerpen, mijn arm Antwerpen!’ op de knieën zakte.</p>
<p>Ook Krelis was nu door schrik bevangen, en de knaap riep ditmaal met eene bevende stem:</p>
<p>‘Ach, Meester Marten, 't is al vuur, al vuur wat men ziet!’</p>
<p>En beneden in de stad?</p>
<p>Er heerschte daar eene onbeschrijflijke paniek: huilend van schrik liepen de bewoners hunne huizen in en uit. Bij elken stap dien men deed, ontmoette men moeders, die met hunne jammerende kinderen de vlucht namen; wankelende ouderlingen, die in hunne daverende huizen niet durfden vertoeven; mannen, die uit vrees dat de bommen uit het Kasteel, op de stad zelve zouden geworpen worden, al wegvoerden wat draagbaar was.</p>
<p>De <hi rend="i">vijg</hi> ging zich eindelijk wreken over al den hoon, hem, zijne vlag en zijnen Keizer, door den ontembaren Vlaming toegebracht....</p>
<p>Iedereen vluchtte met kloppend hart.</p>
<p>Waarheen?</p>
<p>Overal hoorde men den ontzaglijken donder van het kanon; voor zich uit zag men overal den gloed van heb vuur, en als men het hoofd omwendde zag men overal den brand, zoo hoog opstijgend, alsof hij den hemel zelf in vuur wilde zetten.</p>
<p>Antwerpen scheen door eene volkomene verwoesting bedreigd - Antwerpen, dat het laatste van al de steden het dreigend kanon binnen zijnen omkring zien moest!</p>
<pb n="181"/>
<p>En die bedreiging deed het hart van een man vreugdevol kloppen, die, in de richting van het Kiel, aan den boord der Schelde stond, en het oog gedurig op dien verschrikkelijken vuur-oven gericht hield.</p>
<p>In zijnen mantel gewikkeld, leunde hij nu eens tegen den stam van eenen boom, of trappelde dan eens, om zich de voeten te warmen, heen en weêr; maar altijd staarde hij op de vurige zon, en luisterde naar de bonzende schokken van het kanon.</p>
<p>Op een paar stappen van hem was een paard aan den neêrhangenden tak van eenen boom gebonden.</p>
<p>Het dier was onrustig; het stak de ooren op, snoof uit de wijde neusgaten, en trappelde van schrik bij ieder, tienmaal weêrgalmend, schot.</p>
<p>Het kanon-gedonder verminderde; het hield eindelijk op; maar de brand woedde nog altijd voort.</p>
<p>Er klonken stemmen in de duisternis; de man in den mantel, bevrijdde zich de armen uit dezes plooien en er knakte iets tweemaal, gelijk aan het overhalen van den haan eener pistool.</p>
<p>Op den dijk der Schelde vertoonden zich eenige zwarte gestalten.</p>
<p>‘<hi rend="i">Qui vive!</hi>’ riep de aanleider der patrouille.</p>
<p>‘<hi rend="i">Liberté</hi>, <hi rend="i">fraternité ou la mort</hi>,’ antwoordde de man, die nu deels achter den boomstam verscholen stond.</p>
<p>Thierry, want hij was het wel, herkende zijne handlangers Doche, Pasque en andere <hi rend="i">trainards.</hi></p>
<p>De jonge man trad nu op den dijk, en, op de stad doelende, zegde hij luchtig:</p>
<pb n="182"/>
<p>‘'t Gaat er warm toe, daar ginder.’</p>
<p>‘'t Is er gloeiend zelfs,’ antwoordde Doche.</p>
<p>‘Is de brand in de stad?’</p>
<p>‘Neen, de stad is ongedeerd.’</p>
<p>‘Jammer, ik wenschte dat zij uitbrandde als een wespennest,’ grijnslachte Thierry.</p>
<p>‘Ik dacht dat gij een Antwerpenaar waart?’ spotte Pasque. ‘Dat haat zijne eigene moeder!’</p>
<p>‘Omdat zij mij haat.’</p>
<p>‘Gewis, omdat zij eene eerlijke vrouw is en gij....’</p>
<p>Thierry wendde zich om, en hoorde het bittere, zelfs bloedige woord niet, dat de rosse, zijn gezworen vijand, uitsprak.</p>
<p>‘Het geschut houdt op?’ zegde hij, zich tot Doche, die wel wat handelbaarder was, richtende.</p>
<p>‘Men zal kapituleeren.’</p>
<p>‘Waar is <hi rend="i">citoyen</hi> Dattignies?’</p>
<p>De rosse spotlachte en Doche antwoordde ter zelfder tijd:</p>
<p>‘Die heeft vandaag onverteerbare blauwe erwten geëten.’</p>
<p>Thierry rilde; hij vreesde te begrijpen wat de oude zegde.</p>
<p>‘Zijn lijk zal reeds koud zijn op dit oogenblik.’</p>
<p>‘Hoe, men heeft hem....’ onderbrak Thierry-Brutus.</p>
<p>‘Met tien of twaalf kogels naar de eeuwigheid gezonden. 't Was overigens wel verdiend!’</p>
<p>‘Dat is het voorspel,’ liet Pasque er op volgen ‘de leveranciers zullen echter opgehangen worden, indien
<pb n="183"/>zij zich ginder, aan dat haardvuur, durven vertoonen.’</p>
<p>‘En was er geene mogelijkheid, Doche, om Publicola te redden?’</p>
<p>‘Neen, hij was zoo laf als een haas. Ik zelf zou geen vinger verroerd hebben om zijn leven te redden.’</p>
<p>‘Gij waart misschien zelf wel bij de straf-uitvoerders?’</p>
<p>‘Ja dat waren wij,’ onderbrak Pasque.</p>
<p>‘Doch uwe kogels ten minste....’</p>
<p>‘Moeten hem vlak in het hart gevlogen zijn. Jammer, dat gij dáár niet in zijne plaats waart.’</p>
<p>‘Lafaards!’ mompelde Thierry.</p>
<p>‘Het voorbeeld is heilzaam geweest,’ zegde Doche; ‘Wij hebben beloofd eerlijke soldaten te worden, niet waar Pasque? en ons niet verder met u in te laten. Wij komen enkel ons aandeel halen in de duizend livres, die gij van de schaking hebt getrokken, en die Publicola met zijn leven heeft betaald.’</p>
<p>‘Maar ik heb niets ontvangen; gij weet zeer wel, dat de aanslag gedeeltelijk mislukt is.’</p>
<p>Thierry stond tegen eenen boom, en een halven kring van bajonnetten sneden hem den weg tot vluchten af.</p>
<p>‘Indien gij ontvluchten wilt’ sprak Pasque, ‘zal ik u neêrschieten als een hond.’</p>
<p>‘Ik heb geene duit van de duizend livres ontvangen. Ik verdien de dood, indien ik de waarheid niet zeg!’ bevestigde Brutus, die bleek was van schrik.</p>
<p>In een omzien was Thierry op den grond geworpen; men ontnam hem zijne pistolen, en Doche hoorde weldra klinkende munt in den leêren geldriem, dien de beambte
<pb n="184"/>der leveranciën om het middel droeg. Den riem losgespen en hem ontnemen, was het werk van een oogenblik.</p>
<p>Uitgeplunderd, uitgeschud gehavend en gescheurd, tot zelfs van zijnen mantel beroofd, hadden zijne oude vrienden, zooals Pasque zegde, hem ‘kwitantie’ gegeven. Men stiet hem daarna te paard, maakte het dier los en met een fellen slag met den loop van het geweer, joeg men het in galop.</p>
<p>Pasque wilde den muskadijn nogmaals eenen kogel nazenden; maar Doche weerde het wapen af en voegde er bij:</p>
<p>‘Wij zijn, na die afrekening, immers eerlijke republiekeinen geworden!’</p>
</div>
</div>
<div type="chapter">
<pb n="185"/>
<head rend="h3">X.</head>
<p><hi rend="b">E</hi>ene der kamers van het huis <hi rend="i">het gouden Kompas</hi> werd slechts, sedert eenige dagen, op de teenen binnen getreden: er lag daar een zieke, die rust behoefde.</p>
<p>De zieke was Cordonnet, die bij het beleg van het kasteel, door eenen kogel aan het hoofd was gekwetst.</p>
<p>In stede van hem in het hospitaal te laten verzorgen, had Meester Link verlangd, dat zulks in zijn eigen huis zou geschieden.</p>
<p>Men was inderdaad te veel aan dien edelen man verplicht, om hem niet alle zorgen toe te wijden welke zijn toestand vereischte.</p>
<p>In den aanvang scheen zijne wonde gevaarlijk; welhaast bemerkte men dat zij geene kwade gevolgen zou hebben, en eenige dagen diepe rust den gekwetste ten eenemale zouden opbeuren.</p>
<pb n="186"/>
<p>Blond-Marieke vervulde, met eene buitengewone lieftalligheid, de rol van zieke-dienster, en beneden stond nu eens Mijnheer Dalk, dan eens Lokker of wel Meester Davits te wachten, om naar den toestand van den gewonde te vernemen.</p>
<p>Kapitein Cordonnet was de afgod van het huisgezin en den vriendenkring geworden.</p>
<p>Men was op het einde der maand November 1792.</p>
<p>Het Kasteel was in de handen der Franschen gevallen; de Oostenrijkers hadden de sterkte slechts kort, maar eervol verdedigd; den 30 November had generaal Molitor gekapituleerd. De troepen werden krijgsgevangen genomen; de officiers, met behoud hunner degens, weggezonden.</p>
<p>Op den feestdag der H. Barbara zong men in de prachtige Kathedraal een plechtig <hi rend="i">te Deum</hi>, en de Fransche artillerie-afdeeling, met haren oversten aan het hoofd, deed er de brooden wijden, voor het feestmaal op dien dag bestemd.</p>
<p>De republiek had, op sommige oogenblikken, met den godsdienst nog niet gebroken, en aan dezen den oorlog nog niet verklaard.</p>
<p>Gansch de stad had die ontruiming, door eene schitterende verlichting, feestelijk gevierd, en nog grooter werd de geestdrift, toen den 8 December een Fransch smaldeel, de fregat <hi rend="i">Ariël</hi> en zes of acht andere, kleinere vaartuigen, onder het kommando van kapitein Moultson, voor de stad verscheen en de opening der Schelde, door de nadeelige traktaten tusschen Oostenrijk en de
<pb n="187"/>Bataafsche Republiek gesloten, feitelijk kwam bekrachtigen.</p>
<p>En die blijde gebeurtenis was door eene prachtige verlichting ter Beurze gevierd.</p>
<p>‘Ja, was heerlijk!’ zegde Juffer Link, toen Cordonnet haar over de plaats gehad hebbende plechtigheden ondervroeg, en welke hij, ter oorzake der verwonding niet kon bijwonen. ‘De Beurs scheen mij toe een tooverpaleis te zijn en het vuurwerk een regen van robijnen, smaragden en diamanten.’</p>
<p>‘Dan hebt gij zonder twijfel de twee handen open gehouden?’</p>
<p>‘Och neen,’ antwoordde Blond-Marieke met een schalkschen glimlach, ‘'t waren Fransche diamanten!’</p>
<p>Kapitein Cordonnet lachte om de zinspeling.</p>
<p>‘Inderdaad, de republiek brengt u voor het oogenblik slechts vergankelijke edelgesteenten aan; maar later, <hi rend="i">citoyenne</hi>, zal Antwerpen zijne straten nog met juweelen in plaats van staatsteenen beleggen.’</p>
<p>Juffer Link lachte schaterend en aan de uitdrukking van haar wezen te zien, had zij een scherp antwoord voor den al te vurigen republikein gereed; de vrees van hem wellicht te kwetsen hield haar echter tegen. Haar lach alleen was niettemin een zeer gepast antwoord.</p>
<p>Kapitein Cordonnet, die in den ouden armstoel zat, zag met een oog, blinkend van voldoening, op het lieve en geestvolle kind, dat hem als eene goede zuster, diende.</p>
<p>‘En is Juffer Link dan nog niet bekeerd ten voordeele der ééne en onverdeelbare republiek, welke haar
<pb n="188"/>land van eene drukkende dwingelandij heeft verlost? Niet bekeerd?....’</p>
<p>Het meisje schudde lachend het hoofd.</p>
<p>‘Ik was de tusschenkomst der Franschen zeer genegen,’ zegde zij, ‘vóór dat ik wist hoedanig die tusschenkomst zou worden toegepast. De republiek geeft ons een regen van schijn-diamanten, maar zij neemt onze natuurlijke juweelen weg; zij belooft ons de vrijheid en broederlijkheid, en geeft ons een schrikbewind.’</p>
<p>‘Uw ijver drijft de zaak wel wat verre!’</p>
<p>‘Verre? En wat zijn dan al die kwellingen, welke uwe <hi rend="i">broederlievende</hi> soldaten, den armen burger aan doen; en de schattingen, welke er geheven worden, vooral die van drie honderd duizend francs van generaal Miranda; en de oplichtingen 's nachts van eerlijke burgers, en de gruwelijke dingen door den <hi rend="i">Bult</hi> Verrières, bij het openen der Jacobijnsche club in de <hi rend="i">Sodaliteit</hi>, uitgekraamd?’</p>
<p>‘Verrières is een monster, zoo afschuwelijk van ziel, als afschuwelijk van lichaam.’</p>
<p>‘En gij wilt dat ik de republiek eere, die aan zulke monsters, de uitvoering van haar gezag toevertrouwt?’</p>
<p>Het meisje glimlachte bitter.</p>
<p>Cordonnet zweeg en zag strak voor zich: inderdaad, de kwellingen, de plagerijen, de geld-afpersingen, de schurkerijen van allen aard hadden in de laatste dagen, zóódanig toegenomen, dat zijn eerlijk hart er meer dan eens walg over gevoelde. Met Publicola was de laatste schurk niet verdwenen!</p>
<pb n="189"/>
<p>Neen, neen, 't was zóó niet dat men het hart der Belgen, voor de republiek, eigenlijk voor de inlijving huns lands bij Frankrijk, kon winnen!</p>
<p>En die waarheid, door den mond van het blonde meisje gezegd, had eene tooverkracht te meer op den jongen kapitein.</p>
<p>‘En wat zoudt gij dan verlangen, <hi rend="i">citoyenne?</hi> vroeg de kapitein.</p>
<p>‘Juist het tegendeel van hetgeen uwe Nationale Conventie schijnt te beoogen, die ons nog met dit en dat vleit en streelt, even als een kind hetwelk men paaien en voor zich winnen wil.’</p>
<p>‘Beken toch, dat het kind tamelijk stout en ondankbaar is.’</p>
<p>‘Neem me niet kwalijk, kapitein, moeder republiek is ook meestal eene stiefmoeder, die ons woorden geeft voor daden, papier voor geld; die ons met deze hand de souvereiniteit in handen geeft, en met de andere, de macht der gekozenen kortvleugelt.’</p>
<p>De kapitein glimlachte.</p>
<p>‘Welnu, welken wensch moet ik, namens de welsprekende <hi rend="i">citoyenne</hi> aan de Nationale Conventie overmaken?’</p>
<p>‘Uwe Conventie is gelijk de afgodsbeelden: zij heeft ooren maar hoort niet, zij heeft oogen, maar ziet niet.’</p>
<p>‘Misschien zal ze gewilliger worden op den eisch eener zoo moedige <hi rend="i">citoyenne.</hi>’</p>
<p>‘Wilt ge weten wat onze wensch zijn zou, kapitein?’</p>
<p>‘Welnu?’</p>
<p>‘Dat de Franschen maar opkraamden en ons een
<pb n="190"/>eigen en vrij gemeene-best, naar eigen trant en eigen zeden, lieten vormen.’</p>
<p>‘Ho, ho! En ben ik ook in die onbarmhartige ballingschap begrepen?’</p>
<p>‘Neen,’ was het antwoord en een lichte blos overtoog de wangen van het meisje; ‘neen, kapitein Cordonnet mag wel hier blijven....’</p>
<p>En weg snelde zij; want ze had daar iets zoo wonderlijks gezegd, waarvan zij zelf, in den aanvang, al het gewicht niet begreep.</p>
<p>Cordonnet verviel in diepe mijmering.</p>
<p>Waarom herinnerde hem dat meisje zoo levendig aan zijne moeder, welke hem door den dood ontrukt werd, toen hij nog slechts een knaap was!</p>
<p>Die ook was eene Vlaamsche van afkomst, en de jonge man herinnerde zich nu, dat zij, even als Blond-Marieke, dikwijls van haar land, van het oude vrije Vlaanderen sprak.</p>
<p>Dat was hem nooit zóó voor den geest gekomen als nu, en 't maakte hem het gemoed week.</p>
<p>En ook die taal, in welke het blond meisje soms met hare huisgenooten sprak, al verstond hij ze niet meer, boeide hem en hij luisterde vaak naar die klanken, als zoete klanken uit een lang verleden. Niet meer, zeggen wij, want hij had ze vroeger wel eenigszins verstaan.</p>
<p>Immers zijne moeder sprak die taal soms met dezen of genen, uit het land harer geboorte, die het toeval haar deed ontmoeten.</p>
<p>Er waren nog andere herinneringen welke zich opdeden,</p>
<pb n="191"/>
<p>Als hij Blond-Marieke in het huishouden bezig vond, en met een waakzaam oog alles zag nagaan; als hij in haar, niet de vrouw naar de wereld, maar die des huisgezins vond; het middenpunt van alle geluk en liefde; als het ware de goede geest, rond welken allen zich schaarden - wonderlijk! dan dacht hij aan zijnen kindertijd en mompelde bij zich zelf:</p>
<p>‘Zoo ook was mijne moeder!’</p>
<p>Gansch dat huisgezin, bij hetwelk men Mijnheer Dalk en Meester Davits voegen moest, vormde als het ware een heiligdom van rust, vrede en liefde, terwijl buiten de volksstorm huilde en de wereld tot in haren diepsten grondslag geschud werd.</p>
<p>'t Was als een vuurtoren in zee, tegen wiens voet de golven klotsen en schuimen, maar tusschen wiens muren de wachter rustig bij zijn lamplicht neêrzit, en met zijn blonden knaap op de knieën speelt en lacht.</p>
<p>Dat oude, Vlaamsche familieleven had iets treffends, iets troostends, tooverachtigs zoet voor den jongen kapitein, zoo gewoon aan het gewoel der straat, het bulderen des volks, het gedonder van het slagveld.</p>
<p>En van waar kwam nogmaals dat gevoel? Nogmaals van de herinnering uit vroegeren tijd.</p>
<p>Eens op eenen avond, kort na zijne verwonding, lag hij op het ziekbed, en ofschoon hij beweegloos was, onderscheidde hij als door een nevelkleed, elk der personen rond zijne legersteê en hoorde hij wat er gezegd werd.</p>
<p>‘Ik vrees voor hem had de geneesheer gezegd, terwijl hij bedenkelijk het hoofd schudde.</p>
<pb n="192"/>
<p>Meester Link stond aan het voeten-eind van het bed, en sloeg den redder van zijn kind met een bedroefd oog gade.</p>
<p>‘Ik vrees voor hem!’ herhaalde de dokter en ging heen, en Meester Link volgde hem om hem uit te laten, omdat de oude Martha, welke in eenen hoek der kamer zat en weende, dien plicht vergat.</p>
<p>Toen allen waren heen gegaan, naderde Blond-Marieke met bedeesdheid het ziekbed, en boog zich over den lijder heen.</p>
<p>‘Hebt gij verstaan wat de dokter zegde?’ fluisterde zij.</p>
<p>De zieke hoorde die woorden wel, maar kon niet spreken; hij hield de oogen gesloten.</p>
<p>‘Vrees niets,’ ging het meisje voort; als de geneesheeren u veroordeelen, dan is er nog een geneesheer hier boven, die u in zijne heilige hoede zal nemen. Heb vertrouwen in Hem.’</p>
<p>Zoo ook sprak zijne moeder; doch in den maalstroom der wijsgeerige denkbeelden en gebeurtenissen, had Cordonnet aan dien grooten geneesheer niet meer gedacht.</p>
<p>Toen knielde Blond-Marieke naast het bed en, denkende niet gezien te worden, hief zij het betraande oog ten hemel en bad vurig den algoeden God.</p>
<p>Eindelijk richtte zij zich op, zette zich naast het bed en hervatte haar naaiwerk.</p>
<p>Zoo had Cordonnet, kind zijnde, zijne moeder aan zijn bedje zien knielen en bidden, wanneer zijn vader, die zich beroemde een vrijgeest te zijn, niet aanwezig was.</p>
<pb n="193"/>
<p>De indruk van dat tooneel aan het ziekbed, hoe nevelig ook gezien, was hem levendig bij gebleven.</p>
<p>Cordonnet begreep dat het blonde meisje, hetwelk in zijn geloof, in zijne hoop en liefde, door den woeligen geest der republiek gestoord werd, deze niet kon eeren en beminnen.</p>
<p>En toen hij aan de beterhand was en zij eens, op zijn verzoek, een lied zong, koos zij een oud, Vlaamsch lied, dat hij, 't was wonderlijk, zijne moeder ook meende te hebben hooren zingen - en welke dit misschien deed, ten aandenken van haar verlaten vaderland.</p>
<p>Cordonnet verstond de woorden van den zang niet, maar de wijze was zacht, melodie-vol en ademde den aartsvaderlijken geest der Vlaamsche zeden zelven. Daarbij, de stem van Blond-Marieke was zoo zoet, zoo indrukwekkend - en toen Meester Davits den zang op de clavecimbel accompagneerde, won zij nog in tooverkracht.</p>
<p>Nog dacht de jonge kapitein op dit alles na, toen Meester Link binnentrad en Cordonnet verzocht beneden te willen komen, ‘om zoo wat,’ zegde hij, ‘met hem en Meester Davits, die juist was aangekomen, over de gebeurtenissen van den dag te kouten.’</p>
<p>De kapitein voelde zich sterk genoeg, om aan dat verzoek te voldoen; hij vond gansch het gezin voor het opene houtvuur vereenigd, en Blond-Marieke, dat haar lief hoofdje over het naaiwerk gebogen hield, scheen in de vergadering voor te zitten.</p>
<p>‘Weet gij wat mijn vriend Davits zoo even vertelt, kapitein?’</p>
<pb n="194"/>
<p>‘Goed nieuws?’</p>
<p>‘Juist niet. Men verwacht binnen eenige dagen in onze stad, de bende <hi rend="i">Sansculottes</hi> van Verrières.’</p>
<p>‘Hoe, dat laf gespuis komt hier in bezetting? Nu, dan beklaag ik de burgers; maar bovenal beklaag ik de republiek zelve.’</p>
<p>Blond-Marieke zag van haar werk op, en er scheen voldoening uit haren blik te stralen, omdat kapitein Cordonnet met haar dezelfde denkbeelden koesterde.</p>
<p>‘Is dat generaaltje dan zóó te vreezen?’ vroeg de klokkenist.</p>
<p>‘De hel, die men zegt, wangedrochten voort te brengen, kan nooit een monster hebben uitgebraakt, gelijk dat klein, krom en bultig kereltje. Ik heb Verrières te Parijs aan het werk gezien en kan u van die komst niets goeds voorspellen.’</p>
<p>Meester Link zag den kapitein bedenkelijk aan.</p>
<p>‘Verbeeldt u een kereltje van eenige voeten hoog, met verwrongen lichaam; met een oog, valsch als dat eener hyena; met grove gelaatstrekken, die van barschheid, geweld en bloeddorst spreken; met oneindig meer verwaandheid dan talent, maar voortvarend, stoutmoedig, onvermoeid in zijne ondernemingen. Als ik u zegde dat hij een mensch, die hem den weg versperde, even lichtvaardig met eenen kogel of eenen ponjaardsteek uit de baan zou stooten, als dat hij eene vlieg van zijne hand zou knippen, dan gewis zult gij wel begrijpen, dat eene valsche aanklacht, leugen en bedrog, voor hem geringe middelen zijn.’</p>
<pb n="195"/>
<p>Blond-Marieke liet het naaiwerk rusten en luisterde.</p>
<p>‘Zijn haat tegen al wat koning, adel en geestelijk is, kent geene palen. In de club der Cordeliers en Jacobijnen, waar het grootste schuim der omwenteling te zamen spoelt, speelde Verrières de eerste rol en had zich daar een grooten naam gemaakt, door dat hij reeds in 1791 eene oorlogsverklaring aan den koning had durven bekend maken.’<note n="(1)" place="foot">Verrières herhaalde eene dergelijke verklaring te Antwerpen toen hij de club in de <hi rend="spat">Sodaliteit</hi> kwam openen. Onder de toejuichingen van het publiek verklaarde de kleine <hi rend="spat">Bult</hi> den oorlog aan keizer Frans II. <hi rend="spat">J'ai bravé,</hi> zegde hij, à <hi rend="spat">Paris, Louis XVI; je brave ici François Sans attendre qu'il me déclare la guerre, je la lui déclare, moi, parce qu il est</hi> <hi rend="sc">roi</hi>, <hi rend="spat">et que je suis</hi> <hi rend="sc">homme</hi>. <hi rend="spat">Je la déclare ici, comme à Paris, aux despotes à crosses et à mitres, aux tirans à blasons et à parchemins aux magistrats héréditaires, qui ont usurp les pouvoir du peuple</hi>. 't Was de eenige snorkerij niet welke hij uitkraamde.</note></p>
<p>‘Ja, zooals hij er hier eene deed aan Frans!’ onderbrak Link lachend.</p>
<p>‘Toen de Bastille ingenomen werd, zag ik dat kleine monster, als eene slang overal door heen kronkelen, en mij dunkt, ik zie hem nog, door half naakte werklieden op de affuit van een kanon geplaatst, en zoo in triomf voortgetrokken worden. Ik heb hem onschuldige geestelijken hooren aanklagen en verraden, adellijke vrouwen in de gevangenis zien werpen, en spottend met alle gezag, heeft hij immer de godverloochening op de lippen.’</p>
<p>Die bijzonderheden schenen de aanwezigen met stomheid te slaan.</p>
<p>‘<hi rend="spat">Wat</hi> zijne bende aangaat, deze is samengesteld uit
<pb n="196"/>al het <hi rend="i">canaille</hi>, dat de maatschappij kan opleveren. Pasque, Doche, Thierry en Publicola, welke laatste eindelijk zijn leven van schurkerijen door den kogel heeft moeten boeten, zijn, ik zou schier zeggen, nog eerlijke menschen bij die, welke de <hi rend="i">Bult</hi> Verrières herwaarts voert, om, zooals men beweert, hier de kroon op de omwenteling te plaatsen.’</p>
<p>‘God behoede ons!’ zegde de oude klokkenist, die niet wist dat zijn zoon Huibert zich onder den naam van <hi rend="i">citoyen</hi> Thierry verscholen hield.</p>
<p>Toen Cordonnet dien naam uitsprak, had Blond-Marieke gehuiverd; want zij, zij alleen kende het geheim! Trouw had zij dit echter bewaard, om den ongelukkigen vader geen wezenlijken doodslag toe te brengen.</p>
<p>En hij zelf, de brave Davits, durfde geene inlichtingen vragen naar zijnen zoon; hij vreesde dat hem de laatste hoop, op een eerzaam wederkeeren, zou ontnomen worden.</p>
<p>Lokker weigerde te spreken, altijd zeggende dat hij zulks aan anderen overliet, en er waren oogenblikken, dat de oude man innig geloofde, dat Lokker zich bedrogen had.</p>
<p>Laat hem nog zoo lang mogelijk in zijnen droom verkeeren, hoe pijnlijk deze dan ook wezen moge!</p>
<p>Wat al de aanwezigen echter trof, was, dat kapitein Cordonnet zijnen spreektrant, opzichtens de republiek, gevoelig gewijzigd had.</p>
<p>Nog altijd bleef hij de republiek als den besten en zuiversten regeeringsvorm aanzien; nog sprak hij over
<pb n="197"/>dat grondbeginsel met vervoering, met geestdrift; doch hij erkende dat de werktuigen niet met dat edel grondbeginsel overeenstemden, en hij had, in den korten tijd dat hij in België verbleef, den geest des volks genoegzaam doorgrond, om overtuigd te zijn, dat Frankrijk het hart van dat volk niet winnen zou, door middelen zooals zijne zendelingen hier aanwendden.</p>
<p>‘Waren Publicola, Doche, Pasque en Thierry geene handlangers van dien gevreesden <hi rend="i">Bult?</hi>’ vroeg Link.</p>
<p>‘Gewis.’</p>
<p>‘Vreest gij dan niet, kapitein, dat <hi rend="i">het gouden Kompas</hi> andermaal gevaar lijdt?’</p>
<p>‘Verrières is niet alvermogend en ik zal mij op generaal Dumouriez, en des noodig op de Nationale Conventie zelve beroepen, indien er eene nieuwe vervolging mocht ontstaan. Overigens, de les welke Dattignies heeft gehad, is duchtig geweest.’</p>
<p>‘Maar gij zelf?....’</p>
<p>Cordonnet wierp het hoofd, met uitdaging en lachend, achterover.</p>
<p>‘Als ik dien Thierry-Brutus nog met eenen strop kan doen straffen, zal hij mij niet ontsnappen. Ik heb de overtuiging, dat het die ondankbare schelm is welke het verblijf van uwe dochter bij <hi rend="i">citoyen</hi> Dalk heeft verraden; dat hij aan dezen, nadien het storten van eenen losprijs voorsloeg, en....’</p>
<p>De kapitein, die bij toeval de oogen op Blond-Marieke vallen liet, zag dat zij doodbleek en plotseling daarna bloedrood was geworden.</p>
<pb n="198"/>
<p>Hij was een man van doorzicht en fijn gevoel, en zweeg, terwijl het dochterke van Link snel opstond en kwansuis in den hoek der kamer, op een driekantig kastje, de porceleinen tasjes ging verzetten, alsof het uur van den thee reeds gekomen was.</p>
<p>De schemering viel kort nadien, de avond kwam; de thee was reeds weg geruimd; de mannen rookten en dronken een glas keurig bier. De gezelligheid, het onderling vertrouwen was dien avond oneindig grooter geworden.</p>
<p>Dien avond, toen hij alleen in zijne kamer, <hi rend="i">het gouden Kompas</hi> reeds lang gesloten en het licht uitgedoofd was, bleef Cordonnet geruimen tijd voor het venster staan droomen.</p>
<p>De maan stond aan den wolkeloozen hemel en wierp een fantastisch licht over de puntige trapgevels der huizen, en op de vergulde bollen met vergulde stralen, die de toppen der gevels versierden.</p>
<p>Uit den hoogen toren klonk langzaam de klokkentoon en beneden, in de straat, soms den voetstap van dezen of genen Lokker, misschien die wel van Lokker zelf.</p>
<p>Daarna verviel alles weêr in rust.</p>
<p>Cordonnet had zich sedert jaren aan dergelijke mijmering en in de stilte des nachts, niet verlustigd, of beter gezegd, die stilte trok nooit zijne aandacht.</p>
<p>Wat hij altijd gezocht en schoon bevonden had, was het volk in gisting, in woeling, in geestdrift, in losbandigheid zelfs.</p>
<p>Hij beminde de wilde poëzie van onstuimige clubs,
<pb n="199"/>het gebulder van het kanon, het leven des kamps, den val der Bastille, het overrompelen van 's konings paleis te Parijs, het vernederen der koninklijke wacht, het instorten van troon en altaar, de vlucht der bange koningen voor den machtigen blik des volks; hij vond de poëzie enkel in den strijd, in den gebraveerden dood, in het geweld voor een groot grondbeginsel.</p>
<p>En nu?</p>
<p>Nu hield hij een uur lang zijn oog op dat stille, nachtelijke tooneel gericht, door geen enkel wezen verlevendigd; doch zijn geest versierde en bevolkte het tafereel met wezens uit het verledene en het tegenwoordige - zachte, reine en vreedzame wezens, zooals zijne moeder was.</p>
<p>Cordonnet wenschte dat het weder dag, neen, weêr avond werd en hij andermaal in den kleinen kring der familie Link zou neêrzitten, liever dan zijne republikeinsche ziel te gaan opbeuren en versterken door de redevoeringen, die in de club der <hi rend="i">Droits de l'Homme</hi> werden uitgesproken.</p>
<p>Gewis, Cordonnet's stalen hart werd week; hij was geen strenge <hi rend="i">Sansculotte</hi> meer, en indien zijne vrienden tot in zijnen geest hadden kunnen doordringen, zouden ze gezegd hebben: Cordonnet wordt een aristocraat.</p>
<p>Weinige dagen na den gezegden avond, kwam er andermaal gezelschap in <hi rend="i">het gouden Kompas</hi>, maar ditmaal was men in de groote kamer vereenigd.</p>
<p>In den haard brandde een helder vuur, door de zorgen der oude Martha onderhouden; op de tafel stond
<pb n="200"/>het zilveren komfoor en verder rookgerief, glazen en flesschen - een bewijs, dat er iets voornaams ging plaats hebben.</p>
<p>De vrienden waren beurtelings gekomen en zelfs Mijnheer Dalk was aan de tafel komen zitten, deftig zijne lange pijp rookend, en de voeten naar het krakende houtvuurtje uitgestrekt.</p>
<p>De adel vergat in die dagen meer en meer den afstand, die er vroeger tusschen hen en de burgerij bestond, en deed zelfs zijn best om zich met het volk te verbroederen. Men vreesde het volk, dat door de republikeinsche woelingen zoo machtig werd! Doch wat Mijnheer Dalk betreft, wij hebben het reeds gezien, hij toch was de klove meer dan eens overgestapt en het stiet dien echten, Vlaamschen edelman niet tegen de borst, met den eerlijken Davits, met Cordonnet en Link, soms eenen <hi rend="i">kruisjas</hi> of een <hi rend="i">piquet</hi> te spelen.</p>
<p>Ditmaal speelde men echter niet; men verwachtte schier met ongeduld, iets feestelijks. Alleen Cordonnet wist niet wat er zou plaats grijpen; hij wist enkel dat het <hi rend="i">kerst-avond</hi> was, en die dag in de Vlaamsche huisgezinnen altijd gevierd werd.</p>
<p>'t Had hem wellicht heimelijk doen glimlachen; maar sedert eenige dagen was zijne zienswijze eenigszins gewijzigd, en zijn gemoed voor andere indrukken vatbaar.</p>
<p>Nu liet zich een luid gestommel voor in den winkel hooren; 't was of een batailjon republikeinen op nieuw <hi rend="i">het gouden Kompas</hi> had overrompeld.</p>
<p>‘Ho, ho!’ riepen Link en Davits schier te gelijk;
<pb n="201"/>daar is de bende reeds!’ en beiden gingen snel buiten de kamer, waar zij door eene troep kinderen als het ware werden bestormd.</p>
<p>'t Waren kinderen der familie en kinderen uit de buurt, allen feestelijk uitgedost, allen door Blond-Marieke uitgenoodigd om den <hi rend="i">kerst-avond</hi> te komen vieren.</p>
<p>De kleinen jubelden en juichten, klampten zich aan de kleederen van oom Link en oom Davits vast, en poogden tegen hunne beenen op te klouteren.</p>
<p>Nooit, op andere dagen des jaars, was <hi rend="i">het gouden Kompas</hi> zoo levendig!</p>
<p>‘Zoo'n kinderfeest is u vreemd, kapitein?’ zegde Mijnheer Dalk, die zich met dezen in de kamer bevond.</p>
<p>‘Inderdaad,’ gaf deze ten antwoord, zonder den titel van ‘Mijnheer’ te willen, zonder dien van ‘<hi rend="i">citoyen</hi>’ te durven gebruiken.</p>
<p>‘De kerst-avond is in onze landstreek een geëerbiedigd feest, zoowel voor de kinderen als voor de grooten, voor de armen gelijk voor de rijken. Men viert in huis de geboorte des Heilands, zooals wij deze straks, in de middernachts-Mis, in de kerk zullen vieren.’</p>
<p>Cordonnet's lippen plooiden zich tot een lichten glimlach; ongetwijfeld had hij, in een ander oogenblik, eenen pijl afgeschoten tegen de vooroordeelen en bijgeloovige gewoonten, die als nachtvogels voor het licht des republikeinschen dageraads zouden wegvluchten; doch juist stormde de groep de kamer binnen.</p>
<pb n="202"/>
<p>Voor de kindertroep droegen Link en Davits in een houten bak vastgemaakt, een schoonen jongen mastenboom, die schier tot aan de zoldering reiken zou, en wiens takken met speelgoed, lekkernijen en stukjes witte waskaars waren versierd.</p>
<p>Cordonnet verzoende zich eenigermate met het feest; want hij dacht, dat men den vrijheidsboom binnenbracht en er eene soort van <hi rend="i">Carmagnole</hi> zou gedanst worden.</p>
<p>De tafel werd ter zijde geschoven, en de boom stond nu in het midden der kamer. De kinderen sprongen juichend in het rond en klouterden den ouden heer Dalk, als een goeden grootvader, op de knieën.</p>
<p>‘Hoe jammer!’ riep een lieve blonde knaap, die zich aan Mijnheer Dalk als vastklampte, ‘hoe jammer dat Mevrouw nu niet hier is!’</p>
<p>‘Is 't waar, lieve, beste jongen?’ zegde de oude man goedaardig. ‘Mevrouw is onpasselijk; maar met haar hart is zij hier, geloof mij.’</p>
<p>En getroffen door de naïve oplettendheid van den kleine, kuste de edelman den knaap die daarna den ouden heer ontsprong, om naar den kerst-boom terug te keeren.</p>
<p>Blond-Marieke en Meester Marten staken de eindjes kaars aan - want 't werd donker in het vertrek - en daar stond nu de donkergroene boom, helder verlicht en blinkend van kleuren, die straks al dat speelgoed, al die lekkernijen voor de lieve kleinen zou neêrschudden.</p>
<p>Kapitein Cordonnet leunde aan de schouw en zag
<pb n="203"/>dat heerlijk, woelige en vroolijke familie-tafereel nieuwsgierig aan.</p>
<p>Nu nam Meester Marten aan de clavecimbel plaats, en op de eerste tonen van het speeltuig zwegen alle de stemmen. De lieve stem van Juffer Link hief een Vlaamsch lied aan; Dalk en Link secondeerde zachtjes, want zij ook kenden sedert hunne jeugd de woorden van het schoone gezang.</p>
<p>Al de kinderen stonden hand aan hand rond den boom.</p>
<p>De oude Martha zelf was in de kamer en luisterde, met eenen zweem van voldoening op het wezen, naar de wijze en de woorden.</p>
<p>Er heerschte een diepe eerbied in den kleinen kring; maar ook toen Cordonnet eenen stap dichter deed, zag hij, dat men de onderste takken van den boom had opgeheven, en het licht van boven straalde op eene kleine kribbe, waarin, tusschen blank lijnwaad en kanten, een kinderbeeldje lag, het hoofdje met een gouden straalkrans omgeven - en boven dat hoofdje, in de donkergroene takken, hing de blinkende ster, die eens de koningen der aarde naar het nederige Bethlehem had gevoerd.</p>
<p>De zoete stem van Blond-Marieke zong de vijf regelen van ieder coeplet, en al de kinderen en ook de tegenwoordig zijnde mannen herhaalden den <hi rend="i">wedersanck:</hi></p>
<lg type="poem">
<l><hi rend="i">O</hi>, <hi rend="i">Jesu</hi>, <hi rend="i">oversoete Kindekijn</hi></l>
<l><hi rend="i">Ic begeer U al geheel te sijn;</hi></l>
<l><hi rend="i">Ic en mach niet langer heeten Mijn.</hi></l>
</lg>
<pb n="204"/>
<p>Cordonnet bleef nog altijd op dezelfde plaats staan; hij verstond de woorden van het lied niet, maar hij bevroedde ze, en glimlachte niet meer. Het was alsof dat rein, kinderlijk geloof, dat eenvoudig geluk, dat kalm, huiselijk leven, hem andermaal de beeltenis zijner moeder voor oogen bracht.</p>
<p>Toen de zang ophield, werd het kribbeke weggenomen, en ving het juichen der kinderen rond den glinsterenden boom weêr aan.</p>
<p>De clavecimbel liet nu huppelende tonen hooren, en de kinderen trokken als het ware Blond-Marieke, Meester Link en Mijnheer Dalk in een grooten rondedans.</p>
<p>De oude edelman legde de pijp neêr en een kind aan iedere hand nemende, ging hij lachend meê naar den kring.</p>
<p>Ziedaar dan, dacht Cordonnet, die adel, welke als de tiran des volks wordt gescholden! Hij danst hand aan hand met de kinderen en de burgers, rond den vrijheidsboom van den Christen - en inderdaad, dat is de kerstboom; want van de geboorte des Heilands, dagteekent de wezenlijke ontslaving van den mensch.</p>
<p>De kinderen zagen dat Cordonnet nog altijd op zekeren afstand bleef staan; twee of drie snelden naar hem toe: ook hij moest in den dans deelen.</p>
<p>Wel stribbelde de kapitein wat tegen; maar hij had geen onbuigbaren wil meer en liet zich meêslepen.</p>
<p>De republikein danste met den edelman en den burger, hand aan hand, rond de aloude en godsdienstige traditie, die hij eens gezworen had te verdelgen!</p>
<pb n="205"/>
<p>Indien de ééne en onverdeelbare republiek het geweten hadde, zij zou dit misdrijf van kapitein Cordonnet met den dood hebben gestraft; maar de republiek had dáár, in dien familiekring, geene bespieders en haar oog kon niet door de muren dringen!</p>
<p>En nu besliste het lot over het bezit van al het schoons, dat de boom deels in zijne donkergroene takken verborg.</p>
<p>Het was Blond-Marieke die alles schikte, en lachend aan Mijnheer Dalk de kleine pop, aan <hi rend="i">citoyen</hi> Cordonnet den klater, aan Meester Davits een houten geweer bracht, die hun ten deel vielen - en al die groote menschen waren dien avond kind met de kinderen.</p>
<p>Nu werd de kribbe weêr op hare plaats gezet; de heilige ernst van straks keerde terug en Blond-Marieke, de blauwe oogen met bezieling opwaarts geslagen, hief andermaal een godsdienstig lied aan:</p>
<lg type="poem">
<l><hi rend="i">Heiligh</hi>, <hi rend="i">heiligh</hi>, <hi rend="i">noch eens heiligh</hi></l>
<l><hi rend="i">Driemaal heiligh: eer zij Godt.</hi></l>
<l><hi rend="i">Buiten Godt is 't nergens veiligh.</hi></l>
<l><hi rend="i">Heiligh is het hoogh gebodt.</hi></l>
</lg>
<p>Wat was dat Blond-Marieke schoon, toen zij die hemelsche hymne van den grooten Vondel zong!</p>
<p>Het kleine volk at in de gewone huiskamer wafelen met suiker en borrelde, toen het uur van slapen gaan gekomen was, juichend den winkel van <hi rend="i">het gouden Kompas</hi> uit, afgehaald door de knechts en meiden.</p>
<pb n="206"/>
<p>'t Was een heerlijk feest geweest voor de kleinen en daarenboven lag er buiten sneeuw, en konden zij heimelijk hier en daar eenen sneeuwbal doen vliegen.</p>
<p>Ook Mijnheer Dalk en Meester Davits waren heen gegaan, en de oude Martha blies de lichtjes van den schoonen kersboom uit. 't Was de laatste die wellicht in de groote kamer haars Meesters zou pronken. De republiek en daarna de Fransche geest, hebben immers al die huiselijke gewoonten in Vlaamsch-België weggeveegd en het familieleven zelve schier gedood!</p>
<p>Daaraan dacht de oude Martha niet, toen zij den boom weêr buiten de kamer sleepte, en er reeds op zinde, om, bij den volgenden kerst-avond, eenen meer beladen in de groote kamer te zien pronken.</p>
<p>Omtrent middernacht klonken de klokken uit de torens der kerken van gansch de stad: het was een machtig beiaardspel dat heinde en ver weêrklonk.</p>
<p>De jubelende kinderen hoorden die luide roepstemmen nu niet; ze sliepen rustig en droomden wellicht van kribben en kerstboomen; maar de volwassenen stonden op en gingen ter kerke.</p>
<p>De stad was niet doodsch als een kerkhof gelijk op andere nachten: uit het sneeuwveld rezen de kerkgebouwen en kloosters met grauw-zwarte muren in de hoogte, maar die muren waren doorvlamd met verlichte vensters.</p>
<p>De klokken in den toren, het orgel in de kerk, de wierook en de schel aan het altaar - alles verkondigde, met den zang der priesters en het gebed van het knielende volk, het <hi rend="i">hallelujah.</hi></p>
<pb n="207"/>
<p>Cordonnet had de dochter des huizes, in gezelschap van Meester Link, even als zoovele anderen, het huis zien verlaten en zich ter kerke begeven.</p>
<p>Eene poos nadien sloeg hij zijnen mantel om, verliet <hi rend="i">het gouden Kompas</hi>, ging snel over het besneeuwde pad en hield voor de hoofdkerk stil.</p>
<p>Zou hij binnen treden?</p>
<p>Twee geesten, wel verschillend van karakter, worstelden in hem, terwijl hij op den hoek der straat tegen den gevel van een huis leunde.</p>
<p>Aan de eene zijde dacht hij aan zijnen vader, met het woord republiek op de lippen, omstuwd wel is waar door de schrikbeelden van het tegenwoordige; maar ook door de tooverbeelden in de toekomst - die der onbepaalde regeering van vrijheid, gelijkheid en broederlijkheid; en voor het opdagen dezer lichtbeelden moest immers die oude, duistere nevel verdwijnen, moesten die trotsche tempels, zooals hij er nu een voor zich zag, als kaartenhuizen invallen, en zou die priesterheerschappij, met al hare mommerij, in het niet zinken!</p>
<p>Maar van de andere zijde dacht hij aan zijne moeder, aan al het reine, eenvoudige, kinderlijke dat zij in zijn hart had gezaaid en dat nu eerst, aan den huiselijken, vlaamschen familie-haard gekoesterd, ontkiemde en vruchten beloofde. Hij dacht aan den kerstboom, aan de kinderen, aan Blond-Marieke; hij dacht aan hare liederen....</p>
<p>Er klonk echter een spotlach door zijn hart, daar vroeg eene stem: Cordonnet, zijt gij dan zinneloos geworden?</p>
<pb n="208"/>
<p>Nu, 't was enkel uit nieuwsgierigheid, uit tijdverdrijf dat hij eens verlangde binnen te treden.</p>
<p>De republikein stapte het portaal door en de kerk binnen. De kerk, met haar woud van kolommen, met hare hooge gewelven, was prachtig verlicht en door eene ontelbare, biddende menigte opgevuld.</p>
<p>Cordonnet zag, luisterde met een kloppend hart, boog het hoofd, verborg schier het aangezicht in de plooien zijns mantels - en bad, zooals hij zijne moeder en Blond-Marieke had zien bidden....</p>
</div>
<div type="chapter">
<pb n="209"/>
<head rend="h3">XI.</head>
<p><hi rend="b">G</hi>ij wilt mijne geschiedenis en ook die van Djik kennen, van den matroos des <hi rend="i">Ariëls</hi>, die mij straks zoo hartelijk de hand kwam schudden? Wel, ik zal die volgaarne vertellen Dit zegde op zekeren avond kapitein Cordonnet tot het gewone gezelschap in het huis van Meester Link.</p>
<p>Doch, laat ons liever de aanwezige personen aanduiden.</p>
<p>Vooreerst was er Juffer Link tegenwoordig, die wel is waar over haar naaiwerk gebogen zat, maar toch herhaalde malen steelsgewijze naar den kapitein opzag, sterk genegen om aandachtig te luisteren; verder wijzen wij u den klokkenist, die nog altijd even stil en somber is, sedert hij in onzekerheid over het lot van zijnen zoon verkeert; den heer des huizes en eindelijk Mijnheer Dalk, die een zeer levendig belang in den republikein stelt, en genegen is om met de
<pb n="210"/>republiek ten volle te verbroederen, op voorwaarde dat al de <hi rend="i">Sansculottes</hi> zoo inschikkelijk zijn als Cordonnet.</p>
<p>‘Mijn vader,’ zegde de kapitein, ‘was een koninklijke fregats-kommandant; mijne lieve moeder was uit uw land, uit Vlaanderen afkomstig, en ik herinner mij nu, dat hare levenswijze veel met de uwe overeenstemde.’</p>
<p>Blond-Marieke hief het blauwe oog op en haar hart klopte van aandoening. De toon, waarop de jonge kapitein van zijne moeder sprak, was innig en zij wist het wel, dat hij, die met eerbied en liefde van zijne moeder spreekt, geen verloren man is!</p>
<p>‘Ik herinner mij, dat wij, in mijne kinderjaren, te Duinkerken, dicht bij de haven woonden, en dat ik te dien tijde zeer goed het <hi rend="i">patois</hi> der zeelieden, een soort van gebroken Vlaamsch sprak - iets, wat ik sinds dien gansch vergeten heb. Mijne moeder verkoos die plaats, omdat ze, van uit de kamer van ons huis, de schepen zag aankomen en in de haven terug keeren.</p>
<p>Van die plaats had zij de <hi rend="i">Alcyon</hi>, de fregat over welke mijn vader het bevel voerde, naar de Indiën zien vertrekken, om de fransche Antillen tegen de hebzucht der Engelschen te verdedigen; daar zat zij gedurig op den uitkijk, in de hoop dat het vaartuig andermaal behouden de haven zou binnen loopen.</p>
<p>Ik was destijds te jong om den toestand mijner moeder te beseffen: afgescheurd van hare familie, gescheiden van haren echtgenoot, moet zij veel verdriet hebben onderstaan. Ik herinner mij nu, dat ik dikwijls hare oogen vol tranen zag.</p>
<pb n="211"/>
<p>De wilde knaap dacht er echter niet aan, naar de reden van die smart te vragen. Ik leefde als het ware aan de haven, aan boord der schepen, in het touwwerk der masten, en de oude zeebonken dachten niet anders, of ik zou een goede maat zijn geworden.</p>
<p>Nu eens kwam ik echter met gescheurde kleêren, dan met gekneusde lidmaten, met een blauw oog, een bloedenden neus of een doornat pak thuis - en geen van al die lessen waren in staat, om mij den weg naar het watervlak te verleeren.</p>
<p>Dat griefde mijne moeder; zij was, zooals ik zegde, eene Vlaamsche van oorsprong, zacht van gemoed, huiselijk, godsdienstig en ze had, geloof ik, aan mijne wieg wel gedroomd, dat ik eens priester worden zou; maar nooit, dat mij de geest van het avontuurlijke zeeleven, zoo als mijnen vader, zou bezielen.</p>
<p>Ook was zij zeer boos op den kleinen Djik, den zoon van den zeilmaker, die altijd met een zeer onnoozel gezicht en de handen in de broekzakken, op den hoek stond te loeren, om, zoohaast ik uit het venster zag, zijn psst, psst! te laten hooren.</p>
<p>Djik had altijd wat nieuws, wat aantrekkelijks; nu stond hij daar met een net op den eenen schouder en beloofde mij eene rijke vischvangst, als ik met hem wilde gaan, dan had hij roeispanen en wees mij de kleine boot zijns vaders, die aan een grooten havenpaal gemeerd lag; ofwel hij beloofde mij een gansch nest met meeuwen-eieren, een' zak vol schelpen - en de hemel weet wat al kinderschatten meer.</p>
<pb n="212"/>
<p>Djik wist alles wat er in de haven gebeurde en gebeuren zou. Nu kende hij den hond van dezen of genen scheepskapitein, die behendiger was in het kunsten maken dan de beste koorddanser, en die zoo veel verstand had, dat hij des noodig den stuurman aan het roer kon vervangen; dan wist hij een schip, waar, om dit of dat uur, een matroos werd afgestraft, of waar het scheepsvolk de schoonste liedjes van gansch de haven zong.</p>
<p>Djik had nog een ander talent: hij bootste op eene zeer juiste wijze, den zang der vogels, het kraaien van den haan, het kakelen der kippen, het blaffen der honden na, en dit gaf hem, in mijn oog, een aanzien dat hem verre boven al de jongens der haven plaatste; daarbij was hij sterk, vocht als een leeuw en zwom als eene eend.</p>
<p>Mijne moeder was boos op Djik en verbood mij den omgang met dien rabauw; maar 't hielp niet, en als ik vandaag beloofde dien helschen Djik niet meer te zien, had hij mij den volgenden dag alweêr in deze of gene zijner verleidelijke netten verward.</p>
<p>Djik's omgang had voor mij daarenboven eene andere aantrekkelijkheid: 't was de zeilmakerij zijns vaders, die, bij de laatste uitreis de <hi rend="i">Alcyon</hi> had opgetuigd en dus, naar ik meende, in zeer nauwe betrekking met mijn vader stond.</p>
<p>Zonder zeilen kon eene fregat niet over zee; dat waren om dus te zeggen de vleugelen van de <hi rend="i">Alcyon</hi>, en dewijl Djik's vader de zeilen gemaakt had, was
<pb n="213"/>het mij ook klaar als de zon, dat de oude meester de beschermer was van mijn's vaders schip.</p>
<p>Daarbij had Djik's vader mij en zijn zoon, mede aan boord genomen, toen mijn vader vóór de afreis, de fregat inspecteerde en ik had hem hooren zeggen: “gij zijt de knapste zeilmaker dien ik ken!” en toen Djik's vader bij die woorden het hoofd fier oplichtte, scheen het mij toe, dat de kerel voor 't minst een paar voeten grooter werd.</p>
<p>Doch mijne moeder deelde in die bewondering niet, en zij nam ten slotte het besluit mij naar Vlaanderen, haar vaderland, te zenden om er, van Djik's invloed bevrijd, door een harer ooms te worden opgevoed.</p>
<p>Mijn oom bewoonde, op een half uur afstands van Oostende, een oud landhuis, door een grooten hof, uitgestrekte landerijen en bouwhoeven omgeven; van waterrat werd ik landrat.</p>
<p>Mijn oom was een oud ambtman der stad, ongehuwd en, meer verslingerd op de uitwerksels van dit of dat mest, dan op Virgilius en Horatius, verstond hij mijne opvoeding op eene gansch eigenaardige wijze: dat wil zeggen, dat hij zich in 't geheel niet om mij bekommerde.</p>
<p>Ik verveelde mij doodelijk in dat eenzame huis, dat zoo'n akeligen weêrklank had als ik riep; op die effen landvlakte, welke niet leefde, golfde en bulderde gelijk de zee; met die koeien, welke ik niet mocht drijven, die paarden waarop ik niet rijden mocht; onder die rijk beladen fruitboomen, waarvan ik geen appel rooven
<pb n="214"/>durfde - want oom waschte mij ongenadig bij ieder misdrijf de ooren.</p>
<p>Van een kleinen marskramer, die met allerhande snuisterijen het land afliep, en dien ik tamelijk goed verstond, tengevolge den omgang met de Duinkerksche zeelieden, vernam ik eens, dat, als ik recht, altijd recht door liep, ik eindelijk aan de zee zou uitkomen - en ik weet niet welken hevigen lust ik had om het levende water terug te zien, het water met zijne schelpen, visschen en meeuwen!</p>
<p>“Gaat gij naar de zee?” vroeg ik den jongen.</p>
<p>“Ja, dat doe ik zeker,” was 't antwoord; “want hier is geen duit te verdienen; ik heb nog geen enkele schaar of mes aan den man kunnen brengen, en in de stad aan de zee, zijn veel scheepslieden en die koopen wat beter dan hier de boeren.”</p>
<p>“Dat wil ik wel gelooven.”</p>
<p>“Nu, als ge meê gaat, zullen wij dezen weg volgen, en ge zult straks aan de haven wat meer pret hebben dan hier; want er ligt een Fransch schip en er is een jongen op, die, o zoo wonderlijk! fluiten kan.”</p>
<p>“O, dat moet Djik zijn!” riep ik, en nu ging het er op een drafje op los, zoodat de kleine koopman mij niet volgen kon.</p>
<p>Ook verloor ik hem weldra uit het oog. Wat gaf mij die kleine jood met zijne scharen en messen? Djik was in de haven en ik werd, als de naald naar den magneet, derwaarts getrokken.</p>
<p>In de haven van het kleine stadje lagen eenige
<pb n="215"/>kleine schepen: dingetjes die notendoppen schenen te zijn, vergeleken bij de fregat van mijn vader; maar mijn hart klopte toch, toen ik de masten, al schenen zij dan ook maar boonstaken te wezen, ontwaarde.</p>
<p>De kleine koopman had de waarheid gezegd. Pas was ik het water genaderd of ik hoorde in den top van eenen mast, eenen haan kraaien.</p>
<p>Ik hield mijne hand boven de oogen, om ze tegen het scherpe licht der zon te vrijwaren en zag naar boven, om te onderzoeken van waar die stem kwam.</p>
<p>Djik zat boven in den mast, zoo omtrentals een haantje op eenen kerktoren.</p>
<p>“Djik, Djik!” riep ik en toen hij naar beneden zag en mij herkende, schoof hij als een bliksem zoo snel naar beneden, om bij zijnen vriend Marc te zijn.</p>
<p>“Ik dacht wel,” zei Djik, “dat ik u hier zon terug zien.”</p>
<p>Waarom dacht Djik dat? Ik heb het hem niet gevraagd, maar ik weet wel dat de eerste woorden welke ik hem zegde, deze waren: “Ik ga niet meer naar mijnen brompot van eenen oom terug; ik blijf bij u.” Hoe de zoon van den zeilmaker in Oostende gekomen was, vroeg ik hem niet. Onze ontmoeting kwam ons zoo natuurlijk voor, dat wij alle verdere uitlegging onnoodig dachten. Later wist ik, dat Djik het vaderlijke huis ontloopen was, en, aan boord van het kustschip zijns broeders, zijne eerste reis - wij dachten het zoo - rond de wereld deed.</p>
<p>“Neen,” herhaalde ik, “teruggaan, doe ik niet meer.”</p>
<p>“Nu, dat is goed,” zei Djik, en even als toen hij
<pb n="216"/>te Duinkerken was, wist hij reeds al het merkwaardige der kleine haven, en wij slenterden er rond, vergezeld van den grooten hond des patroons, die behoorlijk, op het kommando, Djik's schoenen, muts of baadje droeg, en die voorwerpen enkel vallen liet, om tegen dezen of genen hond zijne borstelige haren te gaan opzetten.</p>
<p>“Dezen avond,” zei de zoon van den zeilmaker, “gaan wij samen naar den vuurtoren, die ginder op het strand staat, en waar mijn oom wachter is, en morgen gaan wij onder zeil en trekken naar Duinkerken terug.”</p>
<p>De vuurtoren - dat lachte mij toe, en ik was vaster dan ooit aan Djik verkleefd, omdat hij weêr een wonder meer te zien gaf.</p>
<p>'t Is nu straks vijf en twintig jaren geleden, en nog zie ik dien vuurtoren, dien wij stout opklouterden; ik zie nog het licht dat dne zeeman tot baak moest dienen; ik bevind mij nog in de tegenwoordigheid van dien ouden grijzen zeerob, met zijnen geölieden mantel aan, zijnen zuidwester op, aan wien de wacht was toevertrouwd.</p>
<p>Ik herinner mij nog, hoe hij op en af den trap ging, om naar het licht te zien, en zich dan weêr grommend beneden in zijn klein schuilkamerke neêrzette, om bij den flauwen schijn van een lampke, in een groot boek met perkamenten omslag, te lezen.</p>
<p>De oude rob was niet tevreden over mij en beknorde Djik dat hij mij ophield, en alzoo mijne familie in de grootste onrust zou doen verkeeren, maar toen
<pb n="217"/>de oudste broêr van Djik, een oogenblik op den vuurtoren was geweest en hem beloofd had, mij gezond en frisch thuis af te zetten, was hij een weinig beter gezind en liet toe, dat wij met hem op en af den toren klouterden.</p>
<p>Des avonds stak de storm op; de zee stond hol; zij schuimde, klotste en bulderde tegen den voet des torens; de regen sloeg kletterend tegen de groote lantaarn van den baak; de bliksem verlichtte bij poozen de schuimende en brullende zee en de donder rommelde ontzettend.</p>
<p>De oude wachter was zeer kalm; de helsche Djik lachte en vroeg me telkens, of ik dat nu niet recht pleizierig vond? Maar ik, ik was bang bij het hooren van al die woeste geluiden, en, in een hoekje van de schuilkamer gezeten, parelden mij de tranen uit de oogen.</p>
<p>Op dat oogenblik, had ik liever bij mijn norschen oom, op zijn landgoed, gezeten; daar toch spookte het zóó niet als in dien akeligen toren.</p>
<p>Geruimen tijd zat ik daar alleen; want Djik was met zijn oom naar boven geklommen. Ik hoorde menschenstemmen buiten op het strand en boven op den toren; ik schrikte, niet alleen bij den fellen donderslag, maar ook bij het kanonschot, dat zich tusschen het onweêr mengde.</p>
<p>Ik begreep niets van dat alles; maar ik haatte op dat oogenblik den boozen Djik, die mij daar op die plaats gebracht had en ik jammerde om mijne moeder.</p>
<pb n="218"/>
<p>De verwarring van dat woest en vreemd gedruisch, duurde geruimen tijd voort, toen Djik als naar beneden kwam gerold en mij toeriep, dat er een schip, een groot schip in nood was; dat het op eenigen afstand van de kust had staan draaien op de golventoppen gelijk een tol, en eindelijk, pardoef! in den kabeljauw's-kelder was gezonken.</p>
<p>Nu was men aan 't redden en Djik snelde naar buiten, hoe pikdonker het dan ook mocht wezen, maar ik, ik bleef bevend in mijn hoekje zitten, tot dat de deur geopend werd, en twee of drie zwarte mannen, even wonderlijk toegetakeld als de wachter op den toren, een' man, een lijk misschien, binnen droegen.</p>
<p>Men legde hem op eene bank neêr, en wat er gebeurde weet ik niet, maar dit weet ik, dat er een oogenblik nadien een matroos binnenstormde, die angstig, koortsachtig uitriep: “Is de kommandant gered?” en toespringende knielde hij bij den schipbreukeling en schreeuwde hem toe, als om hem van gene zijde des grafs terug te roepen: “kommandant Cordonnet, kommandant Cordonnet!”</p>
<p>Ik vloog op, drong door de omstanders en op het lichaam vallende, kermde ik: “vader, vader!”</p>
<p>De <hi rend="i">Alcyon</hi>, van de Antillen komende, was vergaan; slechts weinigen van het scheepsvolk hadden zich kunnen redden; maar mijn vader was een van dezen, en toen hij tot het bewustzijn kwam en mij herkende, klemde hij mij aan zijn hart, zonder te begrijpen, hoe hij daar, op die plaats, zijn kind mocht omhelzen. Neen,
<pb n="219"/>toen was ik niet meer kwaad op Djik, neen, waarachtig niet!</p>
<p>Nog denzelfden nacht wist mijn vader gansch mijne geschiedenis; hij beknorde mij niet; hij zegende integendeel het wonderlijk toeval, en hij, die vroeger zoo koel, zoo streng voor mij was, wist niet hoe hij nu zijne vaderliefde jegens mij zou uitdrukken.</p>
<p>Aan boord van het kustschip van Djik's broeder, keerden wij naar Duinkerken terug. Mijn vader was, gij begrijpt dit lichtelijk, mismoedig, neêrslachtig in den vollen zin des woords.</p>
<p>Met zijne fiere fregat, de vlag in top, gezwollen zeilen en gapende kanonnen had hij de haven verlaten, en nu zou hij, beroofd van alles, naakt uitgeschud, op een ellendigen kustvaarder, aan welks boord hij schier uit medelijden was opgenomen, in diezelfde haven aanlanden!</p>
<p>Dat was niet alles: de tocht naar de Indiën was niet gelukkig geweest: de Engelschen hadden de Fransche macht in die streken gansch vernietigd, Kanada bemachtigd en zich van de schoonste koloniën der Antillen meester gemaakt.</p>
<p>Waren het die gebeurtenissen welke het karakter mijns vaders nog versomberden, ook andere brachten hiertoe veel bij.</p>
<p>Mijn vader vertrok naar Parijs; hij was aan het hof geroepen en mijne moeder vreesde eene ongenade, maar in stede hij in ongenade viel bij het hof, viel het hof integendeel in ongenade bij hem.</p>
<pb n="220"/>
<p>Streng in zijne grondbeginsels, doorvoed met de denkbeelden van zijnen tijd, tot de nieuwe school, welke sedert lang de oude samenleving ondermijnde, behoorende, kwam mijn vader te Parijs aan, toen het koningdom, door den wulpschen en verkwistenden Lodewijk XV, allen luister verloren had.</p>
<p>Tot dan toe had mijn vader den troon willen eerbiedigen en den Koning, uit den grooten orkaan die allengs opsteeg, willen redden; maar toen hij het hof van nabij zag, waar schurken en courtisanen de heerschappij hadden, waar een losbandige Koning troonde, welke gansche nachten in slemperijen doorbracht, terwijl het volk, mager en uitgeput, zijne laatste penningen, in dien alles verzwelgenden maalstroom, ten offer moest brengen - toen keerde hij ook der dynastie den rug toe.</p>
<p>Om zijne groote diensten, door Lodewijk XV tot den adelstand verheven, wilde hij niet langer ridder Cordonnet zijn; hij brak zijn wapenschild, smeet zijne adelbrieven in de vlammen, bezocht druk de philosophische kringen, wierp zich in de geestes-beweging des tijds, en was een van die welke de omwenteling voorbereidden, die nu is uitgebarsten.</p>
<p>Kort nadien keerde hij in Duinkerken terug en hield er zich schier uitsluitend met de studie bezig. Bij dage las hij, in een klein kabinet gezeten, waar de portretten van Voltaire en gansch zijnen hofstoet, de wanden versierden: - dat waren zijne heiligen, zegde hij. - Mijne moeder bleef in haar vertrek en meer dan eens toonde zij mij heimelijk het kruisbeeldje,
<pb n="221"/>mij toefluisterend, dat ik die beeltenis nooit verloochenen mocht: ik geloof dat zij bedoelde, zooals mijn vader.</p>
<p>Ik bekommerde mij om dat alles echter niet; of liever, ik begreep dien strijd tusschen beiden niet en ging nog altijd met Djik visschen, varen en schelpen rapen, toen mijn vader mij op zekeren dag riep en mij aankondigde, dat hij mij naar Parijs zond om er te leeren wat den vrijen mensch betaamt te kennen.</p>
<p>Het afscheid smartte hem; zoo koel en streng hij vroeger voor mij was, zoo gehecht was hij aan mij, na het voorval op den vuurtoren. Mijne moeder weende lang en kuste mij dikwijls met eene vurigheid, welke mij bevreemde. Was de afwezigheid van eenige jaren dan zoo verschrikkelijk?</p>
<p>Toen ik vertrok stelde mijne moeder mij heimelijk een klein verzegeld pakket ter hand, en smeekte mij het daarin besloten voorwerp als een heilig aandenken te bewaren. Dat beloofde ik en die belofte was mij heilig; maar mijn vader vond het pakket, reeds vóór ik vertrok, en terwijl ik waande nog in bezit van mijnen schat te zijn, was deze reeds verdwenen. Lang nadien heeft hij mij eens gezegd, dat dit pakket niets anders bevatte, dan een klein gebedenboek en een kruisbeeldje.</p>
<p>We vertrokken met de postkoets, en ik was heel fier, dat ik nu ook zelf mocht plaats nemen in dat groote, zware rijtuig, hetwelk ik zoo dikwijls juichend met Djik had achterna geloopen, en bij welks aankomst wij ons altijd aan het hotel bevonden, waar het zijne
<pb n="222"/>passagiers afzette; wij hadden daar den schijn de dampende paarden naar den stal te mogen leiden, terwijl die goede beesten integendeel den weg beter kenden dan wij.</p>
<p>We waren daar, aan het hotel, zoo dachten wij, twee onmisbare personen geworden, en, om den postillon in de verlegenheid te brengen, verborgen wij ons soms achter de beenen van dezen of genen en hadden dol veel pleizier, als wij den vroolijken man hoorden roepen: “En waar is Djik, en waar is Marc nu?”</p>
<p>Maar als er veel passagiers, en dus veel drukte, waren, dacht de postillon niet aan ons en we straften hem dan door de paarden niet te leiden, die, dubbele teleurstelling! met gebogen kop en dampend alsof ze gekookt waren, alléén naar den stal heen stapten, en ons schenen te zeggen: “als onze meester u niet noodig heeft, wij ook kunnen u missen.” Doch die beleediging hadden de welgedresseerde paarden ons maar eens of tweemaal aangedaan....</p>
<p>Djik stond dicht bij den wagen, waarin mijn vader en ik reeds plaats hadden genomen; hij durfde echter niet familiair zijn met mij, zooals altijd; want hij had een diep ontzag voor den scheepskommandant, die in de Indiën geweest was, en er “zooveel Engelschen had vermoord als wij visschen”; hij vergat daarbij nooit, dat zijn vader eens de eer had gehad de <hi rend="i">Alcyon</hi> van nieuwe vleugels te voorzien.</p>
<p>“Dag Djik!” riep ik, toen de wagen reeds rolde en terwijl ik mij uit een der vensters van het rijtuig bukte.</p>
<p>Djik zegde geen woord; maar knikte mij ook goeden
<pb n="223"/>dag, en hij had blijkbaar groot verdriet dat zijn kameraad heen ging. Het donker oog van Djik - ik herinner het mij, alsof het gisteren gebeurde - hetwelk anders zoo helder, zoo levendig was als een kooltje vuur, was nu mat en droomend. Daar zat een goed hart in dien zwarten krullekop!</p>
<p>Het zal u smarten, mijne goede vrienden, als ik u zeg dat ik ten eenemale, volgens de toen heerschende denkbeelden, werd opgevoed.</p>
<p>De spotzieke geest van Voltaire drong overal door; de philosophie der verloochening was uit de salons, in de straat afgedaald en nam plaats in de scholen.</p>
<p>Ik beken nu, en nog maar sedert eenige dagen, er was overdrijving in dit alles: Voltaire was een afbreker zonder stichter te zijn; zijn denkbeeld was niet liefde tot de Godheid, maar enkel haat tegen de oude wereld; hij had geen altaar, om datgene te vervangen hetwelk hij afbrak!</p>
<p>De wijsgeer werkte tot de afbraak der oude wereld door middelen, die door de strenge deugd verboden werden: hij werkte door de leugen, het bedrog, valsche beschuldiging, en stichtte bij de massa het ongeloof, dat niet voortspruit uit het onderzoek, maar uit de losbandigheid der zeden.</p>
<p>Ik heb uw familie-leven gezien, uwe zeden, uwe gebruiken, uwe neigingen, uwe instellingen en ik beken dat, indien zij hier en daar hervormingen vragen, zij niettemin met geen geweld moeten neêrgeworpen worden.... Daarin heeft de republiek ongelijk.</p>
<pb n="224"/>
<p>En toch, daarheen streeft men - blind is hij die het loochent. Ik heb te veel Vlaamsch bloed in het hart, om niet te zien dat wij hier in ons ongelijk zijn....’</p>
<p>Aller harten klopten van voldoening bij die woorden: Cordonnet was, in zekeren zin, met allen in overeenstemming. Na een oogenblik hervatte de spreker zijn verhaal:</p>
<p>‘Men zal zeggen: Cordonnet is geen republikein meer! Ja, ik ben en blijf der republiek genegen; ik zal haar getrouw zijn; maar de waarheid niet willen zien, is zich zelf verzwakken en doen dwalen.</p>
<p>Doch laat ons daarover zwijgen. Mijne moeder heeft wel laat in mij, den triomf behaald over de wijsgeerige denkbeelden mijns vaders....</p>
<p>Toen ik, op school ziek geworden, door mijne moeder werd afgehaald, om onder haar oog zelve verzorgd te worden, en zij, aan mijn ziekbed gezeten, sprak van geloof en godsdienst, glimlachte ik; want pas de kinderluren ontgroeid, dacht ik reeds een groot wijsgeer, een koel ontleder, een fijn spotter te zijn, met alles wat niet in het bereik van mijn begrip viel.</p>
<p>Mijne moeder leed om dat alles; zij weende als ik lachte met haar gezegde, dat alleen de goede God mij nog redden kon.</p>
<p>Ik herinner mij nog levendig, dat ik op Palmzondag bleek en vermagerd voor het venster zat, hetwelk uitzicht had op de haven. 't Was een vroolijke zondag, des te vroolijker, omdat de klokken zoo lang en helder hadden gebeierd.</p>
<pb n="225"/>
<p>Het kleine vaartuig van Djik's broeder lag, op eenigen afstand voor mij, aan kant. Aan zijnen mast wapperde de vlag, gewis om reden van den feestdag, en des morgens zeer vroeg, was het scheepje zuiver gewasschen en geborsteld, even als al de matrozen der haven.</p>
<p>Omtrent den middag kwam ook Djik langs mijn venster, zoo netjes in zijn matrozenpak, dat ik hem benijdde.</p>
<p>Toen ik op de ruiten tikte en de jongen omzag, bemerkte ik dat hij een zeer schoonen palmtak in de hand had, en tusschen het lint van zijn kleinen hoed, van blinkend wasdoek, een dergelijk groen takje had gestoken.</p>
<p>De jongen groette mij met de hand en zette zijnen weg naar het scheepje voort. Als eene kat zoo vlug, klouterde hij in den mast, stak den palmtak naast den wimpel en wuifde mij van verre, door met zijnen hoed te zwaaien, zijnen feestgroet toe.</p>
<p>Mijn vader, die juist aan het venster stond, bulderde zijne gramschap uit, tegen hetgeen hij het bijgeloof van den zeeman noemde, en zou dien palmtak wel uit den mast zijn gaan halen, zoo wrevelig was hij.</p>
<p>Den volgenden dag voer Djik's broeder uit, en ik zag nog geruimen tijd den groenen palmtak in den mast - het zinnebeeld van hoop en vertrouwen.</p>
<p>Den dag na het uitvaren brak een vreeselijke storm los; de wind huilde, gierde en joeg de baren met schuimende toppen bekroond, ten hemel.</p>
<p>Er was iets verpletterends, iets verdelgends in de
<pb n="226"/>natuur, dat den meest ondervindingrijken zeeman deed sidderen. De familie van den zeilmaker - om andere huisgezinnen bekommerde ik mij niet - was als radeloos; zij kwam op het strand en keerde weenend naar huis terug; want gansch onze familie zat voor het venster, en wij zagen den ouden zeilmaker en zijne vrouw herhaalde malen langs onze woning spoeden.</p>
<p>Mijn vader was op het strand gegaan, om redding te brengen, daar waar zij mocht noodig zijn; en toen hij doornat thuis kwam, zegde hij ons, dat man en muis in zoo'n helsch weêr zou omkomen. De avond was even akelig en des nachts joeg de storm mij den schrik door het hart; want ik dacht meer dan vroeger aan Djik.</p>
<p>Er moesten offers zijn, dat was zeker.</p>
<p>Inderdaad, den volgenden dag vernam men droevige tijdingen; vier vaartuigen uit de haven van Duinkerken waren vergaan; verscheidene lijken waren op het strand aangespoeld; maar 's avonds keerde het vaartuig van Djik's broeder, nog altijd met den groenen tak in den mast, wel geteisterd, maar behouden in de haven terug.</p>
<p>Al de zeelieden spraken van die terugkomst als van een wonder, en schreven de redding aan den gewijden palmtak toe; mijne moeder deelde in dat gevoelen; ik was heimelijk haar denkbeeld genegen, maar mijn vader spotlachte.</p>
<p>Den volgenden dag zag ik een tooneel, waarvan het aandenken mij altijd levendig is bijgebleven.</p>
<p>De bemanning van het behouden vaartuig, bij welke
<pb n="227"/>zich de oude zeilmaker, de vrouwen en kinderen gevoegd hadden, gingen allen op eene rij, langzaam, blootshoofds, blootsvoets en ieder met eene brandende kaars in de hand, langs ons huis; zij deden eene pelgrimagie naar de kapel van de Patronesse des zeemans, en gingen er den palmtak uit den mast, aan haar ten offer brengen.</p>
<p>Nooit ben ik meer ontroerd geweest dan toen ik dit zag: allen gingen, met het hoofd gebogen en biddend, en Djik zelf, anders zoo wild en ondeugend, sloeg geen oog naar ons huis op. Ik had gaarne eens op de ruiten willen tikken, maar ik durfde dien optocht, zoo eenvoudig en toch zoo ontroerend, niet storen. Daarbij, Djik scheen mij toe op dat oogenblik een ontzagwekkend persoon te zijn, dien ik moest eerbiedigen.</p>
<p>De menschen, die dezen stoet zagen voorbij gaan, ontblootten het hoofd, anderen knielden neêr, nog anderen volgden de vrome pelgrims.</p>
<p>Mijn vader, die voor het venster stond, wendde in gramschap zich om, ging heen en sloeg de deur der kamer driftig toe. Nauwlijks was hij heen gegaan, of mijne moeder, die ook voor het venster stond, boog de knieën en zegde mij:</p>
<p>“Marc, laat ons met die brave menschen bidden.”</p>
<p>De stoet was voorbij; maar ik oogde hem, met een kloppend hart, achterna.</p>
<p>Toen eenige dagen nadien de voorjaarszon koesterend scheen, werd het venster geopend en ik ademde de zeelucht in, welke mij frisch en versterkend toewaaide.</p>
<p>Djik ging op eenigen afstand voorbij, en mijn vader
<pb n="228"/>riep den levendigen krullekop onder het venster. Hij dreef zoo wat den spot met de belofte, met de processie en plaagde Djik, dat hij uit louteren schrik, gedurende den storm, gebeden had.</p>
<p>De knaap antwoordde onder het heengaan, want het scheen wel dat hij over dat alles niet gaarne hoorde spreken:</p>
<p>“Och, kommandant, gij zelf hebt meer dan eens op de knieën gezeten, als 't u op den grooten plas begon te nijpen.”</p>
<p>Mijn vader kreeg eene kleur als bloed, lachte gedwongen, wendde zich om en ging grommelend heen....</p>
<p>In mijne jongelingsjaren zag ik Djik schier niet weêr; ik reisde in den vreemde, en toen ik eindelijk in het vaderlijke huis terug keerde, ontwaakte Frankrijk in volle omwenteling.</p>
<p>Lodewijk XVI had de Staten-Generaal, de geestelijkheid, den adel en den derden staat bijeen geroepen. Ik had, in het terugkeeren naar het ouderlijke huis, den 5 Mei 1789, den plechtigen optocht der drie orden gezien, waarin de Koning en de Koningin nog in al hunnen feodalen glans schitterden; ik had het gejuich des volks en de welgemeende woorden van Lodewijk XVI gehoord, toen hij de zitting der Staten opende en ik keerde tot mijnen vader terug, met de tijding dat het zoo lang en heimelijk reeds woelende Frankrijk, eindelijk de rust wilde en bekomen zou.</p>
<p>Mijn vader schudde ontkennend het hoofd en hij had gelijk.</p>
<p>De verkeerde richting van het hof, boven; de
<pb n="229"/>gedurige werking der omwenteling, beneden, deden weldra het volk in oproer komen en de alarmklok, te Parijs geluid, weêrklonk tot in de afgelegenste hoeken van Frankrijk.</p>
<p>Op eenen avond trad ik in de studeerkamer mijns vaders; mijne moeder zat in eenen hoek te weenen, terwijl mijn vader integendeel, koud en ernstig zijn reiskoffer maakte.</p>
<p>“De omwenteling is te Parijs losgebroken,” zegde hij mij; “wij vertrekken dezen nacht. Het vaderland vraagt onze hulp. Laf is hij, die op dit oogenblik achter blijft.”</p>
<p>Toen het eerste licht van den morgen doorbrak, waren wij gereed; mijn vader stak mijne moeder enkel de hand toe; ik, ik vloog haar om den hals, kuste haar vurig, keerde nogmaals, reeds aan de deur zijnde, terug om haar te zeggen, dat ik haar lief had en welhaast zou terugkeeren.</p>
<p>Wij kwamen te Parijs, hetwelk in eene koortsachtige spanning verkeerde. De gewezen soldaat, de man, gekend om zijne strenge beginselen, de edelman, die zijn wapenschild verbrijzeld en zijn brevet verscheurd had, was welkom in de zich vormende clubs.</p>
<p>Ik heb schier al de groote gebeurtenissen, aan de zijde mijns vaders, bijgewoond; slechts daar waar het volk de <hi rend="i">Autrichienne</hi> beleedigde en hoonde, ging mijn vader heen en sleepte mij als het ware met zich: “men beleedigt geene vrouw!” zegde hij.</p>
<p>Ik heb den derden staat, na eene hevige worsteling de overhand boven de geestelijkheid en den adel zien bekomen; ik heb het wankelende koningdom zien vallen en
<pb n="230"/>het volk, als eene bruisende zee, na het verbreken van den koninklijken dam, alles zien waterpas maken. Ik ben te wapen gekomen wanneer de alarmklok geluid werd, en heb Parijs in geestdrift en alzoo in al zijne groote en wilde schoonheid, in brand en bloed, dus in al zijne verschrikkelijkheid, gezien.</p>
<p>Mijn vader bleef nimmer ten achter; hij was een der aanleiders, toen het ministerie Necker weggezonden zijnde, het volk in het <hi rend="i">Palais-Royal</hi> samenschool en Camille Desmoulins, met de pistool in de vuist, op eene tafel geklommen, door twee of drie woorden, het volk tot handelen deed overslaan.</p>
<p>De kreet: “te wapen!” weêrklonk alom, en Parijs scheen een donderende vulkaan te zijn, gereed om zijn vernielend vuur uit te braken.</p>
<p>Eenige dagen nadien bekwam de omwenteling een regelmatig karakter. De klokken luidden alarm, het geroffel der trom riep de burgers te wapen; men zocht geweren, om zich tegen de Duitsche en Zwitsersche huurtroepen te verdedigen.</p>
<p>De grond van Parijs braakte als het ware, gewapende mannen - afzichtelijk in lompen gekleed, soms half naakt, dorstig naar plundering en bloed, vreemd aan elk grondbeginsel, maar gereed om te strijden: ik zag er, om u in het kort alles te zeggen, Publicola, Pasque, Doche, Thierry en ander geboefte.</p>
<p>Ik ontmoette mijn vader voor het huis, waar wij onzen intrek hadden genomen: hij had eene roode Jacobijnen-muts op het hoofd; op zijnen schouder rustte
<pb n="231"/>zijn jachtgeweer; in zijnen gordel staken twee pistolen en een ponjaard.</p>
<p>“Haal uwe wapens, Marc,” zegde hij. “De groote dag breekt aan. De zon welke opkomt zal glinsterend van vuur, lekkend van bloed zijn!” en er lag een duivelsch genot op zijn aangezicht verspreid.</p>
<p>Eene huilende bende kwam langs ons huis. “Naar de Bastille!” was aller kreet. De bende bestond uit eene wilde mengeling van personen: grijsaards met sneeuwwitte haren, blond gelokte knapen, vrouwen woest en dol, mannen van allen stand en rang.</p>
<p>Er marcheerden daar plunderaars, naast mannen van overtuiging; dieven en losgebroken gevangenen, naast eerlijke menschen; rijken en getitelden, naast armen en miskenden, naast het republikeinsche volk.</p>
<p>In het midden van die bulderende menigte, daverde de straat onder de wielen van het kanon, door werkvolk voortgetrokken en op welks affuit, nu deze dan gene dolzinnige getild werd; was het niet deze of gene lichtekooi, dan was het de afschuwelijke bloedhond Verrières.</p>
<p>De aanval tegen de aloude staatsgevangenis, en welke als de personificatie der dwingelandij aangezien werd, was die van een volk, brandend van haat. De bende werd slechts achteruit gedrongen, om met des te meer geweld en huilend om bloed, terug te komen, en in dat gedrang had ik mijn vader, aan wiens zijde ik altijd gestaan had, uit het oog verloren.</p>
<p>Het kanon donderde, de kogels floten, eene brullende
<pb n="232"/>vlam steeg uit het wachthuis der sombere gevangenis, het voorwerp van den volkshaat, op en de mitraille kwam eensklaps eene verschrikkelijke en bloedige opening in de rangen des volks maken.</p>
<p>Toen de damp opklaarde zag ik, op eenige stappen van mij, de roode muts mijns vaders in de dichte volksmenigte, of beter gezegd in de duizende pieken en bajonnetten, bewogen als een korenveld door den wind, verdwijnen.</p>
<p>In de pieken en bajonnetten, zeg ik - want mijn vader werd door een forschen kerel op de schouders gedragen, en toen ik hem in een naburig huis terug vond, had hij eene breede wonde in de zijde en zag mij met brekende oogen aan.</p>
<p>De man, die hem met - vaar zijns levens op enomen en belet had, dat hij onder de voeten des volks en de hoeven der paarden verpletterd werd, was - gij raadt het wellicht reeds - was niemand anders dan Djik, die, sedert ik hem het laatst zag, een flinke, sterke zeebonk was geworden.</p>
<p>Ik drukte hem vriendschappelijk de hand, want dank aan hem, kon ik toch mijnen vader in mijne armen zien sterven....</p>
<p>Djik was door mijne moeder naar Parijs gezonden, om nieuws over haren echtgenoot en haren zoon in te winnen. Hij kon er dus zeer juiste aan de brave vrouw overbrengen.</p>
<p>Helaas! dat nieuws moet haar diep geschokt hebben, want toen ik eenige weken nadien naar Duinkerken
<pb n="233"/>weêrkeerde, vond ik het huis, waar wij altijd gewoond hadden, gesloten en slechts na herhaalde malen geklopt te hebben, werd de deur geopend.</p>
<p>Djik stond voor mij op den dorpel,</p>
<p>“Waar is mijne moeder, Djik?” vroeg ik.</p>
<p>“Niet meer hier,” was het antwoord.</p>
<p>“Waar is zij? spreek, Djik.”</p>
<p>“Op het kerkhof. Kom!” ging de jongeling voort, en wij stapten snel door de stad heen, ten prooi aan eene diepe ontroering.</p>
<p>Bij een steenen kruis, op het kerkhof, hielden wij stil, en Djik heeft me daar de laatste woorden mijner moeder herhaald, die mij sedert eenige dagen hevig schokken en in mijnen geest eene groote omwenteling te weeg brengen....’</p>
<p>Cordonnet zweeg; hij bleef een oogenblik denkend voor zich staren en was niet genegen, den draad zijns verhaals andermaal op te vatten.</p>
<p>‘Gij ziet wel,’ hervatte hij plotseling, luchtiger en opgeruimd, ‘dat die Djik in schier al de groote gebeurtenissen van mijn leven gemengd is, en nu ik hem hier, op de Schelde en aan boord van den <hi rend="i">Ariël</hi>, onder het kommando van kapitein Moultson, terug vind, denk ik niet anders, of er moet andermaal iets merkwaardigs in mijn leven plaats hebben.</p>
<p>Doch, inderdaad, ik vertrouw op Djik; hij was altijd mijn beschermgeest en zal het nog zijn....’ en bij die woorden lachte kapitein Cordonnet gulhartig.</p>
</div>
<div type="chapter">
<pb n="234"/>
<head rend="h3">XII.</head>
<p><hi rend="b">V</hi>errières was eindelijk in Antwerpen: zijne tegenwoordigheid woog als de hand van den booze op de bevolking.</p>
<p>Indien Satan de macht bekomen had, om de hel te verlaten en als opperste meester in die stad te heerschen, zou de schrik niet grooter hebben kunnen zijn.</p>
<p>Op de hoeken der straten had <hi rend="i">le petit général</hi> zijne denkbeelden, zijne inzichten, door plakbrieven, doen kennen, en de voorzegging eener overheersching van het hatelijk geweld, werd nog bekrachtigd door zijne bende <hi rend="i">Kotters</hi> of <hi rend="i">Sansculottes</hi>, hoofdzakelijk saâmgesteld uit eene mengeling van Fransch en Waalsch schuim.</p>
<p>Dumouriez zelf verklaart; dat hij nooit teugelloozer gespuis heeft gezien; 't was, zegt hij, eene horde Janissaren, ongeschikt tot den oorlog, gevaarlijk voor de krijgsoversten en gevreesd door de vreedzame burgerij.</p>
<p>Dat schuim genoot niet minder dan veertig stuivers
<pb n="235"/>soldij, zonder eenige afkorting, en had het recht zelf zijne officieren te kiezen, die niet zelden het puik der schurken uit de bende waren.</p>
<p>Een dezer deed, op zekeren morgen, op den hoek eener straat zijn paard stilstaan en wierp een zegevierenden blik op den plakbrief, in twee talen, welke door Verrières aan den muur was vastgehecht.</p>
<p>Wij herkennen den <hi rend="i">citoyen</hi> Thierry-Brutus, die als adjudant van den <hi rend="i">petit général</hi> in Antwerpen is terug gekeerd, en, stout door die bescherming, nu het hoofd trotsch oplicht.</p>
<p>Die plakbrief is mede zijn werk: het bevat een deel van zijnen haat tegen de geestelijkheid, tegen den adel, tegen de burgerij - tegen zijne stadgenoten.</p>
<p>Thierry ziet zijne stadgenoten voor den <hi rend="i">oproep aan het Belgische volk</hi> stil staan, dezen gedeeltelijk lezen en dan met afschuw, mompelend en met de uitdrukking der vrees op het gelaat, langs den muur wegschuiven.</p>
<p>Het voormalige Brabantsche Kongres werd er als despotiek en trouwloos; de deelnemers in de omwenteling tegen Joseph II, als huichelaars, schijnheiligen, als lafhartige tirannen in gebrandmerkt.</p>
<p>De Staten, de priesters en de edelen hadden, zegde het document, het volk bedrogen, verkocht en geleverd.</p>
<p>En dan daarbij leefden die priesters niet in de weelde, in den wellust, in de vrekzucht; heerschten zij niet trotsch en laatdunkend over het volk?</p>
<p>‘<hi rend="i">Wat die wezens betreft</hi>, staat er letterlijk te lezen, <hi rend="i">die u opeten</hi>, <hi rend="i">verdwalen</hi>, <hi rend="i">regeren</hi>, <hi rend="i">onder den naam van
<pb n="236"/>prelaten</hi>, <hi rend="i">abten</hi>, <hi rend="i">monniken</hi>, <hi rend="i">brengt hen weder tot de armoede....</hi>’</p>
<p>Dat wilde zeggen:</p>
<p>Volk, plundert de geestelijken en de edelen, verrijkt u met hun goed, wreekt u over het landverraad, over de dwingelandij, over de verdrukking en baadt u, op uwe beurt, in den stroom van weelde!</p>
<p>Het was, wanneer men tusschen de zwarte drukregels las, of men dáár een ander bloedig schrift zag, hetwelk het volk tot den moord ophitste.</p>
<p>De oproep van Verrières had in de straten nog weinig ontroering doen ontstaan, in vergelijking met die welke daardoor binnen de vier muren werd te weeg gebracht.</p>
<p>Het laatste vertrouwen in Frankrijk verdween, gelijk eene vallende ster in den nacht.</p>
<p>Wel scheen de <hi rend="i">petit général</hi> een zeker ontzag voor de parochie-pastoors aan den dag te leggen; maar de oproep was niettemin als een donderslag in de sacristij gevallen en men verborg, zooveel mogelijk, de gewijde en andere kostbaarheden.</p>
<p>De afzichtelijke <hi rend="i">Bult</hi> had het vertrouwen nog des te meer geschokt, door het schenden der woning van den bisschop Nelis en door dezen prelaat, op eigen gezag, ter dood te verwijzen.</p>
<p>Eene lichtekooi, zoo schrijft generaal St. Eustache aan generaal Dumouriez, heeft hij (Verrières) bij een voornamen geestelijke ingekwartierd, en die courtisane heeft zich aan de walgelijkste feiten schuldig gemaakt.</p>
<pb n="237"/>
<p>In de kloosters was de angst ten toppunt; die oproeping was eene bedreiging van plundering en moord.</p>
<p>De weêrlooze zusters, gedurende zooveel eeuwen toonbeelden van weldadigheid, knielden gansch den dag voor het altaar, alleen van Hoogerhand nog redding verwachtende.</p>
<p>Bij elken klop op de poort van haar vreedzaam verblijf, dachten zij dat het uur der verdelging ging slaan.</p>
<p>De adel verborg adelbrief en wapenschild, begroef even als de rijke burger zijne schatten, verliet heimelijk de stad, of nam ten minste maatregels voor het toekomende.</p>
<p>Men wist immers dat de lijst der aangeklaagden reeds was opgemaakt; dat alwie naam, aanzien, rang of fortuin bezat, met een zwart kruis aangeteekend stond!</p>
<p>De burgerij was reeds geprest, geplunderd, gebrandschat, doch nu scheen de uitschudding volkomen te zullen zijn.</p>
<p>Voorwaar, de <hi rend="i">trainards</hi> in het vervallen huis, met welke wij den lezer vroeger deden kennis maken, hadden wel gelijk, de komst van den <hi rend="i">petit général</hi>, als eene gewichtige gebeurtenis te verkondigen!</p>
<p>Thierry, op zijn zwart mager paard gezeten, diep in zijnen mantel gedoken, de roode Jacobijnen muts op het hoofd, scheen de triomfeerende booze geest te zijn....</p>
<p>Hij haatte het volk nog des te meer, nu hij zag dat het met afkeer het plakschrift voorbij ging, terwijl hij integendeel zijnen meester verzekerd had, dat die taal welkom aan het volk zijn zou.</p>
<pb n="238"/>
<p>De ellendeling bromde eene verwensching tusschen de tanden, en wierp een dreigenden blik op de prachtige kathedraal, die zich statig voor zijn oog verhief en wier toren tot aan de wolken scheen te reiken.</p>
<p>Op dat oogenblik klonken de tonen van het klokkenspel, en 't scheen hem toe dat die tonen, geesten uit het verledene waren....</p>
<p>Thierry's hart klopte, even als toen hij eenige weken te voren met de vlag op den toren wilde klimmen; hij gaf zijn mageren hengst de sporen en deze rende voort, als wilde hij, even als zijn meester, die tonen ontvluchten.</p>
<p>De klokketonen zou de <hi rend="i">citoyen</hi> eens versmachten, die toren zelf eens onder zijne vuist verbrijzelen!</p>
<p>Op den hoek eener straat stond de oude Marten Davits, die den ruiter met de roode muts naöogde; want de klokkenist had gebeefd toen hij het gelaat van den vliegenden man, al was 't dan ook maar met eenen oogopslag, had gezien.</p>
<p>Dat gelaat was hem niet vreemd.</p>
<p>‘Wie is die ruiter?’ vroeg de oude man aan een kleinen trommelslager, die, met zijne trom op den rug, insgelijks stil hield om den ruiter na te staren.</p>
<p>‘Dat is de <hi rend="i">citoyen</hi> Thierry-Brutus,’ was het antwoord.</p>
<p>Een nevel viel den eerlijken Davits over de oogen.</p>
<p>‘'t Is de adjudant van generaal Verrières,’ ging de knaap voort.</p>
<p>Maar Meester Marten hoorde niet meer; hij waggelde voort, terwijl de kleine trommelslager, fluitend heen ging.</p>
<pb n="239"/>
<p>Ja, ja, die man was zijn zoon wel! Het vader-oog had Huibert wel herkend, al was het dan ook jaren geleden, dat het zijn wezen niet meer voor zich had gezien, en al had de tijd dat gelaat dan ook sterk veranderd.</p>
<p>Lokker had de waarheid gezegd.</p>
<p>Maar die zoon was de <hi rend="i">citoyen</hi> Thierry, dien hij door Cordonnet zoo herhaalde malen had hooren brandmerken, als een der grootste schurken van het leger; hij was het dus wel, die in de vervolgingen van Blond-Marieke betrokken was geweest en welke Publicola eindelijk met den kogel had geboet!</p>
<p>En toch, hoe schuldig ook, wenschte de oude vader zijnen zoon weêr te zien.</p>
<p>Wie weet, of hij hem niet op den goeden en eerlijken weg zou terug brengen!</p>
<p>Daarbij, die zoon was machtig en hoog in rang, en wie weet wat hij, op de smeeking zijns vaders, voor dezes vrienden zou kunnen doen, want er waren geruchten in omloop, dat Link en zijne dochter, Dalk en zijne vrouw, dat Cordonnet zelf op de lijst der verdachten geplaatst waren - en dat was ook zoo.</p>
<p>Meer dan dat!</p>
<p>Indien de vader die lijst, door den zoon zelf geschreven, voor oogen had gehad, zou hij een doorgeschrapten naam gezien, en onder de inktschrap....... zijnen eigen naam hebben gelezen.</p>
<p>De schurk had inderdaad de beschuldiging neêrgeschreven, maar er had, Goddank! nog eene stem in
<pb n="240"/>hem gesproken, en de pen had de monsterachtige aanklacht doorgehaald.</p>
<p>Laat ons ten minste hopen, dat eene andere hand niet menschelijker geweest was, dan die des zoons!</p>
<p>Toen Meester Marten van zijne bedwelming als bekomen was, richtte hij zich naar de refugie van de St. Michels-abdij, op den Oever, in welke de <hi rend="i">petit général</hi> zijn verblijf had gevestigd.</p>
<p>Eene horde, aan eene dievenbende gelijkend, ging de poort in en uit; de schildwacht leunde tegen de poort en rookte zijne pijp, zonder zich om de binnentreders te bekommeren.</p>
<p>Rechts van den ingang bemerkte men de vensters van een groot vertrek, waar de wacht zich gevestigd had.</p>
<p>Er werd gezongen, gedronken, gespeeld, getierd, gewoeld - soms wel eens slag geleverd; het was daar de herhaling, zoo niet erger, van de tooneelen in het verlaten huis aan den steenweg.</p>
<p>Eene lange ijzeren kachel, veel langer dan de langste republikein, stond er deels gloeiend; rond deze zaten of lagen de <hi rend="i">Sansculottes</hi> op banken of op stroo, of wel zij stonden recht en zagen naar een paar gedruisch makende kaartspelers, die de trom voor tafel deden dienen.</p>
<p>De gekalkte muur van de wachtkamer, was zwart bemorst met teekeningen in houtskool.</p>
<p>De oude Doche, met wien <hi rend="i">citoyen</hi> Thierry zich verzoend had, terwijl hij Pasque achter de traliën had doen steken, - de oude Doche, nu weêr in het <hi rend="i">corps illustre</hi> opgenomen, was de teekenmeester geweest.</p>
<pb n="241"/>
<p>Er stonden vrijheidsboomen op den muur, met gebladert alsof het schapenwachten waren, republikeinsche soldaten, zoo stijf als waren zij uit eene plank gezaagd, paarden met vierkanten romp, een pluimbos voor staart en hanepooten voor loopers.</p>
<p>Wat vooral de aandacht trok, waren de tooneelen uit de geschiedenis der laatste dagen.</p>
<p>Men zag er den grooten <hi rend="i">citoyen</hi>, Publicola, wreedaardig vermoord, met geweren als pijpenstelen en kogels als twaalfponders.</p>
<p>Verrières, die den nieuwen vrijheidsboom op de Groote-Markt plantte, en met vingers als vijftandige vorketten, op de koperen adelaars wijzende, als zijnde die metalen zinnebeelden de schuld, dat de boom slechts met moeite werd opgericht.</p>
<p>Uit den mond van den <hi rend="i">petit général</hi> kronkelde een wimpel, waarop men de woorden las, op dat oogenblik en in eene republikeinsche verontwaardiging, uitgesproken: <hi rend="i">c'est la faute de ce maudit volatile.</hi></p>
<p>En om dat <hi rend="i">volatile</hi> te straffen, had de willekeurige <hi rend="i">Bult</hi> zijne <hi rend="i">Sansculottes</hi> bevolen, die adelaars neêr te halen, welk tafereel Doche had afgemaaid, door eene soort van groote vleêrmuizen rond de spillebeenen van den kleinen generaal te zaaien.</p>
<p>Er waren galgen, waaraan bisschoppen en monniken bengelden - bisschoppen, die met den mijter op het hoofd en den staf in de hand aan de galg hingen: een bewijs dat zij niet door Doche waren gehalsrecht, die hen zeker wel van dien kostbaren ballast zoo ontdaan hebben.</p>
<pb n="242"/>
<p>Het wiemelde daar van republikeinsche spreuken en opschriften tegen de gekroonde dwingelanden, tegen de gemijterde volksverdrukkers en alle soorten van hemelhuzaren, zooals Doche de priesters en monniken noemde.</p>
<p>Gij begrijpt lichtelijk, dat rosse Krelis in den omtrek dwaalde en de muurschilderingen van Doche reeds schier van buiten kende.</p>
<p>Nu had Krelis voor de tiende maal door de ijzeren traliën van het venster liggen loeren, en eerst, toen hij Marten Davits bemerkte, die op een tiental stappen van de wacht bleef staan, onzeker of hij de abdij zou binnentreden, sprong de jongen hem te gemoet en, fier dat hij Meester Davits van dienst kon zijn, riep hij hem toe:</p>
<p>‘Meester Davits, zoekt gij iemand?’</p>
<p>‘Ja, Krelis; weet gij niet waar ik <hi rend="i">citoyen</hi> Thierry vinden kan?’</p>
<p>‘<hi rend="i">Citoyen</hi> Thierry? Is het anders niet? De eerste deur rechts. De adjudant is zoo even op zijn houterig zwart paard thuis gekomen.’</p>
<p>‘Gij zegt, de eerste deur rechts?’</p>
<p>‘Wel ja! Misloopen kunt ge toch zeker niet!’ zegde de knaap spottend.</p>
<p>De oude man kwam vooruit, en toen de schildwacht, een afschuwelijke kerel, die in eene soort van sargie gedraaid, tegen den muur leunde, hem barsch vroeg wat hij verlangde, herhaalde hij den naam des adjudants, en werd de aanduiding van Krelis bevestigd.</p>
<p>Krelis wipte zich op een lagen scheidsmuur, zette
<pb n="243"/>zich daarop te paard en was wel besloten, niettegenstaande de koude, dáár den ouden Davits af te wachten. Hij hoopte wel op eenige duiten voor den hem bewezen dienst.</p>
<p>Meester Davits trad eenen gang binnen en klopte op de hem aangewezen deur.</p>
<p>Wel hoorde hij beweging in de kamer, doch niemand antwoordde op zijn geklop.</p>
<p>Eindelijk waagde 't de goede man de deur te openen en binnen te treden.</p>
<p>Voor hem, aan de tafel, zat een persoon, met den rug naar de deur gekeerd; hij bladerde in papieren, welke op de tafel verspreid lagen.</p>
<p>‘Wat wilt ge?’ vroeg de adjudant, zonder zich om te wenden.</p>
<p>‘Huibert....’ zegde bevend de oude Davits.</p>
<p>Bij dat woord sprong de jonge man plotseling recht, als hadde hij zich onverwacht eene angel in den voet getrapt. Koortsachtig wendde hij zich om, en toen hij zijn ouden vader voor zich zag, werd hij hoogrood en bedwong eerst, na een oogenblik, zijne ontroering.</p>
<p>Het denkbeeld van alle betrekking te loochenen, zooals hij met voorbedachten rade sedert lang besloten had te doen, kwam levendig in hem op; maar in tegenwoordigheid van den ouden man, die alleen, bevend en bleek, grijs en verouderd voor hem stond, had hij den moed daartoe niet.</p>
<p>‘Ja, gij zijt mijn Huibert wel....’ mompelde de vader; tranen welden in zijne oogen op en hij stak de bibberende handen naar den zoon uit.</p>
<pb n="244"/>
<p>Huibert keerde zich snel om.</p>
<p>‘Gij hebt vergeten, wat gij eenige jaren geleden zegdet, gij hadt geen zoon meer.’</p>
<p>‘'t Is waar; maar ik heb door uw afzijn alleen zwaar geboet; ik had u moeten vergeven, niet vervloeken.’</p>
<p>‘Ik was onplichtig aan het mij ten laste gelegde feit.’</p>
<p>‘Ik wil het gelooven Huibert; ja ik ben gelukkig dit te gelooven. Vergeef aan uwen ouden vader die dwaling, en laat het vrede zijn tusschen ons beiden.’</p>
<p>Huibert deed een afwijzend gebaar met de rechter hand.</p>
<p>De oude man bedekte het aangezicht met de twee handen, en zakte langzaam voor den zoon op de knieën.</p>
<p>Het hart van den zoon klopte sneller; hij deed zich geweld, om eene opkomende ontroering meester te worden; dáárin gelukte hij.</p>
<p>‘Nu, richt u op,’ zegde hij, ‘ik wil niet dat dit tooneel hier door iemand gezien worde. Gij hebt hier tusschen de vier muren Huibert Davits niet weêrgezien; ik ben voor u, zoowel als voor anderen, <hi rend="i">citoyen</hi> Thierry-Brutus, verdediger der ééne en onverdeelbare republiek, adjudant van den machtigen generaal Verrières, en geroepen om hier, in deze domme, bijgeloovige, verpaapte en aristocratische stad, de grondbeginselen van vrijheid en gelijkheid te doen zegepralen. Sta op, zeg ik u; uw zoon is dood, wat verlangt gij van <hi rend="i">citoyen</hi> Thierry?’</p>
<p>De nieuwe adjudant stapte misnoegd door de kamer en liet zich eindelijk weêr, met den rug naar den ouden man gekeerd, in den leuningstoel vallen, die voor het vuur geschoven was.</p>
<pb n="245"/>
<p>Meester Marten richtte zich langzaam op, verwonderd, met stomheid geslagen over zoo veel hartvochtigheid, hetwelk de republikeinen van dien tijd, stoïcijnsche deugd noemden.</p>
<p>‘Gij wilt uw vader niet meer herkennen, Huibert?’ vroeg de oude man.</p>
<p>‘Hij zelf heeft de banden verbroken....’</p>
<p>‘Maar als de vader u schuld bekende, Huibert?.... Och, gij weet niet, kind, wat ik in die jaren uwer afwezigheid geleden heb; hoe dikwijls ik naar u verlangde, en toen ik de verzekering van uwen dood meende te hebben, hoeveel Missen ik ter uwer zielrust heb doen lezen.’</p>
<p>Een spotlach plooide de lippen van den ontaarden zoon.</p>
<p>‘God voert u levend voor mijne oogen terug, en ik tel nu al het geledene niet meer,’ hervatte de vader, na eene poos. ‘Ik wil alles vergeten, indien gij mij weêr als uwen vader wilt aanzien.’</p>
<p>De oude man weende; Huibert zag strak voor zich in de vlammen en zegde, maar toch geschokt:</p>
<p>‘Ik wil ongekend zijn en ongekend blijven.... Wie heeft u mijne aanwezigheid alhier verraden? Was het Blond-Marieke niet?’</p>
<p>‘Neen, gewis niet.’</p>
<p>‘Dan was het Lokker?’</p>
<p>‘En indien het Lokker was.... Wat kwaad zou er in gelegen zijn?’</p>
<p>‘Die schurk! Ik zal tot belooning, zijnen naam op de lijst der aristocraten en verdachten doen schrijven.’</p>
<pb n="246"/>
<p>‘Lokker heeft niets misdaan, Huibert. En dan, Lokker een aristocraat!....’</p>
<p>‘Daar ben ik alleen rechter over! Ik ken, gij weet het wel, mijne vijanden; zij hebben mij lang genoeg het leven verbitterd, en nu ik eenmaal tot de macht gekomen ben, nu zal ik hen ook onder mijnen voetzool verpletteren.’</p>
<p>En Huibert stampte met den voet op den vloer dat de vensters dreunden.</p>
<p>‘En wat hebben zij u gedaan, Huibert?’</p>
<p>‘Daar ben ik geen rekenschap over verschuldigd.’</p>
<p>‘Gij zegt, dat ik uwe vijanden ken! Ik kan dus raden wie op de lijst der verdachten geschreven staan; ik weet ook dat de generaal veelvermogend en de republiek almachtig is; maar wat gij weet, zoo wel als ik, is, dat niemand plichtig is aan het verraad, waarvan men hen beschuldigt.’</p>
<p>‘Daarover beslissen <hi rend="i">wij</hi> alleen.’</p>
<p>‘Dat weet ik; maar indien die menschen u inderdaad kwaad hebben gedaan, Huibert, toon u dan grootmoedig, op het oogenblik dat gij tot de macht gekomen zijt. Vergeef het u aangedane leed....’</p>
<p><hi rend="i">Citoyen</hi> Thierry lachte spottend.</p>
<p>‘Kan <hi rend="i">ik</hi> iets voor hen doen?’ ging de grijsaard voort, ‘spreek en ik zal mij volgaarne opofferen. Wat verlangt gij, Huibert?’</p>
<p>‘Wat ik verlang?....’</p>
<p>‘Blond-Marieke heeft nog langen tijd na uw vertrek, ik weet het, eene innige toegenegenheid voor u bewaard, doch een huwelijk tusschen u en haar....’</p>
<pb n="247"/>
<p>‘Zijt gij dwaas? Wat scheelt mij die blonde kwezel? Maar toch zal zij met kapitein Cordonnet niet trouwen, die haar op dit oogenblik zijn hof maakt! Ik zal hunnen en uwen wil altijd en overal weêrstreven; ik zal aan allen doen gevoelen, wat ik kan, wie ik ben. Ziet gij dit stuk papier?’ en de zoon nam een in vieren gevouwen blad papier van de tafel op en hield het zegepralend in de hoogte. ‘Dat is de lijst der verdachten, der betichten, der.... veroordeelden, want het eerste woord beteekent het laatste. Zoohaast generaal Verrières uit Brussel zal zijn teruggekeerd, zal ik de bom doen barsten!’</p>
<p>‘Huibert, Huibert!’ snikte de oude man; ‘heb erbarming met uwen armen vader. Zeg mij, wat ik voor hen kan doen?’</p>
<p>‘Niets; zelfs uw naam heb ik slechts met moeite van de lijst doen schrappen.’</p>
<p>‘Mijn naam? Gij weet wel, dat men uwen ouden vader niets kan ten laste leggen, dan misschien al te streng getrouw te zijn aan eer en plicht. Zijne onschuld moet als eene getuigenis te meer zijn, dat ook zijne vrienden onbekwaam zijn eenig verraad te hebben gepleegd.’</p>
<p>‘Dat zal geoordeeld worden! Men zal beginnen met dezen en genen aan te houden, hen van hunne betrekkingen scheiden, ongetwijfeld naar Frankrijk over brengen....’</p>
<p>‘Dat zult, dat kunt gij niet toelaten, Huibert....’</p>
<p><hi rend="i">Citoyen</hi> Thierry, nog altijd in zijnen leuningstoel voor het vuur zittend, trok de schouders op, toen de oude klokkenist die woorden uitsprak.</p>
<pb n="248"/>
<p>‘Er is een middel om alles te beletten....’</p>
<p>‘En dat is?’</p>
<p>‘Ik heb zulks in handen, doch ik geef mijne diensten geenszins voor niet.’</p>
<p>‘Ik versta u niet, Huibert.’</p>
<p>‘Link zal tien duizend, Dalk twintig duizend francs betalen, en ik maak mij sterk de zaak in het vergeetboek te doen schuiven.’</p>
<p>‘Tien duizend, twintig duizend francs?.... riep de oude man onthutst.’</p>
<p>‘Zijn zij niet rijk?’</p>
<p>‘Voorzeker; maar, Huibert, een eerlijk man verkoopt zijne diensten niet.’</p>
<p>‘O, 't is niet gansch voor mij,’ liet de <hi rend="i">citoyen</hi> er snel en, inderdaad zoo wat bedremmeld op volgen, maar al wat ons omringd, staat met open handen en open oogen. Men kan de oogen niet anders blinden dan door geld; men kan de handen niet anders vullen dan met klinkende munt.</p>
<p>‘En is dat eerlijk, Huibert?’</p>
<p>‘Wat lach ik om uwe eerlijkheid! Er zal overigens een tijd komen, en hij is nader bij dan gij denkt, dat noch Link, noch Dalk voor eenen losprijs zullen vrij te koopen zijn. De republiek heeft recht op hun algeheel bezit, en wie weet, op hun hoofd.’</p>
<p>De oude man huiverde bij het hooren dier woorden; toch gaven zij hem iets van de hem eigene vrijmoedigheid terug. Op een verwijtenden toon, zegde de klokkenist:</p>
<pb n="249"/>
<p>‘Huibert, ik begrijp nu, wie vroeger reeds het aanbod van de loskooping aan Mijnheer Dalk heeft gedaan! Zoon, zoon, hoe kondet gij toch zoo diep vallen?’</p>
<p>‘Uwe sermoonen zijn hier te veel. Gij kunt, zoo gij wilt, aan die twee vijanden der republiek, het voorstel doen, zonder echter wel te verstaan te zeggen, door wien het u werd opgelegd. ‘Breng mij dezen avond antwoord, en wee u! zoo die twee personen en hunne verdere familie-betrekkingen, aan de hand der republiek mochten ontsnappen. Geen woord over het geheim dat u hier werd toevertrouwd, geen woord aan kapitein Cordonnet, of ik zal onze samenspraak loochenen, en, zoowaar ik leef, ik schrijf weêr met eigen hand, <hi rend="i">uwen</hi> naam op de lijst der verdachten.’</p>
<p>Meester Davits gevoelde al het hatelijke dezer woorden.</p>
<p>‘Gij wilt alzoo uwen vader medeplichtig maken in uwe eerloosheid indien hij zwijgt, gij wilt hem schandvlekken en aanklagen, indien hij spreekt!’</p>
<p>‘Dat is woordenzifterij; gij kunt het voorstel aan uwe vrienden overbrengen, ofwel het vonnis ongehinderd laten voltrekken. De keus is gemakkelijk.’</p>
<p>‘De keus is zeer moeilijk; hij is meer dan dat, hij is doodend voor uwen ouden vader. Er zou maar éénen weg zijn, dien hij zou moeten betreden....’</p>
<p>‘Ik begrijp u...’</p>
<p>‘Ja, ik zou aan mijne vrienden moeten zeggen: gij zijt bij de republiek aangeklaagd, gij zult vervolgd en
<pb n="250"/>gemarteld worden, maar indien gij <hi rend="i">citoyen</hi> Thierry de hand vult, zult gij vrij zijn - en die <hi rend="i">citoyen</hi> Thierry is.... mijn zoon.... Ja, zoo zon een eerlijk burger van onzen stempel moeten spreken, al zouden die woorden hem dan ook naar het schavot brengen en zijnen familie-naam, door de schandelijke handelwijs van den zoon, voor eeuwig brandmerken.’</p>
<p><hi rend="i">Citoyen</hi> Thierry was opgesprongen; zijn oog fonkelde, niet om het verwijt, maar wel om den tegenstand, dien hij ontmoette. Een oogenblik later, bedaarde hij echter en met iets ijskoud in den toon der stem, zegde hij nadrukkelijk:</p>
<p>‘Dat zult gij niet doen; gij hebt uw leven te lief.’</p>
<p>‘Gij bedriegt u, ik <hi rend="i">zal</hi> het doen en in vrede zijn met mijn geweten. Kapitein Cordonnet....’</p>
<p>Het vervolg der zinsnede bleef den ouden man in den gorgel steken; want de zoon greep den vader bij de keel, en, achteruit gaande, viel de klokkenist op den steenen vloer. De naam des kapiteins was den <hi rend="i">trainard</hi> zoo hatelijk! Marten Davits richtte zich moeilijk op, en zat nog op de knieën, toen de deur geopend werd en Cordonnet binnen trad.</p>
<p>De kapitein stond een oogenblik op den dorpel der deur stil, en toen hij Meester Davits herkende, deed hij eenen stap nader en richtte den ouden man op.</p>
<p>Nu eens staarde hij den adjudant scherp in de oogen, dan weêr liet hij een ondervragenden blik op den ouden man vallen.</p>
<pb n="251"/>
<p>Toch ontwaarde hij wel aan het wezen en aan de gedwongene houding van <hi rend="i">citoyen</hi> Thierry, dat er iets buitengewoons tusschen die twee personen moest voorgevallen zijn, en hij bespeurde dit nog te meer, toen hij zag dat de oogen van den ouden klokkenist rood en gezwollen waren.</p>
<p>‘Ik vraag u niet, wat er hier tusschen u beiden is voorgevallen,’ zegde Cordonnet; ‘ik wil evenmin weten in welke betrekking gij, <hi rend="i">citoyen</hi> Thierry, tot dien braven man staat; maar vergeet niet, dat ik hem onder mijne bescherming genomen heb, en dat ik niet zal dulden, dat er een haar van zijn hoofd gekrenkt worde.’</p>
<p>Een bittere glimlach speelde om den mond van den adjudant.</p>
<p>‘Ik heb aan <hi rend="i">citoyen</hi> Cordonnet geene rekenschap te geven van mijn doen en laten,’ zegde Thierry, en kruiste uitdagend de armen op de borst. ‘Als <hi rend="i">citoyen</hi> Cordonnet hier zijne zending volbracht heeft, kan hij rechtsom keert maken.’</p>
<p>Cordonnet staarde met vlammend oog op den uitdager.</p>
<p>‘Toch wil ik u wel zeggen, ging Thierry voort, dat ik dien <hi rend="i">citoyen</hi> daar eene zoo groote gunst bewezen heb, dat hij, tegen mijnen wil, op de knieën viel om mij zijnen dank te betuigen. Niet waar <hi rend="i">citoyen?</hi>’</p>
<p>‘Ja, 't is waar, 't is waar!’ mompelde de oude Davits, en zijne stem beefde van ontroering.</p>
<p>Kon hij dan toch zijnen zoon aanklagen, hem schandvlekken en misschien den dood doen ondergaan, die
<pb n="252"/>Publicola was ten deel gevallen? Wat het niet beter te pogen, hem andermaal op den eerlijken weg terug te brengen?</p>
<p>Cordonnet zweeg; maar in zijn vlammend oog lag een diepe haat voor den schurk te lezen.</p>
<p>‘Uwe gunsten zullen zich niet ver meer uitstrekken, <hi rend="i">citoyen!</hi>’ zegde de kapitein met een onbeschrijflijke bitterheid in den toon der stem. ‘Uw rijk was van korten duur en uw gezag is gebroken.’</p>
<p>Thierry werd bleek.</p>
<p>‘Ziedaar, lees en oordeel!’ en de kapitein reikte den adjudant een geschrift over. ‘Uw meester, generaal Verrières, is dood; gisteren is hij plotseling te Brussel gestorven. 't Was slechts door hem, dat gij eenig gezag bekomen had, en nu de hand van den <hi rend="i">petit général</hi> verstijfd is, wordt ook de uwe met lamheid geslagen.’</p>
<p>De handen van Thierry beefden zoodanig, dat het papier zich krakend bewoog en hij schier de schikkingen niet lezen kon, welke hem werden voorgeschreven, opzichtens de overvoering van het lijk naar Antwerpen.</p>
<p>De trotschheid van een oogenblik te voren was gebroken; de reus gevoelde dat hij weêr zwak kind, de leeuw dat hij haas werd.</p>
<p>Cordonnet wachtte geen antwoord af; hij wendde zich om en verliet het vertrek. Ook Meester Davits, wilde hem volgen, toen op den dorpel de hand van <hi rend="i">citoyen</hi> Thierry hem plotseling op den schouder viel.</p>
<p>‘Geen woord, geen woord van hetgeen er hier tusschen ons beiden is voorgevallen!’ beet hij den vader toe.
<pb n="253"/>‘Geen woord, of gij zult de schuld zijn van mijnen dood.’</p>
<p>Dan stiet hij den ouden man buiten, sprong naar de tafel, greep eenige papieren, wierp ze in de vlammen, en onder deze stukken bevond zich de lijst der verdachten.</p>
<p>Een oogenblik aarzelde Thierry, toen hij voor eene oude kas stil stond.</p>
<p>Dáár had de generaal wellicht het een of ander opgesloten, dat hem, Thierry, nog zou kunnen dienen; de generaal was dood en zou hem geen rekenschap meer kunnen vragen van 't geen er verdwenen was.</p>
<p>Wie zou hem daarbij kunnen verdenken? Waren er daar in den omtrek niet honderd schurken voor een, deel makende van het <hi rend="i">corps illustre</hi>, die men met volle recht als de plichtigen van eenen diefstal zou kunnen aanhouden?</p>
<p><hi rend="i">Citoyen</hi> Thierry deed, met de behendigheid van iemand die zijn vak volkomen verstaat, het slot springen en de kastdeur vloog open.</p>
<p>Er lagen daar assignaten in massa, doch Thierry stiet ze weg; er lagen papieren, welker inhoud hem wel moest bekend zijn, want zijn oog vlamde toen hij er de hand op sloeg en ze in zijnen binnenzak deed verdwijnen; er lag in eene der laden, klinkend geld - het verdween even snel; eenige juweelen, door den <hi rend="i">petit général</hi>, in naam der republiek, in beslag genomen, welke Thierry insgelijks verbeurd verklaarde.</p>
<p>De deur der kas werd weêr snel gesloten; niemand had den diefstal bemerkt: wij bedriegen ons! Rosse
<pb n="254"/>Krelis, die nog altijd schrijlings op den muur zat, en juist door het getralied venster in de kamer loerde, was de getuige, dat de ontrouwe adjudant de oude kas had geplunderd.</p>
<p>Het nieuws van den dood van den bultigen generaal, verspreidde zich bliksemsnel door gansch de abdij.</p>
<p>In de wachtkamer bracht zij eene wezenlijke ontsteltenis te weeg.</p>
<p>Eenige minuten later snapte de oude Doche de kamer binnen, waar Thierry nu weêr, als in diepe gedachten verzonken, voor het vuur zat.</p>
<p>De oude <hi rend="i">trainard</hi> klopte den adjudant op den schouder, en fluisterde hem op een duivelschen toon toe:</p>
<p>‘De <hi rend="i">Bult</hi> is dood; hebt gij de oude kas dáár reeds geïnspecteerd?’</p>
<p>‘Wat bedoelt gij?’</p>
<p>‘Is er dáár niets, dat ons zou kunnen dienen?’ en er liep den ouden galeiboef eenen spotlach over het wezen.</p>
<p>Thierry zag nadenkend in den kolengloed, en trok als onverschillig de schouders op.</p>
<p>‘Wij mogen de kans zóó niet laten voorbijgaan,’ hervatte de grijze Doche. ‘Och, wat maalt gij om het verdwijnen van dat kleine monster!’</p>
<p>De adjudant zweeg.</p>
<p>‘Zeg mij, <hi rend="i">citoyen</hi> Thierry, is het niet mogelijk met die geheimzinnige kas in kennis te geraken?’</p>
<p>‘Ik weet het niet,’ antwoordde de adjudant op een huichelenden toon; ‘ik kan mij over dat alles voor het oogenblik niet bekommeren.’</p>
<pb n="255"/>
<p>Thierry nam snel hoed en mantel en ging uit.</p>
<p>Doche stond alleen in de kamer, hij toefde er eenige seconden; maar die seconden waren voldoende om hem te beschuldigen en den adjudant vrij te spreken, indien er ooit een haan kraaide over zijn bezoek in de oude kas - zoo dacht Thierry ten minste.</p>
<p>Verrières, die den 8 Januari naar Brussel was teruggekeerd, na den dag te voren den nieuwen vrijheidsboom te Antwerpen te hebben geplant, was den 9 Januari inderdaad in gezegde stad, overleden.</p>
<p>Die tijding was als een steen, die Antwerpen van het hart werd gerold; het was alsof iedereen op nieuw adem schepte, zoo had de aanwezigheid van dat kleine wanschepsel, aller harten beklemd.</p>
<p>De geschiedenis spreekt van een drieregelig puntdicht, dat de drie belangrijke gebeurtenissen van den 7, 8 en 9 Januari kennen deed. Was rosse Krelis er de dichter van? Dat blijft een geheim; maar vooraleer hij de refugie der abdij van St. Michiel verliet, stond er op de poort geschreven:</p>
<lg type="poem">
<l><hi rend="i">Maendag den boom van vryheyt geplant</hi>,</l>
<l><hi rend="i">Dynsdag de Falcons in brant</hi>,</l>
<l><hi rend="i">En woensdag den Bult van kant.</hi></l>
</lg>
<p>‘Thierry,’ zegde Doche, toen de oude boef, na eenige uren afwezigheid, den adjudant weêr ontmoette: ‘Thierry, weet ge hoe de generaal gestorven is?’</p>
<p>‘Neen.’</p>
<pb n="256"/>
<p>‘Men zegt, in het midden van een prachtig feest, omringd door vrienden en vrouwen, en lustig den romer, met champagne-<hi rend="i">mouçu</hi> gevuld, ledigende.’</p>
<p>‘Een vroolijke dood, voorwaar!’ grinnikte de adjudant.</p>
<p>‘Men zong opgeruimd republikeinsche liederen; men juichte over de grootheid der republiek; men zwoer den val der Koningen, den dood aan de gemijterden en gekroonden.’</p>
<p>‘Dat laat zich begrijpen.’</p>
<p>‘Eindelijk stond de <hi rend="i">petit général</hi> op en daagde, indien er een God daar boven bestond, zoo als men beweert, dien God uit, om zich met hem te meten. Hij verklaarde hem den oorlog even als aan Capet en Frans II. Razend braakte hij vervloeking op vervloeking tegen elk denkbeeld van godheid uit. Op eens suizelt Verrières, wordt doodbleek en valt als neêrgebliksemd op den grond. In het midden van de feestzaal lag een akelig verwrongen lijk.’</p>
<p>‘Dwaasheid!’ grijnslachte Thierry. ‘Wie toch heeft u dien oud-wijvenpraat wijs gemaakt?’</p>
<p>‘Men zegt dit overal.’</p>
<p>‘En dat gelooft die oude, ongeloovige Doche?’</p>
<p>‘Ja, ik beken dat ik mij nooit van het kinderdenkbeeld heb kunnen losmaken, dat er boven toch iets is, dat ons nadien....’</p>
<p>‘Gij zijt gek, Doche....’ Maar <hi rend="i">citoyen</hi> Thierry zelve was door de tijding, die de oude Doche aanbracht, getroffen en hij verzonk een oogenblik in gedachten.</p>
<p>‘Als godloochenaar gestorven!’ mompelde Thierry
<pb n="257"/>eindelijk. ‘Des te beter! Het lijk zal herwaarts worden gevoerd, en de <hi rend="i">petit général</hi> zal deze domme en bijgeloovige stad nog met schrik en ontzetting slaan, gelijk hij deed in zijn leven.’</p>
<p>‘Wat bedoelt ge?’</p>
<p>‘Zij, die hem gehaat en vervloekt hebben, zullen hem nog eeren na zijnen dood; zij zullen hem eer bewijzen, hulde bieden in de straten; de godloochenaar...., door de geestelijkheid, gevierd en bewierookt worden, en als eene eeuwige uitdaging van het zoogezegd almachtig Opperwezen, zullen wij hem, in de kathedraal zelve ter aarde bestellen....’</p>
<p><hi rend="i">Citoyen</hi> Thierry's wezen was bleek van haat, maar zijn oog vlamde.</p>
<p>De dood had al zijne ontwerpen, gekende en ongekende, in zijne vaderstad, verijdeld; de schurk was overtuigd, dat hij hier niet langer kon stand houden; doch alvorens heen te gaan, wilde hij nog eens al het venijn uitbraken, dat hij in zijne slangenziel verzameld had.</p>
<p>Doche lachte. Wat gaf hem de wraak, indien zij toch geene klinkende munt opleverde!</p>
</div>
<div type="chapter">
<pb n="258"/>
<head rend="h3">XIII.</head>
<p><hi rend="b">T</hi>oen op den 12 Januari het lijk van den <hi rend="i">petit général</hi> in eenen wagen, met vier paarden bespannen en door een paar honderd nationale gendarmen omringd, Antwerpen werd binnen gebracht, viel er als het ware een nieuwe steen op het hart der burgerij.</p>
<p>Zoo groot was de vrees, die dat kleine monster in zijn leven verspreid had, ofschoon zijne daden nog slechts een flauw begin van uitvoering hadden bekomen, dat men zelfs met huivering zijn lijk zag terug keeren.</p>
<p>Het was alsof men vreesde dat Verrières andermaal van zijne lijkbaar zou opstaan, en verdelgen al wat hij in zijn leven haatte - en wat haatte hij al niet?</p>
<p>Gansch den dag van den 12, en vooral den daarop volgende, heerschte er in de stad eene bange onzekerheid.</p>
<p>Iedereen, zoo werd er gezegd, zou opgeroepen worden om hulde aan den aflijvige te bewijzen.</p>
<p>Niet alleen de burgerlijke overheden, maar ook de
<pb n="259"/>geestelijkheid zou gedwongen worden haren vijand, haren hater en vervolger te vereeren; hem zelfs in het huis Gods ontvangen. <hi rend="i">Citoyen</hi> Thierry had de waarheid gezegd.</p>
<p>Geprest, bedreigd en mishandeld, toegevende aan de opwerping, dat men in de onzekerheid verkeerde in welke gevoelens de kleine generaal gestorven was, gaf de geestelijkheid aarzelend en huiverend toe.</p>
<p>Het was zes ure des avonds.</p>
<p>Even als het bij den voorzaat gebruikelijk was, zou de generaal op dat uur worden ter aarde besteld.</p>
<p>De klokketonen galmden uit den hoogen toren, en schenen den heerschenden schrik door gansch de stad te verbreiden.</p>
<p>Het kapittel der hoofdkerk verliet den tempel om het lijk, dat in de refugie der St. Michiel's-abdij rustte, te gaan afhalen.</p>
<p>Het schuim van Antwerpen en het schuim van het Fransche leger wiemelden in de straten, juichend omdat de godsdienst gedwongen werd, hulde te gaan bewijzen aan den hater, van alles wat den Katholiek heilig was.</p>
<p>Daarom juichte ook heimelijk <hi rend="i">citoyen</hi> Thierry die, in zijnen mantel gewikkeld, op den hoek der straat stond, niet verre van <hi rend="i">het gouden Kompas</hi>, welks huis in de schemering gehuld was, en zelfs geen straaltje licht door deur en venster glippen liet.</p>
<p>Plotseling was de Oever, waar de refugie gelegen was, door een rooden glans verlicht, terwijl eene zwarte, grauwe wolk zich tot boven de gevels der huizen verhief.</p>
<pb n="260"/>
<p>Het was het licht der fakkels.</p>
<p>Een wild en oneerbiedig gedruisch steeg in de verte op. Het Antwerpsche grauw opende den stoet; het was als door den geest van den doode bezield; want opgewonden en dronken gemaakt, verspreidde het door zijne baldadigheid schrik en ontsteltenis.</p>
<p>Naarmate het zich vooruitdrong viel het rechts en links op de huizen, bonsde op de deuren en vensters, trok hevig aan de bellen en eischte dat men, ter eere van den doode, de gevels zou verlichten.</p>
<p>Hier plaatste men in haast de waskaarsen op den vensterdorpel; daar, in die kleine woning, pinkte het armoedig lichtje op den bek der olie-lamp, ginds had men de plechtigheid voorzien en schitterde het licht in al de vensters.</p>
<p>Het schuim naderde de plaats waar <hi rend="i">citoyen</hi> Thierry stond: het dreunde de wijze der <hi rend="i">Marseillaise</hi>, het danste en zong de <hi rend="i">Carmagnole</hi> en viel, bij afwisseling, op de niet verlichte huizen.</p>
<p><hi rend="i">Het gouden Kompas</hi> bleef donker als een graf.</p>
<p>Een helsche grijnslach teekende zich op Thierry's gelaat af, toen hij in de eerste rangen van het grauw, den ouden Doche bemerkte.</p>
<p>Een wenk was genoeg, en als razend viel de bende, door Doche geleid, op deur en vensters aan en terwijl Thierry, in de donkere menigte verdween, hoorde hij nog de glasruiten rinkelen en de slagen bonzend op de deur vallen.</p>
<p>‘Opent, opent!’ bulderde de menigte. ‘In naam der republiek, verlicht uwen gevel!’</p>
<pb n="261"/>
<p>‘Breekt open de deur! steekt het huis in brand! Dood aan den aristocraat!’ bulderde men van den anderen kant.</p>
<p>Eene massa <hi rend="i">Sansculottes</hi> bonsde nu met de kolven der geweren, op de deur van het huis van Meester Link.</p>
<p>‘Doche,’ mompelde Thierry ‘zal het werk niet ten halve verrichten. Hij weet hoe men een huis plundert, altijd, zoo als Publicola zegde, in naam der ééne en onverdeelbare republiek!’</p>
<p>Twee minuten later zat de adjudant op zijn mageren hengst en hield stand op den hoek des Oevers, waar hij den stoet zag voorbij trekken.</p>
<p>Nog altijd tierde het grauw, klonken de klokken, galmde de veldmuziek, en verspreidden de fakkels een akeligen glans.</p>
<p>Het lijk van den gebochelden generaal lag op een parade-bed, omkranst met lauweren; vier officieren droegen de baar op hunne schouders en zij had een waarschuwend opschrift voor de tirannen, indien de <hi rend="i">Bult</hi> mocht ontwaken.</p>
<p>'t Was akelig en bespottelijk tevens.</p>
<p>‘Hoeden af!’ weêrklonk het dreigend ten allen kant, en wie een oogenblik durfde aarzelen, werd mishandeld.</p>
<p>Hoe nijdig spottend staarde de ruiter op de geestelijkheid, die in plechtgewaad, maar met gebogen hoofd en met de smart op het aangezicht, de godsdienstige eer aan zijnen meester moest bewijzen!</p>
<p>Een aantal monniken, aan hunne vreedzame schuilplaats ontrukt, gingen met brandend waslicht in de
<pb n="262"/>hand en tusschen twee reiën blinkende geweren, achter het lijk.</p>
<p>Ook hen zag de ruiter op het zwarte paard, met een duivelschen grijnslach op het wezen voor zich heen stappen. Hij haatte alles wat hij zag, het kruis gelijk de zwarte choorkap des priesters; de belleklank van den koorknaap, gelijk de stem des monniks; hij haatte gansch die stad en had, om ze in vollen rouw te ploffen, den luchtkring willen vergiftigen in welken zij ademde.</p>
<p>Honderden arme menschen elk met een waslicht in de hand en die elk ter belooning een <hi rend="i">dixken</hi>, een assignaat van tien francs hadden gekregen, volgden als bewijs van algemeenen rouw en vooral als deelneming des volks, het lijk van den kleinen dwingeland.</p>
<p>Langs de verlichtte straten, onder het galmen der klokken en het losbranden der geweren van de Fransche soldaten, die nabij de kerk hadden plaats genomen, werd Verrières in de kathedraal gebracht, en met katholieke eer in het choor ter aarde besteld....</p>
<p>De eerste heiligschennis was voltrokken; het stoffelijk overschot van hem, die zich als apostaat had doen kennen, rustte in den gewijden grond, onder de gewelven van het huis des Heeren en voor het altaar zelve, waar de Mysteriën, welke hij bespot en gehoond had, dagelijks werden opgedragen.</p>
<p>Het hart der Katholieken bloedde, en het gebeurde deed den lijdenskelk, dien men zelf had volgeschonken, door den Franschman op den Vlaamschen grond te roepen, overvloeien.</p>
<pb n="263"/>
<p>Wij keeren naar het huis van Meester Link terug, op het oogenblik dat Doche met het grauw, er in gelukt was de deur te doen openen.</p>
<p>Onder voorwendsel, de bewoners van <hi rend="i">het gouden Kompas</hi> te dwingen, den gevel te verlichten, overrompelde het altijd plunderzieke gemeen gansch het benedenhuis; het rolde naar beneden in de kelders; het wilde, als eene opstijgende zee, naar boven.</p>
<p>Een legioen sprinkhanen op een korenveld neêrvallend, kon zoo spoedig dat veld niet kaal scheren, als dat grauw keuken en benedenhuis had leêg geplunderd.</p>
<p>Men dacht aan geene verlichting meer; men roofde de eetwaren, men verbrijzelde porcelein en aardenwerk; men dronk met volle teugen, het bier en den wijn, en wat niet werd gedronken, werd baldadig over den vloer geplast.</p>
<p>Eene groep beschonken mannen, en schier razende vrouwen, huilden in den kelder en bij den schijn van een paar fakkels, de <hi rend="i">Carmagnole</hi>, en woelden en dansten er als bezetenen.</p>
<p>Maar 't ging zoo niet, met hen die, na het benedenhuis geplunderd te hebben, naar boven wilden.</p>
<p>Aan den trap werden ze afgewacht door Link, Lokker en Cordonnet, elk met eenen stoel gewapend; meer dan genoeg had Cordonnet gezegd, om dat schuim neêr te slaan.</p>
<p>Vreeselijk daalde nu deze dan gene stoel neêr en viel kneuzend op de hoofden van diegenen, welke zich op den trap durfden vertoonen.</p>
<pb n="264"/>
<p>Huilend donderden de opklimmers naar beneden, en werden telkens weêr door de menigte opwaarts gedrongen.</p>
<p>Het woest getier binnen's huis werd verdoofd, door het gedruisch van den optocht buiten.</p>
<p>Hoe vinniger de verdediging was, hoe vinniger ook de aanval werd. Doche was onvermoeid in het aanwakkeren tot den strijd.</p>
<p>De plundering beneden had niets merkwaardigs opgeleverd; de oude <hi rend="i">trainard</hi> wilde, altijd tot meerder glorie der ééne en onverdeelbare republiek, wel eens eenen oogopslag in de bovenhuizing gaan geven....</p>
<p>'t Zou misschien daar beter gaan!</p>
<p>Doche zag echter gedurig de aanvallers als sneeuwballen naar beneden rollen; hij hoorde de stem van Cordonnet en dit was zeker niet geruststellend voor hem - want hij dacht aan het lot van Publicola; hij rukte dan ook eene fakkel uit de hand van een der plunderaars, wierp ze heimelijk in eene kas, waarin de oude Martha haren voorraad van turf en hout bewaarde en sloop weg, in de hoop dat gansch het huis weldra, als één enkele kaars of als één vetpotje, ter verlichting dienen zou.</p>
<p>Die Doche was een trouwe handlanger!</p>
<p>Op dat oogenblik drongen tien of twaalf wakkere mannen <hi rend="i">het gouden Kompas</hi> binnen.</p>
<p>Cordonnet had een der bovenvensters geopend, en hulp geëischt van de voorbij trekkende troepen.</p>
<p>Het gedruisch in de straat verdoofde zijne stem, en
<pb n="265"/>de soldaten trokken voort zonder acht op het hulpgeschreeuw te geven.</p>
<p>‘Kapitein Cordonnet!’ klonk er plotseling eene stem uit den dichten drang van het volk, dat den stoet sloot.</p>
<p>De kapitein herkende die stem; het was die van Djik, van den trouwen Djik, die, zoo als wij gezien hebben, in al de groote omstandigheden van Cordonnet's leven eene rol had gespeeld.</p>
<p>Djik volgde met zijne makkers, als nieuwsgierigen, den lijkstoet.</p>
<p>‘Hier Djik! aan mij, Djik!’ riep Cordonnet uit het venster.</p>
<p>Djik begreep dat de vriend van zijnen jongen tijd in gevaar was. Hij nam zijn blinkenden matrozen-hoed af en zwaaide hem boven het hoofd, niet alleen, om te toonen, dat hij zijnen ouden kameraad verstaan had, maar ook om zijne makkers te verwittigen.</p>
<p>Tien of twaalf Fransche matrozen, toebehoorende aan het smaldeel dat op de reede lag, gehoorzaamden aan Djik's stem.</p>
<p>Hunne ellebogen, stevig en sterk als handspaken, opstekende, molenwiekten zij door het volk, en, geholpen door eenige welwillenden uit de menigte, drongen zij welhaast binnen.</p>
<p>De lange matrozen-messen blonken nu boven hunne hoofden, en maakten een ongelooflijken indruk op de plunderaars: even als bijën, in haren korf verontrust, uit het teelgat borrelen, evenzoo wrongen zij zich door deur en venster naar buiten.</p>
<pb n="266"/>
<p>Djik nam een stuk brandhout op en voltooide het werk, met de achterblijvers buiten te kegelen: 't was voor dat dozijn waterratten het werk van een oogenblik. Voorwaar, het scheen wel, dat ze in dat vak meester waren!</p>
<p>Een dikke en versmachtende walm verspreidde zich door het huis.</p>
<p>Met een oogopslag had men de plaats, waar de brand broeide, ontdekt en dezen gebluscht; het huis van Meester Link was gered....</p>
<p>Cordonnet schudde hartelijk de hand van Djik.</p>
<p>‘Heb ik u niet gezegd,’ zegde hij lachend tot zijne vrienden, ‘dat er mij een zonderling gevalletje voor de deur stond, zoohaast ik wist dat Djik hier op reede ankerde?’</p>
<p>‘Ja, ja, kapitein, wij zijn reeds meer dan eeus in 't zelfde vaarwater geweest!’ antwoordde Djik wel wat trotsch. ‘'t Is of er de nikker meê speelt, dat ik altijd zoo van pas kom, kapitein!’</p>
<p>‘En ik hoop dat het de laatste maal niet zijn zal, dat wij elkander zullen ontmoeten!’ liet er Cordonnet op volgen.</p>
<p>‘Dat hoop ik wel zeker!’</p>
<p>‘Hebt gij iemand tusschen al dat schuim herkend, Djik?’</p>
<p>‘Zou ik niet! De oude Doche slibberde als een aal tusschen mijne vingers, toen ik binnen liep.’</p>
<p>‘De oude Doche!’ morde Cordonnet en zijn oog vlamde. ‘Dan zal die booze geest van een Thierry niet verre zijn geweest. Goed! 't Is eene nieuwe beschuldiging bij die welke Lokker mij heeft overgebracht....’</p>
<pb n="267"/>
<p>Want de Duivel, die, voor eenige duiten of voor eenige trekken aan zijne pijp, in rossen Krelis een voortreffelijken spion vond, had denzelfden avond den kapitein verwittigd wat Krelis, op den muur gezeten, in de kamer der refugie had gezien.</p>
<p>De ontvreemding van de verschillende kostbare voorwerpen was aangeklaagd; de wezenlijke dader was nu bekend.</p>
<p>‘Klaag hem aan,’ had de oude Davits, in diepe verontwaardiging tot Lokker gezegd: ‘de misdaad moet gestraft worden. En dan, dat monster is mijn zoon niet.... Hij noemt zich niet Huibert Davits; hij is en blijft <hi rend="i">citoyen</hi> Thierry....’</p>
<p>Een nieuw bewijs had zich bij het voorgaande gevoegd.</p>
<p>Denzelfden avond zag Krelis een persoon, schier in zijnen mantel verborgen, in zijne buurt nabij den Bloedberg, langs de huizen sluipen en eindelijk aan eene lage deur van een klein huis met houten gevel kloppen.</p>
<p>Krelis wist wel wie daar woonde! 't Was het huis van den ouden pandbeleener, die met woeker-intrest, aan den minderen man kleine sommen voorschoot en schacherde in oud goud, zilver, lompen, beenderen, en.... Fransche assignaten.</p>
<p>'t Was een vuil, afzichtelijk doormeuteld en vervallen huisje, met stof, spinnewebben en roest als overdekt; maar achter de ijzeren staven der vensters zat, zoo zegde ten minste de buurt, meer goud dan de woekeraar dragen kon.</p>
<pb n="268"/>
<p>Toen de man in den mantel binnen gelaten was, sloop de nieuwsgierige straatbengel nader: hij had daarenboven een ingekankerden haat tegen den pandbeleener, omdat zijne moeder onlangs zijn oud geweer daar, voor eenige duiten, verpand had en de schrok immer weigerde het wapen aan den kleinen <hi rend="i">Sansculotte</hi> terug te geven.</p>
<p>Als eene rat zoo vlug, klampte Krelis zich aan de ijzeren staven van het venster, wipte zich in de hoogte en loerde door eene spleet naar binnen.</p>
<p>In den man met den mantel herkende hij <hi rend="i">citoyen</hi> Thierry, die bij het licht der kleine olielamp, een aantal blinkende dingetjes aan den schrok toonde, eenige oogenblikken met dezen onderhandelde en eindelijk een handvol zilverstukken opstreek.</p>
<p>De kleine spion verdween en Lokker kende welhaast - het geheim.</p>
<p>Ditmaal weigerde de Duivel het door Cordonnet hem toegestoken geld. 't Was hem anders zeker welkom, ja; maar ditmaal neen! Onder dat grove wambuis; onder de ruwe, koele ijskorst, klopte een goed hart, en 't vooroordeel dat dikwijls tegen den <hi rend="i">hannekenuit</hi> werd uitgebracht, was, ten minste in den kring van onze personagiën, ten eenemale verdwenen.</p>
<p>De oude Martha jammerde over al de toegebrachte schade in haar's meesters huis; Link vond, dat alles nog âl gelukkig was afgeloopen; Blond-Marieke zat mistroostig, bleek en diep ontsteld in den hoek der kamer; zij was al te zeer ontroerd, dan dat zij zich
<pb n="269"/>over eenige glas- en porseleinscherven zou bekommerd hebben.</p>
<p>‘Ja,’ zoo mompelde de oude meid, terwijl zij zuchtend de stukken van een paar schotels opnam: ‘de fortuin zou hier gauw geschoven zijn, indien ik er niet was. O, die Fransche <hi rend="i">ratten</hi> Neen, ik had nog liever de Oostenrijksche <hi rend="i">Vijg.</hi>’</p>
<p>Nadat men de verwoesting, altijd gedaan in naam der ééne en onverdeelbare republiek, zooals Publicola zou gezegd hebben, in oogenschouw had genomen; na de brandstichters en plunderaars en met hen, heimelijk, de republiek naar den drommel gewenscht te hebben, haalde Link Tours-wijn op, die aan de proevers zoo even ontsnapt was, en men schonk aan de flinke zeelui een wel verdiend glas.</p>
<p>Djik dronk het <hi rend="i">à vous</hi> aan allen, en was fierder dan dat hij de oude Cordonnet, neen, Jean Bart zelve zou geweest zijn.</p>
<p>‘Ik zal een oog in 't zeil houden op dat <hi rend="i">gouden Kompas!</hi>’ riep hij,’ en als ik eens Doche tusschen mijne handspaken krijg....’</p>
<p>Cordonnet was ingetogen; hij had, gedurende het vroolijke drinktafreel, geen woord gesproken: er ging ook zooveel weemoedigs in zijne ziel om!</p>
<p>Neen, zoo had hij de republiek niet gedroomd. Het grondbeginsel bleef hem nog altijd heilig, maar de republiek, zooals hij zich die had ingebeeld, was geene dievegge, geene vernielster, geene plunderaarster, geene brandstichtster. Dat was de republiek der Verrières, der Publicola's, der Thierry's en der Doche's - en nog van
<pb n="270"/>vele anderen, die, op verschillende rangen geplaatst, in haren naam roofden, onrecht en heiligschennis pleegden. Doch, dat was zijne godin niet! Die toch was, het bleek immers genoeg, nog niet in de wereld gekomen!</p>
<p>De dochter van Link stond aan het venster, en zag met een droevig oog, zoo menig voorwerp verbrijzeld, dat haar lief was.</p>
<p>In een huis, waar familie-geest heerscht, houdt men aan ieder meubelstuk, dat sedert jaren daar eene vaste plaats beslaat.</p>
<p>Dáár heeft de gestorvene moeder die schotel gezet of dat Heiligen-beeld gehangen - en de dochter of zoon wijzigen niets aan die schikking!</p>
<p>Elk voorwerp maakt deel van de familie; het spreekt van het verledene, van de afgestorvenen; het verspreidt, wij weten niet welke zalvende gedachte, dat het tegenwoordige, onafgebroken, met het voorgaande verbonden is.</p>
<p>In onze dagen houdt men weinig of niets meer aan dat alles; men wordt zelden groot in het huis waar men geboren is en men kent schier het huis niet meer waar moeder en vader gestorven zijn.</p>
<p>Men heeft geen vaderhuis meer; men heeft niets meer dan herbergen waar men vernacht en verder gaat, vergetende dat men er vertoefd heeft....</p>
<p>'t Was dat gevoel van eigen huis, hetwelk Marieke, zelfs zonder dat zij het eigenlijk verklaren kon, had doen sidderen, toen zij het voornemen der plunderaars vernam, van <hi rend="i">het gouden Kompas</hi> in brand te steken.</p>
<p>Cordonnet naderde Juffer Link, die even de blauwe
<pb n="271"/>oogen tot hem oplichtte, en ze weêr naar beneden sloeg.</p>
<p>‘Ik betreur diep het gebeurde, <hi rend="i">citoyenne</hi>,’ zegde Cordonnet zacht; ‘doch ik hoop wel, dat dit alles een bepaald einde gaat nemen.’</p>
<p>Het meisje zweeg.</p>
<p>‘Ik begrijp, dat gij de republiek haten moet, in wier naam men zooveel onrecht pleegt; ik zelf....’</p>
<p>Blond-Marieke hief het hoofd op en haar blauw oog, door tranen overwolkt, bleef op den jongen man gevestigd.</p>
<p>‘Gij zelf!....’ zegde zij. ‘Ik weet wel, dat gij al wat onrecht is, veracht; maar gij wordt toch in den algemeenen hoop verward, <hi rend="i">citoyen</hi>, gij zijt te goed, te edel om uwen naam in dergelijken dienst te bezoedelen. In naam uwer Vlaamsche moeder, bid ik u, onttrek u aan dat werk van heiligschennis en vernieling.’</p>
<p>En bij die zoet uitgesproken woorden, werd in Cordonnet's hart alles weêr levendig wat er in de laatste dagen in wakker geworden was: liefde tot plicht, familie-leven, godsdienstig gevoel.</p>
<p>De huiselijke haard, verlevendigd door de reine, blauwe oogen van Blond-Marieke; de kerk, verlevendigd door het denkbeeld aan God!</p>
<p>De jonge kapitein wendde het hoofd om, trad zwijgend de kamer uit en verliet na eenige oogenblikken <hi rend="i">het gouden Kompas.</hi></p>
<p>De strijd was gestreden, zijne moeder zegepraalde over zijnen vader; Cordonnet gevoelde zich geen Franschman meer, hij was Vlaming....</p>
</div>
<div type="chapter">
<pb n="272"/>
<head rend="h3">XIV.</head>
<p><hi rend="b">I</hi>n het huis van Link zat, ten elf ure des avonds, het gezelschap nog bijeen: alleen Cordonnet was afwezig gebleven, en Marieke Link was reeds ter ruste gegaan.</p>
<p>De drie mannen, Link, Davits en Lokker, zaten rond het gloeiend vuur en spraken geruimen tijd fluisterend.</p>
<p>Er heerschte daar, in dien kring, slechts één dezelfde geest; het was haat tegen de Franschen, haat tegen de schenders van eigendom en kerk.</p>
<p>Meester Marten had een voorstel gedaan; Link had geaarzeld, Lokker had toegestemd en de oude Martha vroeg verlof om mede van de partij te zijn.</p>
<p>Verrières rustte in de kerk, die de Katholiek van vader tot vader geëerbiedigd had; die heiligschennis werd gepleegd door het toedoen van zijn zoon - de oude man bekende het nu met tranen in de oogen:</p>
<p>‘....En ik, de vader, ik wil bij gevaar van mijn
<pb n="273"/>leven, dat ongelijk herstellen. Wie wil mij behulpzaam zijn, om het lijk van den godloochenaar uit het graf op te halen, opdat het niet langer onze kerk ontheilige?’ had de oude man, met al het vuur eens jongelings, gezegd.</p>
<p>‘Grafschennis!’ wierp Link op.</p>
<p>‘Neen, eerherstelling!’ hervatte Meester Davits.</p>
<p>‘Nu, viel Lokker in,’ ik wil den hond wel uit zijn nest halen, en belast mij zelfs hem eene hem waardige begrafenis te geven.’</p>
<p>‘Meester, geef mij de toestemming, en ik ga meê!’ zegde Martha.</p>
<p>‘Gij ook al, Martha?’</p>
<p>‘En waarom niet?’ was het antwoord. ‘Zoo lang die booze geest dáár voor het altaar ligt, is de kerk ontheiligd, zeggen de buren, en 't zou een goed werk zijn, ons bedehuis van dat ongedierte te zuiveren.’</p>
<p>‘Wel gezegd, Martha!’ riep Lokker en sloeg met zijne grove hand op zijne knie.</p>
<p>Er was iets verschrikkelijks in het ontwerp van Meester Marten; iets huiveringwekkends.</p>
<p>Een lijk gaan ontgraven, des nachts in eene eenzame kerk - en dan nog wel het lijk van den <hi rend="i">petit général</hi>, van dat wezen, schier gevreesd na den dood gelijk in het leven!....</p>
<p>Immers, zijn geest leefde in zijn <hi rend="i">corps illustre</hi> en in het grauw voort, en dien avond zelfs, toen de doode door de straat gedragen werd, scheen hij nog recht te zitten op zijn parade-bed en bevel te voeren over het schuim.</p>
<p>En welke verschrikkelijke wraak zouden de Franschen
<pb n="274"/>nemen, indien men te weten kwam wat er met het lijk van hunnen lieveling gebeurd was!</p>
<p>Doch wat hadden Lokker, Martha en Davits te verspelen, en daarbij, wie zou het te weten komen?</p>
<p>'t Ging met dit voorstel gelijk met elk ander, hoe verschrikkelijk het ook zijn moge. De mensch verzoent, verbroedert zich van lieverlede met elk denkbeeld van gevaar, en terwijl men Meester Link, zoowel uit hoofde zijner dochter, als om reden der mogelijke thuiskomst van kapitein Cordonnet, buiten de partij sloot, werd de onderneming buiten hem vastgesteld.</p>
<p>Enkel zou de huisheer, die deel maakte van den kerkeraad, den sleutel der kerk bezorgen, 't geen hem juist niet moeilijk was, en alsdan mocht hij zich, in gansch de onderneming, vrij de handen wasschen.</p>
<p>‘Kom, laat ons gaan!’ zegde de oude Martha. ‘Ik ben niet bang; ik heb zoo vele dooden gelijkt en honderdmaal bij hen gewaakt, en wat kan ons overkomen in de gewijde kerk!’</p>
<p>‘Ja, maar de republiek?....’ wierp Meester Link nogmaals op.</p>
<p>‘Ik lach met de republiek. Dat ze met de oude Martha al aanvangt wat ze wil - die lekkere republiek!’</p>
<p>Lokker lachte om die woorden. Bij Martha was het eene kortstondige opgewondenheid, bij den klokkenist een dwingend plichtgevoel, maar de Duivel ging die stoute daad met koelen bloede plegen: hij vreesde noch de dooden, noch de levenden.</p>
<pb n="275"/>
<p>Een half uur nadien traden de drie personen door eene kleine deur, de Kathedraal binnen.</p>
<p>De maan wierp haar mysterieus licht door de hooge gothieke vensters, en schiep tusschen de voorste rijen kolommen, eene wonderlijke schemering die verder op, tusschen het bosch van pilaren, allengs in het donkere overging.</p>
<p>De kerk scheen niet rustig, ten gevolge van dat grillige licht; 't was alsof er geesten ronddwaalden. Men hoorde nu rechts dan links, nu omhoog dan beneden een mysterieus geluid, een gekraak, een geritsel, een geklepper, een diep gezucht, zonder dat men kon begrijpen van waar dat alles kwam.</p>
<p>Waren het dooden, die zich onder de grafzerken bewogen; de witte heiligen-beelden die in hunne nissen schenen te leven?</p>
<p>De bidbank scheen eene diep gebogen gestalte te zijn, die boete deed voor een altaar; de koperen kandelaar, door de maan bestraald, een rechtstaande en vlammende engel; de lichtglans, ginder op den vloer, verschijnend en weêr wegsmeltend als de maan bewolkt werd, het slepende kleed van een rondwandelenden hemelgeest.</p>
<p>Aan het altaar was geen priester, en toch scheen men het murmelen van een gebed en het omslaan van een Missaal-blad te hooren. Of zou dit geruisch worden te weeg gebracht, door het marmeren beeld des bisschops op de graftombe, hetwelk, door de heiligschennis uit den slaap gewekt, nu tot boete het getijde-boek leest?</p>
<pb n="276"/>
<p>Het orgel had geene klanken, en toch scheen er soms uit die zware orgelpijpen een diepe zucht op te stijgen, die onder de gewelven wegstierf - een zucht van diepen rouw.</p>
<p>En als het oog de diepte peilde, zag het een rood puntje, een starreke in de duisternis - het eeuwige licht der godslamp. Een flauw straaltje viel op den gekruiste, op het altaar en dieper en lijdender scheen deze het hoofd te bukken om de boosheid der menschen.</p>
<p>Zou er wellicht, in dit uur, door onzichtbare geesten, een zoendienst gevierd worden?</p>
<p>De drie indringers bleven aan den ingang staan; hunne harten klopten; hunne handen zochten behoudend elkander, en ieder van hen vroeg als het ware of men wel zou voortgaan.</p>
<p>Het licht van Lokker's lantaarn wierp een doodschen schijn rondom de groep; het gerinkel der sleutels welke Lokker droeg, het drispelen en snuffelen van den doghond, die zijn meester gevolgd was, deed hun schrikken.</p>
<p>‘In Gods naam, vooruit!’ zegde Lokker.</p>
<p>Men bereikte het choor.</p>
<p>Wat hadden zij dáár ook te vreezen? Zij kwamen om een werk te doen, dat, volgens hun geweten, Gode aangenaam moest zijn. Moed dus - en de handen aan het werk geslagen!</p>
<p>Martha lichtte met de lantaarn.<note n="(1)" place="foot">Een handschrift van den tijd zegt, dat de daders van die stoutmoedige daad eigenlijk waren een beambte der kerk en twee dienstmeiden. In 1856, zegt van Rucklingen, in zijn voortreffelijk werk de <hi rend="sc">Jacobijnen in België</hi>, leefde nog eene dezer vrouwen en werd verzorgd in het Sinte-Elisabeth's gasthuis te Antwerpen.</note> Het roode licht
<pb rend="blank" n="t.o. 276"/>
<pb n="t.o. 277"/>
<figure>
<p><xptr to="snie001opde01ill0003.gif"/></p>
</figure>
<pb n="277"/>viel over den grooten blauwen zerk, die nog niet was vastgelegd - of liever, die nog slechts deels over het graf geschoven was.</p>
<p>‘Hier is het te doen!’ zegde Lokker fluisterend, maar welgemoed.</p>
<p>‘Bedriegt gij u niet?’ vroeg de klokkenist, en zijne stem bibberde.</p>
<p>‘Neen, neen, aan 't werk!’</p>
<p>‘Laat ons dan eerst het kruisteeken maken,’ zegde Martha, en Meester Marten vond dit bijzonder goed; want hij deed het, even als Martha; maar Lokker had het te druk om daaraan te denken.</p>
<p>De nachtwaker wrong zijne piek tusschen de opening, en met reuzenkracht schoof hij den zerk weg.</p>
<p>Dat scharrend, sjierpend en rommelend gedruisch weêrgalmde akelig door de holle kerk, en Davits zag angstig rond, alsof dat geluid hem verraden zou.</p>
<p>De doghond stond op den rand van het graf; hij zou de gesnedene ooren gaarne gespitst hebben, of beter gezegd, hij verkeerde in den waan dat hij ze spitste; zijne oogen vlamden, liet een dof gebrom hooren en krabde met de achterpooten over den steenen vloer.</p>
<p>Nu zag hij naar zijnen meester, dan naar beneden in den donkeren kuil, alsof hij uit dezen eenen vijand zou zien opstijgen, dien hij onmiddellijk aan de keel moest springen.</p>
<p>‘Stil, Turk, stil!’ gebood de Duivel, terwijl hij in den kuil stapte.’ ‘He! die <hi rend="i">Sansculotte</hi> meende hier
<pb n="278"/>zoo stilletjes zijn gemakkelijk bed te maken, vrij van regen en wind!’ spotte Lokker.</p>
<p>‘Lokker ik ben bang,’ mompelde de klokkenist en hij beefde toen hij de handen aan de kist sloeg.</p>
<p>‘Nu 't is ook juist geen pleizierig werk, wat zegt gij, Martha?’ Doch de oude die altijd, met de lantaarn in de hand, geknield zat, antwoordde niet; want ze bad, maar zij beefde niet of was niet bleek.</p>
<p>‘Kom, opgelicht!’ zegde Lokker. ‘Het kleine monster is zwaar, zwaarder dan ik het zou vermoeden.’</p>
<p>Een steen bonsde op de kist en de slag galmde door de kerk.</p>
<p>Martha en de klokkenist sidderden; zij hielden een oogenblik den adem in om te luisteren. Wat klonk dat gedruisch akelig door gansch de kerk!</p>
<p>‘'t Zal niet gaan,’ meende de oude Davits.’ ‘Indien wij het werk maar staakten?’</p>
<p>‘Neen, dat niet! Wij zijn nu eens zoo ver gekomen en de <hi rend="i">Bult</hi> moet van hier verhuizen!’</p>
<p>‘Maar men zal ons hooren!’</p>
<p>‘Niemand kan ons hooren, niemand.’</p>
<p>Meester Davits gehoorzaamde; hij deed zich geweld aan. 't Was immers eene eerherstelling, die hij, de vader, aan zijne stadgenooten bracht! Hij immers wilde boeten voor 't geen zijn zoon had bedreven, en zou hij nu in die taak, hoe hard, hoe zwaar ook, falen?....</p>
<p>Met eene koortsachtige inspanning werd de kist opgehaald, en de onverbiddelijke Lokker sleepte haar, in een omzien, een eindwegs de kerk in, terwijl de
<pb n="279"/>doghond, brommend dat schuivend voorwerp achterna sprong en zijne groote tanden in eenen der hoeken plantte, als was hij ongeduldig om den doode aan het lijf te willen.</p>
<p>‘Laat ons de kist in het graf terug plaatsen, na het lijk er te hebben uitgenomen!’ zegde de klokkenist.</p>
<p>‘Neen, neen! er mag hier niets van het monster in de kerk, in den gewijden grond rusten,’ liet er Martha op volgen.</p>
<p>‘Gewis niet!’ zegde Lokker. ‘Hier, help mij den steen op zijne plaats schuiven!’</p>
<p>Met krachtinspanning werd dit werk volbracht. De zerk lag weêr op zijne plaats; hij sloot beter dan te voren. De kerkenraad was min of meer verwittigd. Morgen vroeg zou er niet het minste spoor van het wegvoeren des lijks overblijven.</p>
<p>‘Opgenomen de kist!’ hervatte Lokker. ‘Spoedig! Het werk heeft al te lang geduurd!’</p>
<p>Martha ging vooraf met de lantaarn; Lokker en Davits droegen de doodkist. De oude man hijgde onder den zwaren last, en zijne knieën knikten. Voorwaar, het ondernomen werk ging zijne krachten te boven!</p>
<p>In het choraalhuis, dat met de kerk in betrekking stond, werd de kist op eene der banken geplaatst.</p>
<p>‘De <hi rend="i">Bult</hi> slaapt gerust!’ spotte Lokker. ‘Hij heeft nog niet eens tegen de kist geklopt, om ons te waarschuwen. Ha, ha, ha! wat moet ik lachen met den kleinen grootspreker!’</p>
<p>‘Wat zullen wij er nu meê aanvangen?’ vroeg Davits.</p>
<pb n="280"/>
<p>‘Kunnen wij de kist hier nergens verbergen?’ zegde Martha.</p>
<p>‘Neen, alles moet van hier verdwijnen! Nu, dat neem ik op mij!’ gaf Lokker ten antwoord. ‘Ik neem vooreerst het lijk meê....’</p>
<p>‘Zijt gij dwaas, Lokker!’ riep Meester Marten.</p>
<p>‘Toch niet. Ik zal den generaal eene begrafenis geven, zooals hij er eene verdient. Wat beeft gij zoo? Hebt gij schrik van dat doode lichaam? Denkt gij dat hij nog zou wakker worden, die snoever? Kom, kom de kist geopend....’</p>
<p>Marten Davits trad een paar stappen achteruit, en Martha, de lantaarn in de hoogte houdende, wendde het hoofd om, terwijl de schroeven sjierpend draaiden.</p>
<p>De hond zette de twee voorpooten op de bank en rook aan de kist, en toen het deksel er was afgelicht, stak hij den dubbelen neus vooruit en proeste het uit.</p>
<p>De roode schijn van het lantaarnlicht viel op het bleeke en verwrongen aangezicht van den <hi rend="i">petit général.</hi></p>
<p>Daar lag hij, de schrik der stad, de geesel des volks; hij, de afbreker van altaar en troon; hij, die den oorlog verklaarde aan de koningen en aan God! Trotsch, verwaand wezen!.... Machtelooze worm!....</p>
<p>Lokker sprak geen woord van spot meer; hij scheen den doode niet meer te willen honen; hij joeg zelfs den doghond weg, die rond de kist trippelde en nogmaals met de voorpooten op de bank springende, met den neus het voorhoofd van den doode kwam aanraken.</p>
<p>Meester Marten stond op eenige stappen van de
<pb n="281"/>kist en rekte den hals uit om te zien, terwijl Martha langzaam het aangezicht naar het ontzettend voorwerp keerde.</p>
<p>De <hi rend="i">petit général</hi> was niet meer te vreezen; zijn vlammend oog was gesloten; zijne dreigende hand was verstijfd; zijn lasterende mond zweeg voortaan! Alles wat er nog van hem over bleef, was zijn generaals-uniform en de lauwerkronen, die zijn parade-bed hadden versierd: spottende getuigen zijner onmacht!</p>
<p>Lokker haalde een grauw linnen zak te voorschijn; Martha plaatste het licht op de bank en hield nu met den ouden Davits den zak open, en, in een omzien was het lijk van den gevreesden generaal daarin verdwenen.</p>
<p>Nu opende de Duivel de deur en zag behoedzaam rechts en links de straat in. Alles was rustig; geen levend schepsel bewoog zich daar nog. De weg was veilig.</p>
<p>De Duivel wierp den zak op den schouder, nam zijne piek, gaf aan den doghond de nu uitgedoofde lantaarn in den bek, en ‘slaap wel!’ zegde hij tot zijne twee gezellen.</p>
<p>Hij droeg het lijk weg, alsof hij eenen zak graan hadde weggedragen.</p>
<p>De maan was onder gegaan; de straten waren in de schemering gehuld; slechts hier en daar, voor een Heiligen-beeld, aan een hoekhuis, brandde flauw eene lantaarn, wier licht een rooden kring op den klammigen grond beschreef.</p>
<p>Lokker trad snel voort; want de <hi rend="i">petit général</hi>, met al zijne lauweren, was maar eene lichte, onbeduidende vracht voor hem.</p>
<pb n="282"/>
<p>Wat het gevaar betreft, dat had de Duivel reeds zeer goed berekend. Mocht er onraad komen, hij zou al spoedig zijne vracht op deze of gene steenen bank, in de schaduw van deze of gene luifel neêrzetten, en zich daarna uit de voeten weten te maken.</p>
<p>Dit belette niet, dat de Duivel voorzichtig was en behoorlijk oor en oog open hield.</p>
<p>Turk ging getrouw, nu rechts dan links, nevens hem en altijd met de lantaarn in den bek, 't geen hem niet verhinderde soms den neus naar den zak op te steken.</p>
<p>‘Goên avond, Lokker!’ zegde plotseling eene stem, en eene zwarte gestalte trad uit de donkere schaduw van een hoekhuis te voorschijn.</p>
<p>De Duivel verschrikte: de aangekomene was inderdaad een onverwachte gast. Hij droeg even als Lokker eene piek en eene lantaarn en had zich het bovenlijf in eene wollen deken gewikkeld.</p>
<p>‘Ha, zijt gij het, Weerwolf?’ antwoordde de reus, aan zijne stem alle mogelijke bedaardheid gevende.</p>
<p>‘Hoe zijt gij zoo laat langs hier versukkeld, Lokker?’</p>
<p>‘Een paar boodschappen voor Mevrouw Dalk....’</p>
<p>‘Goede fooi, Lokker?’</p>
<p>‘Och, een zak voorraad. 't Is koud en schraal in deze dagen, en een weinig is reeds veel in dezen troebelen tijd.’</p>
<p>‘Nu, 't kan welkom zijn!’ en de <hi rend="i">hannekenuit</hi> hief zijne lantaarn op, als om de hoeveelheid in den zak waar te nemen.</p>
<p>‘Is alles rustig in uwe wijk, Weerwolf?’ vroeg Lokker als onverschillig.</p>
<pb n="283"/>
<p>‘Och, zooals elken avond. De soldaten spelen er meester in de kroegen en taveernen.’</p>
<p>De Duivel ontstelde min of meer.</p>
<p>‘Zijn er dan geene patrouilles?’ hervatte Lokker, schijnbaar kalm.</p>
<p>‘Ja die waren er; maar nauwelijks was de eene vechtpartij hier uitgedoofd, of eene andere ving ginder aan.’</p>
<p>Lokker zweeg; aan het gevaar der patrouilles had hij minder gedacht.</p>
<p>‘Wij beleven een wonderlijken tijd, Lokker? Hebt gij dezen avond dien gekken ommegang van den <hi rend="i">Bult</hi> gezien?’</p>
<p>‘Neen. Was dat zoo belangrijk?’</p>
<p>‘Ja, voor het schuim van Antwerpen. En dan heeft men dien afschuwelijken <hi rend="i">Bult</hi> nog in de kerk begraven. 't Is God geklaagd! Ik wenschte dat gij de Fransche republiek in dien zak op uwen rug droegt; wij zouden haar in het diepste diep der Schelde laten zinken.’</p>
<p>De Duivel lachte of liever grinnikte; maar zijn hart klopte. De Weerwolf scheen het bepaald op zijnen zak gemunt te hebben, en zelfs sprak hij alsof hij met de inzichten des Duivels bekend was.</p>
<p>‘Gij draagt moeilijk, Lokker,’ hervatte de vreeselijke Weerwolf.</p>
<p>‘Toch niet.’</p>
<p>‘Wil ik een oogenblik de vracht over nemen?’</p>
<p>‘Och, neen.’</p>
<p>‘Wat hebt ge zoo al in dien zak? Afleggertjes van Mijnheer en Mevrouw?</p>
<pb n="284"/>
<p>Een spottende trek plooide de lippen van den nachtwaker en vroolijk, zegde hij:</p>
<p>‘Neen, ik heb er, zooals gij straks zegdet, de republiek in!’</p>
<p>De Weerwolf begreep dat zijn ambtgenoot weigerde, hem met het geheim bekend te maken.</p>
<p>‘Nu, zorg dan dat ze niet meer boven water kome!’ liet er de ondervrager, insgelijks lachend, op volgen.</p>
<p>‘Maak dat de steen, dien gij haar aan den nek zult binden, zwaar genoeg zij.’</p>
<p>‘Wees gerust.’</p>
<p>‘Ik ga nog een kleine rondte langs dien kant doen, en kom ginder, hooger op, weêr bij u, Lokker.’</p>
<p>‘Geluk, Weerwolf!’ was het antwoord en de lastige gast verliet Lokker, die met haastigen stap doorging, om niet meer met zijn gezelschap vereerd te worden.</p>
<p>De Duivel koos eene zijstraat, waar de duisternis grooter was; doch juist vond hij daar, wat hij elders had willen vermijden.</p>
<p>Een gedruisch van regelmatige voetstappen deed zich in de verte hooren: het was de patrouille.</p>
<p>Terugkeeren, dan ontmoette hij den gezel van zoo even, in wien Lokker geen vertrouwen had; vooruitgaan, dan liep hij vlak de patrouille te gemoet.</p>
<p>Lokker trad snel onder de breede luifel van een oudkleêrkoopers-winkel, legde den zak in de schaduw en ging de naderende patrouille te gemoet.</p>
<p>De soldaten leden van de koude; ze trapten luid met de voeten en terwijl deze een lang brrr! liet hooren, neuriede zijn kameraad het <hi rend="i">Ça ira.</hi></p>
<pb n="285"/>
<p>De patrouille sloeg, op eenige stappen van de plaats waar Lokker stond, eene zijstraat in en het gedruisch verdween allengs.</p>
<p>De Duivel was juist onder den luifel terug gekeerd, om het lijk andermaal op te nemen, toen de hoefslag van een paard snel naderde.</p>
<p>De ruiter zou den voetganger niet bemerkt hebben, hadde Turk de lantaarn niet laten vallen, om een zwaar gebrom te doen hooren en zelfs grommend vooruit te schieten.</p>
<p>Het paard deed eenen zijsprong en de ruiter, die nu iets onder den luifel bewegen zag, riep het <hi rend="i">qui vive!</hi> terwijl hij terzelfder tijd eene pistool uit den holster haalde en den haan deed knakken.</p>
<p>De Duivel herkende <hi rend="i">citoyen</hi> Thierry, en zich voor het lijk plaatsende, greep hij den hond bij den halsband; het was echter te laat.</p>
<p>Toen de hond zijn gebrul hervatte, dreef de ruiter zijn paard tot schier onder den luifel en herhaalde het <hi rend="i">qui vive!</hi></p>
<p>Nu liet Lokker den hond los en velde de piek naar de borst van het paard, terwijl een zijner voeten op het lijk gezet, zich daar om zoo te zeggen ankerde.</p>
<p>De doghond bromde naast de beenen zijns meesters en wachtte slechts een enkel woord af, om tegen het verschrikte paard op te vliegen.</p>
<p>‘Zet uwen weg voort,’ sprak de man onder den luifel, ‘of het zou u kunnen berouwen!’</p>
<p>‘<hi rend="i">Traître!</hi>’ bulderde Thierry. ‘Ik herken uwe stem en ga uwe verraderij straffen.’</p>
<pb n="286"/>
<p>‘Indien gij uw paard op mijne piek drijven wilt, of het door mijnen hond wilt zien verscheuren, kom op dan, Huibert!’</p>
<p>‘Ik zal u een kogel door den kop jagen, verrader!’</p>
<p>‘Ik raad u integendeel aan uwen weg voort te zetten, en u uit de voeten te maken; schiet, maar dan zult gij niet weten wat u te wachten staat.’</p>
<p>‘Wat mij te wachten staat? Is het nogmaals een verraad, zooals bij het wegvoeren der blonde....’</p>
<p>‘Denkt gij nog aan die dwaasheid, waarin ik u beter diende dan gij het meent. Kom, er is geen tijd om lang te redekavelen. Ik zocht u, om u te zeggen, dat gij bij den kommandant-generaal zijt aangeklaagd, en spoed u, spoed u, of het lot van Publicola zal het uwe zijn.’</p>
<p>‘Leugen, bedrog! Spreek, zoo luid niet. Wat is er, Lokker?’</p>
<p>‘Berg uw pistool; ik vertrouw u geen speldepunt.’</p>
<p>‘Doe uwen hond zwijgen en trek uwe piek in.’</p>
<p>De adjudant stak het wapen in den holster terug; de Duivel trok de piek in; de hond zweeg.</p>
<p>‘Wat gij daar zegt, is, ik herhaal het, bedrog!’ hervatte Thierry. ‘Waarop zou die vervolging gegrond zijn?’</p>
<p>‘Op hetgeen er nu andermaal is voorgevallen in de kamer van den generaal Verrières, op den dag dat gij de tijding van zijnen dood ontvingt.’</p>
<p>‘Wat wilt gij zeggen?’</p>
<p>‘Gij hebt geen tijd om lang te veinzen, Huibert.
<pb n="287"/>Overigens, wat gaat het mij aan 't geen daar is voorgevallen, evenmin als 't geen er voorviel in het huis van den pandbeleener, nabij den Bloedberg!’</p>
<p>‘Gij liegt...’</p>
<p>‘Kom, kom! Men heeft gesproken en al de muren hebben in deze tijden ooren.’</p>
<p>‘Ik vrees niets; ik daag mijne vijanden uit; ik zal ze allen verpletteren.’</p>
<p>‘Ja, gij waart machtig; maar niet meer, sedert den dood van uwen generaal,’ zegde Lokker kalm.</p>
<p>‘Die zal opstaan om mij te verdedigen.’</p>
<p>‘Hij zal zich die moeite niet geven,’ en Lokker drukte den voet sterker op het lijk.</p>
<p>‘Ik tart alles; ik heb aan dat bijgeloovigeschuim van Antwerpen doen zien, wie ik ben, en hoe ik zijn zoogezegd heiligdom eerbiedig. Dat is een begin. Wee, de anderen!’</p>
<p>‘Ik begrijp wie gij bedoelt; maar men zal u den tijd niet laten, Huibert.’</p>
<p>‘Wie heeft dan gesproken? Is het Doche?’</p>
<p>‘Doche is, een uur geleden, in hechtenis genomen.’</p>
<p>Die leugen werd stout vooruit gezet en ontroerde Thierry diep.</p>
<p>‘Is Doche aangehouden?’</p>
<p>‘Ja, en hij heeft bekend dat gij het waart, die het huis van Meester Link hebt willen doen plunderen, en ik weet, ik, dat zulks waar is.’</p>
<p>‘Gij zult die laffe beschuldiging met den dood bekoopen!’</p>
<pb n="288"/>
<p>‘Uw pistoolschot zal de patrouille van kapitein Cordonnet langs dezen kant lokken; zij nadert, ik weet het, en kapitein Cordonnet is geen uwer vrienden.’</p>
<p>‘Lokker, ik wil als goede vriend met u spreken,’ zegde <hi rend="i">citoyen</hi> Thierry nu fluisterend en zich langs den nek van het paard neêrbukkende;’ zeg mij, is er inderdaad gevaar?’</p>
<p>‘Zoo waar ik leef. Voort, voort! men zit u op de hielen.’</p>
<p>En voort rende het paard, en zijn hoefslag weêrklonk eenige oogenblikken door de ledige en doodsche straten.</p>
<p>De Duivel haalde vrijer adem; hij had den zoon van den klokkenist gewaarschuwd, om zich zelven uit den moeilijken toestand waarin hij zich bevond, te redden. Hoe zou hij zich anders van dien lastigen gast ontslagen hebben?</p>
<p>Lokker nam den zak andermaal op en bereikte welhaast den trap, die naar zijne armoedige kamer geleidde. Beneden sloot hij den hond in zijn hok op, sleepte daarna zijne vracht naar boven, opende de deur der kamer, en bons! daar viel de grauwe zak in het midden van het vertrek.</p>
<p>Nu sloeg de Duivel vuur en de steen schoot gloeiende sprankels in de duisternis; hij blies den tondel aan, ontstak licht in zijne lantaarn, hechtte deze laatste aan eene touw en weldra hing het licht aan den zwarten zolder te bengelen.</p>
<p>De Duivel luisterde of alles rustig was. Beneden hoorde hij geritsel en gedruisch: 't was de hond, die aan de deur van zijn hok krabde en huilde.</p>
<pb n="289"/>
<p>In de Schelde meende hij eenen riemslag te hooren; Lokker opende behoedzaam het venster en stak het hoofd buiten: de rivier was doodstil en wat hij gehoord had, was enkel de golfslag tegen den muur.</p>
<p>In de kamer der zinnelooze moeder meende Lokker te hooren fluisteren; hij legde het oor tegen de deur: 't was enkel de zware ademhaling der oude.</p>
<p>Waarom hoorde Lokker dezen avond geruchten, die hij anders niet in aanmerking nam? Alles sliep, alles was rustig; alles begunstigde zijn ontwerp.</p>
<p>Nog en oogenblik beschouwde de Duivel, met een helschen spotlach, het verwrongen gelaat van den kleinen dwingeland, die zelfs zijne wenkbrauwen niet meer kon fronsen.........................</p>
<p>Twee minuten later weêrklonk buiten het venster een doffe schok: het lijk van Verrières, met een zwaren steen aan den hals, viel op een der puntig afgebrokkelde palen in de rivier, bleef er eene poos op hangen, en toen de kleêren afscheurden, viel het met eenen bons, die het water deed klotsen en schuimen, naar beneden.</p>
<p>De vloed sloot zich over den <hi rend="i">Bult</hi> en zijne lauweren, en het water stroomde weêr even kalm als te voren langs den ouden muur....</p>
<p>‘Goeden nacht!’ spotte de Duivel.</p>
<p>Lokker zag nog eens rond, deed het venster dicht, luisterde een oogenblik met ingehouden adem en mompelde, terwijl zijne kleine scherpe oogen fonkelden:</p>
<p>‘Afgedaan.’</p>
<pb n="290"/>
<p>Dan klopte hij zijne pijp uit, stopte ze en ging rookend voor het venster staan gelijk iemand die dichterlijke bespiegelingen maakt op den doodschen winternacht.</p>
<p>Tegenover lag de Vlaamsche wal, slechts door eene donkere streep zichtbaar; links van hem, teekende zich in de schemering, het mastwerk af van het Fransche eskader, dat de Schelde andermaal geopend had; rechts zag men niets dan een effen watervlak.</p>
<p>Geen levend wezen had iets gezien, iets gehoord, ten zij misschien de nachtvogels, die soms langs het venster scheerden.</p>
</div>
<div type="chapter">
<pb n="291"/>
<head rend="h3">XV.</head>
<p><hi rend="b">M</hi>ijnheer Dalk had <hi rend="i">Berkenhof</hi> verlaten, omdat hij zich daar in 't geheel niet meer veilig waande, en zijn huis, nabij de Meir gelegen, betrokken.</p>
<p>Langs de straat bleef de woning echter gedurig gesloten, alsof ze onbewoond was.</p>
<p>De ijzeren spijlen voor het venster, de zware, met nagelkoppen beslagen poort, schenen wel in staat om een eersten aanval af te wachten, en in dit geval konden de bewoners zich nog gemakkelijk langs den tuin verwijderen, en in eene steeg eenen uitweg zoeken.</p>
<p>De echtgenooten Dalk leefden daar zoo rustig als de tijdsomstandigheden dit toelieten.</p>
<p>Aan uitrijden viel niet te denken, want de paarden van Mijnheer Dalk waren door het Fransche leger opgeëischt, en ook, men wilde het liefst allen uiterlijken praal vermijden, en nederig en vergeten te voet gaan gelijk de armste <hi rend="i">citoyen.</hi></p>
<pb n="292"/>
<p>Bezoeken werden er weinig of geene afgelegd; feesten werden er niet gegeven en werden de kroonkandelaars in de zalen - naar Wattau's wijze beschilderd - dezen winter nog niet ontstoken, ook in de straten werd tijdens de sneeuw den grond bedekte, de bellenklank van geene enkele narresleê gehoord.</p>
<p>De edelen verborgen niet alleen hunnen rang, hunnen rijkdom, hunne weelde; maar ook hunne trotschheid, hunne laatdunkendheid jegens den minderen man, en naderden nu vriendschappelijk het <hi rend="i">plebs</hi>, dat vroeger niet dan met gebogen hoofd en nog slechts op zekeren afstand voor hen verschijnen kon.</p>
<p>Van dezulken waren de Dalk's niet, wij hebben het reeds gezien; maar niettemin beefden zij, even als die welke eene zware rekening met het volk te vereffenen hadden, voor de gebeurtenissen en waren zij niet verzekerd dat zij wel genade bij het woelige gemeen zouden vinden.</p>
<p>De goeden zouden het boeten met de kwaden! had men meer dan eens gezegd.</p>
<p>Lodewijk XVI was den 21 Januari onder het revolutionaire slachtmes gevallen.</p>
<p>Eene bange siddering liep door Europa; de tronen waggelden, de adelijke familiën verbleekten; ieder eerlijk hart beefde.</p>
<p>Men vreesde te recht, dat de republiek nu volop den weg van het bloedig geweld zou inslaan.</p>
<p>In de Belgische provinciën ging er een algemeene, doch door den schrik versmachte, kreet van ontzetting
<pb n="293"/>op, en men zag de hulp van Engeland, den terugkeer der Oostenrijkers, als eene verlossing te gemoet.</p>
<p>De bijzonderheden over den moord, op Lodewijk XVI gepleegd, waren in Antwerpen, weinige dagen na de halsrechting, in al de standen bekend, zelfs bij de straatbengels.</p>
<p>Geen wonder dan ook, dat dit nieuws den wilden Krelis in het hoofd speelde.</p>
<p>Aan het hoofd van eene gansche bende jongens, sommige met rood papieren mutsen op het hoofd, allen gehavend en verwaarloosd, trok hij de straat in, waar het huis van Mijnheer Dalk gelegen was.</p>
<p>Eene braadpan verving de trommel; de stok, den sabel of het geweer; men marcheerde op de maat van den slag op de pan en op het kommando van rossen Krelis, die altijd de eerste plaats wist in te nemen, enkel omdat hij de sterkste was. Nu, dat is de geschiedenis van alle dwingelanden!</p>
<p>Toen de slag begon, werden de stokken neêrgelegd en men wrong goede, stevige en duchtige sneeuwkogels, en ze vlogen rechts en links, zoo dicht als een hagelslag.</p>
<p>De kleine vechters juichten, huilden, lachten en jammerden naar gelang hun schot; hij, die getroffen had, was gelukkig; hij, die getroffen werd, begon te weenen en trok zich naar de achterhoede terug.</p>
<p>De voorbijganger werd voorzeker niet gespaard en de twee legers versmolten zich niet zelden om eenen derde aan te vallen, die zich tusschen de twee vuren durfde wagen.</p>
<pb n="294"/>
<p>De deuren der huizen waren met witte sterren beplakt, even als de hoeden en schouders der voorbijgangers.</p>
<p>Toen Krelis halt kommandeerde, hield men op met vuren en men riep <hi rend="i">leve de Republiek!</hi> zonder te weten, waarom en tegen wien men gevochten had - 't geen overigens de geschiedenis van al de vechters is!</p>
<p>‘Nu gaan wij eenen koning maken,’ zegde Krelis, ‘om hem daarna te <hi rend="i">vergieljotineren</hi>, precies gelijk men met den koning van Parijs heeft gedaan!’</p>
<p>‘Ja, ja!’ was aller antwoord, en de kleine kabouters, wier handen en neuzen rood-blauw van koude waren, begonnen eenen sneeuwbal te rollen, die spoedig zoo groot was, dat twee of drie knapen hunne krachten moesten inspannen, om hem voort te stuwen.</p>
<p>Een tweede klomp werd er op gelicht - dat was het lijf des konings; een derde - dat was het hoofd; een ijsklomp met twee lange ijskegels - was de kroon; een stok - was de scepter.</p>
<p>Krelis, met al het talent van den straatjongen, die in Antwerpen schilder of beeldhouwer droomt te zijn, teekende hem mond, oogen en neus in het hoofd.</p>
<p>Voor neus nam hij een stuk dakpan, voor de oogen twee pijpenkoppen, aan den kant van den steel in het hoofd gestoken; voor den mond nam hij een stuk daklei; voor de ooren bracht men hem twee oude schoenzolen aan, die den Sire van sneeuw, als twee ezels-ooren boven de kroon uitstaken.</p>
<p>Het werk was volledig; het was, volgens ieders
<pb n="295"/>verklaring de schoonste sneeuwkoning dien men maken kon, en het kleine gepeupel was zoo fier op den vorst, dat het zijnen afgod met lijf en ziel zou hebben verdedigd.</p>
<p>Men jubelde voor den koning; men danste rondom hem. Voorwaar! dat scheen een gelukkige koning te zijn, over wien zijne onderdanen nu eens recht tevreden waren, en voor wien zij ook een wezenlijken eerbied koesterden!</p>
<p>Maar alles, zelfs een koning, verveelt het kindervolk op den duur, en toen een der bengels den vorst met eenen sneeuwbal den neus had afgesmeten, was de eerbied voor hem, helaas! ook verdwenen.</p>
<p>Krelis sloeg zijnen scepter neêr en wierp de glinsterende kroon aan stukken. De arme koning, de afgod van zoo even, werd gekwetst, mishandeld en eindelijk ter dood veroordeeld en het hoofd afgeslagen.</p>
<p>Het kleine gepeupel sprong op den sneeuwkoning, wierp zijne ledematen neêr, vertrapte en verstrooide ze en maakte van zijnen neus, zijne ooren en oogen wapens, om elkander te bevechten.</p>
<p>De neus van Sire, wij willen zeggen, het stuk dakpan, vloog in een der vensters van Mijnheer Dalk en dat maakte daar een zoo klingelend muziek dat het de vreedzame bewoners binnen verontrustte, maar ook de kleine bengels, als een troep verschrikte musschen, eenige stappen deed retireeren.</p>
<p>De oude knecht, die reeds vroeger door den <hi rend="i">kijkuit</hi> had gezien, wat soort van republikeinen zich in de straat bewogen, kon nu zijne gramschap niet langer meer bedwingen.</p>
<pb n="296"/>
<p>Met eenen bezem gewapend, verscheen hij in de geopende deur en dreigde met stok, vuist en stem het kleine goedje, dat op twintig passen van de deur hem spottend en dansend stond uit te dagen.</p>
<p>Nu werd er een eersten sneeuwkogel op den ouden man afgeschoten, dan een tweede, een derde - eene gansche hageljacht.</p>
<p>Terwijl de knecht zich tegen de bende verweerde, had er binnen's huis een vreedzamer tooneel plaats.</p>
<p>Mijnheer Dalk had <hi rend="i">Berkenhof</hi> verlaten, en zooals wij gezien hebben, zijn huis in de stad betrokken, waar Juffer Link nu meer dan ooit, de oude lui kwam gezelschap houden, en leven en vroolijkheid aan den kinderloozen haard verspreiden.</p>
<p>Juist den dag, van welken wij hooger spraken, had Blond-Marieke bij Mijnheer Dalk doorgebracht en nadat men de ijselijke bijzonderheden over den dood van Louis Capet, alsmede zijn testament in <hi rend="i">Hanske</hi> gelezen had, hetgeen eene droevige stemming tusschen de drie personen deed ontstaan, had Mijnheer Dalk eene schaakpartij aan Juffer Link voorgesteld, die zulks, met toelating van Mevrouw, had aangenomen.</p>
<p>Het licht was vroeg ontstoken; het vuur verspreidde eene zachte warmte. Mijnheer Dalk zat in zijnen groenen kamerrok en de lange pijp op de tafel latende rusten, op het schaakbord te staren, in zijnen geest worstelend met zijne leerlinge, die hem op ieder oogenblik met schaak-mat bedreigde.</p>
<p>Hoe ingetogen het spel ook wezen mocht, toch was
<pb n="297"/>de vroolijke luim van Blond-Marieke niet gebreideld, en zij wist herhaalde malen, door dit of dat woord, of door eenen uitdagenden lach, Mevrouw van haar boek te doen opzien en den ouden heer, in zijne ingewikkelde ontwerpen te storen.</p>
<p>Herhaalde malen had zij onder het spel, zinspelingen op de tijdsomstandigheden gemaakt; maar zij brachten telkens eene wolk op het wezen van den ouden edelman, en van dat oogenblik had zij deze vermeden.</p>
<p>‘Schaak-mat,’ riep zij juichend, toen een zeer ongewoon gedruisch, zich buiten in de straat, opdeed en dat nog vergroot werd door het rinkelen van een paar glasruiten en het onstuimig toeslaan van de deur.</p>
<p>De drie personen zagen verschrikt op; Mevrouw werd bleek en Mijnheer Dalk richtte zich snel naar de deur, om te weten wat zulks beteekende.</p>
<p>In de geopende deur stond de oude knecht, die, met eene ontroerde stem, zegde:</p>
<p>‘Een vreemde kerel, Mijnheer, is in het huis gedrongen....’</p>
<p>Mijnheer Dalk trad in den gang en vond daar inderdaad eenen persoon, die, met de twee armen uitgestrekt, tegen de deur leunde en scheen te luisteren naar hetgeen er buiten voorviel.</p>
<p>‘Ze zoeken mij!’ zegde hij met eene bevende stem: ‘ze zullen mij vermoorden....’</p>
<p>‘Wie, wie?’ vroeg de huisheer.</p>
<p>De vreemdeling antwoordde niet; men hoorde niets dan het hijgen van zijnen adem.</p>
<pb n="298"/>
<p>Gewis had die persoon door een zeer snellen loop zich aan zijne vervolgers onttrokken, en terwijl de knecht in de opene deur zich tegen de bende van Krelis verzette, was hij, achter hem door, binnen geslopen.</p>
<p>Men hoorde manstemmen in de straat; het scheen het kommando van eenen officier te zijn.</p>
<p>De patrouille was het spoor bijster geworden, want de stemmen verwijderden zich allengs.</p>
<p>Toen de indringer zich omkeerde bescheen hem het licht, dat de oude knecht uit de keuken had gehaald.</p>
<p>Het was een jonge man, met doodbleek en mager gelaat, verwarde haren, eene havelooze verscheurde kleeding.</p>
<p>Een oogenblik staarde hij Mijnheer Dalk met verglaasde oogen aan, en zakte toen bewusteloos op den grond.</p>
<p>De oude edelman schoot toe, de knecht volgde de beweging zijns meesters en men bracht den vluchteling in een kabinet, naast de groote deur, waar men hem op eene rustbank neêrzette.</p>
<p>‘Mijnheer, Mijnheer!’ riep de oude knecht. ‘'t Is de verrader weêr van <hi rend="i">Berkenhof.</hi> 't Is zoo zeker als tweemaal twee is vier.’</p>
<p>Mijnheer Dalk verschrikte en herkende inderdaad <hi rend="i">citoyen</hi> Thierry; doch hij scheen den bediende geen deelgenoot in het aan dezen nog onbekende geheim te willen maken, want zijn antwoord luidde:</p>
<p>‘Gij vergist u, Jan!’</p>
<p>‘Neen, neen, Mijnheer; ik zou hem onder duizenden herkennen. Zoo zeker als....’</p>
<pb n="299"/>
<p>‘Ga heen, Jan, en zwijg stipt over het gebeurde!’ liet er de meester op volgen, en die woorden waren op eenen toon gesproken, welke geenen tegenstand duldde.</p>
<p>Ook Mijnheer Dalk ging heen om zijne vrouw en Juffer Link van het gebeurde te onderrichten. Mevrouw kreeg het op de zenuwen, en terwijl haar echtgenoot haar de noodige hulp verschafte, ging Blond-Marieke alleen naar het kabinet.</p>
<p>‘Vrees niets,’ had zij gezegd, ‘en laat mij een oogenblik met dien man alleen.’</p>
<p><hi rend="i">Citoyen</hi> Thierry voelde eene zachte en weldoende hand, welke zijn voorhoofd met koud water waschte, en toen hij de oogen opende zag hij een vrouwelijk wezen, dat zich over hem heen boog: hij herkende Blond-Marieke.</p>
<p>Er tintelde een vinnig rood op zijn aangezicht.</p>
<p>‘Waar ben ik?’ mompelde hij.</p>
<p>‘In behouden handen, Huibert,’ fluisterde Juffer Link; ‘in het huis van Mijnheer Dalk.’</p>
<p><hi rend="i">Citoyen</hi> Thierry gevoelde op dat oogenblik iets dat sedert vele jaren in zijn hart niet was opgeweld. In het huis van Mijnheer Dalk en verzorgd door de hand van haar, welke hij op eene eerlooze wijze had belaagd en vervolgd!.... Hij sloot beschaamd de oogen, bij de vluchtige vergelijking welke in zijnen geest opsteeg.</p>
<p>Een licht gedruisch deed zich in de straat hooren.</p>
<p>‘Daar zijn ze weêr!’ riep de jonge man en rees verschrikt overeind. ‘Zij willen mij dooden....’</p>
<p>‘Ik weet dat men u vervolgt.’</p>
<pb n="300"/>
<p>‘Ja, ze hebben mij aangeklaagd en de krijgsraad zal mij veroordeelen. Cordonnet zit mij onverbiddelijk op de hielen; stil, berg het licht.’</p>
<p>Juffer Link zette het licht in eenen hoek der kamer. Het gedruisch verdween; de straat was andermaal rustig.</p>
<p>‘Kunt gij mij niet verbergen, niet doen ontsnappen?’ hervatte de vluchteling.</p>
<p>‘Er is geen gevaar voor het oogenblik, Huibert!’ maar het meisje rilde van angst toen zij die woorden uitsprak.</p>
<p>‘Maar gij zult mij toch niet overleveren?’ stamelde de lafaard, want hij begreep dat hij in de handen gevallen was van diegenen, welke hij zwaar beleedigd had.</p>
<p>‘Neen, neen!’</p>
<p>‘Bij al wat u heilig is?’</p>
<p>‘Ik beloof het u.’</p>
<p>Wat had Blond-Marieke, op dat oogenblik, den ellendige wreed kunnen martelen!</p>
<p>‘Ik heb geenen haat tegen u, Huibert!’ zegde zij integendeel met eene zoete stem.</p>
<p>‘Ik heb zooveel geleden,’ morde de ongelukkige. ‘Sedert dagen lang word ik als een wild dier vervolgd. Ik heb mij in alle schuilhoeken verborgen, honger, dorst en koude onderstaan; en diegenen welke zich mijne vrienden noemden, zijn de eersten geweest om mij den steen toe te werpen. Van dezen zolder vluchtte ik naar genen, waar mij soms het genade-brood werd toegestoken. Ik heb nachten in de open lucht en in de sneeuw doorgebracht, hier met smeekende woorden, daar met geld moetende beletten, dat ik verkocht en geleverd werd.’</p>
<pb n="301"/>
<p>Blond-Marieke weende.</p>
<p>‘Ik durfde geene schuilplaats vragen bij mijnen vader, en eindelijk van den hooischelft verjaagd, waar ik twee nachten koude en honger leed, heb ik mij in de opene straat moeten wagen.’</p>
<p>De rampzalige zweeg een oogenblik; dan sprak hij voort:</p>
<p>‘Mijn signalement is alom rond gezonden, en er is geen middel om uit de stadspoorten te geraken. Indien ik in de handen der soldaten val, zal men mij dooden, zooals men Publicola heeft gedood....’</p>
<p>Geen enkel verwijt kwam over Marieke's lippen; enkel zegde zij met eene snikkende stem:</p>
<p>‘Gij hebt uwen armen vader wreed doen lijden, Huibert.’</p>
<p>‘Ja, ik beken mijn ongelijk; ik wil mijn leven beteren, indien ik den kogel ontkomen mag. Zeg aan mijnen vader, dat ik hem vergiffenis vraag voor alles wat ik hem heb toegebracht.... En ook u....’</p>
<p>Doch Juffer Link wendde zich snel om; zij wilde de volgende woorden onderbreken en zelfs beletten; want zij had een voorgevoel van 't geen Huibert zeggen wilde.</p>
<p>Waren die verklaringen oprecht? De schrik dwingt den lafaard zooveel beloften af, en <hi rend="i">citoyen</hi> Thierry was zóó laf!</p>
<p>Doch de trotschheid van voor eenige dagen, was gebroken; de stoutmoedigheid van den man uit het vervallen huis was voorbij en de adjudant van den machtigen Verrières wist, dat hem voortaan de steun van dien schrik-aanjager ontbrak.</p>
<pb n="302"/>
<p>Juffer Link, goed en kinderlijk van hart, geloofde den dwaler op zijn woord.</p>
<p>‘Ik zal uwen vader, want hij weet onder welken naam gij u hier verbergt....’</p>
<p>Huibert knikte.</p>
<p>‘....die goede woorden overbrengen; verlaat de stad, Huibert; er is voor u hier niets meer te hopen, dan schande en straf. Ga elders waar men u niet kent; wordt door het werk weêr eerlijk man, indien gij dit mocht vergeten hebben....’</p>
<p>Goed kind! het dacht zelfs aan het eerloos gedrag niet meer, dat hij eens jegens haar getoond had!</p>
<p>De jonge man zat op de rustbank, het hoofd in de twee handen geleund; hij scheen nu wat bedaarder te zijn, en zich ten eenemale in de hoede der speelgenoote zijner jeugd te vertrouwen.</p>
<p>Juffer Link had zich een oogenblik verwijderd en keerde met wijn, brood en vleesch in het kabinet terug.</p>
<p>De vluchteling verslond het een en ander, zonder een woord te spreken.</p>
<p>Nu ook trad de oude edelman binnen: hij bleef in het met den knecht aangenomen stelsel volharden, dat is - hij hield zich alsof hij den vluchteling niet kende.</p>
<p>En echter had hij, toen Blond-Marieke de mondbehoeften was komen halen, eenige woorden gesproken en bewezen dat hij meer herinneringen, dan wel die van <hi rend="i">Berkenhof</hi>, van den vervolgde had bewaard.</p>
<p>‘Ik dacht altijd,’ zegde Mijnheer Dalk, ‘toen ik dien man voor het eerst op <hi rend="i">Berkenhof</hi> zag, dat zijn gelaat mij
<pb n="303"/>niet vreemd was. Nu nog trof mij dat wezen. Marieke,’ ging hij fluisterend voort, ‘die <hi rend="i">citoyen</hi> Thierry gelijkt als twee druppelen water op den zoon van den klokkenist, die....’</p>
<p>Het meisje werd bleek als eene doode; zij had beloofd dat geheim niet kenbaar te maken en wendde zich snel om.</p>
<p>Mijnheer Dalk zag die beweging en ontleedde ze bliksemsnel in zijnen geest.</p>
<p>‘De aanwezigheid van dien geheimzinnigen man doet mij huiveren,’ voegde Mijnheer Dalk er bij. ‘Huibert Davits is mij altijd voorgekomen, als iemand die tot de lafste daden in staat is. Neen, neen! ik gevoel mij niet meer veilig in mijn huis, sedert het door den voetstap van dien man betreden werd.... Ja, ik begrijp nu veel, zeer veel van 't geen er op <hi rend="i">Berkenhof</hi> voorviel.’</p>
<p>Mijnheer Dalk was hevig ontroerd en eerst toen hij eenigszins bedaard was, trad hij het kabinet binnen, waar de vluchteling zich bevond en waar hij dacht, het meisje niet langer met den zoon van den klokkenist alleen te kunnen laten.</p>
<p>‘Ik vraag niet, wien ik gastvrijheid verleende,’ zegde Mijnheer Dalk tot den <hi rend="i">citoyen.</hi> ‘Ik wil niet weten waarom gij vervolgd wordt; ik eerbiedig uw geheim. Gij schijnt ongelukkig te zijn en ik heb deernis met u. Ik verlang geene de minste erkentenis voor het bewezene, al zou zulks mij dan ook persoonlijk in gevaar hebben gebracht. Vergeet, zoo haast de deur achter u is toegevallen, dit huis en al wie gij er ontmoet hebt.’</p>
<p>De jongeling mompelde iets tusschen de tanden, zonder de oogen op te lichten.</p>
<pb n="304"/>
<p>‘Wat kan ik verder voor u doen?’</p>
<p>‘Mij, onder deze of gene vermomming, de stad doen verlaten.’</p>
<p>‘Dat is misschien moeilijk, doch de nacht brengt raad;’ en zich tot den knecht wendende vroeg hij dezen in het Vlaamsch, of hij geen middel wist, om den vluchteling in vrijheid te brengen.</p>
<p>Maar Jan trok een bedenkelijk gezicht; hij was reeds eens met dien kerel in betrekking geweest, wat zijn heer ook beweerde, en de uitslag was zóódanig, dat hij geen tweede maal zich daaraan wenschte te wagen.</p>
<p>Mijnheer Dalk verstond volkomen de uitdrukking, welke Jan aan zijn gelaat gaf, en zegde eenigszins misnoegd:</p>
<p>‘Welnu, dan zal ik zelf de kans wagen!’ en toch stiet het hem tegen de borst hulp te verleenen aan iemand, die de zaak der koningsmoorders diende: die moord was een gruwel in zijne oogen en, kon hij het voorgaande leven van Huibert Davits vergeten, dàt gevoel toch kon hij schier niet versmachten.</p>
<p>Het ontwerp van Mijnheer Dalk moest echter niet worden uitgevoerd.</p>
<p>De patrouille, welke den vluchteling op de hielen had gezeten en zijn spoor bijster was geworden, stiet, verder op in de straat, op de bende van Krelis.</p>
<p>Kapitein Cordonnet, die zich aan het hoofd der soldaten bevond, herkende den straatbengel, ten gevolge der diensten welke hij hem reeds bewezen had.</p>
<p>De taal van den knaap niet verstaande, bevond hij
<pb n="305"/>zich in de onmogelijkheid met den scherpzichtigen straatslijter een gesprek aan te knoopen.</p>
<p>Gelukkig had hij Djik, den Duinkerker zeeman, bij zich en deze had het oude Vlaamsch nooit verleerd.</p>
<p>Djik wenkte Krelis.</p>
<p>‘Zijt gij hier reeds lang in de straat?’ vroeg hij.</p>
<p>‘O ja, wel een uur. Wij hebben reeds soldaat gespeeld, eenen koning gemaakt en hem ook reeds den kop afgeslagen.’</p>
<p>‘Gij zijt behendiger dan de groote republiek. Die toch had langer werk met iets dergelijks.... Hebt gij hier niet een man gezien, die de vlucht scheen te willen nemen?’</p>
<p>‘Een man.... vluchten?.... Neen.’</p>
<p>‘Hij kwam van dien kant, en kan niet anders dan langs hier de straat verlaten hebben.’</p>
<p>‘Een man.... ja, toch.... Ik heb een man gezien, die ginds langs de huizen schoof. Ik dacht dat hij bang was voor onze sneeuwkogels.’</p>
<p>‘Heeft hij de straat verlaten?’</p>
<p>‘Neen, dien ik gezien heb, is bij Mijnheer Dalk binnen geloopen. Daar, het derde huis, met die koetspoort.’</p>
<p>‘Zijt gij er zeker van?’</p>
<p>‘Zoo zeker als wij onzen sneeuwkoning <hi rend="i">vergieljotineerd</hi> hebben.’</p>
<p>Djik bracht die woorden van Krelis aan den kapitein over.</p>
<p>‘Kent gij dat huis?’ vroeg Djik andermaal, het huis van Mijnheer Dalk aanwijzende.</p>
<p>‘Heel zeker.’</p>
<pb n="306"/>
<p>‘Is er een uitgang bezijden of langs achter?’</p>
<p>‘Achter het huis is een tuin, waarin des zomers lekkere abrikozen en perzikken groeien, en aan dien tuin is eene kleine poort, die in de achterstraat uitkomt.’</p>
<p>‘Zijt gij er zeker van?’</p>
<p>‘Meer dan tienmaal,’ zegde de rosse, ‘heeft Mijnheer Dalk mij langs daar binnen gelaten, om in zijn schoonen hof bloemen te plukken, wanneer het Mariabeeld op den hoek der straat moest versierd worden.’</p>
<p>En Krelis zou nog eene gansche reeks bewijzen van dien aard hebben aangehaald, om te doen zien dat hij in bekend water zeilde, indien Djik de moeite gedaan had naar hem te luisteren.</p>
<p>Vier man, met Djik aan het hoofd, scheidden zich van de patrouille, en Krelis, fier en benijd door de jongens, die op behoorlijken afstand moesten blijven, ging naast Djik als wegwijzer.</p>
<p>Kapitein Cordonnet plaatste zijne manschappen voor de groote poort van het huis van Mijnheer Dalk, en schelde juist op het oogenblik, dat de oude edelman verklaarde, eenen stap ter bevrijding van <hi rend="i">citoyen</hi> Thierry te willen wagen.</p>
<p>De kolf van een geweer bonste op de poort: <hi rend="i">au nom de la république!</hi> weêrklonk het dreigend, en een tweede trek aan de bel, kenmerkte het ongeduld van dengene die wenschte binnen gelaten te worden.</p>
<p>De deur werd langzaam door den knecht geopend, die, bevend en knieknikkend, de Fransche soldaten voor de deur zijns meesters zag staan.</p>
<pb n="307"/>
<p>Juffer Link, die op den dorpel van de deur des kabinets stond, herkende den kapitein en snel nadertredend, zegde zij:</p>
<p>‘Wien gij zoekt, Marc, is er niet meer.’</p>
<p>Cordonnet aarzelde.</p>
<p>‘Ik verzeker het u bij al wat mij heilig is.’</p>
<p>De zoete, gemeenzame toon, waarop Juffer Link gesproken had, en vooral de hem toegevoegde voornaam zegden zooveel voor den kapitein!</p>
<p>Het was de <hi rend="i">citoyenne</hi> Link niet, welke hem door die woorden, onrechtstreeksch, verzocht heen te gaan, het was eene vriendin, welke hem smeekte het huis van Mijnheer Dalk te eerbiedigen en dit, bij zijne republikeinen niet te doen verdenken.</p>
<p>Cordonnet alleen trad binnen. Een enkel onbepaald woord, bij zijn terugkeeren, deed wel verstaan dat de vogel gevlogen, doch waarschijnlijk in de klem van Djik gevallen was.</p>
<p>De soldaten lachten tusschen hunne lange knevels. Velen van hen bewonderden den vluggen kerel, en inderdaad men was nog zoo zeker niet, dat de <hi rend="i">citoyen</hi> overgeleverd werd, al viel hij in de handen eener patrouille - ten minste, als een ander officier dan Cordonnet er het bevel over voerde.</p>
<p>En zelfs de hoogere overheid zou er zich niet erg om bekommerd hebben, indien de kapitein, schier uit eigen beweging, met zooveel kracht niet was te werk gegaan. De hoogere overheid had, in die ordelooze dagen, wel belangrijker dingen aan het hoofd,
<pb n="308"/>dan ziet met eenen <hi rend="i">trainard</hi>, met een enkelen dief en plunderaar, bezig te houden!</p>
<p>In de aangrenzende straat ontmoetten Cordonnet en Djik elkander; ook deze kwam met ledige handen terug.</p>
<p>Ja, 't was wel langs de kleine poort dat de vluchteling ontsnapt was: de sneeuw droeg de versche indrukken zijner voetstappen.</p>
<p>‘Stil, stil!’ fluisterde Cordonnet;’ breng dat huis niet in verdenking. Er is mij daar een engel verschenen, die mij mijne bescherming over die woning heeft gevraagd.’</p>
<p>Met gebogen hoofd trad de kapitein aan de spits der soldaten voort: het tooneel in het huis van Dalk had een zonderlingen indruk op hem te weeg gebracht.</p>
<p>Waarom toch stelde Blond-Marieke belang in den vluchteling? Was het enkel uit menschlievendheid, der vrouw zoo eigen? Ofwel deed zij zulks voor het huis en de familie Dalk?....</p>
<p>Ongetwijfeld was het dit laatste.</p>
<p>Er was overigens een woord uitgesproken, een nietig woordje, dat den jongen man buitengewoon onthutst had. Wat één enkel woord toch soms invloed heeft op het bestaan van een mensch!</p>
<p>‘Marc, heeft zij gezegd; Marc...., zoo droomde de kapitein. ‘Marc.... Dat ook zegde mijne moeder en dat woord is mij altijd dierbaar gebleven.... Allen, die mij waarlijk lief hadden, noemden mij zóó.... Toch moet ik mijnen plicht doen, en de hand op dien schurk leggen.... Marc, zegde zij, Marc....’</p>
</div>
<div type="chapter">
<pb n="309"/>
<head rend="h3">XVI.</head>
<p><hi rend="b">C</hi><hi rend="i">itoyen</hi> Thierry vluchtte straat in, straat uit. Hij kende iedere wijk, schier ieder huis en vele uitgangen, welke een geheim waren voor zijne vervolgers.</p>
<p>En echter achtte hij zich nergens veilig en als door de wroeging voortgezweept, kwam hij eindelijk aan de kleine deur van den toren Onzer-Lieve-Vrouwe, welke deur nog open stond.</p>
<p>Het was avond geworden.</p>
<p>Wat geest zweepte hem naar de plaats, welke hij immer in zijn later leven had gehaat? Was het omdat hij eene laatste hoop stelde in zijnen vader, hoe wreed ook miskend? Ofwel was het die zelfde geheimzinnige neiging, welke den misdadiger naar de plaats drijft, waar hij zich schuldig maakte jegens God en de menschen? Ofwel was het enkel toeval, welke hem die geopende deur deed binnen snappen?</p>
<p><hi rend="i">Citoyen</hi> Thierry snelde schier buiten adem den kronkelenden trap op. Donker als eene koolmijn was die
<pb n="310"/>trap. Dof klonk de voetstap van den vluchteling door den toren. Nu eens stond hij stil om adem te scheppen, dan weêr ijlde hij hooger.</p>
<p>Uitgeput bleef de zoon van den klokkenist aan de eerste galerij staan; hij kon schier niet meer verder; een nevel overdekte als het ware zijne oogen.</p>
<p>Dwars door dien nevel heen, zag hij de stad, alsof hij over besneeuwde bergen heen zag, op welke hier en daar een lichtje pinkte.</p>
<p>De maan was opgestegen, en gaf aan die bergen en dalen een fantastisch aanzien.</p>
<p>De toren zelve was, in zijne ornementen, uitstekken, kronkels en lijnen met wit dons omzet, en de pijlers en bogen hadden den vorm van menschelijke wezens, aan welke hier en daar het maanlicht oogen en beweging gaf.</p>
<p>De wind die door de bogen suisde en bromde; de vogel die er door heen scheerde, of in een der duizende verborgen hoeken kraste of zuchtte; het mysterieus en onbegrepen geritsel en gekraak; het tikken der klok - dat alles waren als de stemmen dezer wezens.</p>
<p><hi rend="i">Citoyen</hi> Thierry zou, in gewone omstandigheden, al die stemmen gekend hebben. Waren het geene herinneringen uit zijne jeugd? Doch op dit oogenblik was alles hem vreemd geworden.</p>
<p>Huibert Davits was ook niet meer in de kinder- en jongelingsjaren; hij had den toren niet beklommen met dat reine gemoed van voorheen; er lag integendeel eene wereld tusschen dan en nu, eene wereld vol haat, misdaad en ook wroeging.</p>
<pb n="311"/>
<p>Tegen een der pijlers geleund, dacht hij wezens van het verledene te zien: Blond-Marieke, dat als kind over de galerijën liep en hem te gemoet snelde; hij hoorde haren voetstap, haren angstkreet, haren schaterlach, en zelfs als hij haar niet zag, meende hij zijnen naam aan zijn oor te hooren fluisteren.</p>
<p>Huibert zag ook zijnen vader door de hooge spitsbogen van den toren binnen treden; hij zag hem weêr uitgaan, zich naêrzetten, gelijk weleer voor het klavier, en nu <hi rend="i">bamden</hi> en <hi rend="i">bimden</hi> de klokken, maar 't waren zoo'n wonderlijke tonen, stemmen zou men zeggen, die nu eens zongen, dan weêr klaagden en kermden; stemmen van op aarde, stemmen van uit den hemel, stemmen van uit de hel....</p>
<p>Nu klingelde er iets in den donkeren hoek voor hem. Was dit wellicht het gestolen geld uit den offerblok? Terzelfder tijd rees op die zelfde plaats een lang wit spook voor zijn oog op, dat zijne bloedende handen vooruitstak. Zou dat de Spaansche zijn, in haar doodsgewaad en met hare afgesnedene vingeren?</p>
<p>‘Terug, terug!’ murmelden de bevende lippen van den zoon; want zijn vader stond recht voor hem, in den hoogen spitsboog, en in Huibert's hart weêrklonk het, als werd het door den vader gezegd: ‘losbandige, dief, grafschender, eerlooze, vrouwenroover, schender van Gods Heiligdom!’</p>
<p>En toen Huibert wilde terug ijlen, zag hij Doche en Pasque, langs den donkeren trap naar boven komen, de gloeiende bajonnet naar hem gericht; maar elk
<pb n="312"/>dezer twee figuren werd de dood - Doche, met den gepluimden hoed, Pasque, met de Jacobijnen-muts op den beenderigen kop.</p>
<p>Huibert verschrikte hevig, wreef zich de oogen, kwam tot bezinning en snelde hooger en hooger, als om die beelden zijner geestverdwaling te ontvluchten.</p>
<p>De ongelukkige bereikte het klavierhuiske; er blonk licht door de kleine groen-achtige ruitjes; maar niets verried iemands aanwezigheid.</p>
<p>Het licht - Huibert wist dit van ouds - moest voortkomen van zijn vader's lantaarn, welk hij 's avonds boven het klavier ophing.</p>
<p>De deur van het houten huiske stond open, en toen Huibert nader kwam, zag hij zijn ouden vader beweegloos voor het klavier zitten, beschenen door den glans van het lantaarnlicht.</p>
<p>In den avond had de klokkenist, wij weten niet voor welke dwaze, republikeinsche plechtigheid, den beiaard gespeeld en een onuitlegbaar gevoel had hem aan zijne plaats gekluisterd.</p>
<p>De schemering was gevallen, de maan was opgekomen; maar Marten Davits dacht er niet meer aan om naar huis te keeren; het was of eene inwendige stem hem zegde: Uw zoon zal hier - hier op deze plaats terug komen!</p>
<p>Plichtig was hij, zeer plichtig zelfs; ijselijk had hij zich aan de samenleving, aan zijnen vader vergrepen; doch het bleef immers zijn zoon, zijn bloed!....</p>
<p>Door het gedruisch dat de vluchteling maakte, lichtte
<pb n="313"/>de oude Davits langzaam het hoofd op, en staarde met groote, glazige oogen op den ongelukkige.</p>
<p>Deze leunde met de linkerhand tegen den deurstijl, en bedekte met de rechter de beide oogen.</p>
<p>Zijn hoofd was ontbloot en de bruine lokken hingen in verwarring naar beneden; zijn kleedsel was verhakkeld en verscheurd, en bleek en ingevallen waren zijne wangen.</p>
<p>‘Huibert, zijt gij het, Huibert?’ zegde de oude vader met bevende stem.</p>
<p>‘Ja, ik ben het!’ was het antwoord.</p>
<p>‘Ik wist dat gij hier zoudt terug komen, Huibert. Waar zijt gij zoo lang geweest, kind?....’ en hadde de zoon die laatste woorden doorgrondt, alsmede den zonderlingen toon, op welken zij gesproken werden, hij zou gewis hebben gesidderd.</p>
<p>‘Men vervolgt mij!’ zegde Huibert, en zijne tanden klapperden van schrik. ‘Men zat mij daar straks dicht op de hielen. Ik zag de deur van den toren geopend, en ik weet niet welke booze geest mij naar boven heeft gedreven.’</p>
<p>De oude man greep de twee handen van zijnen zoon vast, en nokte:</p>
<p>‘Alles is vergeten en vergeven, Huibert!’</p>
<p>‘Stil! hoort gij niets?....’</p>
<p>‘'t Is de wind, die door de bogen huilt.’</p>
<p>‘Neen, neen, ik hoor voetgetrappel.’</p>
<p>‘'t Is het tikken van het uurwerk.’</p>
<p>‘Neen, zeg ik u, neen! het zijn voetstappen. Men vervolgt mij nog altijd.’</p>
<pb n="314"/>
<p>Met eene koortsachtige beweging rukte Huibert zich los en hooger vloog hij, naar de bovenste galerij des torens, zonder te denken dat hij zich daar zeker niet aan de vervolging onttrekken kon.</p>
<p>Nog had hij eene hoop, die namelijk dat het Cordonnet niet zijn zou die hem vervolgde. Wellicht zouden het soldaten, misschien van zijne vrienden zijn, en wat zou hij al niet beloven, om hen met ledige handen te doen vertrekken!</p>
<p>Op het oogenblik echter dat Huibert naar de hoogste galerij vluchtte, verscheen Cordonnet, met den blooten degen in de vuist, aan het houten klavierhuis.</p>
<p>De kapitein had zijne soldaten naar hunne kwartieren gezonden, en keerde eindelijk alleen en onverrichter zake, naar het huis van Link terug. Aan den toren gekomen, viel zijn oog op een driekleurigen sjerp, welke voor de ingangdeur des torens lag.</p>
<p>Er was als het ware eene stem, welke Cordonnet den weg aanwees, dien de vluchteling was ingeslagen. Het denkbeeld had des te meer schijn van waarheid, dewijl men in dien omtrek zijn spoor bijster werd.</p>
<p>Cordonnet aarzelde een oogenblik: immers, hij was alleen en het was donker in den toren; doch juist het denkbeeld, dat hij voor een dergelijk gevaar terug deinsde, dreef hem nu vooruit.</p>
<p>Hier en daar viel het maanlicht, door de spleten van den muur, op den kronkelenden trap; het straalde integendeel mild en helder op de galerijen en dat boezemde den kapitein vertrouwen in.</p>
<pb n="315"/>
<p>Aan het klavierhuis gekomen, gaf Cordonnet zelfs geen aandacht op het gekerm van den ouden klokkenist; want hij zag den vluchteling als eene schim op den trap, naar de hoogere galerij geleidende, verdwijnen.</p>
<p>‘Hooger, hooger!’ riep hij zich zelf toe en ijlde dien trap op.</p>
<p>Huibert had zich aan den engen ingang van den trap kunnen verdedigen; doch de schrik zat hem al te dicht op de hielen. Cordonnet, van zijnen kant, konde terugkeeren, den toren doen bezetten en Thierry als zijnen gevangene beschouwen; doch die koele redeneering hield de wakkere Marc op dat oogenblik niet.</p>
<p>Morgen zou hij waarschijnlijk verwonderd zijn, dat dit denkbeeld bij hem niet was opgekomen.</p>
<p>Op die honderde voeten boven den grond, op die enge ruimte, door eene betrekkelijk lage balustrade omgeven, stonden de twee vijanden tegenover elkander.</p>
<p>De maan verlichtte helder, op dat oogenblik, den toren.</p>
<p>‘Cordonnet!’ kreet Huibert en week achteruit.</p>
<p>‘<hi rend="i">Citoyen</hi> Thierry, geef u over!’ was het antwoord en Cordonnet deed een stap nader.</p>
<p>In den toon der stem klonk iets onverbiddelijks en hij joeg Huibert eene bange rilling over de ledematen; hij gevoelde 't, er was voor hem geene genade te hopen.</p>
<p>‘Gij hebt u aan te veel onteerende misdaden plichtig gemaakt, <hi rend="i">citoyen</hi>, om de minste hoop op genade te kunnen hebben, geef u over!’</p>
<p>‘Nimmer!’ en op dat oogenblik gaf de zucht naar zelf-<pb n="316"/>behoud, den vluchteling eenen sprankel stoutmoedigheid in: hij haalde eene pistool uit zijne verwarde kleederen te voorschijn, en bijna op hetzelfde oogenblik ontbrandde het schot; de kogel schuifelde kapitein Cordonnet langs het oor.</p>
<p>Het schot werd boven de stad door een doffen slag weêrgekaatst; in den toren was het alsof een donder naar beneden rommelde.</p>
<p>De oude klokkenist, was, schier kruipend, de twee vijanden gevolgd; het schot echter deed hem als met eene electrieke kracht opspringen, en onder het slaken van een akeligen kreet ijlde hij op de galerij.</p>
<p>Cordonnet en Thierry hadden elkander vastgegrepen en er ving eene hevige worsteling aan, eene worsteling op leven en dood.</p>
<p>Nu eens stonden de twee strijders recht, dan bukten zij zich, rolden over den vloer, of kromden zich over de omheining heen, om een oogenblik nadien weêr op de galerij terug te bonsen.</p>
<p>Woorden van haat en vermaledijding ontsnapten gedurig aan hunnen mond.</p>
<p>De wanhoop maakte Huibert sterk; hij gevoelde dat hij zijn leven verdedigde; er lag zelfs eene helsche uitdrukking op zijn gelaat, zoo dikwijls hij de overhand in de worsteling had.</p>
<p>Gedurig drong hij Cordonnet naar den kant der balustrade: met welk inzicht?</p>
<p>Cordonnet begreep het: Huibert wilde zijnen tegenstrever van de hoogte des torens werpen. Maar juist
<pb rend="blank" n="t.o. 316"/>
<pb n="t.o. 317"/>
<figure>
<p><xptr to="snie001opde01ill0004.gif"/></p>
</figure>
<pb n="317"/>dat denkbeeld ontnam den laatsten sprankel van menschlievendheid aan den vervolger en zette hem eene buitengewone spierkracht bij.</p>
<p>Met eene wanhopige poging greep Cordonnet zijne tegenpartij vast; deze verloor het evenwicht en viel op den rug tegen de leuning der galerij.</p>
<p>De worsteling deed het overige en Huibert hing nu deels, over de galerij heen. Nog een stoot en hij viel van boog tot boog, van galerij tot galerij, om eindelijk, wie weet! reeds vermorzeld, op den grond te recht te komen.</p>
<p>Een akelige kreet, een kreet die den ouden man deed rillen en beven, weêrklonk door de lucht.</p>
<p>Cordonnet hield zijne prooi als het ware boven dien afgrond, met scherpe en doodende punten bezet, en honderden voeten diep.</p>
<p>Huibert klampte zich met eene bovenmenschelijke kracht aan de ornementen der galerij vast.</p>
<p>De oude Davits was toegeschoten en riep:</p>
<p>‘Het is mijn zoon, het is mijn zoon!’</p>
<p>De vader redde zijn kind; zijn kreet deed den woedend geworden Cordonnet bedaren, zelfs ontzetten en Huibert, na een oogenblik boven den afgrond te hebben gehangen, beklouterde weêr de balustrade en viel op de galerij terug, waar de oude Davits, kapitein Cordonnet met beide armen omkneld hield.</p>
<p>‘Gij hebt mijn zoon niet gedood!’ snikte de oude klokkenist. ‘Dank, Gode zij dank! Het is hier niet dat hij sterven moest....’</p>
<pb n="318"/>
<p>Cordonnet zag zich zijne prooi ontsnappen: de oude man bezweek in zijne armen.</p>
<p>‘Zijn zoon!’ mompelde hij ontsteld, en knielde bij den ouden man, die nu in zijne geheele lengte op de galerij lag.</p>
<p>Geruimen tijd lag de ongelukkige vader daar alvorens de oogen te openen, en toen hij tot het bewustzijn terugkeerde, waren zijne eerste woorden:</p>
<p>‘Waar is mijn zoon, waar is mijn Huibert?’</p>
<p>‘Wees gerust,’ was het antwoord; ‘hij is heen gegaan.’</p>
<p>‘Gij hebt hem dan niet gedood, niet van de hoogte des torens geworpen?’</p>
<p>‘Neen, neen!’</p>
<p>‘God zij dank! Veel kwaad heeft hij bedreven, ja, dat is waar; veel heeft hij mij doen lijden, maar hij is en blijft toch mijn zoon. Ach, hij was mijn eenige lieveling....’</p>
<p>De oude man snikte luid, en verborg de oogen in de twee handen.</p>
<p>‘Kom,’ zegde Cordonnet,’ laat ons gaan; de avond is koud en vooral op deze hoogte.’</p>
<p>‘En zult ge, beneden gekomen, dan mijn kind niet meer vervolgen?’</p>
<p>‘God neme hem in zijne heilige hoede.’</p>
<p>‘Ja, mocht het zoo zijn.’</p>
<p>Men ging den trap af; Cordonnet nam de lantaarn uit het klavierhuiske, sloot de deur, liet de sleutels in den breeden zak van den ouden man vallen, toen hij zag dat deze geen gebaar deed om dezelve aan te nemen, en leidde hem als een bang kind den trap af.</p>
<p>De grijsaard was eindelijk gebroken. Lang had hij tegen
<pb n="319"/>het verdriet en de smart geworsteld, doch de slag, hem dezen avond toegebracht, had de maat doen overloopen.</p>
<p>Beneden gekomen, nam Cordonnet zijnen mantel op, dien hij op den trap had geworpen; hij hing hem den ouden Davits om de schouders en sprakeloos ging deze naast den kapitein voort.</p>
<p>Men bereikte het huis van Meester Link, doch de oude man wilde de gastvrijheid in <hi rend="i">het gouden Kompas</hi> niet aannemen; men bracht hem naar zijne eigene woning, waar Blond-Marieke zich den volgenden dag, als eene liefderijke zuster, aan zijn bed kwam <hi rend="spat">neê</hi>r zetten.</p>
<p>Toen de kapitein het tooneel op den toren aan zijne nieuwe vrienden vertelde, weenden die brave menschen....</p>
<p>Cordonnet kende nu elke betrekking tusschen <hi rend="i">citoyen</hi> Thierry en de twee familiën, en hij was tevreden dat de schurk hem ontsnapt was.</p>
<p>Toen Lokker den dag nadien langs <hi rend="i">het gouden Kompas</hi> kwam en hij de oude Martha zag, die bezig was den zoogezegden winkel met helder wit zand te bestrooien, waarin zij daarna, met het talent van eenen ornementist, bij middel van den bezem, allerlei figuren en kronkels zou teekenen - toen Lokker, zeggen wij, daar juist voorbij kwam, bleef hij staan en leunde een oogenklik over de onderdeur.</p>
<p>Fluisterend zegde de <hi rend="i">hannekenuit:</hi></p>
<p>‘Ze zullen Huibert niet weêrzien.’</p>
<p>‘Is hij dan dood?’ vroeg de oude.</p>
<p>‘Langs hetzelfde venster dat zijn generaal naar beneden in de rivier bonste,’ en hij lachte helsch bij
<pb n="320"/>die woorden,’ is ook de adjudant naar beneden gezakt.’</p>
<p>De oude had haar werk gestaakt en naderde Lokker.</p>
<p>‘Stil!’ fluisterde zij, ‘laat ons van dien anderen niet spreken.’</p>
<p>‘Die toch zal niet meer wakker worden, Martha.’</p>
<p>‘Neen, maar zijne handlangers....’</p>
<p>‘Bah!’ liet er de Duivel op volgen en hij lachte uitdagend.</p>
<p>‘Is Huibert verdronken?’ ging Martha angstig voort.</p>
<p>‘Neen, Huibert kwam gisteren avond, als had hem de duivel in persoon op de hielen gezeten, in mijne kamer gevlucht en wilde er schuil blijven toen mijne oude, zinnelooze moeder door, ik weet niet welken, schrik aangedreven, het venster, langs den rivierkant opende en om hulp huilde.’</p>
<p>‘Heilige deugd!’</p>
<p>‘Juist roeide er een man in eene boot, naar eene der schepen die op reede liggen; hij wendde zich, na een oogenblik aarzelens, naar den kant van waar het geschreeuw opsteeg en hield aan den muur, beneden het venster, stil. Huibert zag de redding voor oogen. Rosse Krelis was juist bij mijne moeder, en dat duivelsjong heeft snel als de bliksem de lantaarnkoord aan het venster vastgemaakt, en in een, twee, drie, zakte de vluchteling naar beneden.’</p>
<p>‘Hij was gered?’</p>
<p>‘Neen, want toen hij halverwege gekomen was, herkende hij Djik beneden in de boot, en 't was juist dien zeebonk niet dien hij wilde ontmoeten. Nu wilde tij weêr snel naar boven klimmen; maar zie! mijne oude moeder stond in het open venster, en zaagde met
<pb n="321"/>een groot mes aan het touw. In de Schelde, huilde zij, in de Schelde gelijk die andere.’</p>
<p>Martha verschrikte andermaal.</p>
<p>‘Wees gerust; niemand weet wat zij bedoelde en zij zelve weet niet wat ze zegt. Djik heeft den rampzalige in zijne boot opgenomen, en zóódanig uitgeput en afgebeuld was hij, dat hij als een lam neêrviel. Djik heeft hem aan boord van zijn schip gebracht, en op verzoek van den kapitein Cordonnet, zal hij langs Vlaanderen naar Frankrijk worden overgevoerd.’</p>
<p>‘En wat dan?’</p>
<p>‘Bah! men zal hem ginder....’ en de Duivel deed eene kringvormige beweging met den wijsvinger, om vlak op het voorhoofd neêr te komen.</p>
<p>Martha begreep hem niet.</p>
<p>‘Ik wil zeggen, een blauwe knikker zal hem hier, op het voorhoofd eene roode ster teekenen.’</p>
<p>‘Nu, 't zal wel besteed zijn.’</p>
<p>‘Wie twijfelt daar aan!’</p>
<p>‘Die schurk, mijn Saksisch porcelein doen aan stukken slaan door die rabauwen!’</p>
<p>‘Ware dat zijne schuld nog maar.... Doch stil, Martha, houd alles geheim. De naam van den ouden, eerlijken Davits mocht er nog door bezoedeld worden.’</p>
<p>Dat ook meende Link en zijne dochter, Mijnheer en Mevrouw Dalk.</p>
<p>Wat Cordonnet aangaat, die sprak geen woord over het gebeurde meer.</p>
</div>
<div type="chapter">
<pb n="322"/>
<head rend="h3">XVII.
<lb/>
Besluit.</head>
<p><hi rend="b">I</hi>n Noord-Nederland was de inval der Franschen besloten.</p>
<p>Ook de Bataafsche republiek moest van zijne dwingelanden verlost worden - even als die goede republikeinen het arme België hadden verlost!</p>
<p>Een troep Hollandsche vluchtelingen en misnoegden hadden zich in Antwerpen bij het leger gevoegd, daar een zoogezegd Bataafsch Comiteit opgericht en wakkerden gedurig den bevelhebber tot het doordrijven van dien krijgstocht aan.</p>
<p>Streng moeten die landverraders door ons geoordeeld worden: zij, die de Franschen op den Belgischen bodem gelokt hadden, waren nog te verontschuldigen. Immers, de begoocheling was op dat oogenblik nog volledig en men droomde nog de broederlijkheid en de gelijkheid, in den zuiveren zin des woords.</p>
<pb n="323"/>
<p>Maar tot dien tocht aandrijven, nadat men gezien had hoe die grondbeginselen in België waren toegepast, dat was zijn eigen land, willens en wetens, aan de plundering overleveren.</p>
<p>Verraders waren het!</p>
<p>Generaal Dumouriez had een wijdsch en grootsch manifest ‘aan de Bataven’ uitgegeven.</p>
<p>Even als de republikeinen als ‘vrienden’ in de Zuid-Nederlandsche gewesten waren getreden, beloofde Dumouriez ook dat zij in Holland zouden marcheeren.</p>
<p>‘Wij komen,’ zegde de militaire grootspraak, ‘als vrienden der Bataven en als onverzoenlijke vijanden van het Huis van Oranje!’ dat huis van Oranje, hetwelk, volgens den opperbevelhebber, de republiek uitzoog en met den voetzool op het hart zat.</p>
<p>'t Was altijd dezelfde ongezoute praat!</p>
<p>Een havelooze troep zakte op Noordbrabant af; de heirbanen waren bedekt met oorlogswagens, treinen karren, troepen van alle wapens.</p>
<p>België herademde toen dat schuim eindelijk afzakte; doch, helaas! in de plaats van dat leger, kwam er eene andere dievenbende opdagen, om de plundering tot in het uiterste te voltrekken.</p>
<p>Een troep proconsuls, adjuncten, <hi rend="i">missionnarissen</hi>, gecommitteerden, agenten, en wat dies meer, viel op België neêr; het waren de roofvogels, die zich op de lijken neêrsloegen....</p>
<p>Het waren dwingelanden in den vollen zin des woords: zij beschikten naar goedvinden over de publieke
<pb n="324"/>penningen, zegt de geschiedenis, over de nationale eigendommen, en zelfs over de handhaving en afstelling der provinciale en plaatselijke overheden.</p>
<p>Cordonnet zag, hoorde en zweeg. De fiere republikein was mismoediger dan ooit, diep beschaamd over de heldendaden der nieuwe Doche's, Publicola's en Thierry's.</p>
<p>Gelukkig was hij inderdaad, toen hij werd aangeduid om deel te maken van de nieuwe expeditie: in het oorlogsgedruisch zou hij ongetwijfeld veel vergeten en, door het vuur gelouterd, het vertrouwen in de republikeinsche toekomst terug vinden.</p>
<p>Toen hij het huis van Meester Link verliet, drukte hij stilzwijgend al de daar aanwezige vrienden de hand.</p>
<p>Tot Blond-Marieke zegde hij, met eene eenigszins bewogen stem:</p>
<p>‘Tot weêrziens, in betere oogenblikken.’</p>
<p>De kapitein wendde het hoofd om, want er welden tranen in zijne oogen op.</p>
<p>De trommelslag en de veldmuziek klonken in de straten; deze laatsten daverden onder den hoefslag der ruiterij en de zware wielen des kanons. De soldaten waren nog even haveloos als voor een paar maanden, toen zij te Jemmapes den zegepraal behaalden; maar toch waren zij vroolijk en zongen nog altijd de <hi rend="i">Marseillaise</hi> en het <hi rend="i">Ah</hi>, <hi rend="i">ça ira.</hi></p>
<p>Toen het bataillon van Cordonnet voorbij het huis van Link trok, groette de kapitein nogmaals met de hand, zijne vrienden van <hi rend="i">het gouden Kompas.</hi></p>
<pb n="325"/>
<p>Meester Link lag over de halfdeur; maar Neel, de mandenmaker, rosse Krelis en zoo veel anderen stapten op de maat van den trommelslag meê, en deden de verlossers uitgeleide tot buiten de poort.</p>
<p>Blond-Marieke stond voor het bovenvenster toen het bataillon van Cordonnet voorbij trok, en zij lichtte ter sluips het gordijntje op; zij zag hem voorbij gaan, den mantel opgerold en dwars over rug en borst gedragen, den blooten sabel in de hand, en zoo ver mogelijk, staarde zij de roode pluim van zijnen hoed achterna.</p>
<p>‘Ik zal dien Marc nooit vergeten,’ mompelde zij, in zich zelf, vouwde de handjes saâm en bad voor hem.</p>
<p>Weinige dagen nadien was <hi rend="i">het gouden Kompas</hi> van bewoners veranderd: een vreemde, die het ambacht van Link's voorzaten uitoefende, huurde huis en winkel en de Link's en Dalk's verlieten de stad om zich, in stilte, tegen de gewelddadigheid der proconsuls op <hi rend="i">Berkenhof</hi> te verschuilen.</p>
<p>Kapitein Cordonnet was niet meer daar, om hen te beschermen!</p>
<p>Dáár, op dat eenzaam gelegen verblijf, leefden de twee familiën, in afwachting dat betere dagen voor het vaderland zouden aanbreken.</p>
<p>Daar, terwijl de onstuimige Maartsche buiën tegen de vensters zweepten en de boomtoppen rond den hof deden loeien, schaarden zich allen rond den haard en volgden in het <hi rend="i">Hanske</hi>, de beweging des legers ten noorden, de beweging der omwenteling ten zuiden.</p>
<p>Breda was spoedig gevallen; de Klundert evenzoo; maar
<pb n="326"/>de Hollandsche troepen deden wonderen van dapperheid in Willemstad, en 't was tegen dat nest, dat de republikeinsche overmoed het hoofd moest stooten.</p>
<p>Ongelooflijke pogingen werden er aangewend om de vesting te doen vallen.</p>
<p>‘Sedert vier dagen,’ schrijft generaal Berneron, onder dagteekening van 9 Maart, ‘sedert vier dagen schieten wij gloeiende bommen op Willemstad; alle torens zijn verdwenen; de inwoners zijn gevlucht door over het water van den Moerdijk weg te varen. Het garnizoen, sterk tweeduizend man, verdedigt zich met eene heldhaftige dapperheid, aan welke wij ons niet hadden verwacht. Onze soldaten staan tot aan de knieën in het water, ten gevolge der overstrooming, welke op meer dan eene halve mijl afstand van de stad, de gronden onder water zet.’</p>
<p>En 't had op <hi rend="i">Berkenhof</hi> de harten van innige voldoening doen kloppen, en men was zelfs zóódanig tegen de Franschen ingenomen, dat men den hardnekkigen moed niet eens meer bewonderde van die half naakte soldaten, die, tot aan de knieën in het water staande, den vijand bestormden!</p>
<p>De Pruisen, Oostenrijkers en Engelschen kwamen langs verschillende punten opdagen, om, eens saâm getrokken, de legerscharen der republiek tusschen hun vast geslotene kolommen te verpletten, en de koningsmoorders binnen hunne grenzen terug te drijven.</p>
<p>Dumouriez kon welhaast het veld niet meer houden: zijn leger was wanordelijk, slecht gevoed, slecht gekleed,
<pb n="327"/>niet betaald; schier al wat de Fransche kokarde droeg, stroopte en plunderde, en welke pogingen sommige opper-officiers ook aanwendden om dit te beletten, 't was vruchteloos.</p>
<p>‘Men heeft de Conventie bedrogen,’ zoo schrijft Dumouriez aan gemelde vergadering, ‘alles ontbrak in het leger; men heeft de vereeniging met Frankrijk door sabelslagen bekomen; men heeft de godsdienstige denkwijze der Belgen gehoond, de vrijheid geschonden, heiligschennis begaan, de ziel der Belgen verbitterd. De dorpen wapenen zich tegen ons; het is hier geen oorlog van aristocraten, want onze omwenteling begunstigt de dorpelingen, en nogtans zijn het de dorpelingen die tegen ons te wapen komen. De stormklok klept overal. Het is voor hen een geheiligde oorlog; het is voor ons een misdadige oorlog.’</p>
<p>De veroordeeling was volledig; de misdaad was erkend, de straf moest volgen.</p>
<p>Ja, de boeren stonden op en vervolgden de Fransche plunderaars onder het kleppen der noodklok, met gaffel en riek, en zelfs de vroeger zoo Vonck-gezinde Link greep het geweer, gereed om het zijne bij te dragen tot verlossing van den vaderlandschen grond en hij zou te velde getrokken zijn, hadden de bewoners van <hi rend="i">Berkenhof</hi> zijne plotselinge opwelling niet grootendeels gematigd.</p>
<p>Wij zullen die bijzonderheden later onzen lezer nog wel vertellen, en hem leeren dat een volk nooit slechter geholpen wordt, indien het zelfs <hi rend="i">moet</hi> geholpen worden, dan door vreemden.</p>
<pb n="328"/>
<p>Met een overhaasten spoed vluchtten de Franschen voor de inlandsche strijders, die als uit den grond opdaagden; voor de bondgenoten, die langs de zee en landzijde aanrukten, en met hen namen de Bataafsche landverraders de vlucht: de Judassen, die hunnen meester leverden, wetende dat men hem ging kruisigen.</p>
<p>Den 26 Maart beklom Marten Davits, even als hij deed den 18 November van het vorige jaar, andermaal den toren: 't was de eerste maal, sedert de droevige ontmoeting met zijnen zoon en kapitein Cordonnet, dat hij zijn prachtig orgel wêer bezocht.</p>
<p>De man was in ettelijke weken oud, stok-oud geworden, en 't was slechts na dikwijls gerust te hebben, dat hij de galerij bereikte.</p>
<p>In Antwerpen weêrklonk, hoewel nog door den schrik ingehouden, de mare dat de bondgenoten in aantocht waren.</p>
<p>Niets vertoonde zich aan den wijden horizon; maar het kanon dommelde gedurig en verkondigde een hardnekkigen strijd.</p>
<p>De klokkenist zag, langs den kant van Berchem, de troepen en kanonnen de stad verlaten; zij gingen de gedurig achteruit wijkende Fransche troepen ondersteunen.</p>
<p>Een dikke walm steeg welhaast langs den kant der gezegde voorstad op; van tijd tot tijd teekende zich een vuurstraal in den kruitdamp af. Allengs werd dat vuur menigvuldiger en weldra zag Davits, dat gansch Berchem in rook was gehuld.</p>
<pb n="329"/>
<p>Uit dien nevel verschenen soms, in wilde onstuimige vaart, benden kavallerie in de vlakte, om daarna de paarden weêr, met vliegende manen en gerekten staart, in den damp terug te jagen, tot dat ze andermaal uit denzelve en meestal in de grootste wanorde, te voorschijn kwamen.</p>
<p>De Oostenrijksche huzaren van Esterhazy deden wonderen van dapperheid, en sabelden de wanhopige Fransche soldaten achteruit. Jemmapes werd op eene geduchte wijze gewroken!</p>
<p>Van het Kasteel en van de vesting der Sint-Jorispoort,' bulderden de kanons op de Oostenrijkers; doch het was alsof een onweêrstaanbaar geweld, de Fransche menschelijke borstwering gedurig achteruit en naar de stad terug drong.</p>
<p>'t Was een grootsch, maar verschrikkelijk schouwspel, hetwelk in het hart van den moedigste, angst en siddering deed ontstaan.</p>
<p>De vernieling zette, op de wreedaardigste wijze, haar werk voort. Huizen stonden in lichtlaaie vlammen; gloeiende kogels staken gedurig nieuwe woningen in brand, en als de klokkenist langs den kant der Schelde staarde, bemerkte hij ook daar eene gansch ongewone beweging.</p>
<p>Op de rivier vernielde het vuur de Fransche schepen, en zelfs van den <hi rend="i">Ariël</hi>, die kort geleden, de Bataafsche republiek uitdagende, de rivier was binnen gezeild, vlotteden nog de laatste geblakerde brokken op de watervlakte. De Franschen zelf hadden het vaartuig in brand gestoken.</p>
<p>Aan genen kant der Schelde, op den steenweg die naar Gent geleidt, heerschte eene groote beweging: de
<pb n="330"/>troepen trokken in allerijl af, beladen met den vloek des volks, dat jaren nadien nog zong:</p>
<lg type="poem">
<l rend="; 1tab"><hi rend="i">Fransche ratten</hi>,</l>
<l rend="; 1tab"><hi rend="i">Rolt uw matten!</hi></l>
<l><hi rend="i">Wilt naar huis toe keeren!</hi></l>
</lg>
<p>Zou langs de landzijde het spoor der republiek nog lang zichtbaar zijn, op de rivier was dit reeds uitgewischt; de schitterende zon deed den breeden stroom nu reeds als het ware spottend glimlachen.</p>
<p>Dat alles had Marten Davits gezien; maar het schouwspel dat zich beneden hem ontrolde, de gebeurtenissen aan dit alles verbonden, hadden hem al te diep getroffen en 't ging zijne krachten te boven.</p>
<p>De oude man bad God opdat hij de republiek mochte verpletteren: zij was hem duizendmaal hatelijker dan te voren.</p>
<p>En waar zou zijn zoon toch wel wezen? Gewis verre van daar. Neen, voor dezen vreesde de oude klokkenist niet; maar wel voor de bewoners van <hi rend="i">Berkenhof.</hi></p>
<p>Indien de oorlog eens langs daar woedde?</p>
<p>En dan, waar zou die brave en edele Cordonnet zijn? Misschien is hij reeds gevallen, en wordt hij, half stervend, onder de hoeven der paarden vermorzeld!</p>
<p>En ook kleine Krelis, zooals Lokker hem verteld had, was het leger gevolgd. Arm kind! Wie weet of een sabelslag het niet reeds heeft neêrgeveld?</p>
<p>God behoede de ongelukkigen!</p>
<pb n="331"/>
<p>'s Avonds stierf allengs het gedommel van het kanon weg; maar in de halve duisternis en in de verte buiten de stad, gloeiden de vuurhoopen nog en een dikke zwarte damp dreef over de stad heen.</p>
<p>De stad had gekapituleerd.</p>
<p>Lokker kwam op den toren gestormd, en schreeuwde toen hij op de galerij sprong, waar de oude Davits zich bevond:</p>
<p>‘Triomf, Meester Marten, triomf! De Fransche ratten zijn verjaagd! Het land wordt weêr vrij! Speel op, Meester, speel onze goede oude deuntjes weêr!’</p>
<p>De oude klokkenist had er de overtuiging van: 't was alsof de beiaard, toen deze het uur rammelde, die heerlijke tijding bevestigde.</p>
<p>De klokken klonken helder en vroolijk uit den hoogen toren, en hare stemmen schenen als luchtgeesten in het wijde ruim te dansen, ter eere der verlossing, al was die verlossing dan ook nog niet volledig.</p>
<p>Goddank!</p>
<p>De oude klokkenist zat, ondersteund door Lokker, op de knieën en luisterde naar de blijde tonen.</p>
<p>De beiaard zweeg.</p>
<p>‘Wij zijn dan weêr vrij, Lokker, vrij van de vreemde dwingelanden?’ vroeg de oude man.</p>
<p>‘Vrij, Meester Davits, vrij!’ was het antwoord. ‘Binnen weinige dagen zal er hier geen <hi rend="i">citoyen</hi> meer over zijn.’</p>
<p>‘Kom, Lokker, help mij aan het klavier; ik wil onze oude Vlaamsche liederen over de stad doen galmen. Mijnheer Dalk en Meester Link, moeten op dit oogen-<pb n="332"/>blik, op <hi rend="i">Berkenhof</hi>, met het oor naar den wind gekeerd staan, om te luisteren, of het groote steenen orgel van hunnen vriend Davits, niets verkondigt!’</p>
<p>Marten zat, bleek en bevend van ontroering, voor het klavier. De klokken klonken - klonken voor het laatst.</p>
<p>Vaarwel, klokken, zielen van het prachtige orgel, wier stemmen den ouden man zoo eigen waren, als kinderstemmen aan den vader! Vaarwel, toren, zijne tweede woning; waar hij zijne jeugd, zijne mannelijke jaren, zijnen ouderdom gesleten had; aan welken zich zoo vele bittere, maar ook zoete herinneringen verbonden! Vaarwel, sprekende baak van zijne dierbare stad! De oude Davits had genoeg geleefd: hij had de verlossing van zijn land nog mogen begroeten.</p>
<p>‘Ja, victorie;’ stamelde hij; ‘mijne kinderen, de klokken, hebben het mij gezegd. Lokker, mijne hand verstijft, mijn oog wordt door eenen nevel overdekt. Ik zie daar, tusschen de balken des torens, geesten die mij wenken. Lokker, groet allen, allen die mij lief waren. Als gij ooit mijn Huibert weêrziet, zeg hem dat alles vergeten en vergeven is.... Hij is toch altijd mijn zoon.... Ik leefde in vrede met God en de menschen.... Onze Vader, onze Vader die in de hemelen zijt....’</p>
<p>Het klokkenspel speelde het half uur: 't was het doodlied van den ouden beiaardspeler!</p>
<p>&nbsp;</p>
<p><hi rend="sc">einde</hi>.</p>
</div>
</body>
</text>

</TEI.2>