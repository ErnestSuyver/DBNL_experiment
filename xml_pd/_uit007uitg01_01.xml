<?xml version="1.0" encoding="UTF-8"?>
<!DOCTYPE TEI.2 PUBLIC "-//DBNL//DTD TEI.2 XML//NL" "https://www.dbnl.org/xml/dtd/teixlite.dtd">
<TEI.2>
   <teiHeader>
        <fileDesc>
           <titleStmt>
               <title type="main">Het uitgescheurde bijbelblad</title>
               <funder>logo_bibl_02</funder>
           </titleStmt>
           <editionStmt>
               <edition>
                   Dit bestand biedt, behoudens een aantal hierna te noemen ingrepen, een diplomatische weergave van <hi rend="i">Het uitgescheurde bijbelblad</hi> uit ca. 1870-1880.
               </edition>
               <respStmt>
                   <resp>
                       <corr></corr>
                   </resp>
               </respStmt>
           </editionStmt>
           <extent><!-- aantal pagina's --></extent>
           <scandetails>
               <scan type="I">
                   <extent-detail><!-- pagina range van een sectie --></extent-detail>
                   <empty-page></empty-page>
                   <!-- <insert after="na deze pagina begint de insert"> aantal insert pagina's </insert> -->
                   <insert after=""></insert>
               </scan>
               <scan type="1">
                   <extent-detail><!-- pagina range van een sectie --></extent-detail>
                   <empty-page><!-- specificeer de lege pagina's hier --></empty-page>
                   <!-- <insert after="na deze pagina begint de insert"> aantal insert pagina's </insert> -->
                   <insert after=""></insert>
               </scan>
           </scandetails>
           <publicationStmt>
               <idno type="titelcode">_uit007uitg01_01</idno>
               <idno type="format">DBNL-TEI 1</idno>
               <availability>
                   <p>2011 dbnl</p>
               </availability>
           </publicationStmt>
           <notesStmt>
               <note></note>
           </notesStmt>
           <sourceDesc>
               <bibl>
                   <idno type="isbn"></idno>
                   <idno type="usedcopy">exemplaar Stadsbibliotheek Haarlem, signatuur: OK Uit</idno>
               </bibl>
               <p><hi rend="i">Het uitgescheurde bijbelblad</hi>. Höveker &amp; Zoon, Amsterdam ca. 1870-1880</p>
               <p>&nbsp;</p>
           </sourceDesc>
       </fileDesc>
       <encodingDesc>
           <projectDesc>
               <p>Wijze van coderen: standaard</p>
               <p></p>
           </projectDesc>
       </encodingDesc>
       <profileDesc>
           <langUsage>
               <language id="nl">Nederlands</language>
           </langUsage>
       </profileDesc>
       <ebook>
           <bibl>
               <title type="main">Het uitgescheurde bijbelblad</title>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </ebook>
       <pod>
           <bibl>
               <title type="main">Het uitgescheurde bijbelblad</title>
               <idno type="isbn"></idno>
               <idno type="nur"></idno>
               <imprint>
                   <date></date>
                   <publisher></publisher>
                   <pubPlace></pubPlace>
               </imprint>
           </bibl>
           <idno type="isbn"></idno>
           <order>
               <price curr="euro"></price>
               <link></link>
           </order>
           <blurb><p></p></blurb>
           <titlepage><p></p></titlepage>
           <colofon><p></p></colofon>
       </pod>
       <revisionDesc>
           <change>
               <date>2011-11-09</date>
               <respStmt>
                   <name type="person">Automatisch toegevoegd tbv Onze Kinderboeken</name>
               </respStmt>
               <item>colofon toegevoegd</item>
           </change>
           <change>
               <date>2012-05-02</date>
               <respStmt>
                   <name type="person">IB</name>
               </respStmt>
               <item>colofon toegevoegd</item>
           </change>
       </revisionDesc>
   </teiHeader>
         <text>
<body>

<div type="chapter">
<pb n="I"/>
<head rend="h2">Het uitgescheurde bijbelblad.</head>
<pb n="II"/>
<p><figure>
<p><xptr to="_uit007uitg01ill01.gif"/></p>
</figure></p>
<cf><pb n="III"/>
<p>HET UITGESCHEURDE BIJBELBLAD.</p>
<p>&nbsp;</p>
<p>EEN TAFEREEL</p>
<p>&nbsp;</p>
<p><hi rend="spat">UIT DE GELOOFSVERVOLGING</hi></p>
<p>&nbsp;</p>
<p>IN DE ZESTIENDE EEUW.</p>
<p>&nbsp;</p>
<p><hi rend="b">MET PLATEN.</hi></p>
<p>&nbsp;</p>
<p><hi rend="sc">tweede verbeterde druk</hi>.</p>
<p>&nbsp;</p>
<p><figure>
<p><xptr to="_uit007uitg01ill02.gif"/></p>
</figure></p>
<p>&nbsp;</p>
<p><hi rend="spat">AMSTERDAM, HÖVEKER &amp; ZOON</hi>.</p>
<pb n="IV"/>
<p>SNELPERSDRUK VAN H. C A. THIEME, NIJMEGEN.</p>
</cf>
<div type="section">
<pb n="1"/>
<head rend="h3">I.
<lb/>De rechtspleging.</head>
<p>Er had in de oude stad Rotterdam eene rechtspleging plaatsgehad en deze gebeurtenis was het onderwerp van alle gesprekken; want men had dien ochtend eene vrouw om haar geloof verdronken, en de geheele bevolking der stad was op de been geweest, om de rechtspleging op deze ketterin te zien toepassen.</p>
<p>Martha, de dienstmaagd van juffer Elizabeth, was hierbij niet tegenwoordig geweest. Ten eerste, omdat het zeer koud weêr was, en ten tweede, dewijl haar nieuwe muts, met de vergulde voornaald en oorijzers, nog niet gekomen was, en zij zonder deze niet wilde uitgaan, en ten laatste, omdat Elizabeth in het geheel niet wel was, en hare gouvernante, Agatha genaamd, bepaald geweigerd had, dat zij uitging.</p>
<p>Indien men niet zelf oog- en oorgetuige van een of ander geweest is, is het het best alles, wat er voorgevallen is, uit den mond van iemand, die daarbij tegenwoordig is geweest, te vernemen, en daar Schouten, de bottelier, hofmeester, enz. van den vader van Elizabeth, dit alles gezien had, is het niet te verwonderen, dat Martha zich een oogenblik ophield, om een weinig met hem daarover in de zaal te praten. Er bevond zich een goed aangelegd vuur in het vertrek, en alles daarin had een zeer aangenaam voorkomen, weshalve Schouten, die in een hoogen stoel bij het vuur ging zitten, met zijne voeten op eene mand met turven, zeer goed gemutst was.</p>
<p>Schouten was iemand van omstreeks vijf en dertig jaren, van
<pb n="2"/>middelmatige lengte, maar breed gebouwd. Zijn aangezicht was bleek, en hij had slechts weinig haar op het hoofd, dat tusschen bruin en blond in was. Zijn grijze oogen kwamen, wanneer hij ze opende, want hij hield ze doorgaans gesloten, uit zeer gezwollen oogleden, waaraan eenige grijze ooghaartjes zaten, te voorschijn. Hij bezat geen fraaie oogen, behalve voor Martha, die, zooals wij reeds nu willen melden, een goed oogje op hem had. Er was niets in Schoutens donkergrijze kleeding, dat de eentonigheid daarvan wegnam, want wambuis, vest en broek droegen allen dezelfde kleur - behalve de rosetten op zijne schoenen, die even groot en van dezelfde kleur als zonnebloemen waren, en als Schouten de oogen opende, keek hij gewoonlijk daarnaar, behalve natuurlijk dan, wanneer hij Martha aanzag.</p>
<p>‘En gij hebt dus alles gezien, Schouten?’ vroeg Martha, terwijl zij op den rug van den stoel, waarop Schouten zat, leunde, en over diens schouder keek, ‘alles van het begin tot het eind?’</p>
<p>‘Van het begin tot het eind,’ zeide Schouten.</p>
<p>‘En hoordet gij nog iets van de arme lijderes?’</p>
<p>‘Ketterin, bedoelt gij,’ zeide hij, en maakte een kruis, terwijl hij dit zeide. ‘Ja, verhalen van hare goedheid - ba - het woord was hier niet op zijne plaats. Eenigen, die beter moesten weten, beklaagden haar, en zelfs Hans, de beul, was geroerd; doch het zonderlingste van alles gebeurde het laatst Hiervan hebt gij zeker reeds gehoord?’</p>
<p>‘Neen, geen enkel woord. Hoe zou ik iets vernomen hebben, Schouten! daar ik mij met een lastig kind en een gemelijke, oude vrouw opgesloten bevond? Maar voor mij is dit gezelschap ook goed genoeg.’</p>
<p>Schouten opende op dit gezegde zijne oogen, en keek Martha aan, om te zien, of zij meende, hetgeen zij zeide. Hij bespeurde, dat zij dit niet deed, en terwijl hij op zijn gemak zijn gele rosetten bekeek, en het rechter- over het linkerbeen sloeg, zeide hij: ‘Gij zijt daardoor niet minder waard: een parel, die in een oesterschelp zit opgesloten, niet waar?’</p>
<p>Martha glimlachte, en kreeg een blos, die met haar karmozijn keurslijf wedijverde. Zij vroeg Schouten, of hij haar spoedig
<pb n="3"/>alles wilde vertellen, wat hij wist, daar juffer Elizabeth anders ongeduldig zoude worden, indien zij zoo lang wegbleef. Schouten sloot daarop zijne oogen, of, liever gezegd, liet toe, dat zij zich sloten, en begon aldus:</p>
<p>‘Welnu, de vrouw, die heden terdoodgebracht werd, moet naar men zegt, jaren geleden door een man, die haar beminde, ten huwelijk gevraagd zijn. Zij beminde nochtans een ander. Dit is meestal het geval met vrouwen, Martha!’</p>
<p>‘Niet altijd,’ zeide Martha.</p>
<p>‘Welnu, dit was dan toch hier het geval. Zij sloeg het aanzoek van dezen man af, en nam dat van diens medeminnaar aan. Die medeminnaar was een ketter, en door met hem te trouwen, nam zij ook zijn geloof aan, en deelde zijne gevaren. Zij werden gedwongen het land te verlaten, en deze vrouw verloor in een vreemd land - merk daarin de gerechtigheid des hemels op - haar echtgenoot, en werd moeder. Na een kort tijdsverloop waagde zij het, naar haar vroegere woning terug te keeren, en nam haar zoon mede. Het was echter niet haar voornemen, om in dit land te blijven. Haar oogmerk was haar geldelijke aangelegenheden te regelen - want deze ketters bekommeren zich, zooals gij bespeurt, evenzeer om hun goud en zilver, als wij. Op den weg naar hare woning werd zij door den man, dien zij verworpen had, gezien. Daar hij een goed Katholiek was, gaf hij dit aan de overheid te kennen, en hare inhechtenisneming greep zoo behendig plaats, dat zij hoegenaamd geen kwaad vermoeden had, toen zij aan boord van het schip stapte, dat haar naar een veilige plaats zou voeren. Men hoorde haar een dankgebed tot God lispelen, toen haar voet het dek betrad, en juist terzelfder tijd kwam de schout met zijn bevelschrift tot hare inhechtenisneming en de wacht. Zij voerden haar weg naar de gevangenis, waar haar geloof beproefd werd.’</p>
<p>‘Beproefd! Hoe bedoelt gij dat?’</p>
<p>‘o, Heilige onschuld!’ luidde het antwoord van Schouten, terwijl hij zijn linkerbeen over het rechter heensloeg, en een vlekje vuil van de bovenste gele rosette afsloeg, ‘wel, Hans de beul, en vader Anselmo, de priester, wendden alles aan,
<pb n="4"/>wat in hun vermogen was, om haar tot herroeping van haar godsdienst te bewegen. Ik heb vernomen, dat Hans haar op de pijnbank pijnigde, zooals hij nog nimmer tevoren eene vrouw gepijnigd had; maar alles, wat zij uitriep, bepaalde zich tot: ‘o Christus! ontferm U over mij!’ En derhalve werd zij gevonnist, hetgeen bestond in haar levend te verdrinken, zooals gij weet.’</p>
<p>‘Ja, ik had dit gehoord, en zou daarbij tegenwoordig geweest zijn, indien ik dit had kunnen doen. Was het een vermakelijk schouwspel?’</p>
<p>‘Een schouwspel,’ zeide Schouten, ‘dat, indien het iemand anders dan een ketter gegolden had, de tranen in mijne oogen zou gebracht hebben.’ Toen hij dit zeide, opende hij zijne oogen, en herhaalde, terwijl hij Martha met een blik aanzag, alsof hij onderstelde, dat zij de waarheid van zijn gezegde zou betwijfelen, op langzamen toon: ‘tranen in mijne oogen.’</p>
<p>‘Waarom?’ vroeg Martha.</p>
<p>‘Om haar zoon,’ zeide Schouten. ‘Zij nam haar zoon, een kind van omstreeks drie jaren, misschien nog wel iets jonger, naar de plaats der terechtstelling mede. Daar vroeg vader Anselmo haar - gij kent zijn eigenaardige wijze van spreken?’</p>
<p>Martha beefde, en zeide: ‘Ja.’</p>
<p>‘Of zij ook nog iets te zeggen had, alvorens het recht zijn loop had. Zij antwoordde toestemmend. Zich daarop in haar geheele lengte oprichtende, terwijl zij haar kind in hare armen hield - op mijn woord, het was een beeld van een vrouw, Martha!’</p>
<p>Martha richtte zich een weinig op, en zeide: ‘Waarlijk?’</p>
<p>‘Omtrent van uwe gestalte,’ vervolgde hij.</p>
<p>Martha nam daarop weder haar vroegere houding aan, en zeide weder: ‘Waarlijk?’</p>
<p>‘Welnu, zij zeide met een heldere, zuivere stem, die over het plein klonk: ‘Hier sta ik alleen, om mij, nadat het vonnis der menschen aan mij voltrokken is, aan Gods oordeel te onderwerpen. Voor mijzelve koester ik geen vrees; maar wie zal voor mijn kind zorgdragen? Ik heb God gebeden mijn zoon in zijn liefdevolle bescherming te willen nemen; maar ik zoek
<pb n="5"/>voor hem ook een aardschen beschermer. Mannen - vaders, wie is er onder u, die mijn kind wil opvoeden? Hier is geld - veel geld! Wie wil die taak op zich nemen, en zich bereid verklaren, om voor Gods troon rekenschap voor die opvoeding af te leggen?’</p>
<p>‘Wat zeide de priester? Wat zeide Hans? Wat zeide het volk?’</p>
<p>‘Ik geloof, dat de priester zeer vertoornd was, en Hans had nooit vermoed, dat zij zooveel geld in hare beurs had. Het volk hield zich stil, totdat een hunner zich een weg door de menigte baande, en zeide: ‘Vertrouw mij den knaap toe, en ik zal voor hem een vader zijn.’ Zij wenkte hem, dat hij nader zoude komen, en vroeg hem, terwijl zij hem vast in de oogen keek: ‘Wilt gij voor hem een vader zijn, alsof het uw eigen kind was?’ ‘Dat wil ik,’ antwoordde hij, ‘ik heb zeven kinderen, en twee liggen op het kerkhof. Ik zal mijn best doen; maar bedenk, dat ik een Katholiek ben!’ Zij zag hem glimlachend aan, kuste haar zoon, die zich met beide handen aan haar vastklemde, en weende bitter. Daarop stelde zij den man het kind en het geld ter hand, en nadat zij tot hem gezegd had: ‘Wees aan uwe belofte getrouw,’ wendde zij zich tot Hans, en gaf hem met een wenk te kennen, dat zij gereed was.’</p>
<p>‘En daarop werd de doodstraf aan haar voltrokken?’</p>
<p>‘Ja. Juist op datzelfde oogenblik had er een ongeluk plaats. Er was eene stellage opgericht ten gerieve van hen, die een goed gezicht op de strafoefening wenschten te hebben en daarvoor betalen wilden. Welnu, juist op het oogenblik, dat de vrouw in het water geworpen werd, viel een gedeelte der stellage in. Velen werden gekwetst, en ik heb gehoord, dat de man, die de kettersche vrouw aan de gerechtigheid overleverde, onder degenen behoorde, die daarbij den dood vonden.’</p>
<p>‘En ik hoop, dat dit waar is,’ zeide Martha.</p>
<p>‘De man had toch gelijk. Vraag het aan vader Anselmo, en hij zal u zeggen, dat deze ketters de gevaarlijkste vijanden van den Staat zijn, en dat het de plicht van elk goed Christen is, om hen uit te roeien.’</p>
<pb n="6"/>
<p>‘Indien dit waar is,’ zeide Martha met meer heftigheid dan vroeger, ‘dan wilde ik liever een Mohamedaansche Turkin zijn.’</p>
<p>Op ditzelfde oogenblik hoorde men twee schellen tegelijk - een lichte schel, die, naar den klank te oordeelen, van zilver was, en een doffen, zwaren klank, hetgeen tusschen die beide een even groot verschil opleverde, als de stem van Schouten en die van Martha.</p>
<p>‘o,’ Zeide Martha, ‘dat is de schel van de juffer, en de andere is die van de gouvernante. Ik dank u voor uw verhaal. Ik moet nu terstond heen.’</p>
<p>Schouten opende langzaam zijne oogen, en zag in het rond, waarschijnlijk met het voornemen haar iets vleiends toe te voegen; maar het gelaat, dat hij aanschouwde, was niet dat, hetwelk hij verwacht had te zullen zien.</p>
<p>Het was dat van Agatha. Deze had een donkergeel aangezicht en kleurlooze lippen, was rijzig en mager, en had zwarte oogen, die als vuur fonkelden. Een haar nauw om het hoofd sluitende neteldoeksche muts, alsmede een zwarte kap, die weinig verschil opleverde met die, welke vrouwen bij een begrafenis dragen, verborgen al haar hoofdhaar.</p>
<p>‘Schouten!’ zeide zij op zeer nadrukkelijken toon, ‘indien gij zooveel vrijen tijd hebt, om zoo op uw gemak te kunnen zitten en zulk een leerzaam gesprek te voeren, dat gaat mij in het geheel niet aan. Gij toch eet het brood uws meesters, ontvangt van hem uw loon en dient hem; maar wees zoo goed u te herinneren, dat Martha onder mijne bevelen staat, en dat daar, waar ik iets te zeggen heb, nimmer onbeschaafdheid of luiheid geduld wordt.’</p>
<p>Schouten stond eensklaps op, en wierp in zijne haast een voetbankje om.</p>
<p>‘Ik vraag u duizendmaal om verschooning, juffer Agatha! Ik verhaalde de zonderlinge gebeurtenis, die heden op de markt heeft plaatsgegrepen. Ik meende, dat dit Martha tot eene waarschuwing kon verstrekken.’</p>
<p>‘Het kwam niet tepas, dat gij daarvan iets meendet,’ antwoordde zij. ‘De eenige waarschuwing, die voor haar hierin opgesloten ligt, is, dat het haar haar tegen woord igen dienst zou
<pb n="7"/>kunnen kosten. Ik heb u dan ook niets meer te zeggen dan dat Martha onder mijne bevelen staat. <hi rend="i">Gij</hi> moet u bij uw heer kunnen verantwoorden.’</p>
<p>Onder het uiten dezer woorden keerde zij zich om, liep de zaal door, klom een trap op, opende een kleine, gewelfde deur, en trad de kamer van Elizabeth binnen.</p>
<p>Elizabeth was een meisje van niet ouder dan vijf jaren, met fraai haar en blauwe oogen. Zij was buitengemeen schoon en teeder, een zwak schepseltje, dat niet geschikt scheen, om een lang leven van verdriet te slijten. Alles, wat haar omringde, was koud en zonder vreugde, en er was niets, dat haar in de toekomst tegenlachte, behalve een hope aan het einde haars levens. Zij bezat moeder, zuster noch broeder, ontbeerde het gezelschap van andere kinderen, was slechts gewoon aan de strafpredikatiën van juffer Agatha en het gesnap van Martha, en zag slechts zeldzaam en wel bij bepaalde gelegenheden haar vader, een barsch, hardvochtig man, geheel het tegenovergestelde, naar men zeide, van den priester Anselmo, zijn uitverkoren vriend en biechtvader.</p>
<p>Elizabeth lag op een ouderwetsch rustbed. Naast haar stond een tafeltje, waarop twee of drie godsdienstige boeken verspreid lagen, en waarop een kleine zilveren tafelschel van een ouden vorm stond. Toen Agatha binnentrad, vond zij Martha op hare knieën liggen bij het kind, terwijl zij zoo spoedig mogelijk, met zulke veranderingen daarin, als haar geheugen noodzakelijk maakte om een verband in het verhaal te krijgen, en met zulke versieringen, als zij kon bedenken, het verhaal der strafoefening vertelde. Het kind luisterde met gespannen aandacht, en de tranen stonden in hare oogen.</p>
<p>Agatha stond in de deur en luisterde, en haar gefronst voorhoofd werd hoe langer hoe donkerder, toen zij Martha het laatste beroep der ongelukkige moeder hoorde opsieren, omdat Martha daardoor aan het arme kind uitdrukkingen van medelijden of verontwaardiging ontlokte.</p>
<p>‘Zoo, zoo,’ zeide Agatha, ‘op zulk eene wijze wordt het kind van een Katholiek geleerd het geloof haars vaders te vereeren. Heilige Benedictus! Maar wij zullen daartegen waken.’ Daarop
<pb n="8"/>trad zij te voorschijn, en zeide op scherpen toon tot Martha:</p>
<p>‘Houd op met uw gebabbel. Hebt gij uwe taak af, Martha?’</p>
<p>‘Ik heb bijna de laatste rij takjes af,’ antwoordde Martha met een zeer verschrikt gelaat.</p>
<p>‘Gij zijt lui. Zulk een heilig werk, als een geborduurde rok voor de heilige Moeder, moest u tot grooter ijver en meer vroomheid opwekken. Ga naar uw borduurraam, meid! en zorg, dat ik niet meer u moet bekijven.’</p>
<p>‘Moet ik juffer Elizabeth niet naar bed brengen?’</p>
<p>‘Neen. Ik zal zelve hiervoor zorgen.’</p>
<p>Daarop ging Martha heen, terwijl zij haar kersenroode lippen liet hangen, en Elizabeths blanke, zachte hand kuste, toen zij de deur uitging. Toen zij vertrokken was, ging Agatha naast het rustbed van het kind zitten, en vroeg:</p>
<p>‘Heeft Martha u alles van die ketterin verhaald - de heilige Moeder beware ons voor ketterij - die heden terdoodgebracht werd?’</p>
<p>‘Ja, alles,’ antwoordde het kind met vuur, ‘ik zal het nooit vergeten, en iederen dag daarover denken en des nachts daarvan droomen. Hoe konden zij toch zoo wreed, zoo geducht wreed zijn?’</p>
<p>‘Neen, kind!’ antwoordde Agatha, ‘datgene, wat u wreed voorkomt, is inderdaad goedheid. Deed Harold de herder, die den wolf doodsloeg, welke de kudde verontrustte, goed of niet?’</p>
<p>‘Ja, maar heden werd er geen wolf gedood. Het was eene vrouw, en zij had haar kind bij zich. En zij namen haar haar kind af. Dit zoudt gij toch niet gedaan hebben?’</p>
<p>‘Neen.’</p>
<p>‘Neen, niet waar. Gij zijt mijn goede Agatha. Gij zoudt het kind niet van zijne moeder gescheiden hebben?’</p>
<p>‘Neen.’</p>
<p>‘Wat zoudt gij gedaan hebben, Agatha?’</p>
<p>‘Hen beiden gedood hebben.’</p>
<p>‘Agatha! gij zijt een slechte, wreede vrouw!’</p>
<p>‘Foei! dit moogt gij niet zeggen. Het betaamt niet aan een klein meisje, zooals gij, om hare leermeesteresse als slecht en wreed uit te maken.’</p>
<pb n="9"/>
<p>Elizabeth boog het hoofd, en zweeg. Toen zij weder begon te spreken, deed zij dit op zachten toon.</p>
<p>‘Maar ik geloof toch, dat het slecht was, die arme vrouw te dooden. Ik geloof, dat God niet wil, dat men op die wijze arme vrouwen vermoordt.’</p>
<p>‘Wilt gij wel zwijgen! Kleine meisjes mogen over zulke zaken niet spreken. Alles, wat zij mogen doen, bestaat daarin, dat zij haar catechismus leeren en hare ave's, paternosters en credo's opzeggen, en wanneer zij oud genoeg zijn, om bevestigd te kunnen worden, haar eerste communie doen en gaan biechten, en altijd zóo handelen, als de priesters haar leeren.’</p>
<p>‘Maar indien de priesters zich eens vergissen?’</p>
<p>‘Priesters vergissen zich nooit.’</p>
<p>‘Hoe komt het, dat zij daarvan verzekerd zijn?’</p>
<p>‘Omdat zij door middel van de bisschoppen, aartsbisschoppen en kardinalen hunne kennis van den paus zelven verkrijgen.’</p>
<p>‘Maar indien de paus zich nu eens vergiste?’</p>
<p>‘Loop heen, kind! De paus zou zich vergissen! Wie heeft u zulke booze gedachten in het hoofd gezet? Er zal eens op een nacht een groote draak met u wegvliegen, en dan zullen wij zien, wie zich vergist heeft.’</p>
<p>‘Maar, Agatha! bestaat er niet een boek, dat de Bijbel genoemd wordt?’</p>
<p>‘De Bijbel, kind! Ja, die bestaat er; maar het is een slecht boek.’</p>
<p>‘Een slecht boek! Is het niet Gods boek?’</p>
<p>‘Zet dit toch uit uw hoofd,’ zeide Agatha toornig. ‘Het is het boek, dat de ketters lezen, en geen brave menschen, behalve natuurlijk de priesters, lezen ooit daarin. Maar genoeg hiervan. Steek uwe kaars aan, en zing uw avondlofzang: ‘Heilige Maria, moeder Gods.’</p>
<p>Agatha sprak op zulk een barschen toon, dat het kind niet durfde weigeren. Zij stond dus op en ging, vergezeld van hare gouvernante, naar het tegenovergestelde gedeelte der kamer, waar een klein altaar opgericht was, met een met heldere kleuren geschilderde beeltenis der heilige Maagd, een zwart
<pb n="10"/>ivoren kruis en een of twee heilige, in zilver vervatte reliquieën. Daar stak zij twee waskaarsen aan, en zong, nadat zij nedergeknield was, met eerbied den lofzang aan de heilige Maagd, welke Agatha haar geleerd had. Zij zong zacht en liefelijk, en de tranen kwamen telkens in hare oogen bij het woord moeder, dat zoo dikwijls daarin herhaald werd, waardoor zij aan hare moeder, die zij nimmer gekend had, moest denken. En als zij dacht aan het arme kind, wiens moeder dien dag terdoodgebracht was geworden, snikte zij hevig. Daarop legde Agatha haar in bed, drukte haar een kouden kus op het voorhoofd, deed de lichten uit, en liet haar alleen.</p>
<p>Toen Elizabeth zich in hare eenzaamheid aan haar treurige gedachten kon overgeven, weende zij zoo lang, totdat zij in slaap viel. In haar droom kwam al het vreeselijke van den afgeloopen dag haar voor den geest: het vreeselijke tooneel op de markt en het moederlooze kind, dat aan een vreemden beschermer opgedragen werd. Zij meende den knaap te zien, en sprak hem aan, en hij zeide, dat hare stem op die zijner moeder geleek, en zij doolden te zamen, hand aan hand, in een zeer donkeren nacht ver door allerlei velden, om naar iets te zoeken, dat zij beiden verloren hadden. Een heldere ster wees hun den weg, al verder en verder door de velden in de duisternis, totdat de duisternis in helder licht verkeerde, met een glans, die niet van deze wereld was, en er kwam eene stem uit den hemel - eene stem van onuitsprekelijke zachtheid, die zeide: ‘Komt herwaarts.’</p>
<p>Elizabeth werd met een schrik wakker, toen zij die stem meende te vernemen. De stralen der opkomende zon schenen door het venster. Martha lag met een treurig en bedroefd gelaat over haar heengebogen, en zeide:</p>
<p>‘o, Juffer Elizabeth, zulk akelig nieuws!’</p>
<p>Zij had nauwelijks deze woorden geuit, of Agatha trad de kamer binnen. ‘Onze Lieve Vrouw is met u, liefkind!’ zeide zij, ‘ik breng u nieuws, dat gij met vreugde zult vernemen - uw vader is teruggekeerd, en Anselmo...’</p>
<p>Het kind beefde, en werd bleek.</p>
</div></div>
<div type="chapter">
<pb n="11"/>
<head rend="h3">II.
<lb/>Eene verrassing voor vrouw Brandt.</head>
<p>Toen Brandt - dit was de man, die zich met de zorg der opvoeding van het kind der martelares belast had - zijn huis bereikt had, trof hij zijne vrouw in geen bijster vroolijke gemoedsstemming aan. Zij was den geheelen ochtend bezig geweest - dit was zij altijd, zeide zij, van den ochtend tot den avond. Zij deed zooveel als twee anderen, dacht voor twee, en vormde plannen voor twee; want wat Brandt aangaat - dit was de bepaalde meening van zijne vrouw - hij kon zichzelven niet meer helpen dan een gestrande haring. Brandt was van beroep bakker, slenteraar uit zijn aard, en hij voerde weinig anders uit dan drinken en rooken, behalve dan, wanneer zijne vrouw hem onder hare bevelen nam.</p>
<p>‘Zijt ge eindelijk tehuis, vlegel!’ was haar groet.</p>
<p>‘Eindelijk tehuis, mijn schat!’ antwoordde hij vroolijk. ‘Waarheen anders zou ik gaan, dan naar huis? Ik ben dezen ochtend voor zeker oogmerk uitgeweest - raad eens?’</p>
<p>‘Ik heb geen tijd, om met raden te verspillen, en het is mij ook hetzelfde. Zoolang gij een stuk gelds te verteren hebt, of de herbergier u borgen wil, wordt uw tijd met rooken en drinken doorgebracht. Raden, ja, men heeft veel tijd, om te raden, als men zeven monden moet vullen, behalve de onze, de bakkerij moet naloopen, een oogje op den winkel houden, de klanten helpen en de schuldeischers betalen moet. Zie uwe kinderen eens terdege aan, en zeg mij dan, wat gij wel van uzelven denkt.’</p>
<p>‘Wel, zij zien er gezond uit.’</p>
<p>En dit was ook werkelijk het geval.</p>
<p>‘Gezond - ja, maar dat hebben zij niet aan u te danken.’</p>
<p>‘Wel,’ waagde Brandt aan te merken, ‘gij draagt zoogoed voor hen zorg, dat ik hen zou bederven, indien ik mij met hunne opvoeding poogde te bemoeien. Maar zie eens, ik heb iets voor u medegebracht.’</p>
<pb n="12"/>
<p>‘Voor mij iets medegebracht - ja, uzelven vol rook en sterken drauk hebt gij medegebracht.’</p>
<p>‘Meer dan dat. Kijk eens.’</p>
<p>Daarop sloeg hij den mantel open, die hem bedekte en het slapende kind voor de koude beschutte. Hij hield het kind naar haar toe, terwijl hij zeide:</p>
<p>‘Wij moeten het als ons eigen kind beschouwen, als een van de twee, die op het kerkhof liggen. Wees voor hem eene moeder. Ik beloofde aan zijn overledene moeder hem als mijn eigen kind te zullen opvoeden!’</p>
<p>Zijne vrouw barstte in een vloed van verwijtingen los. Hadden zij niet genoeg aan hun eigen kinderen? Viel het niet reeds moeielijk genoeg, om aan hun eigen kinderen het noodige te geven, en moest hij zich nu nog bovendien met de zorg voor een wees belasten? Hij antwoordde hierop slechts dit, dat men hem hiervoor betaald had; doch voegde er tevens bij, dat hij, ook al had hij geen enkel stuk gelds daarvoor ontvangen, toch aldus zou gehandeld hebben. Het gebeurde zelden, dat hij zich zoo dapper verweerde, en wanneer dit gebeurde, schreef zijne vrouw zijn buitengewonen moed daaraan toe òf, dat hij een buitengemeeue hoeveelheid sterken drank gebruikt had, òf, zooals zij dezen keer onderstelde, dat hij in het bezit van een of ander belangrijk geheim was. Het was zeer duidelijk te zien, dat Brandt verre van nuchteren was; maar hij sprak toch geheel in ernst. Zijne vrouw nam dus het kind uit zijne armen, legde het in een wiegje, dekte de tafel voor het avondmaal, diende de heete soep op, vulde zijn hoornen beker met zijn geliefkoosden drank, en zag hem glimlachend aan.</p>
<p>Brandt bewaarde gedurende geruimen tijd het stilzwijgen.</p>
<p>‘Aldus is het toegegaan, beste vrouw!’ Zij glimlachte, als om hem aan te moedigen om te vervolgen, en hij vervolgde aldus: ‘Ik was heden bij de terechtstelling tegenwoordig.’ Zij knikte toestemmend, en luisterde naar hetgeen hij vertelde. Zij scheen niet ontroerd te zijn door het verhaal, maar klonk met haar beker tegen dien van haar man, als hij haar dien, zooals men in de herbergen pleegt te doen, voorhield, en zij herhaalde zijn ‘op uwe gezondheid’ op minzamen toon.</p>
<pb n="13"/>
<p>‘En dus,’ zeide hij, toen hij zijn verhaal geëindigd had, ‘is het heden geen kwade dag geweest.’</p>
<p>‘Waarlijk niet; doch gij hebt mij nog niet verteld, hoeveel de beurs bevat.’</p>
<p>‘o, Neen, ik heb er nog niet naar gekeken.’</p>
<p>Zij bedwong de knorrige uitdrukking, die op hare lippen zweefde, en zeide op half berispenden, half lachenden toon:</p>
<p>‘Brandt, Brandt! gij zult nooit een man van zaken worden nooit.’</p>
<p>Hij zag haar vergenoegd aan, wierp de beurs op de tafel, en zeide:</p>
<p>‘Daar, tel het geld. Ik zal mij nog een weinig inschenken.’</p>
<p>Terwijl hij sprak, strekte hij de hand naar de flesch met sterken drank uit, en zijne vrouw bood geen tegenstand; zij had het te druk, om op te merken, wat hij deed. Zij had den inhoud der beurs, een grooten hoop blinkende goudstukken, in haar schoot geledigd, en telde dien haastig.</p>
<p>‘Twee en twee is vier, en drie is zeven, en vier is elf, en vijf, zestien. Tien, tien, tien, zes en veertig, tien, tien, tien, zes en zeventig, vijf, zeven, tien, acht en negentig, en twee is honderd. Honderd goudstukken!’</p>
<p>‘Dat is geen slechte dag,’ zeide Brandt.</p>
<p>‘Neen, maar er moet veel daarmede gedaan worden.’</p>
<p>‘Wel, het zal niet meer kosten dan - hoeveel zeidet gij ook? - om den knaap groot te brengen.’</p>
<p>‘Wie sprak van den knaap?’ vroeg zij vinnig.</p>
<p>‘Dat deed ik,’ antwoordde hij, ‘en ik zeg nogmaals, dat het niet meer dan - hoeveel goudstukken zijn er? - kosten zal, om den knaap als ons eigen kind groot te brengen.’</p>
<p>‘Wie zeide dat?’ vroeg zij heftig, terwijl zij de goudstukken, langzaam tellende, in de beurs liet vallen. ‘Ik zeide, dat veel daarvan gedaan moet worden. Schoenen voor de kinderen, een warme winterkleeding voor de meisjes, en ik moet een nieuwen Zondagschen japon en een nieuwe kap hebben. Voorts moet de molenaar betaald, en de bakkerij hersteld worden. De twee jongens moeten op een betere school gaan. Waar zij nu gaan, krijgen zij niets dan slagen, hetgeen juist
<pb n="14"/>niet kwaad voor hen is, maar toch ook niet beter, dan zij tehuis konden krijgen. Voorts heb ik aan de meisjes nieuwe schaatsen beloofd en mijzelve een paar Friesche oorijzers.’</p>
<p>‘En wat krijg ik?’ vroeg Brandt.</p>
<p>‘De voldoening,’ antwoordde zijne vrouw met al de waardigheid, die men van een Romeinsche matrone zou mogen verwachten, ‘de voldoening, dat gij uwe vrouw en uwe kinderen fatsoenlijk voor den dag ziet komen.’</p>
<p>Brandt floot even, en nam nog eene teug uit de flesch.</p>
<p>Plotseling deed zijne vrouw een uitroep.</p>
<p>‘Wat is dit? Wat beduidt dat?’</p>
<p>Toen zij het geld in haar schoot uitstortte, had zij een kleine rol papier, die met blauwe zijde vastgebonden was, niet opgemerkt; doch toen zij het geld weder in de beurs deed, vond zij die, en was daardoor niet weinig ontsteld. Doch deze ontsteltenis was slechts voorbijgaande; want het volgende oogenblik had zij de koord losgemaakt, en las, ofschoon met eenige moeite, de volgende woorden:</p>
<p>‘Gij, die mijn kind onder uwe zorg hebt opgenomen, en in Gods tegenwoordigheid beloofd hebt, hem als uw eigen kind te zullen opvoeden, waarvoor gij in den dag des oordeels rekenschap zult moeten afleggen, bewaar de hierin gesloten bladen - zij vertroostten mij, en maakten mij gelukkig in het uur mijner beproeving - geef ze aan mijn kind, wanneer hij den mannelijken leeftijd bereikt heeft; geef ze hem, tegelijk met den zegen zijner moeder, of leg ze, indien hij mocht sterven, op zijn hart, en begraaf ze tegelijk met hem. Indien gij op vrede in deze wereld en op geluk in het leven hiernamaals hoopt, vervul dan mijn laatste wenschen, en God, ons aller Rechter, neme u in zijne bescherming!’</p>
<p>Behalve dezen brief bevonden zich nog daarbij een dozijn of meer perkamenten bladen en twee haarlokken. Deze lokken haar, waarvan de eene fraai donkerbruin en de andere zeer blond was, waren met een zijden lint vastgebonden. Op het eene stond geschreven ‘moeder’, op het andere stond ‘vader’. Maar de perkamenten bladen trokken het meest de aandacht. Zij waren blijkbaar uit een boek gesneden, en behelsden,
<pb n="15"/>ofschoon Brandt noch zijne vrouw geheel zeker daarvan waren, het Nieuwe Testament, en wel den eersten zendbrief van Johannes.</p>
<p>‘Wat dit ook moge zijn,’ zeide de vrouw van Brandt, ‘het kan nooit eenig goed, maar wel veel kwaad uitwerken, en het moet dus vernietigd worden.’</p>
<p>‘Vernietigd!’ herhaalde Brandt. ‘Neen, dat gebeurt niet, indien ik het geld houd.’</p>
<p>‘Gij verstaat u in het geheel niet op zaken, beste Brandt!’ antwoordde zij. ‘Laat alles aan mij over.’</p>
<p>‘Zaken of niet,’ zeide Brandt, ‘ik weet, dat ik gezworen heb, den knaap als mijn eigen kind te zullen behandelen, en God is het bekend, dat ik mijn eigen kinderen niet zal benadeelen!’</p>
<p>‘Op welke wijze benadeelt gij het kind door die papieren terug te houden - door aan deze beuzelachtige gril, die uit het verwarde brein van eene ketterin voortkomt, geen gevolg te geven? Maar komaan, het baat niets, om met u, die vol drank zijt, te redetwisten! Laten wij ze dezen nacht bewaren, om morgenochtend met elkaêr te beraadslagen, wat wij daarmede doen zullen.’</p>
<p>‘Goed,’ zeide Brandt, ‘dat blijft zoo afgesproken. Ik zal de beurs en de papieren houden.’</p>
<p>‘Neen, zij zijn beter aan mij toevertrouwd.’</p>
<p>Brandt nam weder eene teug uit zijn hoornen beker, stond daarna op, en zeide, met zijn geheele lichaam tegen de tafel leunende, op barschen toon:</p>
<p>‘Dan moeten wij alles verdeelen - gij houdt de papieren, en ik de beurs. Daarenboven kan het geld mij in de herberg te stade komen. Ik heb daar een kleine schuld openstaan, en ik ga daar dan even aan.’</p>
<p>‘Neen, Brandt! zoo waar als ik uw levende, wettige vrouw ben, gaat gij dezen avond niet uwe schuld daar afdoen. Ik zou u niet vertrouwen met al dit geld!’</p>
<p>‘Zooals gij wilt,’ zeide Brandt. ‘Geef mij de papieren. Dan kunt gij de beurs bewaren.’</p>
<p>‘Daar.’</p>
<pb n="16"/>
<p>De vrouw van Brandt uitte dit woord op een toon, die meer gevoelige personen in het gevoel hunner eigenwaarde zou gekrenkt hebben; maar daar Brandt niet zeer veel gevoel bezat, en het op dit oogenblik zelfs zeer moeielijk vond, om zijn lichaam in evenwicht te houden, om nu nog niet van zijn geest te spreken, zoo gevoelde hij zich daardoor niet beleedigd, maar nam de papieren aan, en borg ze zeer zorgvuldig weg.</p>
<p>Het kind had dien geheelen tijd geslapen. Het had in het eerst luidkeels geschreid, waarop Brandt het in de herberg met iets vertroost had, dat hijzelf in tijd van moeielijkheid en onrust als een verzachtend middel had leeren kennen. Het kind had daarop gerust geslapen tot nu toe. Het ontwaakte met een glimlach op het gelaat en met den dierbaren naam op de lippen van:</p>
<p>‘Moeder.’</p>
<p>De vrouw van Brandt boog zich een weinig voorover om naar den knaap te zien, waarop deze begon te schreien. Brandt wendde zich nu tot hem, en het knaapje sloeg zijne armen om diens hals, en vroeg:</p>
<p>‘Waar is moeder?’</p>
<p>‘Heengegaan, beste jongen! voor een poosje heengegaan; maar hier, hier is een andere moeder, om hare plaats te vervullen, totdat zij terugkomt.’</p>
<p>Aldus stelde hij zijne vrouw aan het knaapje voor, dat nu door haar uit de wieg genomen werd en eenige kleine liefkoozingen ontving. Het kind weende weder, en wendde steeds zijne oogen naar Brandt met een treurigen blik, alsof hij diens hulp inriep, hetgeen hem bijna weder nuchteren maakte.</p>
<p>Terwijl zij nog te zamen praatten, trad een vreemde den winkel binnen, en ging regelrecht naar de kamer, die daarachter lag. Hij is een vreemdeling voor den lezer, zooals al de personen in het begin van een verhaal zijn; maar hij was geen vreemdeling voor Brandt en diens vrouw. Het was iemand van een goed geëvenredigde gestalte, van middelbare lengte, met fraaie gelaatstrekken, en zonder een enkelen rimpel of plooi daarin. Steeds speelde een minzame glimlach op de lippen, die tot vertrouwen uitlokte, en zijne oogen schenen gereed, om te
<pb n="17"/>lachen over de vreugde en te weenen over de zorgen van anderen. Zijne handen waren blank en zacht, en zijne nagels waren zoo goed onderhouden, dat zij die van eene vrouw konden geweest zijn. Hij droeg het gewaad eens priesters. Zoodra hij bespeurde, dat men zijn binnentreden opgemerkt had, hief hij zijne linkerhand even in de hoogte, zoodat men den geheelen slanken palm zijner hand en zijn spitse, goed geëvenredigde vingers aanschouwde, en gaf den zegen: ‘Pax vobiscum.’<note n="*)" place="foot">Vrede zij met ulieden.</note></p>
<p>Een jongen van omtrent veertien jaren - men kon moeielijk zeggen, of hij jonger of ouder was - was hem in den winkel gevolgd; maar hield nu bij een kastje met brood stil, waarop hij klom, en waartegen hij met de hakken zijner laarzen sloeg, alsof de kast een trommel was. Het was een vreemdsoortige jongen, met iets wilds en onbestemds in zijne oogen en een wonderlijke wanorde in zijne kleeding. Brandt en zijne vrouw kenden ook hem. Hij was de zoon van den beul en pijniger der stad, en kon, indien zijn verstand hem dit vergunde, de hoop koesteren dit afschuwelijk beroep als erfdeel te zullen erven.</p>
<p>Zijn verstand, dat echter niet voor dat bedrijf geschikt scheen, had hem misschien geheel verlaten. Hij was een idioot, die met afschuw terugdeinsde op het zien van bloed of een doodelijk wapen. Hij was de lieveling van den priester, en die priester was vader Anselmo, een welsprekend en, zooals het volk zeide, een goed man. Zijne welsprekendheid bestond daarin, dat hij met zijn volle, heldere stem op zachten toon een ieder tot overtuiging zocht te brengen. Hij was altijd welgezind, en steeds gereed, om ieder volgens diens karakter en naar diens behoefte aan te spreken. Hij was het, die zich den ongelukkigen Steven aangetrokken had, en hem vergund had, in zijn huis en land rond te zwerven. Daar hij den knaap steeds vriendelijk toesprak, volgde deze hem als een kind, met een blind vertrouwen en een onwankelbare gehechtheid.</p>
<p>‘Pax vobiscum!’ zeide de priester. ‘Gij moet mij verontschuldigen, waarde vrienden! indien ik u dezen avond stoor.
<pb n="18"/>Geloof mij, ik zou dit niet gedaan hebben, indien de zaak, om welke ik kom, niet dringend was.’</p>
<p>De vrouw van Brandt was terstond gereed, om den priester met een vloed van woorden te verzekeren, dat hij te allen tijde uiterst welkom was. Daarop vroeg zij hem, of hij niet op een stoel wilde zitten, die ongemeen geschikt was, om eens goed uit te rusten. Hij nam haar aanbod met een vergenoegden glimlach aan. ‘Altijd dezelfde,’ zeide hij, ‘altijd dezelfde werkzame, opgeruimde vrouw, die meer om anderen, dat om zichzelve denkt. Brandt! wees verzekerd, dat een goede huisvrouw de grootste zegen is voor een man.’</p>
<p>Brandt mompelde iets als antwoord, dat men als eene toestemming of ontkenning kon beschouwen.</p>
<p>‘Hoort, mijn beste vrienden!’ vervolgde de priester, ‘om geheel openhartig met u te werk te gaan, moet ik u zeggen, dat ik dezen avond hier om een zekere zaak kom. Ik was gedwongen - ofschoon het geheel tegen mijne neiging sprak - gedwongen, zeg ik, om getuige te zijn van de vreeselijke straf, die dezen ochtend op de ongelukkige moeder van dat arme kind is toegepast geworden. Ik zag u de taak op u nemen, om het op te voeden, en mijn hart sprong op van vreugde; want ik wist, dat het geld - wij priesters zijn eenvoudige menschen, zooals gij weet, beste vrouw Brandt! - u nuttig zou zijn, en daarenboven, dat de arme jongen op den weg der waarheid zou geleid en door uwe vermaningen en uw voorbeeld van de dwalingen gered zou worden, die zijne moeder zulk een verschrikkelijk einde berokkenden.’</p>
<p>De vrouw van Brandt maakte een diepe nijging.</p>
<p>‘Ik weet,’ zoo vervolgde hij, ‘dat het kind zich aan u als aan eene moeder zal hechten, en dat het van uw zachte lippen den naam zal leeren zegenen, dien zijne moeder versmaadde. Gij verstaat er u op onderricht te geven - en er komen des Zondags geen kinderen op de catechisatie, die zoo vlug zijn als de uwe.’</p>
<p>De vrouw van Brandt gevoelde zich door deze loftuiting zeer gestreeld.</p>
<p>‘Ik doe mijn best,’ zeide zij, ‘maar de jongens zijn somtijds dom en onhandelbaar.’</p>
<pb n="19"/>
<p>‘Ja, ja, en dit is zeer natuurlijk. Wij zijn ook eens jongens geweest, niet waar, Brandt! en wij waren ook dom en zeer onhandelbaar, niet waar - ja, men kan ook niet anders verwachten.’</p>
<p>Brandt gaf geen antwoord; maar het scheen wel, toen hij met zijn rug tegen den muur en met het kind in zijne armen stond, alsof hij liever in de bakkerij zou gegaan zijn.</p>
<p>‘Maar ter zake,’ zeide de priester. ‘Ik moet weten - mijn plicht noodzaakt mij het u te vragen, - wat gij tegelijkertijd met den jongen outvingt.’</p>
<p>‘Eene beurs,’ zeide Brandt.</p>
<p>‘Ja - dat is zoo - ik zag de beurs. Wat bevatte zij?’</p>
<p>‘Zie zelf, vader! Ik heb de beurs aan mijne vrouw gegeven.’</p>
<p>‘En gij zoudt het aan niemand beter ter bewaring hebben kunnen geven.’</p>
<p>De vrouw van Brandt haalde de beurs te voorschijn, doch niet zonder eenigszins bevreesd te zijn, dat vader Anselmo zich eenige der goudstukken tot een of ander geestelijk doeleinde zou toeëigenen.</p>
<p>Zij telde hem het geld voor, en gevoelde zich zeer verlicht, toen hij haar zeide, dat zij het weder kon opbergen, en haar slechts vroeg, of dit alles was.</p>
<p>‘Ik had reden te onderstellen, dat zich in de beurs eenige brieven of papieren van een verraderlijken of ketterschen aard zouden bevinden.’ Zich daarop plotseling tot Brandt wendende, vroeg hij hem: ‘Hebt gij de beurs geopend, alvorens gij haar aan uwe vrouw gaaft?’</p>
<p>‘Neen,’ zeide Brandt op vasten toon.</p>
<p>‘Duizendmaal dank, en ik verzoek u wel zeer om verschooning,’ antwoordde de priester. ‘Vergeet niet uw ernstigen plicht ten opzichte van dit kind, om het voor onze kerk groot te brengen. Dat zijne handelingen eenigermate voor de ketterij zijner moeder tot vergoeding mogen strekken!’</p>
<p>Hij stond op, om te vertrekken. Op hetzelfde oogenblik hield het onophoudelijk getrommel op de kast op, en Steven kwam de kamer binnen, en zeide op doften toon: ‘Laat mij eens zien.’</p>
<pb n="20"/>
<p>Hij wilde het kind zien, en Brandt willigde dadelijk zijn verzoek in.</p>
<p>‘Waarom sterft het niet?’ vroeg hij. ‘Er is genoeg ruimte op de begraafplaats. Het is een koud verblijf, kleine! maar zeer rustig.’</p>
<p>‘Kom, Steven! wij moeten gaan, kom.’ De knaap voegde zich bij hem.</p>
<p>‘Ik zal morgen in het groote huis zijn, misschien reeds dezen avond. Daar zal ik natuurlijk onze oude vrienden zien Hebt gij ook eene boodschap?’ vroeg hij aan de vrouw van Brandt. Indien de priester zoo vriendelijk wilde wezen de groete aan Martha en de gouvernante over te brengen, zou hij haar een grooten dienst bewijzen.</p>
<p>‘Integendeel,’ zeide hij, terwijl hij met zijne hand wuifde, als om de gedachte aan eenige verplichting af te wenden, ‘het zal mij een genoegen zijn dit voor u te doen. Zijt gij daar vele jaren geweest?’</p>
<p>‘Elf jaar en negen maanden.’</p>
<p>‘Dat is een lange tijd. Moet ik Elizabeth ook groeten?’</p>
<p>‘Ja, gaarne.’</p>
<p>‘Dat is goed. Goeden dag, Brandt! goeden dag. Kom Steven! Pax vobiscum!’ De blanke, zachte hand en de spitsvormige vingers hieven zich in de hoogte, en daarop vertrokken de priester en zijn waggelende volgeling. De vrouw van Brandt geleidde hen tot aan den drempel, en sloeg hen tot aan het einde der straat gade.</p>
</div>
<div type="chapter">
<head rend="h3">III.
<lb/>Arme Elizabeth!</head>
<p>De kleine Elizabeth, verschrikt door de afgetrokkenheid van Martha en de koude en omzichtige woorden der gouvernante, wist niet, wat zij van het nieuws, dat zij zooeven ver-<pb n="21"/>nomen had, moest denken. Zij gevoelde zich verzekerd, dat het slecht nieuws moest wezen; maar welk slecht nieuws kon het zijn, dat haar leed kon berokkenen?</p>
<p>Zij werd uiterst netjes gekleed, en ontbeet dien ochtend in tegenwoordigheid van de gouvernante. Alles, wat zij kon vernemen, bestond daarin, dat haar vader van een lange reis teruggekeerd was, en dat hij en de priester Anselmo haar wenschten te zien, teneinde haar iets bijzonders mede te deelen.</p>
<p>Daar zij moest wachten, totdat zij voor dit onderhoud geroepen werd, poogde zij zich met in hare boeken te lezen te vermaken; maar hare gedachten dwaalden telkens af, en bleven op het lot van het arme kind, dat sinds gisteren een wees en nu aan vreemden toevertrouwd was, gevestigd.</p>
<p>Eindelijk verscheen Schouten, die haar, na zijn gele rosetten met bijzondere zelfvoldoening beschouwd te hebben, meldde, dat haar vader gereed was haar te zien. Zij stond op, en volgde hem naar het kabinet haars vaders. Schouten tikte zoo zacht mogelijk aan de kamerdeur. Er kwam geen antwoord; maar na verloop van eenige oogenblikken werd de deur door Anselmo geopend. Hij strekte zijn blanke hand over het voorhoofd van het meisje uit, fluisterde zijn zegen, en zich daarna buigende, kuste hij haar voorhoofd en nam haar bij de hand. Bezijden de deur was eene soort van portaal, van zware lederen gordijnen gevormd, en tegenover de deur waren gordijnen van dikke baai. De priester lichtte de gordijnen zorgvuldig op, en leidde het kind daarop in de kamer. Het was een donker vertrek met verscheidene boeken en schilderijen, alsmede rijk versierde reliquieën, met een altaar in het achterste gedeelte, waarvoor een lange, magere persoon geknield lag, wiens zwart haar vroegtijdig grijs geworden was. Zijn gelaat was, toen hij het naar zijn kind wendde, doodsbleek, en er speelde geen glimlach om zijn mond om haar te begroeten, noch stond daarop eenig bewijs van liefde te lezen, waardoor het bevende meisje zich tot hem aangetrokken gevoelde. Hij stond uit zijn geknielde houding op, ging op den stoel zitten, waarop hij blijkbaar vroeger gezeten had, schikte de boeken en papieren,
<pb n="22"/>die op de tafel lagen, langzaam en bedaard, en zeide daarna: ‘Kom hier, kind! Zijt gij niet blijde mij te zien?’</p>
<p>‘Ja, vader!’</p>
<p>‘Kus mij.’</p>
<p>Zij sloeg hare armen om zijn hals, toen hij zich naar haar vooroverboog, en kuste hem hartelijk.</p>
<p>‘Bedaar, kind!’ zeide hij, terwijl hij zich uit hare omarming losmaakte en in zijn stoel achteroverleunde, ‘gij zijt al te hartstochtelijk.’</p>
<p>Anselmo stond hij de tafel, en zweeg.</p>
<p>‘Dus zijt gij blijde mij te zien,’ hervatte haar vader, ‘welnu, dat is goed. Men behoort zijne ouders te beminnen en te eeren. Dat is een goed gebod, vindt gij niet, Anselmo?’</p>
<p>Anselmo knikte bevestigend.</p>
<p>‘Ik hoop, dat gij goede vorderingen moogt gemaakt hebben, dat gij vlijtig en gehoorzaam geweest zijt, dat gij steeds gepoogd hebt u de gunstige meening van uwe gouvernante waardig te maken, en dat gij hare berispingen zonder tegenspraak ontvangen hebt.’</p>
<p>‘Ik heb getracht alles te doen, wat goed was, vader!’</p>
<p>‘Daarvan houd ik mij overtuigd. Ik heb ook geen enkele klacht vernomen. Sta een weinig verder van mij af. Wat zijt gij gegroeid! Zij gelijkt geheel op hare moeder, Anselmo!’</p>
<p>‘Zij gelijkt bijzonder op die heilige vrouw,’ luidde het antwoord des priesters.</p>
<p>‘Vertel mij nu eens, zoudt gij gaarne vanhier gaan?’</p>
<p>‘Neen, vader! ik ben zeer tevreden, als ik hier blijven mag.’</p>
<p>‘Maar ik heb het voornemen u vanhier te doen gaan, en heb, door den goeden raad en bijstand van vader Anselmo geholpen, eene schikking gemaakt, dat gij voortaan met eenige heilige zusters in een klooster in Oost-Friesland zult gaan wonen, waar gij het beste onderricht zult ontvangen, en tevens zult leeren de gezegende heiligen na te volgen.’</p>
<p>Elizabeths hart klopte snel. Zij wilde een stouten stap wagen, ofschoon zij voor den goeden uitslag daarvan vreesde.</p>
<p>‘Vader! lieve vader!’ zeide zij, ‘ik ben hier zeer gelukkig.
<pb n="23"/>Martha is zoo goed, en Schouten is zoo vriendelijk voor mij. o, Laat mij blijven, of laat mij met u ergens heengaan, waar het ook zij!’</p>
<p>‘Onstuimig,’ antwoordde haar vader, die meer tot Anselmo dan tot zijn kind sprak, ‘te onstuimig. De wereld, het vleesch en de duivel oefenen reeds een grooten invloed op het meisje. - Luister naar mij, Elizabeth! en wees stil. Mij betaamt het te bevelen, en gij moet gehoorzamen.’</p>
<p>Zij snelde naar hem toe, vatte hem bij de hand, en smeekte hem in hartstochtelijke bewoordingen en onder een vloed van tranen van voornemen te veranderen; doch hij bleef koud, gevoelloos en stil, totdat het kind geen woord meer kon uitbrengen en snikte, alsof haar hart breken zou.</p>
<p>Daarop zeide hij: ‘Uw dwaas gedrag, Elizabeth! versterkt mij temeer in mijne overtuiging, dat de weg, dien ik thans insla, wijs en voorzichtig is. Bij de heilige zusters zult gij leeren geduldig en onderworpen te zijn, en geschikt worden, om u in het gezelschap der heiligen hierboven te voegen. Ga nu heen, en wanneer gij berouw hebt, kom dan weder, en vraag vergiffenis voor uwe zonde.’</p>
<p>Hij wenkte haar de kamer te verlaten. Anselmo geleidde haar naar de deur, lichtte het gordijn op, en fluisterde zijn zegen - maar o, het geleek niet op den zegenwensch, dien Martha over haar uitsprak, toen zij deze ontmoette. Martha, de vroolijke Martha, bevond zich daar. Daar zij het treurige nieuws wist, dat Elizabeth haar wilde mededeelen, sloot zij haar in hare armen, en kuste haar met hartstochtelijke genegenheid herhaalde keeren.</p>
<p>‘o, Martha! ik word weggezonden - levend begraven, Martha! ver van hier - wat moet ik doen?’</p>
<p>Martha geleidde haar naar haar eigen kamer, en trachtte haar te vertroosten, ofschoon zijzelve evenzeer weende, alsof het haar geheel aanging. Zij kon geen hulpmiddel bedenken, dan geduldig te wachten, om te zien, wat het eind hiervan zou zijn. En op deze wijze trok zij langzamerhand de aandacht van het kind naar een ander onderwerp af - het treurige onderwerp van den vorigen dag. Zij wist nieuws van den jongen. De man, die
<pb n="24"/>hem tot zich genomen had, was Brandt de bakker, en de vrouw van Brandt was dienstbode bij haar vader geweest. Martha kende hen beiden zeer goed. ‘Zou juffer Elizabeth gaarne den wees zien, indien ik dit namelijk gedaan kan krijgen?’</p>
<p>‘Hem gaarne zien! o, Zoo gaarne!’</p>
<p>Welnu, zij zou moeite hiertoe doen. Had de vrouw van den bakker haar niet laten groeten? - welnu, dan kon zij haar ook een bezoek brengen. Zelfs de barsche gouvernante kon hier niets tegen hebben.</p>
<p>De gouvernante was er nochtans zeer tegen. Ofschoon Martha haar geen verlof daartoe gevraagd had, werd zij toch hier mede bekend. Toen Agatha met zekerheid vernomen had, wie de verantwoordelijkheid op zich genomen had, om het kind van de ketterin op te voeden, was zij geheel verontwaardigd en uiterst verwonderd, dat de man van eene vrouw, die in de familie gediend had, aldus gehandeld had. Nooit zou Brandt van haar heer geld ontvangen; nooit zou dit huis door zijne tegenwoordigheid bezoedeld worden, zelfs niet gedurende een oogenblik door zijne vrouw, die somtijds den avond bij haar oude vriendinnen in de keuken doorbracht, en nimmer mocht Martha den drempel van hunne woning overschrijden. Neen, nooit, onder welk voorwendsel ook, in ziekte noch in lijden, nooit, noch in voor-, noch in tegenspoed, nimmer. Het huisgezin van Brandt had de gunst van haar heer verbeurd; want zij hadden het kind van eene ketterin in huis opgenomen, en waren ongetwijfeld ten halve in hun hart ketters. Over éene zaak echter was zij nog meer verwonderd dan over dit schandelijk gedrag, en daarover durfde zij niet spreken - want wie durft een dienaar des hemels berispen? - namelijk, dat vader Anselmo, die priester bij uitnemendheid, een woord ten gunste van Brandt gesproken had; maar vader Anselmo was ook zoo zacht en zoo vergevensgezind, en niet in staat iemand van kwaad te verdenken.</p>
<p>Martha luisterde naar alles, wat zij zeide, en maakte geen tegenwerping; maar zij nam dienzelfden namiddag Elizabeth naar de bakkerij mede, en vertelde alles aan de vrouw van Brandt, die haar man hevig beschuldigde, dat hij de ondergang van zijn
<pb n="25"/>huisgezin was, en hem door haar getier naar de herberg joeg, waar hij zoolang vertoefde, totdat hij zijn evenwicht niet meer kon houden en onder de tafel in de herberg lag.</p>
<p>Elizabeth zag het arme weeskind. Hij zag haar minzaam aan, glimlachte en praatte met haar, en zij zat naast hem op den vloer der bakkerij, en vertelde hem op kinderlijke wijze haar droom - hoe zij in dien droom te zamen ver door velden, temidden der duisternis, gedoold hadden, totdat eene stem uit den hemel hen geroepen had.</p>
<p>Zij was zeer bedroefd, toen zij van den knaap moest scheiden, en hij weende ook bitter, toen hij afscheid van haar moest nemen; maar de vrouw van den bakker nam het beste middel daarvoor tebaat, namelijk om hem door elkander te schudden, waardoor de oogen van het kind van den schrik droog werden.</p>
<p>Martha nam Elizabeth met zich mede naar huis, en werd dadelijk bij de gouvernante ontboden. Haar bezoek in de bakkerij was bekend. Men had hare gangen nagegaan. Agatha en vader Anselmo waren beiden van meening, dat Martha (volgens de eerstgenoemde ‘die venijnige slang’ en volgens den laatstgenoemde ‘de dwalende dochter’) terstond uit haar dienst ontslagen moest worden.</p>
<p>Alles, wat Martha hiertegen inbracht, was vruchteloos. Zij mocht geen enkel woord met juffer Elizabeth wisselen. Ondanks al hare tranen en al hare beden werd het haar niet vergund, haar een laatsten afscheidsblik toe te werpen, noch een kus tot afscheid te geven. Martha moest terstond vertrekken, en kon nu, indien zij dit verkoos, dien ketterschen jongen verplegen. Zij mocht geen enkel uur meer onder haar dak blijven.</p>
<p>Toen Martha, op weg naar hare kamer, de zaal doorging, met haar gelaat zoo rood als vuur, en geheel bevochtigd van tranen, die haar uit de oogen vloeiden, zag zij Schouten. Hij zat in een stoel met hoogen rug, met zijne voeten op eene stoof, en sloeg zijn oog van de gele rosetten op zijne schoenen. Hij sloeg zijne oogen op, toen hij Martha zag, en zeide: ‘Waarom weent gij?’</p>
<p>‘Ja waarlijk, Schouten! ik heb wel reden om te weenen. Ik ben uit mijn dienst ontslagen - ik word schandelijk weggezonden!’ En de tranen beletten haar te spreken.</p>
<pb n="26"/>
<p>Schouten zweeg gedurende eene minuut, om hare woorden te overwegen.</p>
<p>‘Wat! Heengaan?’ zeide hij.</p>
<p>‘Ja, en reeds dadelijk.’</p>
<p>Hij zweeg weder gedurende een oogenblik, en vroeg:</p>
<p>‘Gaat gij alleen?’</p>
<p>‘Ja, Schouten! Ik heb geene vrienden. Met wien zou ik gaan?’</p>
<p>‘Met mij!’ zeide Schouten, terwijl hij opstond en een paar schreden nadertrad. ‘Met mij! Ik wil met u gaan, indien gij er niets tegen hebt om mij te hebben.’</p>
<p>‘Hoe bedoelt gij dat?’</p>
<p>Schouten moest zeer dicht bij haar komen, om haar uit te leggen, wat hij bedoelde, en zijn hoofd naar haar toebuigen, om het haar in het oor te fluisteren. Hunne aangezichten kwamen zoo dicht bij elkander, en dat, wat hij haar te zeggen had, was zoo geheim en vertrouwelijk, dat zelfs hunne lippen elkander aanraakten. Daarna liep Martha haastig naar hare kamer, terwijl Schouten zich naar vader Anselmo begaf, en hem op ernstigen toon zijn voornemen bekendmaakte, dat hij zijn dienst wilde verlaten. Toen men vernam, dat hij met Martha wilde huwen, waarvan hij nu geen geheim maakte, oordeelden de priester en de gouvernante het beter, dat hij op staanden voet het huis verliet. Martha en Schouten vertrokken derhalve dienzelfden dag, en werden spoedig daarna man en vrouw.</p>
<p>Tien dagen later, nadat alle toebereidselen voor de reis gemaakt waren, ging Elizabeth, door de gouvernante vergezeld, op reis naar de heilige zusterschap in Oost-Friesland. Even vóor haar vertrek werd zij bij haar vader toegelaten, die een koud en plechtig afscheid van haar nam. Anselmo strekte zijn blanke hand over haar uit, en gaf haar met al de teederheid eens bloedverwants zijn zegen. Geheel overstelpt van droefheid verliet zij haar ouderlijke woning. Er bevond zich eene menigte personen in de straat, teneinde haar te zien vertrekken, en menig minzaam en opbeurend woord werd haar toegevoegd, om haar te bemoedigen; maar de gouvernante zag het volk met een norsch gelaat aan, waarop allen zwegen.</p>
<pb n="27"/>
<p>Het was koud, guur weder, en de sneeuw viel met dikke vlokken uit een donkere en dikke lucht. Het was snerpend koud, maar toch niet zoo donker en treurig, als de toestand, waarin zich het arme meisje bevond, toen zij een laatsten verlangenden blik wierp naar het huis, dat, hoe treurig het ook mocht wezen, toch de eenige woning was, die zij ooit gekend had.</p>
<p>De kamers, waarin zij haar jeugdig leven had doorgebracht, kwamen haar op dit oogenblik wel donker voor; maar zij gevoelde toch levendig de scheiding van hen, die haar steeds minzaam bejegend hadden, waaronder Schouten en Martha vooral een eerste plaats bekleedden. Het scheen haar toe, alsof zij nu in de geheele wereld geen vriend bezat, met wien zij een woord van verwachting of hoop kon wisselen. De toekomst was voor haar volkomen donker. Haar eenig vooruitzicht was, dat zij haar leven in de afzondering van een klooster zou slijten, om misschien nimmer haar vader terug te zien.</p>
<p>Zij verliet dus treurig weenende hare woning.</p>
</div>
<div type="chapter">
<head rend="h3">IV.
<lb/>De jonge non.</head>
<p>Zestien jaren verliepen er, en de vervolging tegen de Gereformeerden in de Nederlanden werd altijd nog heviger gevoerd. Maar weinig van hetgeen daarbuiten gebeurde, kwam men in het klooster, waar Elizabeth gedurende zestien jaren opgesloten zat, te weten.</p>
<p>Van een meisje was zij tot een schoone maagd opgegroeid.</p>
<p>Zij was niet met haar lot verzoend, en poogde tevergeefs het verlangen naar de wereld daarbuiten en de behoefte, om iemand lief te hebben, te onderdrukken.</p>
<p>Agatha was nog bij haar, ofschoon zij niet meer hare gouvernante was. Zij had dien post reeds sinds lang vaarwel gezegd en het kloosterleven omhelsd.</p>
<p>Zuster Agatha - aldus werd zij thans genoemd - had aan
<pb n="28"/>het klooster een groote som ten geschenke gegeven. Het overige van haar vermogen, dat inderdaad zeer aanzienlijk was, had zij vader Anselmo terhandgesteld, om voor zekere geestelijke doeleinden gebruikt te worden. De vrome man had deze som met tranen in de oogen ontvangen, en had met eenigszins gebroken stem zijn ‘Pax vobiscum!’ geuit. Het gebeurde niet dikwijls, zeide hij tot de abdis, die zijne woorden aan de jonge zuster herhaalde, dat hij geroerd werd; maar in het gedrag en karakter van zijn oude vriendin was, zooals hij zich uitdrukte, iets zoo godsdienstigs en iets zoo verheven Christelijks, dat het hem was, als hij tot haar het woord richtte, alsof hij reeds met een gezaligde heilige sprak, en niet met een strijdende lijderes op aarde.</p>
<p>De opvoeding van Elizabeth werd door de zusters geregeld, en er was niets, om de eentonigheid daarvan weg te nemen. Het klooster was ver van bewoonde plaatsen verwijderd. Indien dit niet het geval geweest was, zou zij, wel is waar, evenzeer van de wereld buitengesloten zijn; maar het denkbeeld, dat zich niemand in hare nabijheid bevond, deed bij haar een nog grooter gevoel van verlatenheid ontstaan, dan anders het geval zou geweest zijn.</p>
<p>Het gebouw was oud, en geleek van buiten meer op een fort, dan op een klooster. De kapel bevond zich in het achterste gedeelte van het gebouw, en was het verst afgelegen van den hoofdingang. Zij was van het hoofdgebouw door een geplaveid plein gescheiden, waar de overleden zusters van het klooster haar laatste rustplaats hadden. De kapel zelve was eenvoudig, doch hecht gebouwd en van alle versierselen verstoken, behalve aan het hoogaltaar, dat prachtig versierd was. Onder de kapel was een grafkelder, waarin de zusters, die de waardigheid van abdis bekleed hadden, of als ongemeen vroom bekend stonden, begraven werden. Hier had men ook, werd er gefluisterd, somtijds een vreeselijke rechtbank voor misdadige zusters gehouden; maar wat er bij die gelegenheden voorviel, wist niemand, dan de beschuldigde en hare rechters. De beschuldigde bewaarde bescheiden het stilzwijgen, <hi rend="i">indien</hi> zij weder onder hare medezusters opgenomen werd; doch men
<pb n="29"/>gaf bedektelijk te kennen, dat een schuldige zuster zelden weder in het koor verscheen, en dat men eens, nadat er eene rechtsuitspraak was gehouden, gedurende meer dan drie nachten een erbarmelijk hulpgeschrei vernomen had, waarna de bel van het klooster als voor eene overledene geluid werd.</p>
<p>Dit alles wat niet geschikt, om Elizabeth met het kloosterleven te verzoenen. Het was voornamelijk zuster Ursula, eene non met een breed gelaat, die ondanks het weinige voedsel, dat zij gebruikte, hare nachtwaken en haar vasten, er gezond uitzag, die haar dit alles verhaalde. Ook zij was het, die zich veel met Elizabeth sinds hare komst in het klooster bemoeid had en haar alles binnen het gebouw had laten zien. Haar onderwijs geschiedde, evenals vroeger, onder het toezicht van Agatha; maar hier viel veel te leeren, dat slechts iemand, die met de gebruiken van het kloosterleven bekend was, kon onderwijzen, en deze plicht rustte voor het grootste gedeelte op Ursula. Zij was de portierster, had de sleutels in haar bezit, en keek bij het vallen van den avond met een klein olielampje al de gedeelten van het klooster na. Wanneer gij haar in een der donkere gangen van het klooster gezien hadt, als zij haar lampje voor zich uit hield, zoodat het schijnsel geheel op haar breed gelaat viel, zoudt gij aan een van Rembrandts schilderijen gedacht hebben. Ursula was doof, ja, volslagen doof, en zij bemerkte slechts dan. dat de kloosterbel geluid werd, als zij die zag bewegen. Indien zij dit niet zag, had men die den geheelen dag achtereen kunnen luiden, alvorens zij het zou bemerkt hebben.</p>
<p>Zij hield veel van praten. Zij was indertijd, volgens haar zeggen, eene schoonheid geweest, en schilders hadden haar wel waardig gekeurd, om hare hand of haar arm tot model voor een schilderstuk te kiezen. Zij was dienstbode in een drukke herberg geweest, en had veel in haar leven gezien, dat zij niet in het klooster vergeten was.</p>
<p>‘Ik ben nu oud en versleten,’ placht zij te zeggen, ‘maar vroeger was ik een knappe deerne - de heiligen mogen mij mijne ijdelheid vergeven!’</p>
<p>Elizabeth volgde haar als kind, wanneer haar dit vergund werd, overal na, en luisterde naar alles, wat zij haar vertelde.</p>
<pb n="30"/>
<p>‘Ik woonde vroeger in Rotterdam, kind! Geloof mij, het is een schoone stad. Ik heb menigmaal langs de Boompjes bij de rivier gewandeld. o, Kind! gij hebt nimmer zulk eene stad gezien, en zult die waarschijnlijk ook nooit zien.’</p>
<p>‘Maar ik heb daar gewoond,’ zeide Elizabeth.</p>
<p>‘Ja, gij blijft natuurlijk altijd hier wonen, en zult een knappe, brave, heilige non worden.’</p>
<p>‘Niet, indien het aan mijne keuze overgelaten werd,’ zeide Elizabeth.</p>
<p>‘Ja, het zou natuurlijk uwe keuze zijn,’ antwoordde Ursula, ‘maar het zou ook de beste keuze zijn, die gij doen kondet.’</p>
<p>Elizabeth bemerkte spoedig, dat zij met de oude non geen gesprek kon voeren, weshalve alles, wat zij kon doen, bestond in naar haar te luisteren, daar Ursula nimmer verstond, wat zij tot haar zeide. Maar zij ging gaarne met haar mede, om haar alles omtrent het klooster en de nonnen te hooren verhalen.</p>
<p>Er waren dertig nonnen, eene abdis, vijf leekezusters, vier, die op het punt stonden den zwarten sluier aan te nemen, en Elizabeth. Iedere nou en leekezuster had eene cel voor zich. Dit was een klein vertrek met steenen muren en een getralied venster, eene matras, een ruwe deken, eene tafel, een ijzeren lamp en een bidstoel - dat is een stoel, waarop men niet slechts zitten, maar ook gemakkelijk knielen kan, daar het bovenste gedeelte van den hoogen, eikenhouten rug tot een lessenaar voor het gebedenboek gebruikt kan worden. Zij, die weldra den sluier zouden aannemen, hadden kleine kamers, die beter gemeubeld waren, dan die der nonnen en daaraan grensden. Elizabeth had een kleine kamer voor zich, welke zich naast die van de portierster bevond en tegenover die van Agatha gelegen was. Al deze kamers bevonden zich op de eerste verdieping van het gebouw, aan de beide zijden van een gewelfde gang. Gelijkvloers was de werkkamer, waarin zich de nonnen met allerlei soort van naaiwerk en met het onderricht van Elizabeth onledig hielden. Daarnevens was de eetzaal, en iets verder waren de vertrekken der abdis. Boven de slaapkamers waren verscheidene vertrekken, die niet gebruikt werden,
<pb n="31"/>en aan het oostelijk uiteinde des gebouws bevond zich eene boekenzaal, die het uitzicht had op de begraafplaats, de kapel en het omliggende land. De bibliotheek was van vele oude werken voorzien, hoofdzakelijk handschriften, want de boekdrukkunst was toen nog niet lang geleden uitgevonden; en gedrukte boeken waren nog niet in dit gedeelte der Nederlanden algemeen. Indien wij nu nog melden, dat zich bezijden de kapel een klein gebouw bevond, dat geheel buiten het klooster uitstak, hebben wij alles opgenoemd. Dit nevengebouwtje was geheel ledig, uitgezonderd vier schragen. Het was hier, dat men de lijken der overleden zusters, alvorens ze te begraven, neerzette, en het werd somtijds als eene boeteplaats gebruikt voor nonnen, die zich aan het een of ander schuldig gemaakt hadden.</p>
<p>Het leven, dat de ongelukkige Elizabeth moest leiden, was treurig en zeer eentonig. De eenige afwisseling in haar leven was, als de kapel gedurende den vastentijd met zwart behangen, of wanneer die met Paschen of Kerstmis met bloemen versierd werd. Dan werd het haar vergund, als belooning voor haar goed gedrag, de laatste hand aan het versieren der kapel te slaan en kransen voor de hoofden der heiligen te vlechten, of groene takken en lentebloemen rondom het altaar in den staatsiestoel der abdis te hangen. De bloemen werden door de melkboerin gebracht, die twee of drie keeren in de week melk bracht, en somtijds, hetgeen voor Elizabeth duizendmaal welkomer was dan melk of bloemen, een meisje van haar leeftijd medebracht. Dit meisje, gezond van kleur, en op wier gelaat een liefelijke, goedhartige glimlach speelde, deed Elizabeth altijd aan haar oude vriendin Martha denken.</p>
<p>Reeds vroeg in den ochteud werd Elizabeth door het luiden van een groote bel gewekt, waarna zij zich met de in het grijs gekleede zusters in eene rij naar de kapel begaf, om te bidden. Daarna ging zij naar de werkkamer, om te werken of onderwijs te genieten, en vervolgens naar de eetzaal, waar zij, na gebeden te hebben, een zeer eenvoudig maal nuttigde. Als dit geëindigd was, ging zij weder naar de werkkamer terug, en bracht daar verscheidene lange, vervelende uren van arbeid door, teneinde daarna weder met de in het grijs gekleede zusterschaar in eene
<pb n="32"/>rij naar de kapel te gaan, om te bidden. Nadat dit afgeloopen was, ging zij gedurende een korten tijd naar den omheinden grond of naar Ursula, om met deze te praten, of liever gezegd, om naar Ursula te luisteren. Vandaar ging zij naar de eetzaal, waar zij een zeer soberen maaltijd gebruikte, keerde daarna naar de werkkamer terug, om later weder in eene rij met de in het grijs gekleede zusters naar de kapel te gaan, teneinde te bidden. Haar vrije tijd werd besteed aan een kleine wandeling op de plaats met Ursula, of met een uurtje alleen in de bibliotheek door te brengen. Alsdan zag zij het venster uit, dat een uitzicht op de begraafplaats, de kapel en het land aanbood, en wenschte bij zichzelve, dat zij zich naar het veld en het vee mocht begeven. Voorts nuttigde zij een klein sneedje roggebrood in de eetzaal en ging tot besluit naar de vesper in de kapel en vandaar naar bed. Midden in den nacht werd zij door het gelui der bel gewekt. Alsdan stond zij rillende op, om zich bij het licht van Ursula's lamp bij de in het grijs gekleede zusters in de duistere gang in eene rij te scharen.</p>
<p>Dit was de levenswijze, welke Elizabeth moest volgen, zonder eenigen zweem van hoop ooit daarvan verlost te worden.</p>
<p>Als zij de dochter der melkboerin aanschouwde, die er zoo vroolijk, zoo gezond en zoo levendig uitzag, dan ontwaakte de lust bij haar met nieuwe kracht, om vrij te zijn. Hebt gij wel eens opgemerkt, hoe een pas gevangen vogel zal worstelen, om zijne vrijheid te herkrijgen; hoe hij met zijne vleugels tegen de traliën zijner kooi zal slaan, als hij het geluid van andere vogels verneemt en de groene bladeren en het gouden zonlicht ziet, en hoe hij langzamerhand, met zijn toestand verzoend, rustig het voedsel eten zal, dat gij hem geeft, en eindelijk zal beginnen te zingen? Zoo ging het ook met Elizabeth. Na vele lange, treurige jaren in het klooster doorgebracht te hebben, verlangde zij minder naar eene verandering, en begon bedaard na te denken, hoe lang het zou duren, eer haar naam op een der steenen der begraafplaats geschreven zou staan. Zij zag het kind der melkboerin, evenals zijzelve, tot eene vrouw ontluiken, en ofschoon zij dikwijls tot haar sprak, zoo gevoelde
<pb n="33"/>zij zich minder tot haar aangetrokken, dan vroeger. Zij beiden behoorden tot verschillende werelden. Maar de oude bibliotheek boezemde haar meer en meer belang in, en daar bracht zij bijna al haar vrijen tijd door. Zij las en herlas al de boeken, die zij bevatte; want zij had goed onderricht genoten, en las het Latijn, in welke taal de meeste boeken geschreven waren, met groot gemak.</p>
<p>Op zekeren dag, toen zij omtrent achttien jaar was, zocht zij op de planken der oude bibliotheek naar een of ander boek, dat voor haar iets nieuws aanbood, namelijk, indien zij dit gedurende een jaar of langer niet gelezen had. Al zoekende, vond zij plotseling en geheel onverwachts een boek, dat zij nooit voorheen gezien had. Zij uitte een kreet van vreugde, en liep ermede naar het venster, opende het, en zag, dat het Latijn was, alsmede, dat eenige gedeelten daarvan uitgesneden waren. Na het met groote oplettendheid onderzocht te hebben, ontdekte zij weldra, dat het inderdaad een boek was, dat zij nooit gelezen had - een boek, dat zij slechts bij gedeelten kende. Het was een bijbel, en wel een volledige bijbel, behalve die gedeelten, welke men er uitgesneden of gescheurd had.</p>
<p>Bij het reeds afnemend licht van den dag zat zij te lezen, en zij vergat alles rondom zich. Het verhaal was haar eenigszins bekend; want het liep over dertien personen, die aan een eenvoudigen maaltijd ternederzaten, en hoe een hunner, de Meester, brood en wijn onder hen verdeelde en hun van zijn aanstaanden dood, zijn verbroken lichaam en zijn vergoten bloed verhaalde; hoe Hij naar een tuin ging en bad, en hoe er, terwijl Hij bad, eene menigte volks kwam, om Hem gevangen te nemen, aangevoerd door een zijner uitverkoren vrienden, die Hem met een kus verried. Veel hiervan was haar bekend; maar nog nimmer was het haar zoo levendig voorgesteld. Het scheen, alsof de gestalten der heiligen op de vensters der kapel plotseling met leven bezield waren geworden, en vandaar afkwamen, om haar woorden van troost toe te spreken. Alles was hetzelfde, wat zij vroeger daarvan gehoord had; maar hoe verschillend, hoe vol leven! Tranen bevochtigden hare wangen onder het lezen! Plotseling riep de ijzeren tong der bel
<pb n="34"/>haar tot het gebed op. Als uit een droom ontwakende, sprong Elizabeth verschrikt op, zette het boek weder zorgvuldig op de plaats, waar zij het gevonden had, en ging de wenteltrap af, om zich in de gang bij de in het grijs gekleede zusters te voegen.</p>
<p>Van dit oogenblik af scheen zij een nieuw voorwerp te bezitten, waarvoor zij leefde. Ieder uur, dat zij vrijhad, werd in het ijverig doorlezen van het heilige boek besteed. Zij las daarin verhalen van de wereld vóor den zondvloed, van het aartsvaderlijk leven en van hunne kudden, waardoor men deze Oostersche aartsvaders vorsten noemde. Ook vond zij daarin verhalen van een in slavernij geraakt volk, dat zijne ketens verbrak, en in grooten getale het land zijner gevangenschap verliet, van gevechten, overwinningen en nederlagen, alsmede van het vestigen van een koninkrijk, dat over de geheele aarde wegens zijn luister bekend stond, doch dat tenonderging en de geheele wereld van zijne schande vervulde. Er kwamen daarin vreeselijke voorspellingen voor, hartstochtelijke en tevens ernstige gezangen en spreekwoorden vol wijzen raad. Doch bovendien las zij daarin de geschiedenis van het leven des Zaligmakers, die door <hi rend="i">vier</hi> personen beschreven was; voorts het verhaal van de lotgevallen de eerste Christenen en de vervolgingen, waaraan zij blootgesteld waren, hetgeen Elizabeth met ongemeene belangstelling vervulde. Herhaalde malen las zij alles, wat daar over hunne kluisters en hunne gevangenschap, hun wreed bespot worden en het geeselen van hen geschreven stond, alsmede over Jakobus, die met het zwaard gedood, en over Stefanus, die gesteenigd werd, terwijl zijn gelaat als dat van een engel blonk. En terwijl zij dit alles las, dacht zij aan de vervolging, die zeker op dat tijdstip hier te lande naar alle waarschijnlijkheid plaatsgreep; zij herinnerde zich het verhaal van die martelares en het weeskind, en dacht aan haar droom.</p>
<p>Op deze wijze ging de tijd voorbij, en haar kinderlijk verlangen, om in de wereld terug te keeren, ontwaakte weder met volle kracht. Het boek scheen haar een ander leven voor te spiegelen dan dat, hetwelk zij in de eenzaamheid van het klooster kon leiden, en sprak tot haar jeugdig gemoed op eene
<pb n="35"/>wijze, die daarin weerklank vond. Zij was derhalve zeer verschrikt, toen haar op zekeren morgen door Agatha en de abdis bericht werd, dat het de wensch haars vaders was, dat zij nu den zwarten sluier aannemen en bij de heilige zusterschap voor altijd blijven zou. Zij verzocht tijd, om te overwegen, en verlof, om haar vader te mogen zien. Het eerste verzoek werd haar ingewilligd; maar men zeide haar, dat haar vader geen tijd had om zijn kind te komen zien, daar hij het vuur van ketterij en oproer trachtte uit te dooven. Kortom, Elizabeth vernam, dat haar vader een werkzaam aandeel nam in de vervolging der Hervormden, en dat hij tegelijk met zijn bevel haar zijn zegen en voor de zusterschap eene som gelds gezonden had.</p>
<p>‘Gij wordt nu als eene van ons,’ zeide Agatha. Elizabeth zag haar kalm aan, maar gaf geen antwoord.</p>
<p>Toen men haar alleen liet, sloop zij naar de oude bibliotheek, en zocht het boek, dat haar alleen vertroosting kon aanbieden. Daar gevoelde zij, dat zij de hoop, om te ontvluch ten, niet moest opgeven. Zij werd met een onweerstaanbare kracht naar de wereld daarbuiten aangetrokken. Zij keek uit het venster en zag Geertje, het melkmeisje, dat met een melkemmer op het hoofd over de weide kwam.</p>
<p>Waarom, wist zij niet, maar zij ging naar den ingang van het gebouw en kuste Geertje zeer hartelijk, toen deze zich daar vertoonde.</p>
<p>Zij wandelden te zamen op de plaats bij de kapel. Niemand bevond zich daar, en Elizabeth zeide, terwijl zij, in gedachten verzonken, met de punt van haar schoen het stof uit den gegraveerden naam op de grafzerk eener gestorven zuster krabde:</p>
<p>‘Geertje! ik word non.’</p>
<p>‘En ik ga trouwen,’ kreeg zij tot antwoord.</p>
<p>‘Zoudt gij niet liever eene non worden?’</p>
<p>‘Wel neen,’ zeide Geertje. ‘Gij wel?’</p>
<p>‘Neen,’ antwoordde Elizabeth.</p>
<p>‘Waarom stemt gij dan daarin toe?’</p>
<p>‘Wat zou ik anders kunnen doen?’</p>
<pb n="36"/>
<p>‘Weigeren.’</p>
<p>‘Maar de steenen hooren niet, Geertje! en er zijn harten, die zoo hard en zoo koud zijn als steenen.’</p>
<p>Geertje aarzelde met haar antwoord, en zeide eindelijk fluisterende:</p>
<p>‘Waarom ontvlucht gij dan niet?’</p>
<p>‘Hoe zou dit mogelijk zijn?’ hernam Elizabeth.</p>
<p>Geertje leidde haar bij de hand naar het land bij de kapel, en daar sprak zij zeer snel, maar tevens zeer ernstig, en legde haar zulk een stoutmoedig plan tot ontvluchting voor, dat Elizabeth er geheel over verbaasd was.</p>
<p>‘Dat zal nimmer gelukken,’ zeide Elizabeth.</p>
<p>‘Maar het moet gelukken.’</p>
<p>‘En dan het gevaar!’</p>
<p>‘Gevaar!’ Geertje lachte nu. ‘Er bestaat in het geheel geen gevaar - behalve,’ voegde zij erbij, ‘dat gij op den man mijner keuze verliefd wordt, en met hem trouwt, alvorens ik het kan verhinderen.’</p>
<p>‘Nu, daarvoor behoeft gij niet beangst te zijn,’ zeide Elizabeth.</p>
<p>Geertje lachte, en kuste haar.</p>
<p>&nbsp;</p>
<p>* * * * *</p>
<p>&nbsp;</p>
<p>Omtrent drie mijlen van het klooster bevond zich een dorp. Op zekeren zomerschen dag werd er een landelijk feest, kermis genaamd, gehouden, terwijl vóor de herberg op het gras werd gedanst. Het ging er vroolijk op los; niet zooals thans in onzen tijd, nu de dorpelingen om een smaakvol versierden Meipaal dansen; maar het waren ruwe, lompe, domme boeren, plomp in hunne sprongen en niet veel verstandiger dan het vee, dat hen dien dag gadesloeg. Maar deze boeren en hun bevallige danseressen waren vroolijk en tevens goedhartig. Sommigen dansten op een woeste wijze, zoodat zij terdege warm werden en naar adem hijgden, daar de vioolspeler, die, naar het scheen, nimmer vermoeid werd, levendig de woeste oude wijsjes op de viool opdreunde, die hij dien dag zeker reeds twintig keeren gespeeld had.</p>
<pb n="t.o. 36"/>
<p><figure>
<p><xptr to="_uit007uitg01ill03.gif"/></p>
</figure></p>
<pb n="37"/>
<p>Een der dansers, met linten versierd, die telkens bewijzen zijner reuzenkrachten gaf, werd door de overigen een weinig bespot, omdat hij zich niet geheel op zijn gemak gevoelde. Indien men hem zag lachen en springen, en getuige was van de wijze, waarop hij zijn vroolijke danseres in het rond draaide, zou men niet meenen, dat hij zich een weinig bezorgd maakte. Het is de verloofde van Geertje, en hij wacht op hare komst. Hij heeft een geschenk voor haar in den zak, en is, zooals zij zeggen, niet eer op zijn gemak, voordat hij haar het geschenk terhandgesteld heeft. Dikwijls verlaat hij den kring, en kijkt aandachtig langs den weg. Natuurlijk sluipt hem nu en dan de een of andere jonge deern op hare teenen achterna, en zegt op een toon vol medelijden:</p>
<p>‘Arme, beste Wouters! is zij nog niet gekomen?’ Daar ziet hij haar mantel - hij herkent dien reeds op een grooten afstand; ja al ware die afstand ook nog veel grooter geweest. De vioolspeler speelde nu tevergeefs voor Wouters op zijne viool; want hij heeft den dans en zijn hijgende danseres temidden van een groote verwarring verlaten. Hij is den weg opgegaan.</p>
<p>‘Geertje!’ Hij omvat haar in zijne armen, doch uit een schreeuw van verwondering - het gelaat, dat hij zag, was hem onbekend - het was dat van Elizabeth!</p>
</div>
<div type="chapter">
<head rend="h3">V.
<lb/>Hoe vrouw Brandt haar pleegkind opvoedde.</head>
<p>Terwijl Elizabeth vele treurige jaren in het klooster doorbracht, en dikwijls aan den wees dacht, wiens moeder zulk een ellendigen dood gestorven was, zooals zij zich nog zeer goed herinnerde, had dit kind, dat dikwerf aan de zachte stem en de liefdevolle oogen van het meisje dacht, dat hem zulke vertroostende woorden temidden van zijn verdriet toegesproken had, een treurig en ellendig bestaan in het huis van Brandt, den bakker.</p>
<pb n="38"/>
<p>De vrouw van den bakker bracht hare plannen ten opzichte van de beschikking van het geld van den wees, dien zij in huis opgenomen had, grootendeels ten uitvoer. Zij kocht voor zichzelve de oorijzers, alsmede nieuwe schoenen voor hare kinderen, en besteedde een aanmerkelijke som voor een nieuwen mantel, en Brandt kon, indien hij dit gewild had, het geluk genoten hebben, dat hij zijn huisgezin geheel in orde gezien had. Dit zeide tenminste zijne vrouw, maar te dezen opzichte bestond er tusschen beide echtgenooten een klein verschil van meening. Brandt gevoelde zich niet, zooals hij behoorde, en hij betwijfelde het, of ook zijne kinderen dit waren. Zijne vrouw voerde op zulk een willekeurige wijze heerschappij, dat Brandt tot zichzelven placht te zeggen, wanneer hij een buitengewone hoeveelheid sterken drank gedronken had: ‘Ik zal hieraan een einde maken’, maar zoover kwam het nimmer.</p>
<p>Den geheelen dag, van den ochtend tot den avond, hoorde men niets dan brommen en schelden. Niets was goed, alles verkeerd, zoodat het daar geenszins een genoegelijk huishouden was. Wat Brandt zelven aangaat, zijne vrouw zeide steeds tot hem, dat hij een domoor was, en dat hij niet in staat was voor zichzelven te zorgen, veel minder zijn plicht als echtgenoot en vader te vervullen. Zij verhaalde hem in sterk gekleurde bewoordingen, hoe de buren zich over hem uitlieten. Zij liet nimmer na, anderen met de geneigdheid haars mans voor sterken drank bekend te maken. ‘Hij was een even groote zot als een botterik, en indien zij,’ zeide zij steeds, ‘alles geweten en den raad van anderen opgevolgd had, zou zij nimmer een voet in de bakkerij gezet hebben.’</p>
<p>Zoodra Brandt de eene of andere dergelijke beleediging ondervond, vond hij zijn toevlucht in de herberg.</p>
<p>De kinderen, voor wie de vrouw van Brandt zooveel moederlijke genegenheid betuigde te hebben, waren altijd zeer bevreesd voor haar; want zij was, volgens de gewoonte van dien tijd, een groot voorstandster van strenge tucht, en hare genegenheid liet zij bij elke gelegenheid in schelden en slaan uitkomen.</p>
<p>‘Ik ken mijn plicht,’ placht zij te zeggen, ‘en ik zal dien doen, al verscheurt het mij het hart.’</p>
<pb n="39"/>
<p>De ongelukkige schuldige, die op die wijze aangesproken werd, wist slechts al te goed, dat hem nu het ergste wachtte, en dat, daar het niet waarschijnlijk was, dat het moederlijk hart deernis zou gevoelen, het vooruitzicht voor hem bestond, dat de kastijding niet eer zou eindigen, alvorens de stok gebroken of de roede tot den stomp toe versleten was.</p>
<p>De vrouw van Brandt was in het eerst bij deze strafoefeningen geheel onpartijdig. Zij sloeg den wees even duchtig als haar eigen kinderen. In zooverre deed zij haar plicht; maar er bestond dit onderscheid, dat hij een zwak kind en uiterst gevoelig was, terwijl hare kinderen kloek en sterk, vroolijk en gezond waren. De vrouw kon geen onderscheid tusschen hen maken. Het schonk haar eene zelfvoldoening te mogen bemerken, dat men hare slagen voelde, wanneer zij strafte, en hare kinderen, die dit zeer goed wisten, schreeuwden uit al hunne macht, en maakten een groot getier, hetgeen des te spoediger een eind aan hunne straf maakte. Maar de knaap toonde zelden, dat hij iets van de slagen gevoelde. Men kon dit slechts aan het verwisselen van kleur op zijn gelaat en het vuur, dat uit zijne oogen straalde, opmerken. Dit zwijgen vuurde hare gramschap altijd weder aan. Zij noemde hem koppig, en dat was iets, dat met de uiterste gestrengheid moest gestraft worden.</p>
<p>Op zekeren keer viel het kind onder een dezer kastijdingen in onmacht, en zou gevallen zijn, zoo de sterke hand van zijne pijnigster hem niet gegrepen had.</p>
<p>Brandt kwam juist op dat oogenblik binnen, en daar hij terstond zag, wat er voorgevallen was, ontrukte hij den knaap aan de handen van zijne vrouw, en duwde haar op een verontwaardigden toon, die haar geheel scheen te verpletteren, toe:</p>
<p>‘Moordenares! hebt gij eindelijk uw laag handwerk verricht?’</p>
<p>Nadat hij het kind, dat geheel gevoelloos was, opgenomen en naar den winkel gedragen had, bevochtigde hij het gelaat van den knaap met water, en verzocht daarop der vrouw van een buurman bij hem te komen, daar er een moord gepleegd was.</p>
<p>Nu kwamen de buren binnen, om hem raad te geven. Drie of vier verzekerden Brandt, dat de knaap slechts in zwijm gevallen was. Wat de vrouw van Brandt aangaat, zij scheen
<pb n="40"/>geene kracht meer te bezitten. Zij sloop zoo dicht mogelijk naar de plaats, waar Brandt stond, en poogde hem aan te spreken; maar hij legde haar dadelijk het zwijgen op.</p>
<p>‘Geen enkel woord!’ schreeuwde hij, ‘of er gebeurt hier nog een moord in huis.’</p>
<p>Zij deinsde terug, alsof hij haar geslagen had.</p>
<p>‘Bedaar, Brandt 1’ zeide eene buurvrouw, ‘het kind leeft. Maar, mijn hemel! men heeft hem geducht geslagen.’ Terwijl zij nog sprak, opende de knaap de oogen, en toen hij zag, dat het gelaat van zijn vriend zich over hem heenboog, sloeg hij, al bevende, zijne armen om diens hals.</p>
<p>‘Ik heb het niet gedaan, kind! ik heb het niet gedaan,’ fluisterde Brandt.</p>
<p>‘Waar is zij?’ vroeg het kind.</p>
<p>‘Waar? Ongelukkig niet ver hier vandaan; want ik wilde wel, dat zij op den bodem der Zuiderzee lag!’</p>
<p>‘Kom, kom, Brandt!’ zeide de vrouw van den buurman tegenover hem, ‘uwe vrouw had geen kwaad in den zin. Zij heeft den jongen niet meer geslagen, dan zij haar eigen kinderen slaat.’</p>
<p>‘Ditmaal heeft zij het te veel gedaan.’</p>
<p>‘Och neen, neen,’ zeide het kind. ‘Ik kon niet spreken - en zij - zij dacht, dat ik koppig was. Ik zal spoedig beter zijn. Ik gevoel niet veel pijn meer.’</p>
<p>De man boog zich met het hoofd naar hem toe, en kuste hem.</p>
<p>‘Het zal nooit weder gebeuren, beste jongen! nooit weer,’ en daarop voegde hij erbij, ‘tenminste, zoolang ik in het leven ben.’</p>
<p>Van dien dag af ontving de knaap geene kastijding meer. De vrouw van Brandt, vreeselijk ontsteld door hetgeen er voorgevallen was, en verschrikt over de verontwaardiging van haar echtgenoot - want het gebeurde zoo zelden, dat hij toornig was - beloofde in het vervolg zich te zullen matigen in hare drift, en haar huisgezin was, naar het zich uiterlijk liet aanzien, door die verandering gelukkiger. De buren waren allen hierover verwonderd. Zij hadden den bakker nimmer driftig, noch zijne vrouw zachtaardig gezien; maar thans
<pb n="41"/>waren zij hiervan getuigen geweest, en zij bespeurden de verandering, die hiervan het gevolg was. De bakker behartigde beter zijne zaak, en kwam minder in de herberg. De klacht, welke men zoo dikwijls uit den mond van de vrouw des bakkers vernam, dat alles aan haar werd overgelaten, werd niet meer van haar gehoord. Doch zij was niet over deze verandering tevreden. Haar man week niet in het minst van den thans door hem ingeslagen weg af, zoodat zij hem niet durfde tegenwerken. Er bestaan menschen, die geen middelweg tusschen dwingelandij en slavernij kennen: zij moeten òf kruipend òf heerschzuchtig zijn. En zoo was ook het karakter van de vrouw des bakkers. Zij schreef de schuld van deze verandering geheel aan den wees toe. Hij, een kind, had door lijdzame onderwerping en geduldig lijden haar van haar standpunt in hare huishouding, waar zij alleen het gezag voerde, afgeworpen. Zij droeg hem een fellen haat toe.</p>
<p>Na verloop van eenigen tijd bemerkte men, dat Brandt ernstig ongesteld was. ‘Het is niets,’ zeide hij; ‘eene verkoudheid, die spoedig zal beteren - een kuch, dien hij met gekruiden wijn en suiker meende te kunnen verdrijven - eene hoofdpijn, welke hij door een paar baksels meer dan gewoonlijk gekregen had.’ Niemand sloeg deze kenteekenen met grooter belangstelling gade dan het kind, dat nu twaalf jaren oud was en reeds tot een en ander van nut was. Zijne ongesteldheid nam even langzaam toe, als de schaduw eene zonnewijzersplaat bedekt. Indien men hem gestadig gadesloeg, verergerde zijne ziekte slechts onmerkbaar, maar indien men hem nu en dan, na verloop van eenigen tijd, aanschouwde, bespeurde men, dat hij ernstig en snel afnam. Zij, die den bakker iederen dag zagen, bespeurden geene verandering; maar zij, die hem bij tusschenpoozen ontmoetten, zeiden tot elkander: ‘Brandt zal niet lang meer leven.’</p>
<p>Brandt gevoelde ook, dat hij weldra zou sterven. Hij verlangde niet naar zijn dood; want hij was nog in den bloei zijns levens, bezat een drukke zaak en nog jeugdige kinderen. Hij kon slecht gemist worden; maar toch gevoelde hij, dat de dood hem weldra zou wegrukken. Des ochtends gevoelde
<pb n="42"/>hij zich niet al te wel, en stond eerst laat op, en des avonds was hetzelfde het geval, zoodat hij weder vroegtijdig naar bed ging. Ook ging hij soms gedurende een dag naar buiten, en zoo ging de tijd om. De dokter kwam somtijds bij hem, nu eens om hem de middelen voor te schrijven, dan weder, om den voortgang der ziekte te vertragen.</p>
<p>Op zekeren helderen avond zat de bakker alleen na te denken over hetgeen er zou gebeuren, en misschien ook wel over hetgeen hiernamaals zou plaatshebben. Hij was zoodanig in gedachten verzonken, dat hij geen geluid vernam, totdat zijn oor eindelijk een onderdrukt geween opving. Hij keek op, en zag den wees bij de deur staan.</p>
<p>‘Kom eens hier, mijn jongen! wat scheelt eraan?’</p>
<p>De knaap ging naar hem toe, knielde naast hem neder, en bedekte zijne handen met tranen en kussen.</p>
<p>‘Beste vriend! goede vader! wat zal ik doen, wanneer gij zijt heengegaan? Hoe gaarne zou ik met u gaan!’</p>
<p>‘Laat daarom het hoofd niet hangen, mijn jongen! Het is treurig te moeten scheiden; maar wij moeten toch allen vroeg of laat van hier.’</p>
<p>‘Gij gaat naar den hemel.’</p>
<p>‘Dat hoop ik.’</p>
<p>‘Gij zult daar mijne moeder zien. Zeg haar, dat ik zeer gelukkig ben en spoedig bij haar kom.’</p>
<p>‘Maar, beste jongen! indien ik eens nooit in den hemel kom.’</p>
<p>‘Gij moet daar komen: mijne moeder zal de poort daarvan voor u openen.’</p>
<p>De bakker zweeg gedurende een paar minuten, en zeide daarop:</p>
<p>‘Kunt gij een geheim bewaren?’</p>
<p>‘Ja, dat kan ik.’</p>
<p>‘Ik geloof, dat gij het kunt doen. Uwe moeder gaf mij iets voor u, dat ik niet eerder aan u moest terhandstellen, dan nadat gij den mannelijken leeftijd bereikt hadt. Zoo lang zal ik echter niet in het leven blijven, om dit te kunnen doen. Ik moet het u dus nu reeds geven, en gij moet het
<pb n="43"/>zorgvuldig bewaren. Neem dezen sleutel, open die lade, druk uw vinger op den metalen knop aan de achterzijde - goed zoo.’</p>
<p>De knaap volgde het bevel op, en een geheime lade sprong open.</p>
<p>‘Ziezoo, geef mij nu dat pakje. Hier zijn, zooals ge ziet, eenige bladzijden, die uit een boek gesneden zijn; hier is een korte brief, en daar zijn twee lokken haar - deze behoorden aan uwe moeder en die aan uw vader.’</p>
<p>De knaap drukte het haar aan zijne lippen.</p>
<p>‘Dit alles behoort aan u. Gij moet daarvoor om den wil uwer moeder en ook om mijnentwil zorgdragen.’</p>
<p>‘Maar waar zal ik dit alles verbergen?’</p>
<p>De bakker bedacht zich eenige oogenblikken, en zeide daarop:</p>
<p>‘Naai ze maar vooreerst in de voering van uw wambuis. Gij zult dat kleed gedurende een jaar of langer dragen. Tegen dien tijd moet gij een andere plaats bedenken.’</p>
<p>‘Ik zou liever willen sterven, dan deze zaken te verliezen.’</p>
<p>‘Nu, dat is goed. Kom hier. Het is gemakkelijk gedaan.’</p>
<p>De bakker hielp hierop den knaap met schaar, draad en naald, om de papieren te verbergen. Toen dit werk volbracht was, begon hij den knaap datgene te verhalen, wat hij hem reeds vroeger verteld had, maar dat hem nimmer verveelde om te hooren: dat zijn vader gestorven was, of liever, dat men zulks onderstelde, en hoe men zijne moeder te Rotterdam om haar godsdienstige gevoelens verdronken had. Hij kon hem niets omtrent de familie zijner moeder, noch omtrent die van zijn vader mededeelen, en het scheen, alsof de knaap nu alleen in de wereld zou staan - doch niet geheel alleen, zeide de bakker, want God zou met hem zijn.</p>
<p>De toestand van den bakker werd daarna van dag tot dag slechter.</p>
<p>De bakker had op zekeren avond met den knaap over het leven hiernamaals gesproken, en terwijl hij met hem sprak, viel hij van vermoeienis in slaap. In zijn droom hoorde hij een verrukkelijke muziek. Daar waren boomen met vruchten voorzien, fraaie groene weiden, die haar water uit een zilver-<pb n="44"/>achtige rivier ontvingen, terwijl over alles een heerlijke geur verspreid lag. Daar bevonden zich engelen en eene menigte personen, die geheel in het wit gekleed waren en schitterende kronen op het hoofd droegen; maar hij was ver van hen verwijderd, en wist niet, op welke wijze hij hen naderen zou. Daarop zag hij twee gestalten, die hij op aarde gekend had, en die er evenals vroeger uitzagen en op dezelfde wijze als voorheen spraken. Het waren zijne kinderen, die daar met de engelen speelden, die aan den zoom van een vlietenden stroom bloemen plukten, welke nooit verwelkten. Hij riep hen bij hunne namen. De wakers bij het bed des zieken hoorden dat geroep, en zagen den liefelijken glimlach, die op zijn gelaat speelde, o, Welk een gelukkige, driewerf gelukkige droom! Zijn schuldelooze kinderen kwamen met een kreet van blijdschap, dat zij hem herkend hadden, en met een vreugdegejubel naar hem toe, om met hun kleine handen zijn onvaste schreden op den met sterren voorzienen weg te leiden, o, Gelukkige droom! gelukkig, driewerf gelukkig! want de droomer ontwaakte nimmer weder.</p>
</div>
<div type="chapter">
<head rend="h3">VI.
<lb/>Waar zijn de papieren?</head>
<p>Toen de weduwe van Brandt na den dood van den bakker weder alleen het gezag had, verviel zij tot haar oude gewoonte. Zij bromde en keef den geheelen dag. Het was in het geheel geen gelukkig huishouden. Wat den knaap aangaat, zij zeide, dat zij hem geen beteren naam dan ketter kon geven, en verklaarde, dat haar huis door het ongeluk vervolgd werd, en dat de ooievaars het huis ontvluchtten, sinds hij daarin opgenomen was. Hij was de oorzaak geweest van al de oneenigheden, die zij met Brandt gehad had. Indien hij er niet ge-<pb n="45"/>weest was, zou haar man haar in een geheel anderen toestand achtergelaten hebben, dan thans, nu zij een slechte zaak, een geknakte gezondheid en onhandelbare kinderen bezat. Al hare buurvrouwen poogden haar te vertroosten, en stemden met haar toe, dat zij het zeer slecht in de wereld gehad had, en dat Brandt een zorgeloos man geweest was, omdat hij zich geen vermogen verworven had, en een geheel onnatuurlijke echtgenoot, dewijl hij gestorven was, toen zijne diensten het meest noodig waren; maar dit lag, zooals zijne weduwe opmerkte, juist in zijn karakter, daar hij zich altijd uit de voeten maakte, wanneer men hem het meest noodig had.</p>
<p>Op zekeren dag, drie of vier maanden na den dood van Brandt, toen men elkander in de buurt vertelde, dat aan de weduwe oplettendheden door een korenkooper bewezen werden, deelde de buurvrouw van de overzijde haar de volgende belangrijke tijding mede.</p>
<p>‘Zou het u spijten, indien gij van den jongen ketter ontslagen werdt?’ vroeg de buurvrouw.</p>
<p>‘Spijt het een lastdier, wanneer men het zijn last ontneemt?’</p>
<p>‘Welnu, ik geloof, dat ik u helpen kan, om van hem ontslagen te worden.’</p>
<p>‘Gij?’</p>
<p>‘Ja, daar is op dit oogenblik een heer bij ons. Zijn naam, zijn beroep en zijne omstandigheden zijn mij onbekend; doch hij heeft zin in den jongen.’</p>
<p>‘Wat mij aangaat, mag hij hem nemen,’ zeide de weduwe.</p>
<p>‘Maar wat zal de jongen ervan zeggen?’</p>
<p>‘Welnu, dat doet hier niets ter zake!’</p>
<p>‘Gij hebt mij vroeger gezegd, dat uw echtgenoot hem bepaald aan u opgedragen heeft, en dat gij den knaap niet zoudt durven wegzenden.’</p>
<p>‘Wat de een goedvindt, kan een ander wel eens niet goedvinden,’ zeide de weduwe, die aan den korenkooper dacht. ‘Brandt was altijd een botterik, en ik geloof, dat ik niet veel heter zou zijn, als ik ook dezen gril van hem nakwam.’</p>
<p>‘Gij hebt volkomen gelijk; maar die heer zegt, dat hij den knaap niet zonder diens toestemming wil hebben.’</p>
<pb n="46"/>
<p>‘De jongen zal toestemmen,’ antwoordde de weduwe.</p>
<p>Op deze wijze werd dit bezwaar opgeheven. Men kwam met elkander overeen, dat de heer nog dienzelfden avond met haar over de zaak zou komen spreken.</p>
<p>In dien tusschentijd maakte de weduwe den gunsteling van wijlen haar man met alles bekend. Hij strekte haar tot last, en moest dus vertrekken. Er was een vreemdeling, die genegen was hem in huis te nemen en op te voeden. Welnu, hij moest dit aanbod aannemen, of voor zichzelven zorgen; want hij kon niet langer in haar huis blijven.</p>
<p>De knaap bracht hier niets tegen in. Toen de heer zich dien avond aanmeldde, moest de weduwe toestemmen, dat hij van top tot teen een heer was, iemand van niet ouder dan vijf en veertig jaren, van een goed voorkomen, en die welbespraakt was. Hij verhaalde der weduwe, dat hij de geschiedenis van het kind vernomen had, het gedrag van haar overleden echtgenoot ten opzichte van den knaap waardeerde en hem gaarne tot zich nam, indien zij en de knaap zelf hierin bewilligden.</p>
<p>De weduwe weende.</p>
<p>‘Indien de langdurige ziekte en de vroegtijdige dood van mijn waarden echtgenoot,’ zeide zij, ‘mij niet in mijne middelen beperkt hadden, zou ik nimmer in uw voorstel toestemmen. Het is een beste jongen, en ik heb hem even lief, alsof het mijn eigen kind was. Maar...’</p>
<p>‘Zooals nu het geval is,’ zeide de heer.</p>
<p>‘Zooals nu het geval is,’ zeide de weduwe, ‘geloof ik, dat ik niet goed zou handelen, indien ik mijne genegenheid boven zijne belangen stelde.’</p>
<p>‘En neemt de knaap er ook genoegen in?’</p>
<p>‘Ik geloof het wel. Toen ik er hem over sprak, kon ik zien, dat hij om mijnentwil moeite had zijne tranen te weerhouden; maar hij hield zich goed.’</p>
<p>‘Hij is zeker een nadenkend jongmensch?’</p>
<p>‘o Ja, hij is zeer nadenkend en uiterst minzaam. Wil ik hem eens roepen?’</p>
<p>‘Ja, doe dat.’</p>
<p>Op haar geroep verscheen de knaap. Het was een bleeke,
<pb n="47"/>tenger gebouwde jongen, omtrent dertien jaren oud, die zeer groot voor zijn leeftijd was.</p>
<p>De heer sprak hem gedurende eenige minuten op een hartelijke wijze aan, en vroeg hem eindelijk: ‘Weet gij, wat het doel van mijn bezoek is?’</p>
<p>‘Ja, en indien het u behaagt, wil ik met u gaan.’</p>
<p>‘Dat is goed. Ik wil trachten u, indien gij dit verdient, gelukkig te maken.’</p>
<p>‘Ik zal mijn best doen dit waardig te zijn.’</p>
<p>‘Goed. Wanneer zoudt gij bij mij kunnen komen?’</p>
<p>‘Dadelijk.’</p>
<p>‘o Neen, kind!’ zeide de weduwe, ‘zoo spoedig moet gij mij niet verlaten.’</p>
<p>‘Het is beter, dat ik thans reeds ga.’</p>
<p>‘Ik mag hiervan niet hooren, beste jongen!’</p>
<p>‘Nu, indien wij het eens op morgenavond bepaalden?’</p>
<p>‘Zoo spoedig?’ vroeg de weduwe,</p>
<p>‘Zeker, niet later.’</p>
<p>‘Welnu, indien het dan zoo moet zijn; maar ik zal het lieve kind toch somtijds mogen zien?’</p>
<p>‘Ja, zeer waarschijnlijk. Ik wil echter gaarne nog eens alleen met u spreken, voordat deze zaak voorgoed afgehandeld is.’</p>
<p>De knaap ging derhalve heen, en liet hen alleen.</p>
<p>‘Zijn er,’ zeide de onbekende daarop, ‘ook eenige papieren of kenteekens aan uw man gegeven, toen hij het geld voor dezen knaap ontving?’</p>
<p>De weduwe ontkende dit hardnekkig.</p>
<p>‘Hebt gij nog de beurs, waarin zich het geld bevond?’</p>
<p>‘Ja, die bezit ik nog.’</p>
<p>‘Indien gij mij die wilt geven, en tevens wilt trachten nauwkeurig te weten te komen, wat zich daarin nog behalve het geld bevond, zal ik u honderd kronen geven.’</p>
<p>De weduwe verzekerde hem, dat zij haar best zou doen. Zij vond de beurs, maar zocht overal tevergeefs naar de papieren.</p>
<p>‘Domkop!’ zeide zij - hiermede den overledene bedoelende - ‘dit is weer juist iets van hem. Hij hield de papieren,
<pb n="48"/>toen hij zag, dat zij gevaarlijk waren, en sloot ze weg, en nu men ze noodig heeft, kan men ze niet vinden. Jakob Rijssel is een geheel andere man.’ Rijssel was de korenkooper.</p>
<p>Den volgenden morgen, toen de heer terugkwam, gaf zij hem de beurs, en zeide, dat zij zich nu herinnerde, dat haar man iets over een geschreven lastgeving gesproken had, maar dat zij die niet kon vinden. Zij nam een teeder afscheid van den knaap, en liet hare kinderen bij zich komen, nadat zij hun bevolen had, bij het afscheid nemen zoo aandoenlijk mogelijk te zijn. Toen zij het geld ontvangen, en erop aangedrongen had, om nog een tweeden doek om den hals van den knaap te doen - uit vrees, dat de lieveling, zooals zij zeide, koude zou vatten - volgde zij hen naar de buitendeur, en betoonde zich nu even beleefd, als vroeger jegens vader Anselmo op den avond, toen de knaap voor het eerst in haar huis kwam. Daarop keerde zij terug, om het geld te tellen, evenals zij dit vroeger gedaan had, en om te overleggen, wat zij daarmede doen zou; maar nu was er geen man bij haar, dien zij naar haar zin moest buigen - niemand, die zich in hare plannen en bedoelingen kon mengen.</p>
<p>&nbsp;</p>
<p>* <hi rend="sub">*</hi> *</p>
<p>&nbsp;</p>
<p>Laat op dienzelfden avond hielden in een groote kamer, gelegen in een donker gedeelte der stad, tien mannen en drie vrouwen eene godsdienstoefening.</p>
<p>De deuren waren gesloten uit vrees voor de <hi rend="i">Christenen.</hi></p>
<p>Het huis bevond zich aan het einde van de nauwe bocht eener straat. Het stond temidden van een ommuurde plaatst en had twee ingangen: éen aan de straat, en de andere aan de rivier. Het was een oud huis, van hout en op palen gebouwd, omdat het zoo dicht bij het water stond. In het vertrek was slechts éen toegang tot het huis, en deze was aan de zijde der rivier. Eene ladder, die gemakkelijk opgetrokken kon worden, leidde naar de deur. Het huis bestond slechts uit twee kamers, of, liever gezegd, uit een groote kamer en een zolder daarboven. Men kwam op den zolder door een valluik, dat
<pb n="49"/>men door middel van eene ladder bereikte. Hoewel er slechts éene deur was, bestond er nochtans nog een geheime uit- of ingang, indien de nood dit vorderde. Deze uitgang bestond in een valluik in den vloer der kamer, dat, wanneer men het optrok, temidden der ruwe palen, waarop het huis rustte, ofschoon niet zonder moeite, een vrijen doorgang vergunde. Een naar buiten uitstekend raam had het uitzicht op de rivier, en er bevond zich een klein raampje in het dak van den zolder.</p>
<p>Het gezelschap, waarvan wij gewag gemaakt hebben, was in de benedenkamer bijeen. Zij zaten op banken rondom eene tafel, waarop verscheidene boeken lagen, en een ijzeren lamp stond. Een van het gezelschap, een man van zestig jaren, stond aan dat einde der tafel, hetwelk het verst van de deur verwijderd was, en sprak op zachten, ernstigen toon:</p>
<p>‘Ik houd mij verzekerd, broeders! dat de eene of andere daad van geweld ons ten verderve zou voeren. Wij zijn niet machtig genoeg, om ons tegen het openbaar gezag te kunnen verzetten. Zelfs indien wij de noodige sterkte daartoe bezaten. zou ik de laatste wezen, die mijne toestemming tot openlijk verzet gaf. Die het zwaard neemt, zal door het zwaard vergaan.’</p>
<p>‘Maar, broeder!’ zeide een lange, magere man met fonkelende oogen, ‘hoe legt gij dan het bevel uit: ‘Hij, die geen zwaard heeft, zal zijn kleed verkoopen en er een koopen?’</p>
<p>‘Ik weet niet,’ antwoordde degeen, die het eerst gesproken had, ‘wat men daarmede bedoelde, toen dit geuit werd; maar ik houd mij verzekerd, dat het nimmer in den zin, dien gij daaruit wilt opmaken, bedoeld werd. Onderwerpt u aan alle verordeningen der overheid. Geeft den keizer, wat des keizers is. De macht, die over ons beschikt, is door God over ons gesteld.’</p>
<p>‘Indien dit uw leerstelsel is, broeder!’ zeide een man met een knevel, die ter rechterzijde stond, ‘dan is het zaak, ons hoe eer hoe beter naar hen te schikken.’</p>
<p>‘Dat niet,’ antwoordde de oude man geduldig. ‘Hoort mij aan. In de eerste plaats is het onze plicht God te gehoorzamen. Wij moeten Hem op die wijze dienen, als door ons ge-<pb n="50"/>weten en zijn Woord ons voorgeschreven wordt. Wij moeten zijn dienst boven alle andere zaken stellen. Wij moeten in zijne waarheid onze sterkte zoeken. Onze leus moet zijn: “Hier staan wij, steunende op Gods waarheid, en, indien het ons lot is daarvoor te moeten sneven, dan zullen wij dit gewillig doen.” Ik houd staande, dat wij, indien wij ons aan de waarheid vasthouden, ook gereed moeten zijn, om alles ter wille der waarheid te ondergaan. Indien men ons doodt, omdat wij Gods dienaren zijn, laat hen begaan, en God zal over ons en hen richten.’</p>
<p>‘Ik ben voor strijden,’ zeide de man met de fonkelende oogen.</p>
<p>‘En van dat gevoelen ben ook ik,’ antwoordde de oude man, ‘namelijk, om den goeden strijd des geloofs te strijden, teneinde op die wijze eens het eeuwig, gelukkig, zalig leven deelachtig te worden.’</p>
<p>Terwijl hij sprak, werd er drie keeren zachtjes op de buitendeur geklopt.</p>
<p>De man met den knevel stond op, en vroeg, naar de deur gaande, wie daar was. Eene stem van buiten antwoordde: ‘Ik ben gereed, om geofferd te worden.’ Daarop werd de deur geopend, en een man en een knaap traden binnen.</p>
<p>De knaap was ‘de jonge ketter’, en de man zijn nieuwe beschermer. Hij leidde den jongen naar de tafel, en nadat hij allen, die daar bijeenwaren, hartelijk gegroet had, verzocht hij aandachtig gehoor voor hetgeen hij te zeggen had. Er heerschte een diepe stilte, toen hij de levensgeschiedenis des kuaaps verhaalde. Eene der vrouwen trok het kind naar zich toe, en kuste zijn voorhoofd. Het was de buurvrouw van de overzijde. ‘Ach, ongelukkig kind!’ fluisterde zij, ‘vrees niet, dat ik u zal verraden. Ik ben niet, wat ik wezen moest, dat weet ik; maar dit is zeker, dat ik, indien ik de waarheid ken en hoop op het leven hiernamaals koester, dit aan het zien sterven van uwe moeder verschuldigd ben.’</p>
<p>‘Naar dezen knaap, die door de wet van het land tot een wees gemaakt werd, wiens moeder in de lente haars levens gedood werd, heb ik ijverig gezocht. De Voorzienigheid geleidde mij naar het huis van onze zuster, die mij geholpen heeft, om
<pb n="51"/>het kind onder mijne hoede te krijgen. Ik kende de belangstelling, die wij allen in zijn vermoorde moeder stelden, de bezorgdheid, die wij koesterden, om hem den weg te doen bewandelen, dien zijne moeder voor hem heeft ingeslagen, al moest hij ook sterven, zooals zij gestorven is. De knaap heeft reeds thans veel geleden. Eéne zaak had ik gaarne nog gewenscht, maar die werd mij ontzegd. Ik had gehoopt, dat ik eenige papieren bij hem zou gevonden hebben, die op die daad betrekking hadden, maar...’</p>
<p>De knaap rukte zich van de vrouwen los, en zeide: ‘Die papieren heb ik hier.’</p>
<p>‘Wat zegt gij?’</p>
<p>‘Geef mij een mes.’</p>
<p>‘Een mes! Een zwaard, knaap! indien uwe hand de greep kon omvatten!’ Aldus sprak de man met den knevel, terwijl hij hem een breed zakmes overhandigde. De knaap sneed de voering van zijn wambuis los, en haalde na verloop van eenige oogenblikken het pakje tevoorschijn.</p>
<p>‘Dit alles,’ zeide hij, ‘werd mij door Brandt, even voordat hij stierf, gegeven.’</p>
<p>Zijn nieuwe vriend maakte zich met drift meester van de papieren. Het waren bladen uit het Evangelie van Johannes, haarlokken en een plechtige opdracht. Hij boog het hoofd en weende bitter.</p>
</div>
<div type="chapter">
<head rend="h3">VII.
<lb/>Een bezoek bij Hans den beul.</head>
<p>In de folterkamer van het blokhuis was thans de beul werkzaam.</p>
<p>Hij oefende zijn bedrijf niet uit aan eenig levend wezen; maar hij beproefde de kracht van eenige nieuwe werktuigen, en maakte ze gereed, om ze later te kunnen gebruiken.</p>
<pb n="52"/>
<p>Hans was een lange, gespierde, zeer bleeke man, geheel in het zwart gekleed. Op dit oogenblik echter had hij zich van zijne bovenkleederen ontdaan. Daar hij de mouwen van zijn hemd opgestroopt had, kon men zijn gespierde armen zien. Hij maakte met zorg eenige ijzeren schroeven aan een vreeselijk paar laarzen vast, dat menigeen verpletterd en menige bekentenis afgeperst had.</p>
<p>Het voorkomen van Hans was geenszins onaangenaam. Hij had wel een stroeve uitdrukking op zijn gelaat, en zijne oogen puilden uit hunne kassen; maar er was toch niets in zijn voorkomen, dat iemand vrees aanjoeg. Er lag een zekere droefgeestige uitdrukking op zijn aangezicht, en ik geloof, dat van alle plaatsen in de stad de kamer, waarin Hans zich thans aan het werk bevond, wel het meest geschikt was, om iemand treurige gedachten in te boezemen.</p>
<p>Er bevonden zich vreemdsoortige werktuigen in de kamer, waarvan het gebruik aan een oningewijde vreemd zou voorgekomen zijn, ofschoon de meesten het doel daarvan kenden. Een houten raam met ruwe hefboomen aan iedere zijde en stevige touwen - dit was de pijnbank. Menigmaal hadden Hans en zijn knecht de pijnbank gedraaid en daardoor al de ledematen van den eenen of anderen lijder ontwricht. In een donkeren hoek, in het verst verwijderd gedeelte van het vertrek stond een groot rad. Dikwijls hadden Hans en zijn handlanger den eenen of anderen ongelukkige op dat rad uitgestrekt en hem met ijzeren bouten zoo lang geslagen, totdat hij den geest gaf. Daar bevond zich een ijzeren stoel met een zware keten, terwijl beneden den stoel ruimte voor een pot met kolen was. Voorts zag men een ijzeren kroon, die Hans, wanneer deze zóo gloeiend was gemaakt, dat zij er wit uitzag, voor menige vreeselijke kroning gebruikt had. Groote ijzeren hoepels hingen aan den muur, die een onschuldigen naam droe gen, maar tot een vreeselijk doeleinde gebezigd werden, alsmede scherpe scharen en ontzaglijk groote knijptangen, messen en zagen, waarmede Hans de rampzalige beschuldigden, die aan zijne genade overgeleverd werden, verminkt had. Ook trof men daar handboeien van verschillende grootte en gewicht
<pb n="53"/>aan - ketenen, niet dikker dan een horlogeketting, en ook kettingen zoo zwaar, dat een dozijn schakels voor een sterk man een zware vracht zou geweest zijn. Men vond daar ook allerlei soort van geesels, van de gewone rijzweep tot de met platen, riemen en lood overdekte foltertuigen, die, indien een sterke hand ze hanteerde, met een enkelen slag iemand konden dooden.</p>
<p>Hans was maar al te goed met het gebruik van al deze werktuigen bekend. Toen hij de ruwe laarzen zorgvuldig in orde maakte, dacht hij wellicht aan dit alles, of misschien aan zijn ongelukkigen, verstandeloozen zoon, die het eenige voorwerp zijner liefde uitmaakte.</p>
<p>De zon was reeds onder, en de schemering nam meer en meer toe.</p>
<p>‘Hans!’ riep een grove stem van beneden, ‘Hans! zijt gij daar alleen?’</p>
<p>‘Wie roept daar?’</p>
<p>‘Ik ben het, Schouten.’</p>
<p>‘Ja, ja, geheel tot uw dienst, Schouten! Kom boven.’</p>
<p>Men vernam daarop een zwaren voetstap op den eikenhouten trap, en iedere trede kraakte, evenals een slachtoffer onder de foltering, en eindelijk kwamen, want de trap kwam in het midden der kamer uit, het hoofd, de schouders, het lijf en de beenen van onzen ouden vriend Schouten, die met Martha gehuwd was, te voorschijn.</p>
<p>‘Goeden avond,’ zeide Schouten, terwijl hij in de rondte zag, en zich niet zeer op zijn gemak gevoelde bij het zien van al die toebereidselen.</p>
<p>‘Goeden avond,’ zeide Hans; ‘wat is de reden van uwe komst?’</p>
<p>‘Zaken - niets anders dan zaken konden mij op deze plaats voeren.’</p>
<p>Een afschuwelijke glimlach, die een oogenblik later weder verdween, speelde op het gelaat van den beul.</p>
<p>‘Weder ketterij?’ zeide hij. ‘Moet er weer menschenvleesch op mijn slachtersblok, hè?’</p>
<p>‘Neen, dat niet; maar herinnert gij u nog...?’</p>
<pb n="54"/>
<p>‘Ik herinner mij alles slechts al te goed.’</p>
<p>‘Neen, ik bedoel dit niet in zulk een algemeenen zin; maar herinnert gij u nog, dat de rijke Van Linschoten jaren geleden zijne dochter naar een klooster zond?’</p>
<p>‘Ik herinner mij iets daarvan. Was het niet een paar dagen nadat dat lastige wijf, dat den bakker een legaat maakte, verdronken werd?’</p>
<p>‘Ja. Juffer Elizabeth werd weggezonden, en is verscheidene jaren afwezig geweest. Zij moest non worden; maar is juist op dat oogenblik ontvlucht.’</p>
<p>‘Met wien?’</p>
<p>‘Met niemand, tenminste voorzoover wij weten. Men meent, dat zij zich hier ergens in den omtrek dezer stad bevindt, en men heeft mij opgedragen bekend te maken, dat voor hare gevangenneming duizend kronen zullen gegeven worden.’</p>
<p>‘Duizend kronen! Dat is een aardig sommetje voor een weggeloopen jongedochter.’</p>
<p>‘Ja, maar Van Linschoten is rijk, en zij is zijn eenig kind.’</p>
<p>‘Hij geeft toch, dunkt mij, niet veel om haar gezelschap.’</p>
<p>‘Misschien niet; maar wanneer hij zich eenmaal iets in het hoofd gezet heeft, kunnen al de koningen der aarde hem niet daarvan afbrengen. Hij heeft eene gelofte gedaan, dat zijne dochter den sluier zal aannemen, en zij moet, tenminste indien zij nog leeft, gevonden worden. Indien zij niet meer leeft...’</p>
<p>‘Welnu, wat moet er dan gebeuren?’</p>
<p>‘Dan moet men haar toch nog vinden en binnen de muren van het klooster begraven! Gij kent Van Linschoten immers, Hans?’</p>
<p>‘Ja, hij heeft mij reeds werk verschaft.’ Hans telde op zijne vingers op. ‘Onder anderen die Wouter, die steeds in de gevangenis Begroetingen aan de Broederen’ schreef. Ik heb dien kerel drie jaren achter het slot gehad, en spande hem een of tweemaal in de maand op de pijnbank. Ik heb hem veel water in zijn keel gegooid - ja, ja, die man heeft mij zeer veel moeite veroorzaakt, en ten laatste moesten wij nog de takkebossen voor hem in brand steken. Dan was er nog een ander, die niet ophield met prediken. Hij wilde bij zijne terecht-<pb n="55"/>stelling eene opschudding bewerken, indien wij hem ten aanschouwen van het volk ter dood hadden gebracht; maar wij hebben hem heimelijk des nachts in het water verdronken, en hem op die wijze van dat genoegen beroofd. Dan waren er nog twee knapen, die wij in den kerker opgesloten en op de markt het hoofd afgeslagen hebben. Ja, ja, Van Linschoten heeft mij veel te doen gegeven.’</p>
<p>‘Ja, Van Linschoten is een ijveraar voor onzen godsdienst,’ zeide Schouten.</p>
<p>‘Hij is een heilige krijger,’ zeide Hans. ‘Maar, eer ik het vergeet, hoe is het met dat model van godsvrucht, juffer Agatha, afgeloopen?’</p>
<p>‘Zij heeft den sluier aangenomen. Zij was het, die Van Linschoten het eerst van de vlucht zijner dochter onderrichtte.’</p>
<p>‘En stelt zij ook zooveel belang in het terugvinden van het meisje?’</p>
<p>‘Ja, zooveel belang, dat ik gehoord heb, dat zij van de abdis verlof gekregen heeft, en te Rotterdam gekomen is, om naar de weggeloopene onderzoek te doen.’</p>
<p>‘En duizend kronen,’ zeide Hans, ‘duizend kronen! Waarlijk, een aardig sommetje!’</p>
<p>‘Ja,’ zeide Schouten, ‘toen ik het op de markt moest aflezen, maakte ik er veel ophef van. Ik zag menigeen in zijne handen wrijven en menig oog glinsteren.’</p>
<p>‘Nu, dat laat zich begrijpen. En hoe gaat het met uwe vrouw, met uwe Martha?’</p>
<p>‘Zeer goed.’</p>
<p>‘Zij hield veel van het meisje.’</p>
<p>‘Zij had niet meer van het meisje kunnen houden, al was het haar eisen zuster geweest.’</p>
<p>‘En toch, en toch - hoe wonderbaar kan alles loopen!’</p>
<p>‘Wat kan wonderbaar loopen?’ vroeg Schouten verlegen.</p>
<p>‘Wel, dat juist gij de trom roert en in de straat de belooning op dit weggeloopen kind moest bekend maken.’</p>
<p>‘Wel, wat doet er dit toe!’ zeide Schouten.</p>
<p>‘Ja, waarlijk, wat doet er dit ook toe?’ zeide de beul. ‘Gij hebt gelijk. Maar waarom komt gij bij mij?’</p>
<pb n="56"/>
<p>‘Vader Anselmo zendt mij tot u, dewijl gij u beter op die zaken verstaat, dan de meeste anderen. Gij zult, volgens het zeggen van Anselmo, uw best doen, om haar te vinden.’</p>
<p>‘Geef vader Anselmo de verzekering, dat ik bereid ben hem van dienst te zijn.’</p>
<p>Hans hervatte plotseling met ijver zijn werk, en zweeg.</p>
<p>‘Gij schijnt het volhandig te hebben,’ zeide Schouten.</p>
<p>‘Ja, ik heb een kleine verbetering aan deze laarzen gemaakt,’ - hij hield ze naar Schouten toe - ‘zij zullen nu beter werken dan vroeger, zich enger om het been sluiten en door een weinig meer drukking een heviger pijn dan vroeger veroorzaken.’</p>
<p>Schouten zag de laarzen met vrees aan, en zeide: ‘Dat is ongetwijfeld een goede inval.’</p>
<p>‘Wel, Schouten!’ zeide Hans, en een afschuwelijke glimlach vertoonde zich weer op zijn gelaat, ‘ik durf wel zweren, dat ik, door een paar keeren deze schroeven om te draaien, u het een of ander geheim kan afpersen. Steek hier uw voet eens in, om het te beproeven.’</p>
<p>‘Ik dank u. Neen, ik heb nu te veel haast.’</p>
<p>‘Velen zouden gaarne van zulk een goede gelegenheid gebruik willen maken.’</p>
<p>‘Nu, het is goed,’ zeide Schouten, ‘maar ik behoor dan niet onder die ‘velen’. Wat ik zeggen wil, uw zoon zit beneden in mijne kar, en wilde gaarne mederijden. Mag hij met mij medegaan?’</p>
<p>‘Ja, en ik zou, indien dit in mijn vermogen was, u mijn zegen geven voor uwe vriendelijkheid jegens hem. Welnu, ga. Ik heb nog veel te doen.’</p>
<p>Schouten ging daarop de trap af naar beneden, en vond aan den ingang zijne kar staan. Het was een ruwe boerenkar en daarin zat een lange, magere jongen, die niemand anders was dan de idioot, die nu tot een man opgegroeid was.</p>
<p>Steven was volgens zijne gestalte een man; maar hij miste zijn verstandelijke vermogens, doordien hij in zijne jeugd door een of ander afgrijselijk schouwspel verschrikt geworden was, en dus was hij nog altijd het verstandelooze kind, dat vader Anselmo zestien jaren geleden, evenals een hond, gevolgd was.</p>
<pb n="57"/>
<p>Hij juichte, toen hij Schouten zag, en riep uit:</p>
<p>‘De oude Hanna en ik’ - de oude Hanna was de merrie - ‘hebben bijna twist gehad. Gij moet weten, dat ik langs den molen en Hanna langs den hollen weg wil gaan. Die slimme Hanna kent den kortsten weg, en zweert bij haar vier pooten, dat zij dien wil gaan.’</p>
<p>Schouten klom langzaam in de kar. ‘Stoor u niet aan Hanna,’ zeide hij. ‘Indien gij langs den molen wilt gaan, Steven, dan zullen wij ook dien weg gaan. Hanna is te zeer in haar schik, om te brommen; maar kom, spoedig, anders zal het avondmaal bederven.’</p>
<p>‘Wat krijgen wij voor ons avondmaal?’</p>
<p>‘Uw geliefkoosd gerecht.’</p>
<p>‘Goed! Hanna zal haar zin hebben.’</p>
<p>Zij reden daarop in snellen draf heen, terwijl de volle maan en de sterren aan den hemel stonden. Steven zong, floot en juichte, en was op zijne manier vroolijk. Zij lieten de stad ver achter zich liggen, en reden snel door een pad dwars door het land, vanwaar men een breeden dijk kon zien, waarop de maan haar vollen glans verspreidde, toen Steven plotseling uitriep:</p>
<p>‘Zie eens, wat ligt daar voor ons?’ Hij beefde, en greep Schouten vast. ‘Wat is dat? jaag het weg.’</p>
<p>‘Het is niets,’ antwoordde Schouten, ‘en hoe kan ik dat dan wegjagen?’</p>
<p>‘Niets! Kijk, dáar... daar!’</p>
<p>Schouten keek nogmaals, en zag het nu ook.</p>
</div>
<div type="chapter">
<head rend="h3">VIII.
<lb/>Het spook uit het klooster.</head>
<p>Beiden zagen het, en Steven beefde. Schouten sprak hem een woord ter bemoediging toe, om hem gerust te stellen, deed Hanna stilstaan, en klom langzaam uit de kar.</p>
<pb n="58"/>
<p>Daar lag het onder de heg, met het wit gelaat naar het licht der maan gewend. Het was eene vrouw, schoon en jeugdig, en toen Schouten zich over haar heenboog, zeide hij in zichzelven: ‘Hare ziel ruste in vrede!’</p>
<p>De idioot sleepte behoedzaam en bevend, alsof hij bevreesd was, dat men hem alleen in de kar zou laten zitten, zijn lang, mager lichaam over de kar, en kroop naar de plaats, waar Schouten stond.</p>
<p>‘In slaap?’ zeide de idioot.</p>
<p>‘Dood!’ zeide Schouten.</p>
<p>Daarop knielde hij neder, en begon haar mantel los te maken. Zij was zeer schoon en jong, en had een eenvoudige boersche kleeding aan, die gescheurd en door wind en weer gehavend was. Schouten hief haar hoofd op, nam een fleschje uit zijn tasch, en hield dat aan hare lippen. Hij meende, dat hij een zucht hoorde, en gevoelde een zwakke beweging, waarin hij zich niet vergiste. Zij zuchtte hoorbaar, en Schouten overwoog bij zichzelven, wat het beste was om te doen.</p>
<p>‘Help een handje,’ zeide hij tot Steven.</p>
<p>De knaap kwam sidderend nader, alsof hij bevreesd was het bijna levenlooze lichaam aan te raken.</p>
<p>‘Spoedig, jongen! Wij moeten dit ongelukkig schepsel spoedig onder dak brengen. Zij moet in de kar - kom!’</p>
<p>Steven hielp hem; maar hij sloot zijne oogen, toen hij het bleek gelaat aanschouwd had, en fluisterde:</p>
<p>‘o, Is dat nu de dood?’</p>
<p>‘Neen, jongen! Gij hadt daar zooeven gelijk. Zij leeft.’</p>
<p>Hij scheen hierdoor eenigszins gerustgesteld, en hielp, zooveel in zijn vermogen was. Zij legden het bewustelooze meisje in de kar. Nadat zijzelven daarin geklommen waren, rende Hanna heen. Zij reden in galop over den weg, totdat de glinsterende lichten der stad in het gezicht kwamen.</p>
<p>Schouten woonde niet ver van de stad verwijderd. Er straalde hun een licht uit een venster verwelkomend toe. Toen zij den toom van het paard ingetrokken hadden, stond Martha, de vroolijke Martha, met een glimlach op het gelaat, aan de deur, en heette hen welkom.</p>
<pb n="59"/>
<p>Schouten klom iets vlugger dan gewoonlijk uit de kar. Hij gaf eerst Martha een kus, en sprak haar toen aldus aan:</p>
<p>‘Wij hebben een arm meisje, naar ik vrees, stervende, op den weg gevonden. Gij moet haar dadelijk hulp verleenen, Martha!’</p>
<p>‘Van ganscher harte,’ zeide Martha.</p>
<p>Daarop hieven zij het meisje uit de kar, en droegen haar naar binnen. Het was een heldere, aangename kamer, en het avondeten was zoo smaakvol opgezet, als slechts eene vrouw vol smaak aan de gewoonste zaken geven kan. De tinnen bekers blonken als spiegels, en het tafellaken was zoo wit als sneeuw.</p>
<p>Zij brachten eenige kussens op eene bank, en daarop legden zij het ongelukkige meisje.</p>
<p>Martha toonde evenveel belangstelling voor haar, alsof het haar eigen kind was.</p>
<p>Toen zij zich over het bleek gelaat heenboog en de koude handen warm wreef, kwam er eensklaps eene gedachte bij haar op.</p>
<p>‘Schouten!’ zeide zij, ‘ik ben bevreesd...’</p>
<p>‘Bevreesd,’ zeide hij, ‘waarvoor?’</p>
<p>‘Zij gelijkt zoo op haar,’ antwoordde zij.</p>
<p>Schouten trad hierop nader en ontstelde, toen hij meer oplettend de bewustelooze beschouwde.</p>
<p>‘Een gek geval. Had ik maar den raad van Steven opgevolgd en den anderen weg gereden!’</p>
<p>‘Wel, dan zou zij op den weg gestorven zijn.’</p>
<p>‘Het ware beter voor ons geweest, indien zij daar gestorven was,’ zeide Schouten.</p>
<p>‘Neen, neen, neen,’ kreeg hij ten antwoord van Martha. ‘Het is veel beter, zooals het nu is. Wij moeten voor haar zorgdragen.’</p>
<p>Schouten zag haar verbaasd aan, en zeide:</p>
<p>‘Misschien is <hi rend="i">zij</hi> het niet.’</p>
<p>‘Het is zeer licht mogelijk,’ gaf Martha tot antwoord.</p>
<p>Maar Martha wist zeer goed, dat het ongelukkige, bleeke meisje, dat daar voor haar lag, niemand anders was dan hare
<pb n="60"/>jongejuffer van vroegere jaren. Het was haar bekend, dat zij ontvlucht was, alsook dat Schouten dienzelfden dag eene belooning voor hare inhechtenisneming afgekondigd had, en dat zij in hare vlucht een Latijnschen bijbel medegenomen had, en deze bevond zich bij haar. Het was een zwaar boek om te dragen voor een zoo teêr schepseltje; maar zij had het aan zich vastgebonden, alsof zij gevreesd had het te zullen verliezen, zelfs in den dood.</p>
<p>Na een korte poos brachten zij het ongelukkige meisje naar eene bovenkamer, waar Martha haar in bed legde; maar zij bleef nog altijd zonder eenig bewustzijn.</p>
<p>Gedurende verscheidene dagen bleef zij geheel buiten kennis. Martha waakte getrouw bij haar, en drukte Steven op het hart niemand iets te zeggen van hetgeen er voorgevallen was, hetgeen hij beloofde, en waarin hij ook zijn woord hield.</p>
<p>Martha twijfelde geen oogenblik, of het ongelukkige meisje was niemand anders dan Elizabeth, en Schouten was zoo voorzichtig, dat hij naar niets vraagde en niets zeide, behalve dat hij zich soms een enkel woord van belangstelling ten opzichte van zijn ongenoode gast veroorloofde, iets, dat bij in het bijzijn van iederen vreemdeling zou hebben durven uiten.</p>
<p>De bijbel werd door Martha geborgen in eene lade, waarvan zij alleen den sleutel bewaarde.</p>
<p>Na verscheidene dagen in het huis van Schouten geweest te zijn, opende Elizabeth de oogen, en zag Martha verwonderd aan.</p>
<p>‘Martha!’ zeide zij.</p>
<p>‘o, Juffer!’ En Martha knielde neder, en kuste haar.</p>
<p>‘Zeg eens, Martha! waar ben ik?’</p>
<p>‘Bij mij, in mijn huis, liefste!’</p>
<p>‘Ben ik dan nog een klein kind, en is alles een droom geweest?’</p>
<p>Martha wist niet, wat zij daarop antwoorden moest. Zij kuste haar nogmaals, en zeide tot haar, dat zij zich zeer kalm moest houden en eenige soep gebruiken. Zij moest trachten te slapen, en langzamerhand zou zij alles, wat er voorgevallen was, vernemen.</p>
<pb n="61"/>
<p>Elizabeth gehoorzaamde hieraan, evenals zij dit voorheen gewoon geweest was. Op die wijze gingen er drie dagen voorbij, waarna zij den wensch te kennen gaf, om alles te weten, waarop Martha haar alles vertelde, wat zij wist, behalve de uitgeloofde belooning.</p>
<p>Toen Elizabeth sterk genoeg was, om een weinig op het midden van den dag te kunnen opzitten, verhaalde zij Martha al de bijzonderheden van hare ontvluchting. Deze was door de schranderheid en den moed van het melkmeisje gelukt. Zij had, na met haar van kleederen verwisseld te hebben, den melkemmer opgenomen; was de oude, doove portierster voorbijgegaan en had den weg naar het dorp ingeslagen, waar zij (zooals wij gelezen hebben) den minnaar van het melkmeisje ontmoette, wien zij vele groeten overbracht, en die haar verder voorthielp.</p>
<p>‘Dus hebt gij in het geheel niet voor een geest gespeeld?’ vroeg Martha.</p>
<p>Elizabeth zag haar verwonderd aan.</p>
<p>‘Ik had dit gehoord,’ zeide Martha. ‘Toen de portierster dien nacht hare ronde deed, nadat de zusters vertrokken waren, zag zij op de kleine grafplaats de gedaante eener non. Zij riep haar op scherpen toon toe; maar de gestalte trad, zonder een enkel woord te uiten, nader. Zij-werd door deze handelwijze bevreesd; vooral, toen de gestalte haar witte hand op een zonderlinge wijze ophief en haar tot zich wenkte. De portierster was volkomen overtuigd, dat het niets anders dan een geest was, en toen de gestalte wenkte, volgde zij haar. Zij werd op deze wijze naar de boetekamer geleid, waarvan de deur geopend werd, en zij trad die binnen. Toen zij binnen waren, werd het licht eensklaps uitgedaan, en werd zij even plotseling op den grond ternedergeworpen, zooals zij voorgaf, door den schrik, weshalve zij niet durfde spreken, maar afwachtte, wat er verder gebeuren zou. Er gebeurde echter niets, en dus waagde zij het eindelijk naar de deur te kruipen, die zij gesloten vond. Daarop zag zij naar hare sleutels om; doch ook deze waren verdwenen. Er was den volgenden ochtend een groote opschudding; want er was des middernachts geen bel geluid om te gaan bidden, en de portierster was nergens te
<pb n="62"/>vinden. Men vond hare sleutels in den kloostertuin, terwijl de achterdeur open stond. Het duurde nochtans niet lang, of zuster Ursula maakte, dat zij gehoor kreeg, en verhaalde daarop hare geschiedenis van de ontmoeting met den geest. Al de nonnen werden bijeengeroepen, al de inwoners van het huis kwamen tezamen; slechts éen miste men - en die waart gij.’</p>
<p>‘En wat deden zij toen?’</p>
<p>‘De abdis begreep terstond, dat men zuster Ursula verschalkt had, en gij werdt van deze list beschuldigd. Men zocht overal; doch vruchteloos, zooals gij wel begrijpen zult.’</p>
<p>‘Maar Agatha, mijn gewezen gouvernante?’</p>
<p>‘Deze was zeer vertoornd. Zij bracht haastig een bezoek in de oude bibliotheek, en kwam terug met het bericht, dat gij een Latijnschen bijbel medegenomen hadt, die aan haar toebehoorde.’</p>
<p>‘Dat heb ik ook gedaan; maar ik wist niet, dat hij haar toebehoorde. Waar is het boek?’</p>
<p>‘Ik heb het goed bewaard. Daarop verzocht zij verlof u te mogen vervolgen, hetgeen haar werd toegestaan.’</p>
<p>‘En zij is mij gevolgd?’</p>
<p>‘Ja.’</p>
<p>‘Ik heb veel geleden,’ zeide Elizabeth. ‘Ik ben bijna van koude en honger omgekomen. Ik heb gebedeld, dikwijls zonder eenig goed gevolg. Een goede man sprak mij minzaam aan, en gaf mij eenig geld. Ik zou hem nog onder duizend menschen herkennen, o, Martha! wat heb ik geleden!’</p>
<p>‘Kom, kom kom,’ zeide Martha op vriendelijken toon, alsof de herhaling van dat woord alle verdere zorg kon terzijdezetten, ‘nu zijt gij beter.’</p>
<p>‘Eu mijn vader?’</p>
<p>‘Die zoekt steeds naar u.’</p>
<p>Zij boog het hoofd, en weende bitter. ‘o, Vader, Vader in den hemel! Gij zijt beter dan een vader hier op aarde; goedertieren God, help mij!’</p>
<p>Op deze wijze gingen de dagen voorbij; Elizabeth werd beschouwd als eene van Schouteus huisgezin. Maar zij begaf zich nimmer buiten de deur.</p>
<pb n="63"/>
<p>Er was éene zaak, waarop zij bij Martha, wanneer zij beiden alleen waren, met zeer veel belangstelling aandrong; maar deze scheen bijna bevreesd, om daarover te spreken. Zij wilde omtrent den knaap iets vernemen, wiens moeder zoovele jaren geleden den marteldood gestorven was.</p>
<p>Het meeste van datgene, wat Martha aan Elizabeth vertelde is onzen lezers bekend. Maar vier jaren zijn er sinds den tijd, dat hij het huis van Brandt verlaten heeft, verloopen, weshalve er nog meer te verhalen valt.</p>
<p>En dit bestond uit het volgende:</p>
<p>De knaap was bijna tot een man opgegroeid. Hij had zich nauw met diegenen verbonden, die toen het voorwerp der vervolging uitmaakten. Hij begon te prediken en te onderwijzen, en hij stond bij zijne broederen als ernstig en welsprekend boven zijne jaren bekend. Daarenboven zeide men, dat hij zijn vader had gevonden, en dat de heer, die hem van de weduwe des bakkers tot zich genomen had, zijn vader was, die niet, zooals men ondersteld had, omgekomen was; maar geleefd had, om zijn kind terug te vinden en zich op hem te mogen verhoovaardigen. Men verhaalde, zeide Martha, een zonderlinge geschiedenis omtrent eenige bladen eens bijbels, die uitgesneden waren, en die het middel geweest waren, om den knaap terug te vinden; maar hiervan wist zij weinig.</p>
<p>Elizabeth was zeer verwonderd, dat Martha zooveel wist, alsook over den geheimzinnigen toon, dien Martha onder het verhalen daarvan aannam. Toen zij Martha vroeg, of zij den jeugdigen prediker ook onlangs gezien had, beantwoordde zij dit bevestigend, en op hare vraag, of hij inderdaad zoo schoon en zoo knap was, als de roep van hem uitging, begon zij te weenen, en zeide, dat hij een wonder van schoonheid was, hetgeen veel zeide.</p>
<p>Elizabeth vroeg, ofschoon niet zonder eenige schroomvalligheid, daar zij zulk een levendige belangstelling in hem stelde - want het was meer dan nieuwsgierigheid - of er mogelijkheid bestond, dat zij den wees, zooals zij hem nog altijd noemde, kon zien. Martha sloeg dit verzoek zonder bedenken af. Maar zij drong herhaalde malen hierop aan, totdat Martha het haar
<pb n="64"/>eindelijk toestond, tenminste, als Elizabeth niet voor het gevaar bevreesd was, dat zij daardoor als in den mond liep.</p>
<p>Elizabeth zeide voor niets te vreezen, en stemde in alles toe.</p>
</div>
<div type="chapter">
<head rend="h3">IX.
<lb/>Wat moet er gedaan worden?</head>
<p>Op zekeren nacht geleidde Martha Elizabeth onder bescherming der duisternis naar de plaats, waar de broeders bijeenkwamen.</p>
<p>Het was dezelfde ruwe kamer, waarin de knaap vier jaren geleden door zijn nieuwen beschermer gebracht was.</p>
<p>Daar bevonden zich eenige van de ons bekende personen. Eenigen nochtans waren er niet meer aanwezig. Twee hunner waren gevangen genomen en verdronken; verscheidenen zaten in den kerker, opgesloten tusschen steenen muren en achter ijzeren grendels, en eenigen waren gevlucht. Het getal was echter aanmerkelijk toegenomen. Er bevonden zich minstens vijf en veertig personen in de kamer.</p>
<p>Toen Martha aan de gegrendelde deur kwam, klopte zij even aan, en toen men vroeg, wie er was, antwoordde zij: ‘Om gewetenswille, waarop de deur geopend werd.</p>
<p>Elizabeth stond weifelend op den drempel; maar Martha leidde haar naar binnen, en de vrouwen maakten voor haar ruimte, opdat zij zou kunnen plaatsnemen.</p>
<p>De mannen zaten aan de eene, en de vrouwen aan de andere zijde der kamer. Aan het hooger gedeelte bevond zich eene tafel, waarop lichten geplaatst waren, en daarnevens stond een jongeling van innemende schoonheid. Hij sprak ernstig, en zijne stem was welluidend. Elizabeth herkende hem terstond - het was het voorwerp harer kinderlijke droombeelden. Zij gevoelde dit, en fluisterde het aan Martha toe, waarop deze haar bevestigend antwoordde.</p>
<pb n="65"/>
<p>Zij verstond niet, wat hij zeide. Zij hoorde slechts zijne stem, en zag niets dan zijn gelaat.</p>
<p>Nu en dan vernam men in de vergadering een goedkeurend gemompel, en soms wilde een ruwe stem iets tot wederlegging in het midden brengen, maar niets verstoorde hem. De jongeling vervolgde steeds duidelijk en welluidend zijne rede. Somtijds overtoog een blos tot aan de slapen van het hoofd zijn gelaat, en schoten zijne oogen vuur; maar nimmer verloor hij zijne zelfbeheersching.</p>
<p>De man met de fonkelende oogen en die met den knevel spraken op haastigen toon met elkander, toen de jonkman ophield met spreken, en evenals de overigen, ternederzat.</p>
<p>Het scheen, dat deze beide mannen een andere meening toegedaan waren, dan hetgeen er voorgesteld was, en het toch ook met elkander niet eens waren. Beiden verzochten gehoor; maar de een wilde den ander niet het eerst laten spreken. Waarover zij redetwistten, kon Elizabeth niet verhalen. Men bezigde woorden, die zij zelden gehoord had, en besprak zoowel staatkundige, als godsdienstige onderwerpen op een eenigszins bitse wijze.</p>
<p>De man met de fonkelende oogen was niet zeer keurig in zijne uitdrukkingen. Hij voer hevig uit tegen het bestuur en de Katholieken, en noemde hen bierdrinkende liedjeszangers. Kortom, hij voer uit tegen iedereen, die een andere meening dan hij toegedaan was, en heette hen Kanaänieten, zonen Belials, kinderen van den Booze, die rood van het bloed der heiligen waren. Hij uitte den wensch ‘hen in stukken te mogen houwen’, een wensch, dien men niet kon vervullen, en hij waagde het, om zijn eigen overtuiging uit te drukken ten opzichte van hun lot hiernamaals, in bewoordingen, die in geenen deele van vergevensgezindheid getuigden.</p>
<p>Toen hij ophield met spreken, vernam men uit het achtergedeelte der kamer eene stem. Zoodra Elizabeth die hoorde, sidderde zij. Zij keek onmiddellijk naar de plaats, vanwaar het geluid kwam, en zag een man met een eenvoudig uitzicht, dien zij niet herkende. Hij zeide, dat het hem, als pas aangenomen leerling, niet paste, van hun tijd een te ruim gebruik
<pb n="66"/>te maken; maar dat hij zich geheel van het belang der waarheid, welke door zijn welsprekenden broeder uiteengezet was, doordrongen gevoelde. Hij was van meening, dat men een opstand beramen en daarna dien tot stand brengen moest. Hij ried hun wel aan behoedzaam te zijn; maar stoutmoedigheid was toch dikwijls de beste wijze om te slagen. Waarom zouden zij aarzelen?</p>
<p>De man met de fonkelende oogen liet zijn zwaard in de scheede klinken, en herhaalde:</p>
<p>‘Ja, waarom? Het was ongetwijfeld het best openlijk weerstand te bieden.’</p>
<p>Elizabeth zag hem telkens aan, toen hij sprak, en toen zij hem zijn blanke hand zag opheffen en den palm en de uitgestrekte vingers aanschouwde, beefde zij evenzeer, als op het oogenblik, toen hij begon te spreken.</p>
<p>Daarop sprak de jonge man nogmaals, en diens stem klonk haar als muziek in de ooren. Hij toonde de dwaasheid aan, die er in een opstand gelegen was, en ried hun aan geduldig te zijn. Daarna spraken weder anderen; maar zij hoorde hen niet. Allen knielden neder en baden, en zij knielde mede, waarna men een lofzang aanhief, waarin zij zijne stem boven alle andere hoorde, en hiermede was de bijeenkomst geëindigd.</p>
<p>Maar toen zij zich dien nacht ter ruste begaf, nam zij haar Latijnschen bijbel, en las, hoe de vroegere belijders van Christus, ofschoon zwaar beproefd, tot het einde toe getrouw gebleven waren.</p>
<p>Na verloop van eenigen tijd zag zij den jonkman weder, en daarna nog eens, totdat zij eindelijk gelegenheid vond hem te spreken.</p>
<p>Hij had haar in korte woorden, maar tevens met groote minzaamheid, alles omtrent zichzelven verhaald. Hij had zijn vader gevonden, die een der leidslieden der broederen was. Hij was op dit oogenblik zeer ver van hier; maar zou spoedig terugkeeren, en dan zou Elizabeth ook hem zien.</p>
<p>Daarop verhaalde zij hem alles, wat haarzelve aanging, en zoo ook de geschiedenis met den Latijnschen bijbel.</p>
<p>Hij vertelde haar, welk gedeelte er uit den Latijnschen
<pb n="67"/>bijbel, dien zijn overledene moeder hem vermaakt had, gesneden was, waarop zij hem zeide, wat zij uit het boek, dat zij bezat, miste, waarna zij het boek en de losse bladzijden met elkander vergeleken, en ontdekten, dat beide tezamen een geheel uitmaakten.</p>
<p>Hoe dit met elkander in verband stond, was voor hen duister. Misschien zou dit raadsel hem bij de terugkomst van zijn vader opgehelderd worden. Die bladzijden waren door hem aan zijn als martelares gestorven vrouw gegeven. Maar hoe kon Agatha aanspraak maken op het boek, waaruit zij genomen waren? Wie kon dit ophelderen? Wellicht de tijd.</p>
<p>En gedurende al dien tijd zocht men steeds overal naar het ontvluchte meisje. Men onderstelde, dat Hans, de beul, en Schouten, de stadsomroeper en tamboer, alsmede juffer Agatha hun best deden, terwijl de beloofde belooning ook menige hand deed jeuken. Van Linschoten. de vader van Elizabeth, besteedde het grootste gedeelte van zijn tijd in zijn bidvertrek, behalve dan, wanneer vader Anselmo hem kwam opzoeken en hem met zijn ‘Vrede zij met u’ op zijn gewonen, zachten toon begroette</p>
<p>‘Hebt gij ook eeuig bericht, vader?’</p>
<p>‘Volstrekt niet.’</p>
<p>‘Het is een zware slag voor mij, vader!’</p>
<p>‘Een diepe smart.’</p>
<p>‘Ik heb haar aan de kerk opgedragen, evenals Jephta, Israels richter, zijne dochter toewijdde aan den Heere.’</p>
<p>‘En gij zoudt, evenals Jeptha, uwe gelofte gehouden hebben.’</p>
<p>‘Indien ik haar slechts kan vinden, zal ik mijne belofte nog nakomen.’</p>
</div>
<div type="chapter">
<head rend="h3">X.
<lb/>Het wachtwoord.</head>
<p>Het was Zondag, en er bevonden zich op alle openbare plaatsen vele personen, zooals studenten, handwerkslieden, be-<pb n="68"/>dienden, burgers en bedelaars, alsmede een vroolijke groep jonge meisjes, die onder een lindeboom dansten. Buiten een zekere herberg waren eenigen van de stadswacht bijeen. Zij vloekten zwaar en dronken veel.</p>
<p>‘Nog een glas, oude kaalkop!’ riep een hunner tot den herbergier, ‘en draag zorg, dat het zoo goed is, dat een Christenmensch het drinken kan. Mijn keel is zoo droog als eene mand met stof.’</p>
<p>‘Wacht even,’ zeide de herbergier, ‘en ik zal hem nat maken, met drank, die goed voor een keizer zou zijn.’</p>
<p>Maar toen de drank gebracht was, zwoer de dorstige bij alles wat verschrikkelijk was, dat de drank nog te slecht was voor een varken.</p>
<p>Iemand naast hem zeide op lachenden toon: ‘Dan is hij zeker goed genoeg voor u,’ waarop deze als antwoord al den drank in het aangezicht kreeg. De man stond boos op, en trok zijn zwaard, waarop de herbergier, tusschenbeiden komende, zeide, dat hij geen getwist wilde hebben. Allen spraken nu tegelijk, en zeker persoon, die zeer bedaard zijne kleederen poetste, vroeg een stuk katoen, om zijne ooren voor het rumoer te stoppen. Maar dit was niet noodig; want het leven hield terstond op, toen een vreemdeling plotseling naderde en zijn blanke hand ophief ten teeken van stilte. Degeen, die het meest geweld maakte, hield zich nu rustig, en bromde binnensmonds iets te zijner verontschuldiging.</p>
<p>De vreemdeling gaf hierop geen antwoord, maar ging met zijn rug naar het licht gekeerd zitten.</p>
<p>&nbsp;</p>
<p>*<hi rend="sub">*</hi>*</p>
<p>&nbsp;</p>
<p>Op dienzelfden Zondagavond waren de broeders in hun groote kamer in het donker gedeelte der stad bijeen en hielden met gesloten deuren godsdienstoefening.</p>
<p>Martha noch Elizabeth waren daar tegenwoordig; maar er bevonden zich daar drie of vier en dertig personen. Zij hadden zich naar deze plaats begeven, dewijl zij uit den mond van een hunner leidslieden een belangrijke mededeeling ver-<pb n="69"/>wachtten, en werden hierin niet teleurgesteld: hij was daar aanwezig.</p>
<p>Het was degeen, die den knaap van de weduwe Brandt bij zich genomen had. Zijn naam was Veldenaar. Hij had den knaap als zijn kind erkend, en deze, Ernest Veldenaar genaamd, had het geloof zijner gestorvene moeder en van zijn nog in leven zijnden vader omhelsd, en had, zooals wij gezien hebben, bij zijne broeders een naam wegens zijne welsprekendheid en godsvrucht verworven.</p>
<p>Indien men hem naast zijn vader zag staan, verbeeldde men zich, dat zij beiden tot den ridderlijken tijd behoorden, en dat de een de ridder, en de ander diens schildknaap moest voorstellen. Er stond op het gelaat van den oudste eene vastheid van karakter en eene vastberadenheid te lezen, die zeer goed voor een ridder zouden gepast hebben, en de jongeling naast hem, met zijn fraai gelaat en zijn bevallige gestalte, behoorde in elk opzicht bij zulk een dapperen ridder. Beiden hadden iets krijgshaftigs in hun voorkomen. Het waren mannen, die men niet gemakkelijk vervaard maken of van hun voornemen afbrengen kon; die niet voor eenig gevaar terugdeinsden of dit zonder noodzaak vermijden zouden; mannen, op wier woord men zich verlaten kon.</p>
<p>Langzamerhand kwam de een na den ander. Het wachtwoord was: ‘Sterven is gewin.’ Ieder, die binnentrad, herhaalde dit, alvorens de deur geopend werd. Veldenaar, de vader, had deze woorden als eene soort van tekst genomen, en wijdde over het onbezorgde en kalme van het leven hiernamaals uit. Hij bezat niet de welsprekendheid van zijn zoon; maar hij sprak zoo ernstig, dat er een diepe stilte in het vertrek heerschte, die slechts door het gesnik van de eene of andere weenende vrouw of den zucht van een treurende, wien niemand in de wereld overgebleven was, voor wien hij kon leven, afgebroken werd.</p>
<p>Zij hadden de luiken der vensters gesloten en de lampen aangestoken.</p>
<p>Alles was stil. Men kon het gezang van de rinkelrooiers in de naburige herberg hooren, en het klonk zeer pijnlijk in
<pb n="70"/>de ooren van hen, wier hart met hoogere, betere en reinere gedachten vervuld was. Zij waren als het ware in hunne gedachten boven het aardsche verheven, zagen de hemelen geopend, stonden temidden der engelenschaar, en hoorden de muziek hunner gouden harpen. Zij droegen een gevoel bij zich om, alsof zij zich reeds in het paradijs bevonden; zagen, als het ware, den schitterenden glans daarvan, en vonden in die vorstelijke omgeving hun land en hunne woning. Er parelde geen traan op de met rimpels gegroefde wang, geen angstige bezorgdheid zetelde in hun hart. En temidden dezer heilige gedachten hoorde men boven alles uit het woest geschreeuw uit de herberg.</p>
<p>Onverwachts meldde zich weder iemand aan de deur. De man, die de wacht bij de deur hield, vroeg het wachtwoord, waarop van buiten geantwoord werd met de woorden: ‘Sterven is gewin.’ Hierop werden de grendels weggeschoven, de ijzeren bouten weggenomen, en toen....</p>
<p>Ja, toen snelde een troep van twintig gewapende mannen, onder aanvoering van den broeder, die zulke blanke handen bezat, het vertrek binnen.</p>
<p>De vrouwen gilden, de mannen schenen gedurende een oogenblik als geheel verlamd te zijn; maar dit was slechts voor een oogenblik.</p>
<p>‘Doet de lichten uit!’ schreeuwde Veldenaar, en alvorens men het verhinderen kon, waren de lichten uitgegaan.</p>
<p>Nu greep er een verschrikkelijke verwarring plaats. De vrouwen, die van schrik gegild hadden, baden om genade. De wacht trachtte hen gevangen te nemen; maar de broeders verdedigden zich dapper. Zij vochten wanhopig. De verwarring was nochtans zeer groot, zoodat niemand wist, of hij met vriend of vijand vocht. Het geschreeuw en gekerm was verschrikkelijk, waarbij men tevens het woeste gevloek vernam der manschappen, toen deze met hunne gevangenen worstelden of over een of ander lichaam, dat op den grond nederlag, vielen.</p>
<p>‘Slaat dood! Slaat dood! Doodt de schurken!’ schreeuwde er een.</p>
<p>‘Neen!’ brulde een ander. ‘Het zou schande wezen, ons zwaard met hun bloed te bezoedelen.’</p>
<pb n="t.o. 70"/>
<p><figure>
<p><xptr to="_uit007uitg01ill04.gif"/></p>
</figure></p>
<pb n="71"/>
<p>‘Genade! genade!’ schreeuwde een ongelukkige vrouw, die in het gedrang onder den voet geraakt was, ‘om Godswil, doodt mijn kind niet.’</p>
<p>‘Licht, licht!’ riep de bevelvoerder, en binnen weinige oogenblikken viel een groote lichtstraal door de geopende deur, en een paar mannen met toortsen drongen het vertrek binnen.</p>
<p>Het licht vertoonde aan het oog een afgrijselijk schouwspel. Verscheidene vrouwen, onder wie een of twee met kinderen, lagen in onmacht en wentelend in haar bloed op elkander Drie of vier mannen lagen, aan handen en voeten gebonden, in een hoek der kamer. Éen man was dood - hij had een schot door het hoofd ontvangen - een ander lag zieltogend, doordien hij een stoot met een zwaard in de borst gekregen had; maar een enkele blik in het rond toonde den ruiters, dat verscheidene der vergaderden ontsnapt waren. Er stond een valluik in den vloer open. Dit valluik had, zooals wij vroeger gemeld hebben, een uitgang tot de rivier. Drie of vier der ruiters begaven zich naar beneden, en spoedden zich naar den kant van het water. Zij keerden echter driftig terug, roepende, dat een boot met verscheidene personen den stroom afgleed. Er klonk een luide knal door de lucht, toen een half dozijn geweren den vluchtelingen lood en kogels nazond.</p>
<p>‘Spoedig!’ schreeuwde de bevelvoerder, ‘er ligt, nog geen tien voet van ons af, een boot aan den wal vastgemaakt. Vijf kronen voor hem, die haar het eerst hier brengt. Spoedig!’</p>
<p>Men had de boot spoedig gevonden. Aan eenigen van de wacht werd bevolen de gevangenen te bewaken. De overigen sprongen in de boot, en gleden snel den stroom af, om de vluchtelingen te achtervolgen.</p>
<p>In dien tusschentijd onderzochten zij, die met de bewaking der gevangenen belast waren, het huis. Weldra ontdekten zij den zolder en de ladder, die daarheen leidde. In den hoek van den zolder vonden zij een man, die zich daar verborgen had en geheel in elkander gedoken zat - het was niemand anders dan de man met de fonkelende oogen, die altijd zoo op zijne dapperheid gesnoefd had, en steeds het vechten in den zin had, wanneer daartoe hoegenaamd geene kans bestond;
<pb n="72"/>maar die thans op het eerste vertoon van gevaar gevlucht was.</p>
<p>‘Welken vreemden snaak hebben wij hier?’ zeide een van de wacht, terwijl hij hem in het midden der kamer sleurde.</p>
<p>‘Een ongelukkige, zwakke man - die geen kwaad zal doen - schoenmaker van beroep. Wel, gij kent mij, goede heer Wouters! Ik heb menigen keer uwe schoenen mogen lappen, en betuig u daarvoor mijn dank!’</p>
<p>‘Op mijn woord,’ zeide Wouters lachend, ‘het is onze kleine Crispijn. Wel, valsche zoon van den booze! hoe komt gij hier?’</p>
<p>‘Men heeft mij bedrogen.’</p>
<p>‘Nu, Hans zal u wel uit den droom helpen.’</p>
<p>‘Heb medelijden, laat mij gaan?’ smeekte de man.</p>
<p>‘Gaan! Ja, naar de galg.’</p>
<p>En daarop sleurden zij hem de ladder af, bonden hem aan handen en voeten, en lieten toen den ellendigen lafaard jammerende achter.</p>
</div>
<div type="chapter">
<head rend="h3">XI.
<lb/>Een buurpraatje bij vrouw Brandt.</head>
<p>‘Welnu, wat scheelt u?’ zeide de weduwe van Brandt, den bakker; want zij was nog altijd weduwe, daar hare huwelijksplannen in duigen gevallen waren, omdat de korenkooper een andere vrouw getrouwd had. ‘Wat scheelt u,’ zeide zij, ‘gij kijkt zoo treurig?’</p>
<p>Zoo sprak zij tot den idioot, die zijne handen wrong en bitter weende.</p>
<p>‘Er zal een moord gepleegd worden,’ zeide hij. ‘Ik droomde daarvan verleden nacht, moeder Brandt. Ik zag het in de lucht, toen de zon geheel rood, ja, zoo rood als bloed onderging.’</p>
<p>‘Dwaze jongen! Hoe kunt gij in de lucht zien, dat er een
<pb n="73"/>moord zal gebeuren, en waar heeft die moord plaatsgegrepen, hè; antwoord mij toch?’</p>
<p>‘Hebt gij er nog niets van gehoord?’</p>
<p>‘Indien ik het gehoord had,’ zeide de weduwe Brandt, ‘dan zou ik nog grooter gek wezen dan gij, als ik er nog naar vroeg.’</p>
<p>‘Ik wist het niet, dan toen het te laat was,’ ging hij voort, ‘geheel te laat. Hij heeft het reeds gedaan - hij zal nog meer doen - hij heeft het plan ontworpen en ten uitvoer gebracht, en nu blijft er niets anders over, dan om de pijnbank te gebruiken en het vuur te doen branden, en....’</p>
<p>‘Wat bedoelt die gek toch?’</p>
<p>‘Zij hebben hen gevonden.’</p>
<p>‘Wie hebben zij toch gevonden?’</p>
<p>‘Wel, de ketters.’</p>
<p>‘Dit dacht ik wel, en het verheugt mij dit te hooren.’</p>
<p>‘En de pijnbank te gebruiken en het vuur te doen branden,’ vervolgde hij, terwijl hij niet tegen haar, maar in zichzelven sprak, ‘en er zal veel bloed op de markt vloeien - en hij heeft het plan daartoe ontworpen, en ik heb hem geholpen, zonder het te weten. Moeder Brandt, gij zeidet daar zooeven, dat ik een gek was - nu, ik ben het ook!’</p>
<p>‘Maar wien hebt gij dan geholpen, jongen, hè?’</p>
<p>Hij lachte. ‘Neen, neen, gij zeidet zooeven, dat ik een gek was. Ik ben nu toch niet geheel een gek!’</p>
<p>En daarop begon hij een woest gezang aan te heffen, terwijl hij boven op een der broodkasten ging zitten, evenals hij jaren geleden had gedaan, trommelde met zijne hielen tegen het houtwerk, en knikte met een wijs gezicht de weduwe toe.</p>
<p>‘Wie is het, zegt gij? Ik zeg, dat ik het niet ben. Ja, vertel dit aan de buren. Wie is het? vraagt gij. En de gek praat als iemand, die beschonken is, en hij vertelt u alles, waarna gij het rechts en links aan anderen vertellen zult, totdat de geheele stad het weet. Hoor, moeder Brandt! ik zal u iets zeggen; maar gij moet mij beloven het niet verder te zullen vertellen.’</p>
<p>‘Gij zijt de eerste geweest,’ zeide de weduwe Brandt, ‘die mij ooit zeide, dat ik eene babbelaarster was.’</p>
<pb n="74"/>
<p>‘Vergeef liet mij, moeder Brandt! en luister eens. Er was eens een kok, die een val met lokaas uitgezet had, en er was eene kat, die op een rat loerde; maar het lokaas in de val verlokte de kat, en zij trachtte met haar dikke pooten het te krijgen, en zie, de val pakte de kat, en de rat ontsnapte - het is eene gelijkenis, moeder! indien gij ooren hebt om te hooren.’</p>
<p>Dit gezegd hebbende, sprong hij van zijne zitplaats, verliet den winkel, en liet de vertoornde weduwe met haar eigen overdenkingen achter. Maar zij bleef niet lang alleen. Spoedig kwamen er buurvrouwen bij haar, en wel ten getale van drie. Doch niet de buurvrouw van de overzijde, daar zij, arme ziel, in de gevangenis zat, en het vooruitzicht had verbrand te zullen worden.</p>
<p>Buurvrouw nummer éen zeide, dat zij zich zeer verheugde over hetgeen er gebeurd was. De ketters waren er nu slecht aan toe, en een gestreng voorbeeld zou overal veel goed doen. Er waren er zestig gevangengenomen en tien in het gevecht gedood.</p>
<p>Buurvrouw nummer twee zeide, dat het getal, naar hetgeen zij gehoord had, minder groot was; maar buurvrouw nummer drie had van zeer goed onderrichte zijde vernomen, dat hun aantal nog grooter was.</p>
<p>Wat er ook van ware, de weduwe en hare vriendinnen waren het met elkander eens, dat zij allen, of zij weinig of veel in getal mochten zijn, verslagen moesten worden.</p>
<p>‘Maar misschien moet het beste van alles nog verhaald worden,’ merkte buurvrouw nummer twee aan, ‘dat duivelskind, de jongen, dien uw arme dwaas van een man met zooveel zorg opgevoed heeft, is ook gevangengenomen.’</p>
<p>‘Juist, wat ik verwachtte,’ zeide de weduwe. ‘Welnu, indien een goed woord van mij hem kon redden, zou het niet door mij gesproken worden; maar zijt gij wel zeker van hetgeen gij zegt?’</p>
<p>‘Een van de stadswacht vertelde het mij. Gij weet, dat de man, die den jongen uit uw huis nam, zijn eigen vader was. Welnu, zoo vader, zoo zoon. Daar zijn vader een Lutheraan was, werd hij het ook, en daarenboven begon hij te prediken,
<pb n="75"/>en maakte een groote opschudding. Hij was gisterennacht daar ook, toen de gevangenneming plaatsgreep, alsook zijn vader, en men zegt, dat hij alles aanwendde, om zijn vader te verdedigen.’</p>
<p>‘Wat gebeurde er in de kamer?’</p>
<p>‘Daarvan weet ik niets. Toen zij de lichten uitdeden, zoo zeide mij een van de stadswacht, deed men niets dan houwen en slaan, en niemand wist, van wien hij slagen ontving. Maar temidden dier worsteling heeft de jonge Veldenaar zijn vader door een valluik doen gaan en op deze wijze in eene boot gebracht, waarin zich nog verscheidene anderen bevonden. Zij staken van wal, en meenden, dat zij het gevaar ontkomen waren, toen eenigen der stadswacht hen ontdekten en alarm maakten. Spoedig achtervolgde hen een andere boot, waarin men uit alle macht roeide. Men haalde hen in, en toen....’</p>
<p>‘En toen,’ zeide buurvrouw nummer drie, ‘werden zij natuurlijk gevangengenomen.’</p>
<p>‘Misschien zult gij het mij kwalijk nemen, dat ik u moet tegenspreken,’ zeide buurvrouw nummer twee, die steeds den boventoon in het gesprek voerde, ‘maar het woord “natuurlijk” is hier niet op zijne plaats. Ik heb alles van een van de stadswacht vernomen, en deze zegt, dat die Lutheranen als woedenden vochten, dat de jonge man drie of vier wondde, en het niet opgaf, voordat hij ternedergeveld werd. Hij schijnt het bevel op zich genomen te hebben, en zoodra zij bespeurden, dat zij vervolgd werden, haalden zij de boot aan den wal; maar onze knapen waren hen te vlug af. Juist, toen de Lutheranen geland waren, kwamen ook zij aan den wal, weshalve het gevecht op den oever plaatsgreep. Het moet een vreeselijk gevecht geweest zijn. Om den jongen Veldenaar recht te doen wedervaren, moet men erkennen, dat hij alles in het werk stelde, om zijn vader te verdedigen; maar dit was natuurlijk tevergeefs. Eenigen hunner vluchtten; maar dit wilde hij niet doen, en aldus werden hij en zijn vader gevangengenomen, en zullen nu op de markt te pronk staan!’</p>
<p>‘En hoe eer hoe beter,’ zeide de weduwe Brandt. ‘Ik kon nooit dien jongen uitstaan. Hij heeft denzelfden aard als
<pb n="76"/>zijne moeder, en de appel valt niet ver van den stam, zooals gij weet.’</p>
<p>‘Juist, wat ik heb gezegd,’ zeide buurvrouw nummer een. ‘Wel, reeds den volgenden dag...’</p>
<p>En zoo sprekende, kwam het gesprek op meer algemeene onderwerpen, totdat een vierde buurvrouw in groote opgewondenheid binnentrad met het bericht, dat de buurvrouw aan de overzijde onder de gevangenen behoorde.</p>
<p>Helaas, strijdig met den gewonen loop der zaken in dergelijke buurpraatjes, behelsde het gepraat grootendeels volkomen de waarheid. De Lutheranen, die vervolgd werden, keerden zich plotseling om, vielen hunne vervolgers aan, en verkochten duur hun leven. Ook de jonge Veldenaar vocht dapper. Doch ten laatste werden zij allen overmand en naar het blokhuis of de gevangenis gesleurd, waar zij opgesloten en tot den ochtend alleen gelaten werden.</p>
<p>De gevangenis, waar zij gevangengezet werden, bevatte een groot aantal cellen. In eenige daarvan werden twee of meer gevangenen geworpen; maar de jonge Veldenaar en zijn vader werden in afzonderlijke cellen en wel geheel alleen opgesloten.</p>
<p>Het was donker en koud, en het eenige geluid, dat de stilte verbrak, bestond in het gekreun van den een of anderen ongelukkigen gevangene en den afgemeten stap van den schildwacht in de gang.</p>
<p>De gevangenen wisten zeer goed, dat hun toestand, hoe ellendig deze ook was, nog veel slechter zou zijn, wanneer de ochtend zou aangebroken zijn; want dan zouden zij met de rechters en den beul in aanraking komen. Hoewel de aandoeningen, die ieders borst vervulden, van verschillenden aard waren, zoo bezielde hen toch allen een gevoel van vreugde, dat zij waardig gekeurd werden, om te mogen lijden, hetgeen hen aanmoedigde, om in de beproeving, die hen verbeidde, getrouw te blijven. Eenige weinigen gevoelden zich nochtans geheel ternedergeslagen, en beklaagden zich over hun ongelukkig lot, zonder eenig gevoel van hoop, vertrouwen of moed te koesteren. Dit waren echter de uitzonderingen, en onder
<pb n="77"/>deze behoorde de man met de fonkelende oogen. Hij smeekte zijn cipier, om hem te laten ontsnappen, waarop deze hem, als antwoord op zijn vraag, uitlachte. Ook verzocht hij aan zijn cipier, of hij hem wilde mededeelen, wat er, volgens diens meening, met hem zou gedaan worden, waarop hij op een tal van gruwelen onthaald werd, die zijne haren bijna te berge deden rijzen. De gevangenen betoonden zich over het algemeen rustig. Zij hadden hun leven in de waagschaal gesteld, en hadden reeds jarenlang datgene verwacht, wat hun thans overkwam. Zij wisten, wat hun nu te wachten stond, weshalve zij niets verzochten of smeekten, hetgeen toch vruchteloos zou geweest zijn.</p>
</div>
<div type="chapter">
<head rend="h3">XII.
<lb/>Een bange ure.</head>
<p>Toen de ochtend aanbrak, werd den gevangenen eenig grof voedsel gebracht, en daar het nog zeer vroeg was, kwamen eenige leden van den stedelijken raad, de stadsschrijver, twee of drie hoofden van godsdienstige huizen en andere geestelijke personen in de raadkamer tezamen, en Hans en zijne handlangers wachtten hunne bevelen af.</p>
<p>Wij hebben gezien, hoe de weduwe van Brandt het verhaal der gevangenneming van hare buurvrouw vernam, en hoe ieders mond vol daarvan was, en zoo was het ook met den stedelijken raad en de overige overheidspersonen gesteld. Ook zij spraken van ketterij en opstand, heimelijke samenzwering en oproer, en een ieder scheen zichzelven als het toonbeeld van alle burgerlijke deugden te beschouwen, daar hij juist wist, wat ieder ander dan hem geoorloofd was. Zij spraken allen op geheimzinnige wijze, behalve de stadsschrijver, die in geenerlei opzicht een of andere meening toegedaan was, maar
<pb n="78"/>zijn oordeel richtte naar dat van ieder ander. Het was iemand, die geen bepaalde kleur had, maar die zich geheel naar de omstandigheden voegde. Toen een hunner verklaarde, dat de ‘nieuwe leer’ niets anders dan een staatkundig complot was, zeide hij, dat hij de zaak uit hetzelfde oogpunt beschouwde. Toen een ander aanmerkte, dat de Lutheranen slechts tot het gemeene volk behoorden, die op het punt van godsdienst gek, maar overigens onschadelijk waren, stemde de stadsschrijver ook daarin terstond toe, en verklaarde, dat dit van het eerste oogenblik af zijne meening geweest was.</p>
<p>Deze punten werden natuurlijk afgehandeld, alvorens men tot een openlijke bespreking overging. De raadsheeren werden in kleine afdeelingen van twee of drie verdeeld, die de zaak der inhechtenisneming en die van de ‘nieuwe leer’ in meer algemeenen zin bespraken.</p>
<p>Indien men hen daar zag, zou men niet geloofd hebben, dat zij tot de eene of andere wreede daad in staat konden zijn. Dit lag ook niet bepaald in hun karakter, en zij droegen geen enkel uitwendig kenteeken daarvan, maar toch waren zij hiertoe in staat, wanneer de gelegenheid zich slechts voordeed.</p>
<p>Te negen uren namen de voorzitter, de aanzienlijkste geestelijken en de stadsschrijver op eene verhevenheid plaats, waarop zich eene tafel bevond, die met een laken overdekt en van pennen, inkt, papieren, perkamenten en wetboeken voorzien was. De raadsheeren gingen beneden zitten, en daarop werd de oudste Veldenaar opgeroepen.</p>
<p>Hij kwam, leunende op een der wachters; want hij was den vorigen avond in het gevecht gewond geworden, en gevoelde zich machteloos door bloedverlies.</p>
<p>De voorzitter sprak den gevangene, nadat hij hem barsch aangestaard had, op eene wijze aan, die wij allesbehalve voegzaam voor een rechter beschouwen.</p>
<p>‘Daar staat gij nu, kind van den duivel! Wat zult gij der geweld aangedane wet, het gesmade geloof, der verachte kerk antwoorden? Welk antwoord zult gij op al uw snoode overtredingen tegen God en de menschen geven? Wat kunt gij aan
<pb n="79"/>de beleedigde gerechtigheid te uwer verontschuldiging aanvoeren? Waarlijk, de kerel zwijgt als het graf!’</p>
<p>Veldenaar zweeg.</p>
<p>‘Luister, ellendeling! Wij zijn met u en uwe handelingen reeds te lang bekend, dan dat wij u uit onze handen zullen laten ontsnappen. Ons gevoel van rechtschapenheid is door u pijnlijk gekwetst worden, en het gerucht van uw valsche leeringen is ons evenzeer om het hart geslagen, als de stank van een mesthoop. Welnu! hebt gij niets hierop in te brengen, hond?’</p>
<p>Veldenaar vroeg met kalmte: ‘Waarvan word ik beschuldigd?’</p>
<p>Een der geestelijken antwoordde: ‘Ketterij en opstand.’</p>
<p>‘Ik ontken beide beschuldigingen.’</p>
<p>‘Ontkenning,’ zeide een ander geestelijke, ‘zal u niets baten. Wij hebben het duidelijkste bewijs in handen.’</p>
<p>‘Vader abt!’ antwoordde Veldenaar bedaard - hij kende den rang van den spreker uit diens kleeding - ‘ik weet zeer goed, dat niets van hetgeen ik kan zeggen, mij van mijne beproeving kan redden. Doch Gods wil geschiede; maar wees zoo goed mij te laten spreken. Denk niet, dat ik trachten wil dit nietswaardige lichaam door de toevlucht van den lafaard, door leugens, van de vlammen te redden. Dat ik ooit door gedachte of woord, op eenigerlei wijze, middellijk of onmiddellijk, een opstand in de hand gewerkt heb, ontken ik voor God en zijne engelen. Dat het geloof, hetwelk ik belijd, dat ik gepredikt heb, en waarop ik met mijn geheele ziel vertrouw, in tegenspraak met het uwe is, erken ik openlijk; maar ik noem het geene ketterij, maar hemelsche waarheid, en onder Gods genade zal ik die met mijn bloed bezegelen.’</p>
<p>‘Antwoord naar waarheid: Zijt gij een prediker van de scheuring der kerk?’</p>
<p>‘Neen.’</p>
<p>‘Gij hebt toch in tegenspraak met de leerstellingen en gewoonten van onze kerk onderwezen?’</p>
<p>‘Dit heb ik gedaan, omdat ik ze als onwaar en gevaarlijk beschouw, en zij den onwetende waarschijnlijk ten verderve zullen voeren.’</p>
<p>‘Gij hebt de aanbidding van het kruis, de aanroeping der
<pb n="80"/>heiligen en het geloof in de bemiddelende gebeden van de heilige Moeder Gods als afgodendienst beschreven?’</p>
<p>‘Zoo beschouw ik dit alles ook.’</p>
<p>‘Gij hebt het gezag der kerk ontkend, en hebt de boeken des Bijbels als de eenige Godspraak erkend?’</p>
<p>‘Beide heb ik gedaan.’</p>
<p>‘Gij hebt de leer der transsubstantiatie, van de wezenlijke tegenwoordigheid in het Avondmaal, ontkend?’</p>
<p>‘Zooals gij zegt.’</p>
<p>‘De kerel is Luthersch,’ zeide de voorzitter.</p>
<p>‘Ongetwijfeld,’ zeide de stadsschrijver.</p>
<p>‘De kerel is te mager voor een bier zuipenden Lutheraan,’ zeide een ander.</p>
<p>‘Ongetwijfeld,’ stemde de stadsschrijver toe.</p>
<p>‘Luister,’ zeide de voorzitter. ‘De straf, die op ketterij staat, is de dood. Het is onze plicht u tot den brandstapel te veroordeelen. Wat zegt gij daarop?’</p>
<p>‘Gij,’ antwoordde de gevangene, ‘kunt wel het lichaam dooden; maar de ziel kunt gij niet treffen!’</p>
<p>‘Neen, waarlijk niet,’ hervatte de voorzitter, ‘dat is het werk van den duivel.’</p>
<p>‘Ik sta hier voor uwe rechtbank,’ zeide de gevangene, ‘zonder verdediging en alleen, en toch niet geheel alleen; want God is met mij. Ik vraag geene genade uit uwe handen, ik vraag geene goedertierenheid - laat mij sterven. Zalig zijn zij, die om der gerechtigheid wille vervolgd worden; want hunner is het Koninkrijk der hemelen. Ik verheug mij, en ben uitermate blijde, dat ik tot deze bevoorrechten waardig geacht word, om voor het geloof te mogen lijden en sterven. Ja, laat mij hier ten aanhoore dezer raadsvergadering, alsmede van u, heer abt! zeggen, dat gij en alle andere geestelijken de blinde leidslieden van de blinden zijt - de hedendaagsche evenbeelden van de vroegere Farizeërs. Laat mij u zeggen, dat uw lange mantels en versierde kleederen, uwe sacramenten en boetedoeningen, uw waken en uw vasten, u niets zullen baten in den dag, wanneer God de geheimste gedachten van ons hart blootlegt. Uwe toevlucht tot leugentaal zal niet langer voor uw hulpmiddel zijn,
<pb n="81"/>en zij, die versmaad zijn geworden in deze wereld, zullen een gereeden toegang tot den hemel verkrijgen, terwijl gij aan den ingang daarvan luide zult weeklagen! o, Onrechtvaardige rechter! de Rechter van ons allen zal u oordeelen! Spreek thans uw vonnis uit, en laat mij sterven. God is het bekend, hoe volgaarne ik dit zal doen. Amen! Amen!’</p>
<p>Er heerschte gedurende een oogenblik stilte; en daarop begon men fluisterend te spreken. Daarna stond de voorzitter op, en zeide:</p>
<p>‘Wij hebben genoeg gehoord, gevangene! Wij verklaren u schuldig aan ketterij en oproer, en spreken dit vonnis uit. De veroordeelde ketter moet spoedig op een nog aan te wijzen plaats verbrand worden, en wel morgenmiddag. Dat hij zulk een geestelijken bijstand ontvange, als de kerk hem kan aanbieden.’</p>
<p>‘Heer voorzitter!’ begon de gevangene; maar men legde hem het zwijgen op, en sleurde hem uit het vertrek.</p>
<p>Toen men hem door de gang sleurde, ontmoette hij zijn zoon; doch het werd hun niet vergund een enkel woord met elkander te wisselen. Er speelde op beider gelaat een pijnlijke glimlach, toen zij elkander voorbijgingen en in een tegenovergestelde richting weggevoerd werden.</p>
<p>Toen de jonge Veldenaar het vertrek binnentrad, wekte zijn jeugdig voorkomen aller opmerkzaamheid. Een ieder moest zijn moedige houding, toen hij daar zoo kalm en vol zelfvertrouwen voor zijne rechters stond, bewonderen.</p>
<p>‘Veldenaar!’ zeide de voorzitter, ‘het spijt ons, dat iemand, die zoo jong is en zulke bekwaamheden bezit, en van wien men zooveel goeds mocht verwachten, zich in zulk een treurigen toestand bevindt. Doch de genade zegepraalt over het recht. Verzaak hen, die van uw jeugdige onervarenheid misbruik gemaakt hebben; verbind u weder aan de zuivere en heilige leer der Moederkerk, en wij zullen u volkomen vergiffenis schenken.’</p>
<p>‘Ik gevoel mij voor hetgeen gij mij zegt, uiterst dankbaar,’ antwoordde hij, zonder eenigszins verlegen te zijn, ‘en ik ge-<pb n="82"/>voel geheel de stoutheid, die in mijn antwoord gelegen is. Maar, heer voorzitter! ik gevoel ook, dat wij God meer moeten gehoorzamen dan den menschen, en ik beschouw den godsdienst, dien ik belijd, als waarheid. Indien ik dien verzaakte, zou ik mijn geweten geweld aandoen en de Goddelijke majesteit hoonen.’</p>
<p>‘Hij spreekt met gepasten ootmoed,’ zeide een der leden des raads op fluisterenden toon.</p>
<p>‘Juist,’ erkende de stadsschrijver.</p>
<p>‘Hij spreekt met de snoevende onbeschaamdheid van een doortrapten schelm,’ zeide de abt.</p>
<p>‘Juist wat ik wilde zeggen,’ zeide de stadsschrijver.</p>
<p>‘Spreek niet onbezonnen uw eigen vonnis uit,’ vervolgde de voorzitter, ‘maar beantwoord de volgende vragen. Wilt gij de waarheid spreken?’</p>
<p>De jongeling kreeg eene kleur tot over de ooren, terwijl hij antwoordde: ‘Ik heb nimmer gelogen.’</p>
<p>‘Weet gij iets van uwe ouders?’</p>
<p>‘Ja. Mijn vader is daar zooeven vanhier gegaan. Mijne moeder werd in deze kamer ter dood veroordeeld, en wegens ketterij verdronken.’</p>
<p>‘Hoe kwam het, dat uw vader ontsnapte, toen uwe moeder den dood onderging?’</p>
<p>‘Men heeft mij gezegd, dat men onderstelde, dat mijn vader dood was, toen mijne moeder uit Engeland kwam, om eenige goederen, die haar toebehoorden, te verkrijgen; dat men haar verried en daarop doodde. Mijn vader bevond zich op dat oogenblik in de gevangenis, en toen hij daaruit ontslagen werd, wendde hij alle moeite aan, om haar te vinden, en vernam eerst haar lot, toen hij in deze stad kwam.’</p>
<p>‘Gij werdt bij Brandt den bakker opgevoed?’</p>
<p>‘Ja.’</p>
<p>‘Gij hadt papieren bij u, waardoor uw vader u herkende?’</p>
<p>De jongeling aarzelde.</p>
<p>‘Heer voorzitter!’ sprak een heldere stem op bedaarden toon - het was de stem van vader Anselmo, die heimelijk de kamer binnengeslopen was - ‘gij behoeft hem hieromtrent
<pb n="83"/>niet meer te ondervragen. De papieren, die gij bedoelt, zijn bij Veldenaar, zijn vader, gevonden. Zij zijn hier - het zijn bladzijden, die uit een Evangelie gesneden zijn, haarlokken en een briefje. Ik sta ze aan de rechtbank af.’</p>
<p>Terwijl hij dit zeide, overhandigde hij ze, waarna zij door de raadsheeren ingezien en besproken werden.</p>
<p>‘Deze papieren zijn fraai geschreven,’ zeide de abt. ‘Men heeft ze op een ruwe wijze uit het boek, waarin zij behoorden, gesneden. Hij, die ze daaruit sneed, moet grooten haast gehad hebben, of kon niet handig met zijn mes omgaan. Waar bevindt zich het overige van het boek?’</p>
<p>De jongeling aarzelde weder.</p>
<p>‘Antwoord,’ zeide de voorzitter. ‘Weet gij het, of weet gij het niet?’</p>
<p>‘Ik weet het niet.’</p>
<p>‘Hebt gij eenig vermoeden?’</p>
<p>‘Heer voorzitter!’ zeide de kalme, zachte stem van vader Anselmo, ‘misschien behoeven wij hem niet langer hierover te ondervragen. Ik meen zeker te weten, dat het boek, waaruit deze bladzijden genomen zijn, in bezit is van een schoone vluchteling uit een klooster in Friesland. Het boek was, naar men mij onderricht heeft, het eigendom van eene der zusters.’</p>
<p>‘Bedoelt gij ook,’ zeide de voorzitter, ‘juffer Eiizabeth?’</p>
<p>‘Ja, heer voorzitter!’</p>
<p>‘Wanneer heeft men haar het laatst gezien?’</p>
<p>‘Sinds hare vlucht uit het klooster heeft men haar niet met zekerheid gezien.’</p>
<p>‘Gij zegt <hi rend="i">met zekerheid</hi>. Wat moet dat beteekenen?’</p>
<p>‘Ik geloof, dat men haar in de stad gezien heeft, en dat zij in het gezelschap der ketters geweest is. Ik heb daar echter geen zeker bewijs van, maar een zeer gegrond vermoeden.’</p>
<p>‘Gevangene!’ zeide de voorzitter, ‘weet gij iets hieromtrent?’</p>
<p>De jongeling aarzelde, en zijn gelaat werd vuurrood.</p>
<p>‘Gevangene! beantwoord mijne vraag. Weet gij iets aangaande de vluchteling, ja of neen?’</p>
<pb n="84"/>
<p>‘Ik kan hierop niet antwoorden.’</p>
<p>‘<hi rend="i">Kan niet!</hi> Zulke woorden zijn hier niet bekend. Spreek rondborstig en duidelijk - ja of neen?’</p>
<p>‘Ik smeek u hierop niet langer aan te dringen.’</p>
<p>‘Jongeling!’ zeide de voorzitter, die, evenals de gevangene, maar wegens een geheel andere oorzaak geheel rood in het gelaat werd, ‘hier baat geen smeeken. De vraag moet beantwoord worden.’</p>
<p>‘Ik weiger u hierop te antwoorden.’</p>
<p>Er ontstond een gemompel van verbazing, gevolgd door een oogenblik stilte, dat door den voorzitter verbroken werd.</p>
<p>‘Indien gij bij uwe weigering blijft volharden, moeten wij tot gestrenge middelen onze toevlucht nemen. Alsdan moeten wij u het antwoord afpersen.’</p>
<p>‘Ik weet, waarop gij zinspeelt, en ik verzoek u dit eerst te overwegen, alvorens gij hiertoe overgaat. Ik kan, mag, noch wil iets zeggen, dat haar aangaat. Geene foltering zal het mij afpersen. Wellicht moet ik daarvoor sterven; maar ik kan een in mij gesteld vertrouwen niet schenden.’</p>
<p>‘Onder de handen van Hans zult gij wel anders praten. Beul!’</p>
<p>Hans trad, gekleed in zijn zwart, hem nauw om het lijf sluitend gewaad nader. Hij was bleeker dan gewoonlijk, maar had dezelfde ijskoude uitdrukking op zijn gelaat, die door niets kon verdreven worden. Hij maakte een diepe buiging voor de raadsvergadering.</p>
<p>‘De gevangene moet op de pijnbank gespannen worden. Geleid hem daarheen.’</p>
<p>Op een teeken van Hans traden drie gespierde, in het zwart gekleede kerels nader, die den jeugdigen Veldenaar op geen zachte wijze aangrepen.</p>
<p>Hierop stond de voorzitter op, en zeide: ‘Heer abt! wilt gij getuige zijn van hetgeen bij dit verhoor aan het licht komt?’</p>
<p>De abt antwoordde bevestigend.</p>
<p>Vervolgens vroeg hij: ‘Is de chirurgijn hier?’</p>
<p>‘Ja, ik ben hier,’ kreeg hij ten antwoord.</p>
<pb n="85"/>
<p>Daarop werd de gevangene weggevoerd. De abt, de voorzitter, de stadsschrijver en de chirurgijn volgden, Hans ging voorop. Aldus traden zij de folterkamer van het blokhuis binnen.</p>
</div>
<div type="chapter">
<head rend="h3">XIII.
<lb/>In de folterkamer.</head>
<p>De gevangene liep met vasten tred. Maar het moedigste hart zou op het afschuwelijk schouwspel, dat de folterkamer aanbood, den moed verloren hebben. Wij hebben vroeger gezien, hoe weinig Schouten geneigd was die kamer binnen te treden, en hoe blijde hij was, dat hij met den beul over een onderwerp kon spreken, waardoor zijn leven of zijn lichaam in geenerlei opzicht gevaar liep. En gij zoudt, evenals ik, op het gezicht van die kamer gehuiverd hebben, en zeer verheugd geweest zijn, indien het u vergund werd, uw oog van deze met duivelachtige geslepenheid uitgedachte werktuigen af te wenden, die het middel waren, om antwoorden van onwillige personen af te persen.</p>
<p>In de folterkamer bevonden zich eenige handlangers van den beul - mannen, wier hart, indien zij er een bezaten, geheel verhard was, en op wie geene gebeden iets vermochten. En nauwelijks beter, ja, in sommige opzichten nog slechter dan deze laatstgenoemden, waren die wreede onruststokers en hardvochtige mannen der wet, die zich hier bevonden, om bij het geweld der foltering en later bij den doodsangst gedurende de laatste worstelingen met den dood tegenwoordig te zijn. Deze lieden, die een weinig terzijde stonden, wachtten, terwijl Hans en zijne handlangers hun gevangene gedeeltelijk ontkleedden en hem met den rug op een groot werktuig legden, dat iemand een onuitstaanbare pijn kon veroorzaken, en dat men de pijnbank noemde.</p>
<p>De chirurgijn ging naast den gevangene staan. Een uitroep van bewondering ontsnapte aan zijn mond, toen hij de stevige, goed gebouwde ledematen van den jonkman aanschouwde.</p>
<pb n="86"/>
<p>‘Bij mijne ziel, fraai geëvenredigd! Waarlijk, Hans! het is jammer, dat wij zulk een mannelijke gestalte moeten verknoeien.’</p>
<p>Hans antwoordde slechts met zulk een ijskouden blik, alsof alle gevoel hem reeds sinds lang verlaten had.</p>
<p>‘Veldenaar!’ zeide de voorzitter, toen de gevangene vastgekluisterd zat, ‘alvorens wij tot het uiterste overgaan, hetgeen ons de wet voorschrijft, om een onwillige tot spreken te noodzaken, bezweer ik u, den boozen geest, die uw vader bezielde, van u af te zetten en openhartig te spreken, door alles, wat u bekend is, te openbaren. Gij moogt u gerust op het woord van dit achtenswaardig gerechtshof verlaten, dat gij, indien gij dit doet, van ons niets te vreezen zult hebben.’</p>
<p>‘Heer voorzitter! wat verlangt gij, dat ik u zeggen zal?’</p>
<p>‘De waarheid op al mijne vragen,’ zeide de abt, ‘zonder eenig voorbehoud. Zijt gij daartoe bereid?’</p>
<p>Er zijn sommige zaken, die ik niet zeggen mag.’</p>
<p>‘Datgene, wat gij thans zegt, behoort reeds daartoe; want dit gerechtshof kan zich niet met hen vereenigen, die weigeren te antwoorden,’ zeide de voorzitter. ‘Zeg ons, of gij genoemde Elizabeth in deze stad gezien hebt?’</p>
<p>‘Ik mag hierop niet antwoorden.’</p>
<p>‘Uw zwijgen bevestigt ons in ons vermoeden. Zij bevindt zich in deze stad, of is hier onlangs geweest.’</p>
<p>‘Dat heb ik niet gezegd.’</p>
<p>‘Waar en wanneer zaagt gij haar het laatst in deze stad?’</p>
<p>‘Ik weiger u hierop te antwoorden.’</p>
<p>‘Hans!’</p>
<p>Hans begreep de bedoeling van den voorzitter. Hij wenkte zijne handlangers, die hunne stokken in een ruwen hefboom staken, waardoor de pijnbank, waarop het lichaam van den ongelukkige uitgestrekt lag, uitgerekt werd. Men vernam hierop een onderdrukt zuchten.</p>
<p>‘Gevangene! antwoord op de aan u gedane vraag.’</p>
<p>Er kwam geen antwoord.</p>
<p>Hans wenkte zijne makkers, die nogmaals hunne stokken met kracht in den hefboom staken, waarop een diepe, zware zucht volgde. Het gelaat van den ongelukkigen lijder werd met
<pb n="87"/>een koud zweet overdekt; maar hij drukte de bleeke lippen dicht op elkander, en toen men hem het nogmaals vroeg, gaf hij weder geen antwoord.</p>
<p>‘Hans!’</p>
<p>‘o, Eerwaarde raadsheeren!’ zeide vader Anselmo, terwijl hij zijn blanke, fluweelachtige handen smeekend ophief, ‘ik smeek u deze foltering te staken. Weest gedachtig aan zijne jeugd, zijne opvoeding en zijn ongelukkige omstandigheden. Hebt deernis met hem, en spaart hem. Hij heeft zich ongetwijfeld tot geheimhouding verbonden, en gelooft zonder twijfel, dat hij goed doet met alles te verzwijgen, wat hij weet. Geduld. - Geduld is eene Goddelijke eigenschap. Laat ons die beoefenen. Ik verzoek der achtenswaardige raadsvergadering mijn verzoek in te willigen.’</p>
<p>De abt fronste het voorhoofd; de voorzitter zag verlegen voor zich, en de stadsschrijver zag den een na den ander aan, en kon niet juist bepalen, wat hij moest zeggen.</p>
<p>‘Zoudt gij denken, broeder!’ zeide de abt, ‘dat geestelijke raad den jongeling tot rede zal brengen?’</p>
<p>‘Ik hoop het.’</p>
<p>‘Wilt gij dat werk ondernemen?’</p>
<p>‘Voorzeker, met de toestemming van het gerechtshof.’</p>
<p>‘Die toestemming,’ zeide de voorzitter, ‘wordt u gegeven. - Hans!’</p>
<p>Hans begreep zeer goed, wat men nu bedoelde. Hij wenkte zijne handlangers, die daarop den gevangene losmaakten. Deze was in onmacht gevallen, in welken toestand zij hem uit het vertrek droegen en naar een der cellen van het blokhuis brachten.</p>
</div>
<div type="chapter">
<head rend="h3">XIV.
<lb/>Vader Anselmo.</head>
<p>Toen de jonge Veldenaar zijn bewustzijn herkreeg, bevond
<pb n="88"/>hij zich niet alleen. Vader Anselmo was bij hem. Er speelde een minzame, overredende glimlach op het gelaat des priesters, en hij drukte de hand van Veldenaar met zijn als satijn zoo zachte hand, naar het scheen, op vriendelijke wijze; maar de jongeling betwijfelde het zeer, of dit welgemeend was. Anselmo's stem was zacht en welluidend als die eener vrouw, en zijne woorden waren teeder en vertroostend; maar de jongeling wantrouwde de oprechtheid van den spreker. De priester bood hem versterkende middelen aan, bette de slapen van den lijder, en bewees hem alle mogelijke oplettendheden, waaraan de gevangene behoefte had. Toen dit geschied was, werd hem nogmaals dezelfde vraag uit de folterkamer gedaan, ofschoon er thans geen beul aanwezig was, maar alleen de geestelijke Anselmo met zijn fluweelen tong.</p>
<p>‘Gij zult u verheugen,’ zeide hij, ‘dat uw vader van de pijnbank verschoond is gebleven. Men heeft hem niet aan eene pijniging onderworpen.’</p>
<p>‘God zij gedankt!’ riep Veldenaar.</p>
<p>‘Amen. Maar - en dit zal u waarschijnlijk leed doen - hij is ter dood veroordeeld.’</p>
<p>‘Ik verwachtte niet anders.’</p>
<p>‘En wel tot den brandstapel. Waarlijk, een verschrikkelijk lot voor iemand, die zoo rijk begaafd is.’</p>
<p>‘Ja gewis, maar de vlammen zullen voor hem een bed van rozen zijn.’</p>
<p>‘Dat is heldhaftig en edel gesproken, en het getuigt van een groote lijdzaamheid. Gij bezit veel moed.’</p>
<p>‘God helpt mij.’</p>
<p>‘Denkt gij aldus? Ook goed; doch het ware beter, dat gij u nog eens bedacht, alvorens gij ten aanschouwe van het volk den dood ondergaat.’</p>
<p>‘Ben ook ik dan veroordeeld?’</p>
<p>‘Neen, maar indien het gerechtshof niet voldaan is over uwe oprechtheid en uw ongeveinsden wensch om het van dienst te zijn, is uw lot bepaald.’</p>
<p>‘Het zij zoo. Ik ben gereed te sterven.’</p>
<p>‘Gij zijt nog zoo jong, zoo veelbelovend, in de lente uws
<pb n="89"/>levens, terwijl liefde en hoop het hart vervullen en de toekomst zoo helder is! Helaas, arme jongeling! gij spreekt onbezonnen: het is verschrikkelijk zoo jong te moeten sterven.’</p>
<p>‘Het is oneindig verschrikkelijker onteerd te leven.’</p>
<p>‘Goed gesproken. Maar weet dit, dat het u niet tot oneer strekt der wet te gehoorzamen en aan de stem van den godsdienst gehoor te verleenen.’</p>
<p>Op deze wijze sprak Anselmo. Hij poogde Veldenaar tot de overtuiging te brengen, dat hij zijn leven door een verkeerden ijver in gevaar bracht, en dat het zijn plicht was alles te zeggen, wat hij wist, dewijl hij, door aldus te handelen, niet alleen de straf ontging, maar belooning zou ontvangen. ‘Ga achter mij, Satanas!’ luidde het antwoord van den jongeling. Ondanks zijn lijden, hoewel verzekerd van meerdere foltering te moeten verduren, en in het vooruitzicht van een pijnlijken, schandvollen dood te zullen ondergaan, bleef hij bij zijn besluit volharden, om niet te zeggen, wat anderen - en vooral Elizabeth - in gevaar kon brengen.</p>
<p>Daarna poogde Anselmo hem op te dringen, dat, indien hem dan niets aan zijn eigen leven gelegen was, zijn kinderlijke genegenheid hem toch moest aansporen, om dat zijns vaders te redden. Een openhartige bekentenis van zijne zijde zou het leven zijns vaders redden; maar hoewel de jongeling zich hierdoor getroffen gevoelde, zag hij toch den valstrik van den verleider, en kon op geenerlei wijze in zijn besluit aan het wankelen gebracht worden. ‘Mijn vader,’ zeide hij, ‘wil liever den marteldood sterven, dan dat hij voor zulk een prijs zijn leven zou willen koopen.’</p>
<p>Daarop begon Anselmo hem te bedreigen, door hem de wreedheden af te schilderen, die de beul hem nog kon doen ondergaan, en sprak van een onuitblusschelijk vuur, dat den booze hiernamaals wacht. Maar de jongeling antwoordde hierop slechts:</p>
<p>‘Ik vrees niet degenen, die het lichaam dooden, en overigens niet meer vermogen; maar ik vertrouw op God. Hij zal mij van uw brandend vuur verlossen en mij tot zich opnemen.’</p>
<p>Toen nu de priester niets meer wist aan te voeren en het
<pb n="90"/>dreigen moede was geworden, verliet hij den jongeling, zonder een ‘pax vobiscum’ over hem uit te spreken, en de jongeling knielde neder en bad.</p>
<p>Inplaats van naar de raadzaal terug te keeren, waar de voorzitter en de leden van den raad nog over de ketters zitting hielden, verliet vader Anselmo door eene zijdeur de gevangenis, en richtte zijne schreden naar de woning van Van Linschoten, den vader van Elizabeth. Agatha hield gedurende eenigen tijd haar verblijf in het huis, waarin zij vroeger gewoond had. Anselmo groette haar, en sprak zijn zegen over haar in het Latijn uit, toen hij zich door hare kamer naar de bijzondere kamer van Van Linschoten begaf. Nadat hij de zware gordijnen, die den ingang afsloten, opgelicht had, trad hij het vertrek met statigheid en met een ernstig gelaat binnen, waarna hij zwijgend voor Van Linschoten bleef staan. Deze zat aan een kleine tafel, en las aandachtig in een getijboek. Hij hief op het geluid van Anselmo's stap het hoofd op, en vroeg:</p>
<p>‘Hebt gij eenig nieuws, vader?’</p>
<p>‘Niets zekers, maar ik hoop toch spoedig eenig naricht te zullen verkrijgen.’</p>
<p>‘Dat is goed. Spaar geene moeite - geene kosten. Ik heb gezworen, dat mijn kind aan de kerk zou toebehooren, en ik zal mijn eed houden.’</p>
<p>Men zou hem volgens zijn uiterlijk tot deze opoffering in staat oordeelen, koud, kalm, zonder eenigen hartstocht, alsof jeugd en liefde, hoop en vreugde voor altijd hem ontvloden hadden, of nimmer zijn deel geweest waren.</p>
<p>‘Gij hebt gehoord,’ aldus sprak Anselmo, ‘dat een groot aantal ketters gisterenavond gevangengenomen is?’</p>
<p>‘Ik hoorde dit met vreugde. - Jubilate Deo. De kerk zal zich, naar ik hoop, wreken, Zij draagt het zwaard niet tevergeefs.’</p>
<p>‘Eenigen der gevangenen zijn reeds ter dood veroordeeld, en zullen morgen op de markt verbrand worden.’</p>
<p>‘Ik ben dankbaar daarvoor,’ antwoordde Van Linschoten; ‘maar staat dit in eenigerlei opzicht met Elizabeth in betrekking?’</p>
<pb n="91"/>
<p>‘In zooverre, dat wij gelooven, dat zij zich met deze ketters ingelaten heeft, door hen verborgen is gehouden en hun verfoeide leerstellingen ingezogen heeft; maar er bestaat slechts éen persoon, die ons dit met zekerheid kan zeggen; maar deze weigert dit te doen.’</p>
<p>‘Wie is die ketter?’</p>
<p>‘Het kind van de vrouw, die jaren geleden wegens ketterij verdronken is geworden, en dat zij aan de zorg van een bakker toevertrouwd heeft.’</p>
<p>‘o, Ik herinner mij die geschiedenis zeer goed. De ongehoorzaamheid mijns kinds begint van dien dag af. Ik heb gehoord, dat de vader van dien jongeling teruggekeerd is.’</p>
<p>‘Dat is zoo, maar ook hij werd gisteren gevangengenomen, en sterft morgen. Hij vond zijn zoon terug door middel van zekere papieren, die de bakker tegelijk met de belooning ontvangen had. Deze papieren bevatten eenige bladzijden, die uit het Evangelie gesneden waren. Ik heb ze hier bij mij, en het overig gedeelte van het boek bevindt zich thans in de handen van uwe dochter.’</p>
<p>Anselmo haalde de papieren, waarvan hij sprak, tevoorschijn, en toen hij ophield met spreken, werden zij met een woesten greep uit zijne handen gerukt, en Agatha, die ongemerkt binnengetreden was, stond zoo bleek als een lijk voor hem.</p>
<p>‘Vader! zeg,’ zeide zij, ‘zeg mij spoedig en naar waarheid, aan wien behooren deze papieren?’</p>
<p>Anselmo staarde haar met verbazing aan. Er vertoonde zich een donkere rimpel op het voorhoofd van Van Linschoten. Hij stond op, en zag haar met een woesten blik, waarin ongeduld te lezen stond, aan. De priester was degeen, die zich het eerst herstelde.</p>
<p>‘Deze papieren heeft men aan een der gevangenen ontnomen, die zich thans in het blokhuis bevinden en ter dood veroordeeld zijn.’</p>
<p>‘Hoe kwamen zij in zijn bezit?’</p>
<p>Anselmo legde haar dit uit.</p>
<p>‘Zeg mij zijn naam.’</p>
<pb n="92"/>
<p>‘Veldenaar.’</p>
<p>Zij zonk op de knieën en gaf een grooten schreeuw.</p>
<p>De priester boog zich over haar heen, en wilde haar oprichten, maar zij stiet hem toornig van zich af.</p>
<p>‘En heeft het zóover moeten komen?’ schreeuwde zij, en wrong wanhopig de handen. ‘o Rechtvaardige Vader! hij was mijn broeder - mijn jonge broeder, die met slagen en vloeken om zijn geloof uit ons huis verjaagd is - een verworpeling, die niets uit zijn ouderlijk huis medenam dan deze weinige bladzijden. En om zijnentwil borg ik het boek weg, en bewaarde het als een schat, daar ik een flauwe hoop koesterde, dat ik hem nog eens zou zien terugkeeren. Zij allen stierven en liggen begraven, en slechts ik, wier levensgeluk verwoest was, gevoelde mij wars van de wereld, en zwoer wraak aan degenen, die mij van mijn broeder beroofd hadden. En is het nu zóover met hem gekomen - zóover? Vader! zeidet gij daar zooeven niet, dat hij ter dood veroordeeld is?’</p>
<p>‘Hij sterft morgen.’</p>
<p>‘Hij moet niet sterven!’ riep zij gillende uit.</p>
<p>‘Stil! bedaar! Hij is een veroordeelde ketter.’</p>
<p>Zij kroop op den grond voor den priester, omklemde zijne voeten en smeekte:</p>
<p>‘Genade! genade!’</p>
<p>‘Geliefde dochter! gij dwaalt. Kom, laat mij u opheffen.’</p>
<p>‘Neen, neen, neen! Genade, genade!’</p>
<p>Van Linschoten stond op, en trok aan eene bel, die op de tafel stond, waarop een bediende verscheen.</p>
<p>‘Roep hulp,’ zeide hij, ‘en verwijder deze schreeuwende, gekke vrouw.’</p>
<p>‘o Neen, ik ben niet gek - vroeger moge ik gek geweest zijn; maar thans beu ik dat niet. Gij kunt hem redden - gij vermoogt alles.’</p>
<p>De bedienden kwamen binnen.</p>
<p>‘Brengt haar weg.’</p>
<p>Daarop hieven zij haar van den grond op, en droegen haar weg, terwijl zij op jammervollen toon om genade smeekte.</p>
<p>‘Dit is een zonderlinge samenloop,’ zeide Anselmo.</p>
<pb n="93"/>
<p>Van Linschoten keek den priester toornig aan, en zeide:</p>
<p>‘Zijt ook gij gek? Hoe staat dit in verband met mijne dochter?’</p>
</div>
<div type="chapter">
<head rend="h3">XX.
<lb/>De vurige wagen.</head>
<p>Reeds met het aanbreken van den dageraad bevonden zich verscheidene personen in de straten der oude stad, die de terechtstelling wenschten te zien. Er bevonden zich daaronder meer vrouwen dan mannen; vrouwen, die lachten en praatten. Niemand harer was echter vroolijker dan de weduwe van Brandt den bakker.</p>
<p>‘Dat zal een fraai schouwspel zijn,’ zeide zij, ‘want er bevindt zich ook eene vrouw onder degenen, die verbrand worden, en dat kruidt de soep, zooals gij weet.’ Zij zeide dit op een vroolijken toon, alsof het iets waarlijk goeds betrof, en degene, tot wie zij het woord richtte, lachte ook, en vroeg haar, wie die vrouw dan was.</p>
<p>‘Wel, wie anders dan onze buurvrouw aan de overzijde. Ik heb haar nimmer mogen lijden!’</p>
<p>‘Noch ik,’ was het antwoord, ‘en echter weet ik nauwelijks waarom.’</p>
<p>‘Dat doet er ook niet toe. Zij behoort nu tot het baksel, en Hans zal haar aanstonds bakken.’</p>
<p>‘Hoe jammer, dat die weggeloopen knaap zich ook niet daaronder bevindt,’ zeide een andere vrouw, die naast eene vrouw met een kind stond, ‘het zou mij veel genoegen gedaan hebben, indien dit het geval was geweest; maar zij zeggen, dat zij geen woord uit den jongen Veldenaar krijgen konden.’</p>
<p>‘De jonge Veldenaar was altijd koppig; maar het zal hem ditmaal slecht opbreken, of ik trouw nooit.’</p>
<p>Toen zij de markt naderden, nam het aantal menschen toe.
<pb n="94"/>Onder deze menigte bevond zich de laagste volksklasse, die uit de geringste buurten bijeengekomen was, en die nu de beter gekleede personen, die daar ook gekomen waren om de terechtstelling te zien, drongen en duwden, alsof een nette kleeding in het oog der armen eene misdaad was. Al de vensters op het plein, die een goed gezicht op het verwachte schouwspel aanboden, waren met toeschouwers bezet, en beneden de vensters van een dezer huizen, waar een steenen bank eene rustplaats en indien zulks vereischt werd, eene hoogte aanbood, stonden de weduwe Brandt en haar twee buurvrouwen.</p>
<p>‘Goede hemel! hoor, de trommels. Daar komen de soldaten.’</p>
<p>En inderdaad, men zag de stadswacht, met hun stalen helmen en buffellederen wambuizen, naderen, met Schouten aan het hoofd. die de trommel wel een weinig al te krachtig roerde, zooals misschien deze of gene zou kunnen gedacht hebben en er tevens eenigszins rood in het gelaat en angstig uitzag. De soldaten traden met snellen tred nader, en namen op de markt hunne standplaats in, Het eerste, wat zij daar deden, bestond in ruim baan te maken, waarbij zij dikwerf de kolven van hunne vuurroeren tebaatnamen. De aankomst van de wacht was een aangenaam schouwspel voor hen, die aan de vensters zaten; maar minder genoegelijk voor hen, die op de markt stonden. Zij hadden het blijkbaar niet begrepen op degenen, die hen van een goede door hen uitgezochte plaats beroofden, en aan eenigen niet veel meer dan den breeden rug van een soldaat en rook te zien gaven. De weduwe Brandt en hare buurvrouwen klommen op de steenen bank, en zagen alles, wat er voorviel, op haar gemak aan. Zekere Wouters stond naast haar. Zij spraken hem terstond aan.</p>
<p>‘Sergeant Wouters!’</p>
<p>Hij was geen sergeant, maar hij hoorde het gaarne, dat men hem aldus aansprak. Hij antwoordde derhalve, en vroeg, wat zij van hem wilden hebben. Zij wilden al het nieuws weten, dat hij haar kon mededeelen omtrent hetgeen er geschied was, en wat er nog gebeuren moest, en wanneer, en waarom, enz. Daarop verhaalde Wouters haar alles, wat hij wist, alsmede
<pb n="95"/>veel van hetgeen hem niet bekend was. Terstond daarna vernam men het geluid der wielen van eene kar en het hoefgetrappel van paarden, waarop de menigte voorwaarts drong, terwijl menigeen zich uit het venster vooroverboog, toen een zware kar, met breede wielen en zwaar beladen, door een half dozijn manschappen begeleid, het plein oprolde. De kar bevatte een groote hoeveelheid hout, bestaande in licht houtgewas, teertonnen, enz. als voor een vreugdevuur, terwijl twee kerels, in het zwart gekleed, voorop zaten en zich vermaakten, de een met fluiten, en de ander door met zijn lange zweep naar de menigte te slaan.</p>
<p>Toen de kar het midden van de door de stadswacht opengehouden ruimte bereikte, roerde Schouten de trom, en sloeg er lustig op, waarna de in het zwart gekleede mannen en de stadsdienaren vijf staken in den grond bevestigden, rondom licht brandhout en teertonnen wierpen, aan iederen staak sterke ketenen vastmaakten en alle andere noodige schikkingen in orde brachten.</p>
<p>Toen dit geëindigd was, reed de kar weg, en de menigte wachtte af, hetgeen er nu gebeuren zou.</p>
<p>Het was een heldere, schoone ochtend. Dien dag scheen de zon met buitengewonen glans. Zij kleurde het water der rivier de Maas met al de kleuren van den regenboog, en de boomen langs de grachten teekenden een uitlokkende schaduw op den grond af. Dock het licht der zon scheen nergens helderder dan op de schoone hoofdkerk. Het viel door de gekleurde ramen op het plaveisel, en deed de waskaarsen op het altaar duister branden. Ook viel het op eene groep priesters en wierookdragers, die in het wit gekleed waren, alsmede op den drager van het kruis en andere personen, in een grauw gewaad gehuld, die de ochtendgebeden zongen. De zon scheen ook helder door de ijzeren traliën van een venster der gevangenis, waardoor zij, als het ware, eene zonnewijzersplaat op den steenen vloer maakte, die den snellen loop der tijd naar de eeuwigheid aanduidde. Men zag daarin de gestalte van den jeugdigen Veldenaar, die in het achterste gedeelte der cel, waarin men hem opgesloten had, knielde, alsmede den cipier,
<pb n="96"/>die hem gadesloeg. Ook in menige andere cel scheen het zonlicht gedurende dien morgen. Zoo ook in die, waarin eene vrouw in wanhoop haar lichaam verwrong, alsmede daar, waarin twee broeders even vroolijk met elkander spraken, alsof zij ter bruiloft moesten gaan. In diezelfde cel bevonden zich ook een bejaard man, Veldenaar genaamd, die ernstig, kalm en onbevreesd was, en een man, die eene vrouw en twee kinderen bezat, welke dien dag tot weduwe en weezen zouden gemaakt worden. Het zonlicht verspreidde ook zijn glans in de folterkamer, en schoot zijne stralen op de vreeselijke werktuigen, die zich daar bevonden. Het drong ook door de gordijnen der kamer van den trotschen Van Linschoten, waarin hij, zoo koud en gevoelloos als een steen, zijn gebedenboek las. Het scheen ook met helderen glans in de kamer van Agatha, die in grooten angst verkeerde en berouwvol schreide. Men had de deur gesloten, opdat zij zich niet uit de kamer zou begeven. Van Linschoten had dit bevolen, daar de vrouw, zooals hij voorgaf, gek was en zijn huis tot oneer zou verstrekken. Hoe bitter weende zij. Haar hart, dat zoo lang gevoelloos was geweest, was eindelijk getroffen geworden, en nu gevoelde zij zich zonder hoop en zonder bijstand! Ook in de kamer van het huis van Schouten, waar Martha met Elizabeth zat, verspreidde de zon haar helderen glans.</p>
<p>‘Martha!’ zeide Elizabeth, ‘ik vrees, dat mijne tegenwoordigheid u leed berokkenen zal.’</p>
<p>‘Een ijdele vrees, die u onwaardig is. Daaraan moogt gij niet denken. Schouten heeft u toch niets van dien aard gezegd.’</p>
<p>‘o Neen, daartoe is hij veel te vriendelijk en te goed.’</p>
<p>Martha's gelaat helderde op. ‘Dat is hij ook,’ zeide zij. ‘Ik wist dat reeds jaren geleden; maar thans weet ik het bij ondervinding.’</p>
<p>‘Waar bevindt zich Schouten heden?’</p>
<p>‘Hij moet dienst doen.’</p>
<p>‘Wat gebeurt er dan? Heeft er wellicht eene strafoefening plaats?’</p>
<p>‘Helaas, ja.’</p>
<pb n="97"/>
<p>‘Beste Martha! gij hebt altijd geduld met mij gehad. Vertel mij thans ook, indien gij dit kunt, welk nieuws gij weet van....’</p>
<p>‘Van wien?’ vroeg Martha.</p>
<p>Elizabeth bloosde, en zeide op zachten toon: ‘Van Veldenaar, den jeugdigen leeraar.’</p>
<p>‘Ik mag u niet misleiden; en toch, indien ik het u vertel, tot wat goeds zou dat kunnen leiden?’</p>
<p>‘Ik kan alles verdragen, behalve deze verschrikkelijke onzekerheid.’</p>
<p>‘Nu dan, hij is een der gevangenen.’</p>
<p>Elizabeth bedekte haar gelaat. Na een oogenblik gezwegen te hebben, vroeg zij:</p>
<p>‘Zullen zij ook hem dooden?’</p>
<p>‘Hoe kan ik u dit zeggen? De overheid is, zooals gij weet, mijn beste! niet zeer barmhartig.’</p>
<p>‘Hoe lang, o Heere! hoe lang?’ bad zij in hevige gemoedsbeweging. ‘Martha! ik moet hem zien.’</p>
<p>‘Dat zou dwaasheid zijn. Dat kan onmogelijk!’</p>
<p>Op dat oogenblik riep een schelle stem beneden het venster, waarbij zij zaten:</p>
<p>‘Martha! open de deur. Spoedig, spoedig, spoedig!’</p>
<p>Martha keek het venster uit, en zag, dat het de idioot was, wenkte hem te zwijgen, en liet hem binnen. Hij sprong de kamer binnen, terwijl hij in een schellen lach uitbarstte; maar toen hij Elizabeth bemerkte, stond hij stil en zweeg.</p>
<p>‘Welnu, wat is er?’ vroeg Martha.</p>
<p>Hij scheen haar in het eerst niet te hooren, doordien hij zoo opmerkzaam Elizabeth aanzag; maar na eene poos wendde hij zich tot Martha, en zeide:</p>
<p>‘Ik ben een dief, Martha! Zie, ik breng u wat ik gestolen heb. Daar, ik weet wat het is. Het is de tooverstaf, die de sloten der gevangenis opent. Maar ik weet, dat ik geen gek ben, maar wel een dief.’</p>
<p>Martha keek het papier in, dat hij tevoorschijn haalde, en zag terstond, wat het behelsde. Het was eene order, om den jongen Veldenaar terstond op vrije voeten te stellen. Anselmo
<pb n="98"/>had, met dit verleidelijk papier in de hand, dat door den raad onderteekend was, getracht den gevangene te bewegen, om alles te bekennen en hem alles te zeggen, wat hij ten opzichte van Elizabeth wist, waarna hij als vrij man de gevangenis zou mogen verlaten, terwijl, indien hij bleef weigeren, foltering en dood zijn deel zouden zijn. Veldenaar had nochtans standvastig geweigerd iets te openbaren, weshalve de priester het bewijs van invrijheidstelling weder medegenomen had. Daar hij in het bijzijn van den verstandeloozen zoon van den beul zijne poging daartoe verhaald had, had deze, toen de gelegenheid daartoe gunstig was, den priester verschalkt: hij had het bevelschrift gestolen en naar de vrouw van Schouten gebracht.</p>
<p>‘Maar, jongen! zeg, wat kan ik hiermede doen?’</p>
<p>‘Wel, den vogel uitlaten!’</p>
<p>Nu trad Elizabeth nader, en vroeg: ‘Wat bedoelt hij?’</p>
<p>Martha vertelde haar de zaak, en de smeekende blik van Elizabeth maakte een einde aan de zaak. ‘Ik zal naar de gevangenis gaan,’ zeide zij. ‘De cipier kent mij, en ik zal hem de order laten zien.’</p>
<p>Dankbaar kuste Elizabeth haar.</p>
<p>De jongeling stond haar beiden met een vreemdsoortigen, peinzenden blik aan te staren.</p>
</div>
<div type="chapter">
<head rend="h3">XVI.
<lb/>Opgenomen in heerlijkheid.</head>
<p>Er bevond zich, evenals op de markt, een zeer groote menigte volks rondom den hoofdingang van het blokhuis, toen het uur naderde, waarop de gevangenen daaruit zouden gebracht worden. De wachters hadden eenige moeite, om het volk terug te houden, en waren niet spaarzaam in het uitdeelen van harde slagen. De cipier en de stadsdienaren maakten hunne toebereidselen, en de gevangenen wachtten het teeken - wachtten hun ood af.</p>
<pb n="99"/>
<p>Het teeken werd gegeven. Een cipier draaide den sleutel in het slot der cel N<hi rend="sup">o</hi>. 1 om, en riep den man bij zijn naam, wiens vrouw en twee kinderen, bijna waanzinnig van smart en schrik, zich beneden onder de menigte bevonden, om hem voor den laatsten keer, als hij naar de strafplaats ging, te mogen zien. De sleutel draaide in het slot der tweede cel, en Veldenaar, de vader, trad met vasten tred vooruit, met eene uitdrukking op zijn gelaat, die van zulk een heilige geestdrift en van zulk een heldenmoed getuigde, dat zij, die hem aanschouwden, zijn blik nimmer zouden vergeten. De cel N<hi rend="sup">o</hi>. 3 opende zich voor het blijmoedig broederpaar. Zij zagen hun cipier met een vroolijken glimlach aan, even alsof hij hen tot een feest had uitgenoodigd. Daarop werd de deur van cel N<hi rend="sup">o</hi>. 4 geopend, waarna twee cipiers een bleeke, bevende vrouw, met slechts een enkel kleedingstuk om het lijf, blootsvoets en met grijze haren, die haar los op de schouders hingen, daaruit leidden.</p>
<p>Toen al de gevangenen bijeenwaren, werden hun de handen op den rug gebonden. De stoet ging de gang door, terwijl menig bleek gelaat zich achter de traliën liet zien, en men somtijds woorden van bemoediging en zegenbeden vernam. Het gelaat van den jongen Veldenaar vertoonde zich ook, en zijn vaarwel getuigde van een hartelijke liefde.</p>
<p>De menigte buiten de gevangenis werd ongeduldig, en de wachters hadden de handen vol, om haar rustig te houden. Men vernam onder de menigte meer gelach dan gejammer, toen de poorten ten laatste opengeworpen werden en de treurige stoet daaruit tevoorschijn kwam, bestaande uit drie kleine karren en eene afdeeling der stadswacht te voet en ongeveer een half dozijn ruiters te paard. Men hoorde een woesten, doordringenden kreet, toen het derde karretje aankwam. Eene vrouw met twee kinderen bij zich brak, zonder zich aan de slagen der wacht te storen, door deze heen. De man uit de kar zag haar, en schreeuwde: ‘Spaart haar toch! Waarlijk, het is toch zoo'n groote zonde niet, dat men zijne vrouw en kinderen Gode aanbeveelt.’ Hans wenkte den man, die het paard leidde, en het karretje hield even stil. De gevangene leunde over den rand der kar, voorzooveel zijne banden hem dit toelieten, kuste
<pb n="100"/>zijne vrouw en zijne kinderen, en sprak een gebed over hen uit, waarna de kar weder voortreed.</p>
<p>Voor eene der kerken deed men de karren stilhouden. Een groep priesters trad daaruit tevoorschijn, die de gevangenen op plechtige wijze aanmaanden hun geloof te verzaken en zich boetvaardig te betoonen. Niemand was hiertoe geneigd, en de aangeboden genade werd geweigerd; maar de rampzalige, bevende vrouw, die wegens den nieuwsgierigen blik der menigte zoo ver mogelijk in de kar terugkroop, vroeg op zwakken toon aan den beul: ‘Duurt het nog lang, eer wij de markt bereikt hebben?’</p>
<p>De stoet moest het huis van Van Linschoten voorbijgaan, waar zich niemand aan de vensters bevond, zooals aan de andere huizen. Er vertoonde zich daar geen bewijs van leven; maar juist op het oogenblik, toen de karren voorbijreden, vernam men uit een der bovenkamers een luiden schreeuw. Veldenaar hoorde iemand hem bij zijn naam noemen, en aanschouwde, toen hij naar boven keek, slechts twee tengere, magere handen, die zich uit een venster in het bovengedeelte van het huis al zegenende uitstrekten. Dit kwam hem wel zonderling voor, maar hij had geen tijd, om zich daarover in gissingen te verdiepen. De menigte nam in aantal toe, en de wacht had oneindig veel moeite, om zich een weg door het volk te banen. Intusschen naderde men de markt, en de rampzalige vrouw in de kar, hare oogen opslaande, om de plaats des doods te zien, aanschouwde de weduwe Brandt en hare vriendinnen - die ook eeus hare vriendinnen geweest waren. - Deze barstten in een gelach uit, en bespotten haar vreeselijk lot, toen zij haar voorbijreed.</p>
<p>Men liet de gevangenen daarop uit de karren gaan, en plaatste hen op eene rij. Nogmaals maande men hen aan hunne leer te herroepen en zich boetvaardig te betoonen. Het volk werd dit echter spoedig moede. Het was gekomen, om een vreugdevuur te zien en niet om eene predikatie te hooren. Wat de gevangenen aanging, zij bleven allen even standvastig. Zelfs de ongelukkige, bevende vrouw, die zich terzijde van de broeders nederbukte, antwoordde hun op vasten toon.</p>
<pb n="101"/>
<p>‘Wij zullen ons avondmaal in het paradijs gebruiken, priester!’ zeide Veldenaar. ‘Het zou ons aangenaam zijn, indien wij terstond de reis begonnen.’</p>
<p>De priester antwoordde hem, dat de poort van het paradijs nimmer voor hen, die door de kerk vervloekt en verworpen waren, zou geopend worden, en dat ijselijkheden en beproevingen, waarvan het aardsche vuur, dat hen thans zou verteren, slechts het zinnebeeld was, voor eeuwig hun deel zouden zijn, waarop Veldenaar antwoordde:</p>
<p>‘Oordeelt niet, opdat gij niet geoordeeld wordt; want met welk oordeel gij oordeelt, zult gij geoordeeld worden, en met welke mate gij meet, zal u wedergemeten worden.’</p>
<p>Daarop bonden Hans en zijne handlangers ieder der gevangenen aan een paal op den brandstapel, en legden er takkebossen en hakhout omheen. Toen zij dit volbracht hadden, hieven de gevangenen eenparig een lofzang aan - een zegezang, terwijl de beulen den stapel in brand staken.</p>
<p>‘Kom, tamboer! sla de taptoe, en verdoof hun gehuil,’ zeide de hopman; doch Schouten staarde steeds den dwarrelenden rook en het vuur aan, en gaf geen antwoord.</p>
<p>‘Botterik! hoort gij mij niet? Zal er nooit een einde aan dat krijschend psalmzingen komen?’</p>
<p>‘Zij zullen het in den hemel een anderen naam geven.’</p>
<p>De hopman zag Schouten op eene wijze aan, alsof hij hem voor gek hield.</p>
<p>‘Wel, hoe heb ik het nu met u? Waarlijk, het ware niet kwaad, indien wij u aan het einde van een lang touw hingen, om ons van de beteekenis uwer woorden te verzekeren. Roer de trommel, en zwijg.’</p>
<p>Schouten maakte de banden, waarmede de trommel aan zijn lichaam bevestigd was, los, en wierp haar op den grond.</p>
<p>‘Ik wil de trom niet slaan,’ zeide hij, ‘en ik wil evenmin zwijgen. Hetgeen dezen dag voorgevallen is, heeft alles voor mij beslist; en wanneer deze heiligen de heerlijkheid zijn ingegaan, zal men voor hetgeen aan hen geschied is rekenschap verschuldigd zijn. Ja, zingt, gezegende heiligen! Zing, Veldenaar! hef den grooten lofzang aan. o, Geliefde ster-<pb n="102"/>venden, vermoorde martelaren! bidt voor een groot zondaar!’</p>
<p>‘Zijt gij gek of dronken?’</p>
<p>‘Beide; maar indien ik nuchteren was en mijn gezond verstand bezat, zou ik hetzelfde zeggen, wat ik nu gezegd heb.’</p>
<p>De menigte, die zich nabij genoeg bevond, om te hooren, wat er gebeurde, lachte en juichte hem toe; maar de aandacht van het meerendeel der toeschouwers was op het vuur gevestigd. De vlammen, die gedurende een oogenblik langzaam vat kregen en laag brandden, barstten thans in een heldere vuurzuil los. De wacht en het volk waren genoodzaakt zich meer achterwaarts te begeven, want de hitte was ondragelijk; maar boven het gekraak van het vuur hoorde men nog stemmen uitkomen, die zongen.</p>
</div>
<div type="chapter">
<head rend="h3">XVII.
<lb/>Bijtijds ontmoet.</head>
<p>De hopman draaide aan zijne snor, en keek in het rond niet wetende, wat hij uit de zonderlinge woorden van den weerspannige tamboer moest opmaken. Schouten vergat anders nimmer zijn plicht; integendeel, hij was een man, die altijd stipt de bevelen van zijn meerderen vervulde. ‘Wat bedoelde hij toch?’ zeide de hopman. ‘Men moet hem in het oog houden. Misschien is hij dronken; wellicht is hij gek, of is ook hij besmet geworden en tot de ketters overgegaan. Welnu, dan moet hij branden. Niet waar, Wouters! het vuur verslindt immers het water!’ Dit laatste zeide hij tot den soldaat, die dien naam droeg, en die den lezer reeds bekend is. Wouters sloeg aan, en wachtte zijne bevelen af.</p>
<p>‘Houd den tamboer in het oog. Hij heeft godslasterlijke taal gesproken.’</p>
<p>Wouters keek rechts en links, om den weerspannigen, godslasterenden tamboer te vinden; doch hij vond nergens eenig spoor van hem.</p>
<p>De hopman zag haastig in het rond, en zwoer bij hoog en
<pb n="t.o. 102"/>
<figure>
<p><xptr to="_uit007uitg01ill05.gif"/></p>
</figure>
<pb n="103"/>laag, dat de kerel een paar minuten geleden nog daar gestaan had. Zijne trommel bevond zich daar nog; maar de tamboer was verdwenen.</p>
<p>‘Wouters!’</p>
<p>Wouters sloeg weder aan, en wachtte.</p>
<p>‘Zend eenige soldaten naar het huis van dien kerel en sluit hem, hetzij hij dronken of nuchter, gek of wijs is, in het wachthuis op. Hij zal voor zijne woorden boeten.’</p>
<p>In dien tusschentijd was Schouten, die verstand genoeg bezat, om te begrijpen, dat hij door zijn onbezonnen taal zijn hoofd in den muil van den leeuw gestoken had, heimelijk van de markt geslopen, en had den weg naar zijn huis ingeslagen. Onderweg moest hij de hoofdkerk voorbijgaan, waar verscheidene personen, die genoeg van het verbranden der ketters ge zien hadden, naar een aantal priesters en kerkdienaren, die in een optocht achter elkander gingen, stonden te kijken. Daar stond ook het paard van den president der raadsvergadering, die, terwijl de strafoefening plaatsgreep, ter kerke gegaan was, om te bidden. Schouten bleef, evenals de anderen, een oogenblik staan, om te kijken. Terzelfder tijd kwam de gedachte bij hem op, dat men hem waarschijnlijk voor den raad zou willen brengen, om rekenschap af te leggen van hetgeen hij gezegd had, en indien dit het geval was, zou men hem in de eerste plaats in zijne woning zoeken. ‘Neen, ik moet niet naar huis gaan,’ zeide Schouten, ‘ik zou daaruit verdreven worden, omdat ik de waarheid gezegd heb. Ik moet ergens anders heenvluchten, of ik zou spoedig gevangengenomen, in den kerker geworpen en verbrand worden. Waarheen zal ik vluchten?’ zeide hij. ‘Waarheen kan ik vluchten?’ Hij zweeg, en hield terzelfder tijd aan den oever van een kanaal stil. ‘Woont daarginds niet mijn schoonbroeder?’ Schouten bewoog zijne hand in een onbepaalde richting. ‘Zou ik daar geene schuilplaats kunnen vinden, totdat de storm voorbij is?’ Hij zweeg weder, keek den kant uit van het kanaal, en bedekte zijne oogen voor de verblindende zonnestralen, om des te beter een donker, plat voorwerp, dat langzaam naderkwam, te onderscheiden. Het was een scheepje, en toen dat voor Schouten
<pb n="104"/>nabij genoeg gekomen was, om het te kunnen onderscheiden, bemerkte hij, dat het aan iemand toebehoorde, dien hij zeer goed kende. Hij riep uit al zijne macht:</p>
<p>‘Kaspers! ahoy!’</p>
<p>Als antwoord hierop werd door Kaspers gevraagd, wie daar was en wat hij wilde. Schouten gaf daarop ten antwoord, dat Kaspers hem een zeer grooten dienst zou bewijzen met daar te willen aanleggen, daar hij (Schouten) een tochtje wilde maken, waarop Kasper zijn scheepje naar den wal stuurde. Hiermede verliep een geruime tijd, zoodat Schouten een weinig ongeduldig werd. Terwijl hij zijne hand boven zijne oogen hield, om ze voor de zon te beschutten, en niets anders zag dan het langzaam naderende scheepje, snelde hem plotseling een jonkman voorbij, of liever gezegd, hij viel hem tegen het lijf, zoo dat hij een paar passen achteruit stoof.</p>
<p>‘Schouten!’</p>
<p>‘Veldenaar!’</p>
<p>Zij staarden elkander verwonderd aan. Schouten was het meest verwonderd, zoodat de jongeling zich het eerst van den schrik herstelde.</p>
<p>‘Zeg mij, is alles afgeloopen?’</p>
<p>‘Wat, het verbranden?’</p>
<p>‘Ja, ja, ja.’</p>
<p>‘Alles is afgeloopen, Veldenaar! alles. Allen zijn de heerlijkheid ingegaan, terwijl zij tot het laatste oogenblik toe lofzangen ten hemel ophieven!’</p>
<p>De jonge Veldenaar boog het hoofd, en zweeg.</p>
<p>‘Maar hoe zijt gij den dood ontsnapt?’ vroeg Schouten.</p>
<p>‘Ik ben volgens een bevel van den raad op vrije voeten gesteld.’</p>
<p>‘Volgens een bevel van den raad?’</p>
<p>‘Ja, weet gij er niets van? Uwe vrouw bracht het bevel.’</p>
<p>Schouten herhaalde geheel verbaasd deze woorden. Daarop voegde hij erbij: ‘Gij vergist u zeker, Veldenaar! Het kan niet waar zijn.’</p>
<p>‘Maar het is toch zoo. Ik ben vrijgelaten op een bevel, dat door den raad geteekend en door vader Anselmo mede onderteekend was.’</p>
<pb n="105"/>
<p>‘Dit komt mij zeer verdacht voor,’ zeide Schouten. ‘Ik kan niets hiervan begrijpen. Waar gaat gij thans heen?’</p>
<p>‘Naar uw huis.’</p>
<p>‘Neen, dat moet gij niet. Gij moet met mij medegaan. Thans begrijp ik alles. Ga met mij in dit scheepje. Daarginds is gevaar - dit brengt u in veiligheid.’</p>
<p>‘Gevaar! Laat mij het dan deelen. Zou ik als een lafaard vluchten, terwijl zij...’</p>
<p>‘Ja, ik weet alles, wat gij zeggen wilt,’ zeide Schouten, ‘maar indien gij ginds gaat, zult gij haar verraden. Geloof mij, gij wordt bespied. Ook ik word gadegeslagen. Geen enkel woord meer, maar volg mij. Goeden morgen, Kaspers! hoe gaat het?’ Dit laatste zeide hij tot den schipper, die hem het gewone antwoord gaf, dat alles in orde was. Schouten deed Veldenaar spoedig aan boord gaan, en beduidde den schipper zoo goed mogelijk, dat hij en zijn jonge vriend wenschten te varen.</p>
<p>Het scheepje kraakte en steunde, toen het weder in beweging gezet werd, alsof het liever aan den wal was blijven liggen, en de schipper zat met zijne beenen kruiseling op het dek, en onderhield zich gedurende eenige oogenblikken met Schouten over den toestand der markt. Dit gesprek was spoedig geëindigd, waarna Schouten Veldenaar terzijde nam en hem alles verhaalde.</p>
</div>
<div type="chapter">
<head rend="h3">XVIII.
<lb/>Elizabeth verkeert in gevaar - Schouten is niet tehuis.</head>
<p>‘Voorwaarts, marsch!’</p>
<p>Een rot soldaten, waaronder zich ook Wouters bevond, ging de markt af, de menigte op zeer onzachte wijze opzijduwend, en sloeg den weg naar het huis van den tamboer in. Toen zij daar aangekomen waren, klopten zij luide aan, doch ontvingen geen antwoord. Maar toch bevond zich daarbinnen
<pb n="106"/>een menschelijk wezen, dat hun geklop hoorde, en bij iederen slag van schrik ineenkromp.</p>
<p>Elizabeth bevond zich alleen, bleek en bevende van vrees, op een bovenkamer. Martha was nog niet van haar bezoek naar de gevangenis teruggekeerd. De uitslag van haar tocht was der arme vluchteling dus nog onbekend. Er bevond zich niemand anders in het huis dan zij, en volgens het gekletter der wapenen te oordeelen, begreep zij, dat zij, die binnen wenschten gelaten te worden, soldaten van de wacht waren.</p>
<p>Er komen soms oogenblikken voor, die even zoovele uren schijnen, omdat zooveel daarin voorvalt. De oogenblikken, gedurende welke zij hoorde kloppen, schenen haar jaren van angst toe. Zij hoorde hun ruwe scherts en hun woest gelach, en stond als aan den grond genageld. Eerst toen men vier keeren achtereenvolgens geklopt had, waagde zij het zich te bewegen, en toen kwam de gedachte om te ontvluchten bij haar op. Zij moest vluchten, hoewel zij niet wist waarheen; maar de bewustheid, dat zij in gevaar verkeerde, bespoedigde haar denkvermogen. Zij herinnerde zich, dat er zich in den tuin, die achter het huis was, een kleine kelder bevond, welke zóo ingericht was, dat men haar niet ontdekken kon. Indien zij die plaats kon bereiken, zou zij de opmerkzaamheid van hen, die, zooals zij zich verbeeldde, naar haar zochten, kunnen verschalken. Toen deze gedachte bij haar opkwam, trok een vreemdsoortig geluid buiten het venster plotseling hare aandacht, en toen zij haastig naar dien kant keek, zag zij tot hare ontsteltenis het gelaat van een man, en wel dat van Wouters, die door het raam gluurde. Niet in staat zich te bedwingen; gaf zij een luiden schreeuw, en ontvlood de kamer.</p>
<p>In het volgend oogenblik was het raam stukgeslagen, en Wouters sprong in de kamer. Hij hield zich verzekerd, dat de vrouw, die hij gezien had, de vluchteling was, op wier hoofd eene belooning gesteld was. Het vooruitzicht van een groote som gelds te zullen ontvangen vuurde zijn ijver aan. Met haastigen tred liep hij de kamer door, doch bemerkte tot zijne teleurstelling, dat de deur van buiten gesloten was, zoodat hij haar moest openbreken, alvorens hij zijne vervolging
<pb n="107"/>kon voortzetten. Uit voorzorg, ofschoon niet zonder eenige vrees, dat een ander de door hem begeerde gevangenneming zou bewerkstelligen, riep hij dengenen, die beneden stonden, toe, dat zij het huis en den tuin moesten bewaken, om eene ontsnapping te verhinderen, waarna hij poogde de deur open te breken, die ten laatste met een luid gedruisch instortte. Nu ijlde hij de trappen af, opende de deur, liet twee of drie zijner makkers binnen, en zocht met hen het geheele huis door.</p>
<p>Maar hun zoeken was tevergeefs, tenminste, wat het ontdekken der vluchteling aanging. Dat zij hier geweest was, had Wouters niet alleen gezien, maar daarvan strekte alles in het huis ten bewijze. Er was zorgvuldig, ofschoon niet zorgvuldig genoeg, om aan de opmerkzaamheid van hen, die iederen hoek van het huis doorzochten, te ontsnappen, een bijbel verborgen, dien de vluchteling met hare vlucht uit het klooster medegenomen had. Het was hetzelfde boek, waarvan de bladzijden jaren geleden uitgesneden waren, die men juist onlangs bij den jongen Veldenaar gevonden had.</p>
<p>Onder andere zaken, die men vond, behoorde ook een flesch met sterken drank, die door Wouters en de overigen lediggedronken werd.</p>
<p>‘Schouten zal er niet best afkomen,’ zeide Wouters. ‘Hij zal opgehangen worden.’</p>
<p>‘Of verbrand,’ zeide een ander. ‘Hij is een ketter. Daaraan valt niet te twijfelen. Waarlijk, ik zal voortaan mijzelven niet meer kunnen vertrouwen.’</p>
<p>‘Ik heb het altijd wel gedacht, dat Schouten daartoe overhelde.’</p>
<p>‘Ja, dat komt door zijne vrouw.’</p>
<p>‘Is zij dan eene ketterin?’</p>
<p>‘Ongetwijfeld.’</p>
<p>Op dat oogenblik kwam de hopman.</p>
<p>‘Welnu, hoe zijt gij geslaagd?’</p>
<p>‘Wij hebben niemand kunnen ontdekken, maar..’ en daarop verhaalde Wouters alles, wat hij gezien en ontdekt had. Men onderzocht nogmaals het huis, doch met denzelfden uit-<pb n="108"/>slag. Men zocht den tuin achter het huis nauwkeurig door, en men ontdekte, dat de deur, die naar den oever van het kanaal leidde, in den laatsten tijd niet geopend was geworden. De scharnieren en grendels waren met roest bedekt, en konden niet dan met moeite verschoven worden. Een der ruiters, wiens sterke hand de grendels verschoven had, was van gevoelen, dat Wouters zich ten opzichte van het gevluchte meisje zou vergist hebben, en dat hij een weinig opgewonden geweest was. Inderdaad, Wouters was ook eenigszins opgewonden, zoodat het tot hooge woorden tusschen hen kwam. Temidden van dit rumoer kwam een bode uit de gevangenis met eene boodschap voor den hopman.</p>
<p>Toen deze het papier gelezen had, vroeg hij, of iemand hunner ook Martha, de vrouw van Schouten, gezien had. Niemand had haar gezien. De hopman had bericht ontvangen, dat de jonge Veldenaar dien ochtend door middel van een gestolen bevelschrift, dat door haar vertoond was, uit de gevangenis ontslagen was geworden.</p>
<p>Twee der ruiters werden in het huis achtergelaten. De overige vertrokken met hun overste. Wouters was een dergenen, die bleven. Hij en zijn makker maakten het zich, dank zij de provisiekamer van Schouten, zoo genoegelijk mogelijk. Op deze wijze ging de dag voorbij, en brak de nacht aan.</p>
</div>
<div type="chapter">
<head rend="h3">XIX.
<lb/>Gesnapt en ontkomen.</head>
<p>Martha, die men gaarne in hechtenis genomen had, zwierf steeds rondom het huis. Hoewel zij zich niet in de nabijheid durfde wagen, was zij toch nabij genoeg, om alles gade te slaan, wat er voorviel.</p>
<p>Nadat zij het bevel ter vrijlating van den jongen Veldenaar had overgegeven, had zij, na hem even gesproken te hebben, afscheid van hem genomen en was naar hare woning
<pb n="109"/>teruggekeerd. Zij had Veldenaar, naar zij meende, genoeg voor het gevaar gewaarschuwd, dat zoowel voor hem als voor Elizabeth zou ontstaan, indien hij haar huis naderde. Maar wij hebben gezien, dat hij, toen Schouten hem ontmoette, niet meer aan die waarschuwing dacht, of haar te licht telde, daar hij zich naar hare woning spoedde.</p>
<p>Toen Martha in de nabijheid van haar huis kwam, zag zij de menigte en het krijgsvolk, en vreesde het ergste. Begrijpende, dat zij, indien zij zich in huis waagde, zou gevangengenomen worden, verborg zij zich, en sloeg vol angst alles gade, wat er gebeurde. Zij zag, dat Wouters door het venster der bovenkamer klom, hoorde hem dengenen, die beneden stonden, toeroepen, en meende, dat alles verloren was. Zij zag later, dat de soldaten in het huis toegelaten werden, en vernam uit hetgeen zij zeiden, dat Elizabeth hun ontsnapt was. Maar Martha begreep, dat dit slechts voor een korten tijd kon zijn. Zij wist, hoe nauwkeurig men haar zoeken zou, en, door den schrik verlamd, bleef zij daar wachten, en sloeg alles gade.</p>
<p>Toen het nacht werd, waagde Martha het, om, onder beschutting der duisternis, naar het achtergedeelte van het huis te sluipen. Zij zag in de bovenkamer licht branden, en vermoedde terecht, dat de ruiters, die daar ter bewaking van het huis achtergelaten waren, zich ten koste van haar man onthaalden. Nadat zij behoedzaam den nauwen weg, die naar het kanaal voerde, ingeslagen was, kwam zij aan het achtergedeelte van haar huis, en, na den tuinmuur omgeloopen te hebben, bereikte zij het poortje. Tot hare verwondering stond het poortje open. Martha trad, haar adem inhoudende, uit vrees, dat het minste geluid haar verraden zou, den tuin binnen, en sloeg het pad in. Het was een buitengewoon donkere nacht, waarin maan noch sterren aan den hemel stonden; maar zij kende het pad, en vervolgde haar weg. Haar plan was, ofschoon zij ternauwernood eenig bepaald plan gevormd had, om zich, indien zulks mogelijk was, te vergewissen, of Elizabeth zich nog in huis bevond. Zij kende het geheime gewelf, en onderzocht dit terstond, daar zij onderstelde, dat het meisje
<pb n="110"/>daar eene schuilplaats zou gevonden hebben. Nadat zij zich behoedzaam nedergebukt had, duwde zij het gebladerte terzijde, en lichtte, na een ijzeren ring vastgegrepen te hebben, het valluik op. Het gewelf was ledig. Daarna ging zij naar het huis, trok hare schoenen uit, alvorens zij het stil binnentrad, en sloop de trap op. Zij bleef buiten de kamer, waar de soldaten dronken en rumoer maakten, staan. Daarop trad zij de aangrenzende kamer binnen, en tastte met een kloppend hart in het rond, terwijl zij nauwelijks durfde ademen. Daarop ging zij de trap af, en onderzocht de kamer gelijkvloers, maar ook daar was geen spoor van Elizabeth. Zij verwonderde zich zeer, dat de ongelukkige vluchteling had kunnen ontsnappen, ging dienzelfden weg weder terug naar den tuin, trok hare schoenen weder aan, en vervolgde haar weg naar het achterdeurtje.</p>
<p>Nauwelijks had Martha het poortje bereikt, dat nog altijd openstond, of zij werd eensklaps door een forsche hand van achteren gegrepen.</p>
<p>‘Eindelijk gekregen,’ schreeuwde een ruwe stem, gevolgd door een woesten lach. ‘Wel, mijn schatje! gij hebt ons dan geducht naar u laten zoeken. Kom, kom, het baat u niets tegen te spartelen.’ En inderdaad, Martha bemerkte spoedig, dat de man gelijk had; want hij hield haar te stevig vast, dan dat eene poging, om hare vrijheid te herkrijgen, zou kunnen gelukken.</p>
<p>‘Waarom houdt gij mij vast?’ vroeg zij. ‘Wilt gij geld hebben?’</p>
<p>‘Geld! Ha, ha! Ja en neen - geen geld van u, mijn liefje! Maar komaan, gij zult aanstonds alles weten.’</p>
<p>Daarop lichtte hij Martha op, en droeg haar in zijn gespierde armen temidden der duisternis naar haar eigen woning. Toen riep Wouters - want hij was het - luide om een licht, waarop zijn makker, met eene lamp in de hand, uit de bovenkamer kwam en met een paar vloeken verklaarde, dat zijn kameraad de lastigste kerel was, dien hij ooit ontmoet had.</p>
<p>‘Houd uw mond, dwaze vent! Zie, wat ik hier heb!’</p>
<p>‘Welnu, wat dan?’ vroeg deze.</p>
<p>‘Wel, de meid - de weggeloopene - de dochter van den ouden Van Linschoten.’</p>
<pb n="111"/>
<p>Nu kwam de andere ruiter naar beneden, om zich hiervan te vergewissen, en betuigde met een vloek, dat het een bijzonder geluk was, dat hij haar in zijne handen had; maar toen zij het licht naar het gelaat der gevangene keerden, bemerkten zij, dat zij zich vergist hadden.</p>
<p>‘Welnu,’ zeide de vrouw van Schouten, die weder moed vatte, of tenminste den schijn daarvan aannam, ‘nu zult gij misschien mij wel willen verklaren, hoe het komt, dat ik u hier aantref, en waarom een eerlijke vrouw, die van de markt terugkeert, als eene misdadigster door een troep dronken ruiters aangepakt wordt. Verklaar mij dit, indien gij kunt - verklaar dit morgen aan het wachthuis; want ik beloof u, dat de zaak hiermede niet geëindigd is.’</p>
<p>‘Alles te zijner tijd,’ antwoordde Wouters. ‘Waar is uw man?’</p>
<p>‘Waarlijk, het ware beter, indien gij mij dit zeidet.’</p>
<p>‘En waar is juffer Elizabeth?’ vroeg hij daarop.</p>
<p>Martha verschoot hierbij van kleur, maar antwoordde op stoutmoedigen toon:</p>
<p>‘Deze verbergt zich, om niet in de handen der wet en van hare dienaren te vallen - inderdaad, fraaie dienaren!’</p>
<p>‘Dat antwoord zal u niets baten voor den raad. Waar is de jonge Veldenaar?’</p>
<p>‘Waarlijk, ik weet het niet. Ik hoop, dat hij buiten uw bereik is.’</p>
<p>‘Gij zijt stoutmoedig; maar de stoutmoedigsten verliezen op de pijnbank den moed.’</p>
<p>‘Ik wil dit gaarne gelooven,’ zeide Martha, ‘maar ik weet niets, en heb niets te bekennen.’</p>
<p>‘Martha!’ zeide Wouters, ‘wij kennen elkander sedert langen tijd. Het spijt mij, dat ik u gevangen moet nemen. Er schiet niets anders over voor u dan de gevangenis. Gij moet dezen nacht in het blokhuis doorbrengen en u morgen voor den raad verantwoorden.’</p>
<p>‘Kunt gij niets doen, om mij daaraan te onttrekken?’</p>
<p>‘Niets, behalve....’</p>
<p>‘Behalve? Onder welke voorwaarde?’ vroeg Martha.</p>
<pb n="112"/>
<p>‘Dat gij mij behulpzaam zijt, om het meisje, dat ontvlucht is, te vinden.’</p>
<p>‘Waarlijk, ik zou dit niet kunnen doen, al wilde ik dit nog zoo gaarne.’</p>
<p>‘Gij ontkent toch niet, dat zij hier verborgen is gehouden?’</p>
<p>‘Het zou vruchteloos wezen dit te ontkennen, daar gij het boek gevonden hebt.’</p>
<p>‘Gij hebt gelijk. Van haar verblijf ten uwent zijn wij volkomen verzekerd.’</p>
<p>‘Werwaarts zij gevlucht is,’ zeide Martha, ‘komt mij nog raadselachtiger voor dan aan u. Ik weet niets hiervan. Door mij gevangen te houden stelt gij mijn leven in gevaar, terwijl het tot niets dient. Wouters! gij waart altijd een goede kerel - laat mij gaan.’ Zij fluisterde hem daarop in het oor: ‘Ik heb een kleine beurs bij mij met goud - zij is de uwe.’</p>
<p>Wouters stond een oogenblik in beraad, en keek zijn kameraad aan. Deze, slecht gemutst over de teleurstelling, die hij ondervonden had, sloeg weinig acht op hetgeen er voorviel.</p>
<p>‘Maurits!’ zeide Wouters, ‘deze vrouw moet naar het blokhuis gebracht worden. Het spijt mij, maar het is onze plicht.’</p>
<p>‘Welnu, breng haar dan weg,’ was het antwoord van Maurits. ‘Ik zal hier de wacht houden.’</p>
<p>‘Neen, dit gaat u evenzeer als mij aan.’</p>
<p>‘Gij naamt haar gevangen.’</p>
<p>‘Dat is waar.’</p>
<p>‘Welnu, dan moet ook gij de beschuldiging tegen haar inbrengen.’</p>
<p>‘Het spijt mij - het spijt mij voor u, Martha! - maar het is mijn plicht. Zult gij rustig medegaan?’</p>
<p>‘Ik zal geen weerstand bieden.’</p>
<p>‘Daar doet gij wel aan. Kom dezen weg.’ Hij leidde haar naar de deur, en riep Maurits toe: ‘Houd goed de wacht gedurende mijne afwezigheid, en indien gij het meisje gevangenneemt, deelen wij samen den prijs!’</p>
<p>Maurits gaf' geen antwoord; maar zoodra Wouters en Martha het huis verlaten hadden, volgde hij hen op eenigen afstand; doch altijd zoo nabij, dat hij hen in het oog hield.</p>
<pb n="113"/>
<p>‘Wouters is listig,’ mompelde hij, ‘en weet zijne plannen goed verborgen te houden; maar ik heb ook mijne oogen en ooren. Is dat een manier van een ruiter, om eene gevangene naar de gevangenis te brengen? Zie, daar kust zij zijne hand - zij geeft hem goud - zij vlucht!’</p>
<p>Maurits snelde voorwaarts, en sloeg een kleine bocht aan zijne rechterzijde in, om de vluchteling, als zij hem voorbijging, te vatten. Maar de straat, die hij was ingeslagen, was ledig, en men zag geen enkel spoor van de vluchteling. Maurits begon daarop zichzelven te verwenschen. Toen hij daar bij zichzelven stond te beraadslagen, wat hem nu te doen stond, trok het geluid van stemmen zijne opmerkzaamheid. Het was de stem eener vrouw, die iets op treurigen toon scheen te verzoeken. Hij hield zich hiervan overtuigd, en luisterde. Het geluid scheen van de overzijde van de gracht te komen. Neen, het waren twee stemmen van vrouwen. Hij sloop naar den kant van de gracht; maar het gelukte hem niet te hooren, wat zij spraken. Daarop ging hij plat op den grond liggen, kroop langs den rand van het water, en ving eindelijk de woorden op:</p>
<p>‘Neen, Martha! dat mag niet zijn. Indien wij elkander op aarde niet meer ontmoeten, zullen wij elkander in den hemel wederzien.’</p>
<p>Hij sprong van den grond op, struikelde, gleed uit, en viel hals over kop in het water.</p>
</div>
<div type="chapter">
<head rend="h3">XX.
<lb/>Onder Agatha's bescherming.</head>
<p>Temidden der duisternis, terwijl overal een diepe stilte heerschte, verrees van uit het welig groeiende onkruid en de planten aan den oever eene gestalte, die men, te oordeelen naar haar verscheurde en gehavende kleeding, voor het lijk van eene drenkeling had kunnen houden. Het lange haar was geheel nat en zat verward, en haar gewaad hing los en was bevlekt
<pb n="114"/>en verscheurd. Haar gelaat drukte vrees uit, en rillende van koude kroop zij den oever op. Het was Elizabeth, die door woest krijgsvolk en door wreede, listige priesters vervolgd werd.</p>
<p>Overal om haar heen heerschte duisternis, en een koude wind blies haar in het aangezicht. Zij lispelde een kort gebed. Dit gebed was niet in schoone woorden vervat, noch welsprekend; maar indien de kerkelijke gerechtigheid in die wreede stad hare woorden gehoord had, zouden afschuwelijke foltertuigen haar broze leden uit elkander gerukt, en sissende ijzers haar teeder lichaam gebrand hebben, want zij uitte een Protestantsch shibboleth.</p>
<p>Temidden der duisternis, van vrees bevende en van koude rillende, luisterde zij naar ieder geluid, en meende, dat iedere windvlaag haar schrik aanbrengen zou. Zij had sinds den ochtend geen voedsel genuttigd, en gevoelde zich flauw en moede. Toen zij een kleinen afstand afgelegd had, stond zij stil, om te overdenken, welken weg zij zou inslaan. Zij wist, dat de poorten der stad gesloten waren, en dat bij iedere poort eene wacht geplaatst was, zoodat zij binnen de muren der stad moest blijven. Indien zij daar bleef, zou zij, naar zij meende, gewis ontdekt worden. Aldus doolde zij door de donkere en stille straten rond, terwijl zij aan den vroegeren tijd dacht, toen zij zich met Martha en hare gouvernante tehuis bevond, en bedacht tevens, hoe geheel verschillend haar lot zou geweest zijn, indien haar vader even minzaam en haar toegenegen geweest was, als de meeste vaders zijn. Zij verlangde naar hem, evenals zij dit in vroegeren tijd gedaan had, toen zijn koude blik haar een ijskoude rilling aanjoeg. Maar hare hope was op een beteren Vader dan eenig vader hier op aarde gevestigd. Welk licht scheen daar aan de overzijde? Het was een dof licht, dat uit het venster eener bovenverdieping van een huis aan de tegenovergestelde zijde van den weg kwam. Een zonderlinge aandoening maakte zich van haar meester, toen zij de straat overstak, om zich daarheen te begeven, en herinneringen uit vroegeren tijd kwamen haar weder voor den geest. Het was het huis haars vaders, het verblijf harer kindsheid. De deur
<pb n="115"/>stond open, toen zij naar binnen keek in die zaal, waar Schouten zoo dikwijls gezeten had, terwijl hij zijne voeten warmde en zijn gele rosetten bedaard aanschouwde. Ja; daarginds was de trap, die naar hare kamer en die van Agatha leidde.</p>
<p>Zich nauwelijks bewust van hetgeen zij deed, door een zeker gevoel voortgedreven, dat zij niet kon bedwingen, trad Elizabeth de zaal binnen, en liep snel de trap op. Zij stond gedurende een oogenblik in de donkere gang, en luisterde. Een lang, klagend geluid, dat uit een aangrenzende kamer voortkwam, trof haar oor. Zij legde hare hand op de klink; maar de deur was gesloten. Nadat zij haastig de hand langs het paneel had laten gaan, vond zij het slot. De sleutel stak daarin. In het volgend oogenblik was de deur geopend, en Elizabeth stond in de tegenwoordigheid van Agatha.</p>
<p>Maar het was niet dezelfde Agatha van vroeger. Al haar woeste drift was bekoeld, en hare hardvochtigheid was geweken. Haar gelaat was gedurende de laatste twee dagen verouderd, alsof twintig jaren daarover heengegaan waren. Men moge spreken van de verwoestingen door den tand des tijds, wat zijn zij in vergelijking met de verwoestingen, die door verdriet aangericht worden? De tijd is loom, in vergelijking met hetgeen smart kan voortbrengen. Een enkele nacht, dien men in verdriet doorbrengt, is voldoende, om het haar te doen wit worden en het gelaat met rimpels te overdekken.</p>
<p>Toen Agatha de oogen opsloeg en Elizabeth zag, meende zij, dat zij een geest zag. Maar na een oogenblik hierover nagedacht te hebben, kwam zij tot de overtuiging, dat het haar voormalige leerling was. Weinige dagen vroeger zou zij haar aangevlogen, de deur gesloten, om hulp geschreeuwd hebben en naar Van Linschoten gegaan zijn, om, met haar ernstigen glimlach op het gelaat, te verhalen, wie zij gevangengenomen had, en zou eerbiedig op het ‘Pax vobiscum’ van vader Anselmo het hoofd gebogen hebben. Thans legde zij haar vinger op de lippen; ging, zonder eenig geruisch te maken, de kamer door, en deed de deur dicht. Daarop viel zij het meisje weenende om den hals, en kuste haar met de teederheid eener moeder.</p>
<pb n="116"/>
<p>‘Mijn lieve Elizabeth! waarom hebt gij het gewaagd hier te komen? Kan het lam bij den wolf een veilige schuilplaats zoeken?’</p>
<p>‘Ik ben een verworpene. Ik word vervolgd, ben zwak, hongerig en stervende. Werwaarts zal ik anders gaan dan naar het huis mijns vaders?’</p>
<p>‘Gij hebt hier geen vader. Hij heeft nimmer de liefde eens vaders voor u gekoesterd. Hij zal de eerste zijn, die u tot de levenswijze, die gij verlaten hebt, doet teruggaan - ja, misschien tot nog iets ergers.’</p>
<p>‘o, Agatha! ik gevoel, dat ik niet lang meer zal leven. Laat mij hier sterven.’</p>
<p>‘Neen, dat mag niet zijn. Ik weet, dat het u erger zou zijn dan de dood, indien gij ontdekt werdt.’</p>
<p>‘Maar Agatha! gelooft gij niet, dat hij door mijne tranen bewogen zou worden?’</p>
<p>‘Bewogen!’ zeide zij. ‘Hij bezit geen hart, dat bewogen kan worden.’</p>
<p>‘Maar, Agatha! wat zijt gij veranderd!’</p>
<p>Agatha liet het hoofd hangen. ‘Ik heb een harde les ontvangen bij het licht der vlammen, die op gindsche markt opgestegen zijn. Het eenige wezen, dat ik liefhad, is daar vermoord! Ik heb mijn vroeger leven leeren nagaan. o, Barmhartige Heer! o, Gewonde, gekruisigde Heiland! heb deernis met mij, spaar mij!’</p>
<p>Elizabeth nam nu dicht bij den haard plaats.</p>
<p>‘Agatha!’ zeide zij, ‘ik gevoel, dat ik u dezen nacht niet verlaten kan. Indien ik gevangengenomen word, moet ik sterven, en indien ik weder verder ronddool, moet ik ook sterven. Laat mij dus hier sterven.’</p>
<p>Agatha haalde een stuk brood en een beker wijn tevoorschijn, en drong haar om te eten en te drinken.</p>
<p>‘Wanneer gij dit gebruikt hebt, zult gij u beter gevoelen en nieuwen moed gekregen hebben. Daarna kunt gij, in een mantel gewikkeld, verder gaan.’</p>
<p>‘Ach, Agatha! Om te sterven?’</p>
<p>‘Neen, om te leven. Indien gij hier blijft, brengt gij ande-<pb n="117"/>ren in gevaar. Ik spreek niet van mijzelve; maar uw vader heeft op het Evangelie gezworen, dat hij zijne hand niet verroeren zal, om u van de pijnbank te redden.’</p>
<p>‘Mijn Vader in den hemel is machtiger dan mijn vader op de aarde. Zijn wil geschiede, Agatha! Wij kunnen slechts eenmaal sterven.’</p>
<p>Terwijl zij sprak, vernam men een zwaren stap in de gang. Deze naderde steeds de kamer, waarin zij beiden met elkander spraken. Beiden herkenden dien stap. Het was die van Van Linschoten. Terstond wierp Agatha een kleine deur open, die den toegang tot een andere kamer verleende, en wenkte Elizabeth die binnen te treden. Zij voldeed hieraan, en toen zij den drempel overschreed, sloot Agatha de deur achter haar dicht, en knielde voor een crucifix, De zware stap kwam al nader, en hield eindelijk stil. Eene hand trok de klink op, en de deur werd geopend. Van Linschoten verscheen aan den ingang der kamer. Zijn anders bleek gelaat was vuurrood.</p>
<p>‘Wat beduidt dit...’ Hij zweeg, toen hij zag, dat zijne gevangene bad, sloeg een kruis, en herhaalde: ‘Miserere mei, Deus.’</p>
<p>Agatha keerde zich naar hem toe.</p>
<p>‘Wat wilt gij van mij?’</p>
<p>‘Vergeef mij,’ antwoordde hij, ‘maar ik had den bedienden geboden uwe deur te sluiten - voor uw bestwil, ik verzeker het u - en nu vind ik haar open.’</p>
<p>‘Bestraf de bedienden dan over hunne nalatigheid,’ zeide zij; ‘maar is het geoorloofd iemand, die u geene gehoorzaamheid verschuldigd is, gevangen te houden?’</p>
<p>‘Gij moet dit niet zoo uitleggen. Gij waart koortsachtig, tot razernij vervoerd...’</p>
<p>‘Gij hebt gelijk, maar door wiens schuld?’ Hij mompelde eenige woorden, half tot troost en half te zijner verdediging, bad den heiligen haar in hunne hoede te nemen, en vertrok.</p>
<p>Hij draaide den sleutel in het slot om, en benam haar daardoor den weg der ontsnapping. Nauwelijks was hij vertrokken, of Elizabeth kwam uit hare schuilplaats weder tevoorschijn.</p>
<pb n="118"/>
<p>‘o, Agatha! Ik hoorde zijne stem, en ik was bevreesd. Ik sloop de kamer door, alsook de beide volgende vertrekken, totdat ik in de kamer kwam, die ik eens de mijne noemde. Ik herkende die; ja, het was mijne kamer.’</p>
<p>‘Gij hebt gedroomd. De deuren zijn allen gesloten.’</p>
<p>‘Waarlijk niet, kom mede en zie.’</p>
<p>‘Geduld, geduld! Ga hier bij den haard zitten, en eet eenig brood.’</p>
<p>Elizabeth deed dit. Daarop spraken zij op fluisterenden toon met elkander; doch zij vernamen geen enkel geluid, dat haar kon verontrusten, en na verloop van een half' uur waagden zij het de lamp op te nemen en daarmede naar de aangrenzende kamer te gaan. Deze kamer kwam in een andere uit, en de deur, die daartoe den toegang verleende, was, zooals Elizabeth gezegd had, niet gesloten. Voortgaande, kwamen zij in een derde kamer, en traden vandaar het vertrek binnen, waarin de ongelukkige vluchteling haar eerste kindsche jaren doorgebracht had. Daar was het kleine bidvertrek, waarin zij zoo dikwijls met een kloppend hart een lofzang aan de heilige Maagd gezongen had, en daar de legerstede, waarop zij zich zoo dikwerf in slaap geweend had, en waar zij zoo menigmaal gedroomd had.</p>
<p>‘o, Agatha! laat mij hier den nacht doorbrengen.’</p>
<p>‘Neen, Elizabeth! dit mag ik u niet toestaan.’</p>
<p>‘Agatha! het moet.’</p>
<p>Daarop kleedde zij zich, met behulp van Agatha, gedeeltelijk uit, wikkelde zich in een dikken mantel, en legde zich ter rust. Agatha knielde naast haar neder, kuste haar gelaat, prevelde een gebed, en deed haar beloven, dat zij den geheelen nacht in die kamer zou vertoeven. Daarna werd Elizabeth alleen gelaten, en Agatha sloot de deur van buiten, en keerde naar haar eigen kamer terug.</p>
</div>
<div type="chapter">
<pb n="119"/>
<head rend="h3">XXI.
<lb/>Zwervende en dolende.</head>
<p>Reeds vroeg in den morgen knielde Van Linschoten, de vader van Elizabeth, terneder, om te bidden, zich geheel onbewust, dat zijne dochter zich in zijne nabijheid bevond; die dochter, die hij door zijne koelheid van zich vervreemd had, en wier vrijheid en leven thans door zijn hardvochtige handelwijze in gevaar verkeerden. Hij lag voor eene kast geknield, die verscheidene reliquieën bevatte, welke hij van groote waarde achtte. Een geopend misboek lag voor hem, en de kralen van zijn rozenkrans vielen onder het bidden door zijne vingers.</p>
<p>Zou de gedachte nimmer bij hem opgekomen zijn, als hij de namen noemde van apostelen, martelaren, heiligen en hen, wier hulp hij als bemiddeling voor zich inriep, dat deze zelfde personen hetzelfde lijden ondergaan hadden, dat hij en anderen toentertijd hun aandeden, die met hen ten opzichte van hun geloof in meening verschilden? Ook zij werden wreedaardig bespot en gegeeseld; ja, waren nog daarenboven in ketenen geklonken; zij werden gesteenigd en in stukken gezaagd, met het zwaard verslagen, doolden behoeftig, vol smart, in ruwe kleederen rond, en leefden in kelders en holen. Zij waren het uitvaagsel der wereld; maar omdat de wereld hunner niet waardig was.</p>
<p>Van Linschoten bad, dat het geloof, dat door hem beleden werd, door vuur of zwaard het geloof van allen mocht worden; dat ieder, die niet van dezelfde denkwijze was als hij, uitgeroeid mocht worden, en dat allen, die van het pad afdoolden, dat hij zich gekozen had, een eeuwigdurende straf mochten ontvangen. Terwijl hij zoo bad, trad Anselmo het vertrek binnen, en sprak op eerbiedigen toon: ‘Amen.’</p>
<p>Op plechtige wijze hielden zij tezamen godsdienstoefening. De priester nam den boetvaardige de biecht af, en toen dit geëindigd was - gij zoudt hebben kunnen opmerken, dat Anselmo haastig daarmede tewerkging - verzocht de priester
<pb n="120"/>aan Van Linschoten hem voor eene zaak van groot belang zijne aandacht te verleenen.</p>
<p>‘Hoe! Heeft men Elizabeth ontdekt?’</p>
<p>Neen, maar wij hebben zekerheid verkregen, dat zij zich in het huis van haar voormalige dienstmaagd, Martha genaamd, schuil heeft gehouden, en men heeft Martha gevangengenomen.’</p>
<p>‘Is dat alles, wat gij weet?’</p>
<p>‘Alles wat wij met zekerheid weten; maar wij hebben grond, om te vermoeden, dat uwe dochter zich nog binnen de muren dezer stad bevindt. Waarschijnlijk wordt zij door den een of anderen dwaas of goddelooze verborgen gehouden.’</p>
<p>‘Hebt gij op dezen of genen eenig vermoeden?’</p>
<p>‘Ik bezit geen enkel bewijs.’</p>
<p>‘Gij zeidet zooeven, dat gij een vermoeden hadt.’</p>
<p>‘Ik vermoed, dat zij in dit huis verborgen wordt.’</p>
<p>‘Hier! Onmogelijk - en nochtans...’</p>
<p>‘Ook gij koestert eenig vermoeden?’</p>
<p>‘Neen, een voorbijgaande gedachte.’</p>
<p>‘Geef uwe goedkeuring, dat hier een onderzoek plaatsgrijpt.’</p>
<p>‘Volgaarne. Maar waar zal men dit onderzoek doen? In de kamer van Agatha?’</p>
<p>‘o, Neen, volstrekt niet.’</p>
<p>‘Waar dan?’</p>
<p>‘In de kamer, die uwe dochter, toen zij nog een kind was, in bezit had.’</p>
<p>‘Droomt gij?’</p>
<p>‘Onderzoek de juistheid van mijn droom.’</p>
<p>Van Linschoten stond op, en vergezelde den priester naar de kamer zijner dochter. De deur was aan de buitenzijde gesloten. De priester glimlachte.</p>
<p>‘Wilt gij de deur ontsluiten?’</p>
<p>Van Linschoten deed dit, en beiden traden de kamer binnen. Iemand stond van het bed op, en zag hen aan. Het was Agatha. Zij traden, toen zij haar zagen, een paar stappen achteruit; maar de priester sprak, volgens zijne gewoonte, den zegen over haar uit.</p>
<pb n="121"/>
<p>‘Dit is de tweede keer,’ zeide Agatha, zich tot Van Linschoten wendende, ‘dat gij mij met een onverwacht bezoek vereert. Vergun mij naar de oorzaak daarvan te vragen?’</p>
<p>‘Gij zijt niet de reden van ons bezoek,’ antwoordde Van Linschoten. ‘Wij zoeken de vluchteling.’</p>
<p>‘Uw kind?’</p>
<p>‘Ja, zij is door hare geboorte mijn kind; maar staat overigens tot mij in geen de minste betrekking. Een vader wil gehoorzaamd worden.’</p>
<p>‘En eene dochter verlangt de liefde eens vaders.’</p>
<p>‘Zwijg!’ gaf Van Linschoten, ongeduldig wordende, ten antwoord. ‘Ik houd niet van redetwisten. Is mijne dochter hier?’</p>
<p>‘Waarom vraagt gij mij dit? Zoek zelf.’</p>
<p>‘Wij behoeven niet verder te gaan,’ zeide de priester. ‘Ik heb eene berisping verdiend. Men heeft mij misleid.’</p>
<p>Van Linschoten keerde zich toornig tot hem, maar weerhield de woorden, die op zijne tong zweefden, en zeide slechts:</p>
<p>‘Vader Anselmo vergist zich zelden.’</p>
<p>Anselmo boog het hoofd, en antwoordde:</p>
<p>‘Ik kan mij niet begrijpen, hoe dit tewerk gegaan is. Agatha! wilt gij mij éene vraag beantwoorden?’</p>
<p>‘Duizend.’</p>
<p>‘Wanneer traadt gij deze kamer binnen?’</p>
<p>‘Gisterennacht.’</p>
<p>‘Inderdaad, ik heb mij vergist. Vergeef mij, Agatha! mijn ijver heeft mij verblind.’</p>
<p>‘IJver!’ zeide zij op verachtelijken toon. ‘Ja, dat, wat gij ijver noemt, heeft u inderdaad verblind, en wanneer de blinden blinde leidslieden hebben... doch vader Anselmo kent de woorden van het Evangelie.’</p>
<p>Anselmo hief zijn blanke hand op, als om hare gramschap af te wenden. Hij glimlachte minzaam, sloeg zijne oogen omhoog, en geleidde Van Linschoten buiten de kamer.</p>
<p>Toen zij vertrokken waren, keerde Agatha naar de legerstede terug, waarop een stapel goed lag. Toen zij dit haastig terzijdegeworpen had, kwam daaruit het bevende meisje tevoorschijn, naar wie de priester en Van Linschoten zoch-<pb n="122"/>ten. Zij was als eene dienstbode of een marktmeisje gekleed.</p>
<p>‘Spoedig!’ fluisterde Agatha, ‘geen enkel woord. Gij moet terstond vertrekken. De poorten der stad zullen nu zeker geopend zijn, en dan komt het marktvolk de stad binnen. Hier is geld. Vertoef geen oogenblik langer hier, maar volg mij.’</p>
<p>‘o, Agatha! ik gevoel, dat ik bezwijken zal. Laat mij hier sterven.’</p>
<p>Agatha hief haar op; want Elizabeth zat op de legerstede, terwijl zij haar gelaat met de handen bedekte en zich van angst heen en weer bewoog. Zij stond echter ingevolge Agatha's verzoek op, en volgde haar werktuigelijk. Agatha opende de deur, en keek behoedzaam in de gang. Er was niemand daar aanwezig. Zij wenkte met haar vinger, en Elizabeth volgde haar in de gang. Aan de trap gekomen, die naar de zaal leidde, keek Agatha naar beneden, om zich te vergewissen, of zij veilig verder konden gaan. Niemand bevond zich in de zaal. Zij gingen tezamen den trap af, omhelsden elkander haastig, doch teeder, in de oude zaal, waarop Elizabeth haar ouderlijke woning verliet. Toen zij dit deed, trok zij den doek, die haar hoofd bedekte, diep over het gelaat, waarop zij zich, noch ter rechter-, noch ter linkerzijde ziende, naar de stadspoort voortspoedde.</p>
<p>Op het oogenblik, dat Elizabeth het huis verliet, trad een lang, mager persoon van uit een donkere poort, die eenige schreden vandaar verwijderd was, en volgde haar van nabij.</p>
<p>Zij kwam op de markt, waar veel levendigheid heerschte. Spoedig had zij de markt onbemerkt overgestoken; want de kooplieden hadden het te druk met schertsen, lachen, koopen, praten en verkoopen, dan dat zij op het landmeisje achtsloegen; want hiervoor zou men haar gehouden hebben, indien men naar haar omgezien had. Nog altijd werd zij door dienzelfden persoon gevolgd, waarvan zij echter niets vermoedde.</p>
<p>Van de markt vervolgde zij haar weg door stille straten, die naar eene der stadspoorten voerden. Zij ging de houten brug over, die over het kanaal lag. Toen zij zich daarop bevond, was zij besluiteloos, wat te doen; want zij zag eene afdeeling van de stadswacht haar naderen, en deinsde van schrik achteruit. Elizabeth hoopte, door zich met haar gelaat
<pb n="123"/>naar het water te keeren en over de houten leuning der brug te leunen, alsof zij naar een zwaar gebouwd vaartuig, dat ten anker lag, keek, de opmerkzaamheid der wacht te zullen ontgaan. De wacht kwam intusschen steeds nader. Hun regelmatige stap en het gekletter hunner wapenen vervulden haar met doodsangst; zij durfde niet opzien, toen zij bemerkte, dat zij vlak bij haar waren; maar plotseling trof de smeekende toon eener vrouw haar oor. Zij herkende die stem, en keerde zich om. Temidden der wacht liep eene vrouw, met geknevelde handen. Het was Martha, die der wacht verzocht haar minder ruw te behandelen, daar zij haar op ruwe wijze van het wachthuis naar de raadzaal voortdreven. Elizabeth en Martha herkenden elkander gelijktijdig, maar geen van beiden gaf dit door eenig teeken te kennen. De wacht ging met de gevangene voorbij, en Elizabeth stond weder alleen.</p>
<p>Een gevoel van deernis met haar oude vriendin en bezorgdheid omtrent hetgeen hare vriendin zou moeten verduren, deden haar gedurende een oogenblik haar eigen gevaarlijken toestand vergeten. Terwijl zij over de leuning der brug leunde, overdacht zij haar toestand. Zij meende, dat, indien zij regelrecht naar den raad ging, om zich daar over te geven, misschien daardoor haar geliefde, oude vriendin in vrijheid zou gesteld worden, of dat zij haar tenminste voor de gevreesde pijnbank zou behoeden. Ja, zij was besloten alles voor haar te wagen. Het was beter het gevaar onder de oogen te zien, het ergste te weten en dit te dragen, dan deze onzekerheid, en te dulden, dat een ander in hare plaats leed. Maar de zaak bedaarder overwegende, werd het haar duidelijk, dat niets door onbezonnenheid van hare zijde kon verkregen worden. Martha was Gereformeerd, eene dier veroordeelde en verworpen sekte, en om die reden aan al de vreeselijke straffen der wet blootgesteld. Er was nog iets, waarvoor Elizabeth met nog meer schrik dan zelfs voor den dood terugdeinsde, namelijk het levende graf, dat haar, indien zij aan den dood ontsnapte, in het klooster in Oost-Friesland wachtte. Zij wist, dat het bepaalde voornemen haars vaders niet aan het wankelen te brengen was, alsmede, dat hij haar aan de kerk toegewijd had,
<pb n="124"/>en dat zij alsdan haar volgend leven in de duistere kloostercel zou moeten doorbrengen.</p>
<p>Langzaam vervolgde zij daarop den weg naar de poort, terwijl zij nog steeds nadacht, hoe zij moest handelen, en zag niet, dat de gestalte, die haar van het huis haars vaders af gevolgd was, stilgestaan had, toen zij stilhield, en haar nu als eene schaduw achternasloop. Toen zij de stadspoort in het gezicht kreeg, gevoelde zij, dat de moed haar begaf, toen zij zag, dat de poort gesloten was, en dat eene menigte personen rondom drie of vier der stadswacht geschaard stond. Een landmeisje en een boerenjongen waren in een woordentwist met de wacht gewikkeld, en eenige ledigloopers stonden in het rond daarnaar te luisteren.</p>
<p>‘Maar wij moeten doorgaan,’ zeide de knaap. ‘Dit meisje en ik krijgen moeite met onzen baas, indien wij niet op onzen tijd terug zijn. Ik zeg u nogmaals, wij moeten doorgaan.’</p>
<p>‘Niemand gaat hier door,’ was het antwoord van den soldaat, ‘dan diegenen, die voorzien zijn van een geteekend en gezegeld bewijs.’</p>
<p>‘Maar wat hebben zij met ons dan toch te maken? Wij zijn vroeger dikwijls de poort in- en uitgegaan,’ was de opmerking van het meisje. ‘Waarom moet men ons nu opsluiten?’</p>
<p>De soldaat zeide haar iets vleiends over haar blozende wangen, en vervolgde:</p>
<p>‘Wij meenen te weten, dat zeker meisje, die ouder zware verdenking van ketterij ligt, en uit een klooster weggeloopen is, zich binnen deze stad bevindt, en wij mogen haar niet de poort laten doorgaan.’</p>
<p>‘Maar houdt gij mij dan voor dat meisje?’ vroeg de knaap.</p>
<p>‘In het oog der wet,’ was het antwoord van den soldaat, ‘kunt gij het zijn; maar volgens mijne gedachte zijt gij een boer van de plonipste soort.’</p>
<p>‘Houdt gij mij dan voor haar?’ vroeg het meisje.</p>
<p>De soldaat zag haar met een glimlach aan, en betuigde haar, dat hij dit niet deed; maar dat de wet het zoo wilde, en dat hij zijn ontvangen bevelen moest opvolgen, weshalve zij de poort niet mochten doorgaan.</p>
<pb n="125"/>
<p>Elizabeth had genoeg vernomen, en ging, met vernieuwden schrik in het hart, op haar weg terug, ofschoon zij niet wist, werwaarts zij gaan zou. Terwijl zij zoo, zonder eenig bepaald besluit genomen te hebben, ronddoolde, kwam zij aan de hoofdkerk. Daar zij op de treden, die tot den ingang leidden, eene menigte volks bijeen zag, bleef zij staan, om te luisteren. Een der stadsdienaren las het volk een papier voor. Zij hoorde haar naam: ‘Elizabeth Van Linschoten, eene vluchteling uit het klooster.’ Zij hoorde haar uiterlijk voorkomen beschrijven, zooals Wouters haar gezien had, alsmede de belooning, die men voor hare inhechtenisneming verdubbeld had. Ook hoorde zij, dat haar vader haar verloochend had, en haar niet voor de wreede folteringen der wet beschermen zou, indien zij zich' ‘aan de aartsketterijen der Gereformeerden overgegeven had.’</p>
<p>Elizabeth trad daarop de hoofdkerk binnen, ofschoon zij zich ternauwernood hiervan bewust was. Het was niet het uur der hoogmis; maar een priester verrichtte den dienst op een der altaren, en sprak op zachten, droefgeestigen toon een plechtig gebed uit. Eenige weinige toehoorders waren aanwezig, en iederen voetstap weerklonk door het hooge kerkgebouw; maar hij, die Elizabeth volgde, liep zonder eenig gedruisch te maken, zoodat zij hem niet hoorde. Zij knielde neder, boog haar ongelukkig hoofd, en zeide binnensmonds: ‘o Mijn Heer!’ De magere gestalte knielde achter haar neder, terwijl zijn hoofd boven het hare uitstak, en zijne oogen met een zonderling kinderlijk genoegen den rook van den wierook, als deze in een dwarrelende wolk opsteeg, volgden.</p>
</div>
<div type="chapter">
<head rend="h3">XXII.
<lb/>Anselmo en zijn werktuig.</head>
<p>Van Linschoten, wiens toorn jegens den priester, die hem onwillens misleid had, geenszins tot bedaren gebracht was,
<pb n="126"/>keerde, zonder een woord te spreken, naar zijn geheim vertrek terug. Anselmo volgde hem, en toen zij zaten, zeide deze tot hem:</p>
<p>‘Gij zijt natuurlijk over het mislukken onzer poging ontevreden.’</p>
<p>Van Linschoten keek op. Zijn blik gaf ten deele toorn en ten deele eerbied voor den priester te kennen.</p>
<p>‘Zooals gij zegt, vader! en het is ook zeer natuurlijk.’</p>
<p>‘Zeer natuurlijk; en ware het niet, dat het doel, dat wij beiden beoogen, zeker bereikt zal worden...’</p>
<p>‘Gij bedoelt de ontdekking en gevangenneming mijner dochter?’</p>
<p>‘Ik bedoel het aan de kerk teruggeven van de bruid des hemels.’</p>
<p>‘Ja, maar zal dat ooit gebeuren?’</p>
<p>‘Dat moet, en wel binnen weinige uren.’</p>
<p>‘Hoe zoo? Hoe kunt gij met zooveel zekerheid spreken? Gij spraakt over deze zaak zooeven, alsof gij geheel verzekerd van het welslagen daarvan waart.’</p>
<p>‘Gij moet geduld hebben. De ongelukkige vluchteling, naar wie mijn hart verlangt, heeft men twee keeren gezien. Aan het huis van Schouten uw vroegeren bediende, hebben twee der stadswacht haar gezien, en later heeft men haar nogmaals in den omtrek van dit huis gezien, en zij is dit, naar men zegt, binnengetreden, waarna men haar niet meer gezien heeft.’</p>
<p>‘Gelooft gij dan, dat zij nog onder dit dak vertoeft? Ik zweer bij de heiligen, dat het slecht afloopen zal met hen, die haar verbergen!’</p>
<p>‘Ik geloof niet, dat zij hier is. Zij is weder ontsnapt; maar men zal haar zeker gevangennemen. Men bewaakt de stadspoorten, er is een verdubbelde belooning uitgeloofd, en iemand, op wien ik mij verlaten kan, zal hare gangen volgen, hare schreden bespieden, en mij doen weten, waar zij haar verblijf houdt. Nog vóor dezen nacht zal het afgedwaalde lam bij de kudde teruggebracht worden.’</p>
<p>Van Linschoten zat gedurende eenige oogenblikken zwijgend terneder. Daarna wendde hij zich tot den priester, en zeide:</p>
<pb n="127"/>
<p>‘Vader Anselmo! ik heb nimmer aan uw ijver voor de kerk, noch aan de diensten, die gij mij bewezen hebt, getwijfeld. Indien men mijne dochter in handen krijgt, wordt zij aan het altaar teruggegeven, al moest zij ook op de treden van het altaar sterven, tenzij...’</p>
<p>‘Tenzij?’</p>
<p>‘Tenzij zij de kettersche leeringen toegedaan is, die het land besmetten. Indien dit het geval is, valt zij in de handen der wet. Ik zal nimmer iets te harer redding aanwenden.’</p>
<p>‘Neen, dat mag niet,’ zeide Anselmo. ‘Het meisje is jong, is licht vatbaar voor indrukken, vurig van gemoed, en heeft een levendige verbeeldingskracht. Wellicht hebben de ketterijen van dezen tijd invloed op haar gehad, maar daarom is hare terugbrenging tot de ware kerk niet hopeloos. Het boetvaardig gebed wordt nimmer tevergeefs uitgesproken, en de armen der kerk zijn nog altijd geopend, om de zondares weder tot zich op te nemen. Versmaad den troost niet, dien hoop en geloof kunnen geven.’</p>
<p>‘Ik heb mij aan den dienst der kerk toegewijd. Mijzelven en alles, wat ik bezit, heb ik gegeven. Te dezen opzichte, Anselmo! ben ik u veel verschuldigd. Toen gij mij leerdet kennen, was ik een geheel ander mensch dan thans. Geheel mijn leven bracht ik in het opvolgen van mijn vleeschelijke lusten door, en er kleefde schuld op mijn geweten; want ik had den vriend mijner jeugd verraden en de vrouw - - -’</p>
<p>‘Uw geheele levensgeschiedenis is mij bekend. Wat gij misdreven hebt, is geschied. Ik, de nederige dienaar der kerk, sprak u woorden van waarheid en genade toe.’</p>
<p>‘Gij toondet mij den weg tot den hemel; leerdet mij, om door vasten en waken, door boetedoening en gebed den vrede te verkrijgen, dien ik overal elders tevergeefs zocht. En dien vrede heb ik gevonden, Anselmo! Ik heb gehoord van menschen, die geheel gevoelloos werden, en ik heb somtijds gedacht, dat dit aan mij bewaarheid is geworden. Ik heb de gevoelens mijns harten onderdrukt, mijzelven van de wereld afgezonderd, elk gevoel van liefde van mij afgezet, en de gevoelloosheid, die ik in het eerst mijzelven dwong aan te
<pb n="128"/>nemen, werd mij eene gewoonte. Ik werd koud en hardvochtig. Het was slechts mijn lust de kerk te dienen, en al mijne hoop bestond daarin, om waardig gerekend te worden het gezelschap te deel en van hen, wier hoofden met roem gekroond zijn. Past deze gevoelloosheid, deze hardvochtigheid, deze versteende inborst aan een heilige?’</p>
<p>‘Zij, die door God geroepen zijn, zijn als marmeren standbeelden in Gods kerk. De hartstochten dezes levens, zorg, hoop en vrees zijn voor immer weggenomen.’</p>
<p>‘Het is geruststellend voor mij dit te mogen vernemen Koud, hardvochtig, ongevoelig - deze deugden zijn mij eigen, en aan u, Anselmo! ben ik dezen Christelijken zin verschuldigd. En nochtans deed uwe stem, toen ik haar voor het eerst hoorde, mij verschrikken en beven, alsof ik die eens dooden vernam.’</p>
<p>‘Ik herinner mij, dat gij mij dit zeidet. Eenige overeenkomst in mijne stem, hetzij ingebeeld of werkelijk, met die van iemand, dien gij in vroegeren tijd gekend hadt.’</p>
<p>‘Ja, gij hebt gelijk. Het was zijne stem, de stem van den man, dien ik verongelijkte en vermoordde.’</p>
<p>‘Deze ingebeelde of werkelijke overeenkomst heeft u wellicht tot nadenken gebracht, en is u dus ten zegen geweest, om u tot onze kudde terug te brengen.’</p>
<p>‘Indien dit zoo is, dan zou de stem, die ik toen vreesde, mij driewerf welkom geweest zijn. Die stem is mij thans niet vreemd meer, en de woorden, die door haar geuit zijn, hebben mijner verontruste ziel vrede geschonken. En mijne ziel was zeer verontrust. Hij was een oud vriend van mij. Hij was arm, en ik was rijk; doch wij waren door den vriendschapsband innig aan elkander gehecht - wij beiden dachten dit. Ik bezorgde voor hem een brief aan de vrouw, die hij beminde. Ik zag haar, en beminde haar. Mijn rijkdom verleidde haar. Zij gaf zich aan mij over, en de vriend, dien ik verraden had...’</p>
<p>‘Waartoe deze onrust? Waarom roept gij die zonden en dwaasheden in uw geheugen terug, die uwe tranen voor altijd uitgewischt hebben?’</p>
<p>‘Ik weet niet waarom, Anselmo! maar de tooneelen van mijn vroeger leven staan mij thans levendig voor den geest. Ik zie
<pb n="129"/>nog haar diepe droefheid over hetgeen zij jegens den man, die haar beminde, misdreven had. Het is, alsof ik haar nog bitter zie weenen, toen zij vernam, dat hij haar vervloekt had. Haar innig verdriet staat mij voor den geest, alsmede hare weigering om door mij vertroost te worden, en haar langdurig sterfbed. Ik denk aan <hi rend="i">hem</hi> op het oogenblik, toen wij elkander bij het krieken van den dag ontmoetten, zijn onstuimige taal, zijn woeste bedreigingen, en...’</p>
<p>‘Ik bid u, kom tot bedaren. Ik heb u nimmer sinds de eerste dagen onzer vriendschap in zulk eene gemoedsstemming gezien.’</p>
<p>‘Ik denk aan mijne vriendschap met hem - aan zijn bleek gelaat en de roode vlek, die den hemel om wraak riep. Kunnen koudheid, hardvochtigheid dit alles weder goedmaken?’</p>
<p>‘De kerk betoont zich immer genadevol.’</p>
<p>‘En God?’</p>
<p>‘God spreekt door middel der kerk.’</p>
<p>‘Indien de vluchteling ontdekt wordt - ik haat haar, want zij is het evenbeeld harer moeder - is het beste, dat ik vermag te doen, haar aan de kerk toe te wijden. Als dit geschied is, zal ik zelf de wereld afzweren en in een klooster gaan. Mijn geheelen rijkdom zou ik gaarne aan godsdienstige doeleinden besteden, en in wiens handen, Anselmo! kan ik dien beter toevertrouwen, dan aan de uwe?’</p>
<p>‘Uw in mij gesteld vertrouwen zal niet beschaamd worden. Wij hebben elkander reeds sedert lang gekend.’</p>
<p>‘Ja, zeventien jaren.’</p>
<p>‘Of langer.’</p>
<p>Toen de priester dit laatste bij Van Linschotens woorden voegde, vernam men een geklop op de deur. De priester stond op, lichtte het zware voorhangsel op, en liet een der stadsdienaren binnen.</p>
<p>Na hen beiden gegroet te hebben, zeide deze: ‘De raad verwacht u beiden. Er wordt eene gevangene, in wie gij beiden belangstelt, in het verhoor genomen.’</p>
<p>‘Haar naam?’</p>
<p>‘Martha Schouten, de vrouw van den stadsomroeper en tamboer der stadswacht.’</p>
<pb n="130"/>
<p>De priester zag Van Linschoten aan; maar deze sloeg geen acht op hetgeen gesproken werd, daar hij, in vrome aandacht verzonken, de kralen van zijn rozenkrans telde. Anselmo legde zijne hand op zijn arm. ‘Men verzoekt mijne tegenwoordigheid bij den raad. Gaat gij mede? De zaak zal u belang inboezemen.’</p>
<p>‘Neen, neen! Bemoei gij er u mede, eerwaarde vader! Het is u wel toevertrouwd. Ik zal hier blijven en bidden.’</p>
<p>De priester sprak bij het heengaan zijn zegen over hem uit, en volgde den bode. Zijn hart was vervuld van zonderlinge gedachten, waarin een gevoel van zegepraal den boventoon voerde. Indien de gevoelens van zijn hart zich in woorden hadden uitgedrukt, zouden zij nagenoeg van den volgenden inhoud geweest zijn.</p>
<p>‘De dag der vergelding is aangebroken. De jaren, die ik in geduldig wachten heb doorgebracht, hebben de vrucht tot rijpheid gebracht, en hij moet van den oogst drinken. Hij heeft plannen voor zich in de toekomst gevormd, en hij stelt zich een leven van kalmte voor. Indien hij dien vrede onder zulke omstandigheden genieten kan, welnu, hij is hem gegund; maar hij zal een zware beproeving ten opzichte van zijne dochter moeten ondervinden; en zal hij met zijn koud en hardvochtig karakter die beproeving kunnen wederstaau? Neen, hij zal daarvoor zwichten; maar wat zal het hem baten? Is hij een tweede David, om de prooi aan de klauwen van den leeuw en van den beer te ontrukken? Neen, zij moet sterven. Zijn geheele rijkdom zal de mijne zijn - een armzalige belooning voor die lange jaren van geduldig wachten; maar ik heb mijn hart in een goede leerschool gevormd. Ik ben niet diegene meer, die ik geweest ben. Hij heeft mij gemaakt, tot hetgeen ik ben, en ik heb hem gemaakt, wat hij is. Laat mij voortgaan. Laat hem den vrede voor ziju gemoed zoeken, dien hij dwaselijk meent, dat de kloosters kunnen schenken. Hij zal ten laatste weten, wie op zijn karakter gewerkt heeft - hij zal alles weten. Ik zal het hem openbaren en zijn gemoed verontrusten - laat hem dan vrede vinden, indien hij dit vermag! Hij bedroog mij, heeft mij veel onheil berokkend en mij, die
<pb n="131"/>openhartig en toegevend was, in een demon veranderd. o, Van Linschoten! in het diepste der hel zult gij geen wreeder en verschrikkelijker kwelduivel aantreffen dan mij!’</p>
<p>Toen de priester de zaal binnentrad, waar de raad vergaderd was, was daarbuiten een onrustige menigte; maar men was voor den vromen man uit den weg gegaan, en hij hief, toen hij voorbijging, zijn blanke handen over de menigte op, onder het uitspreken van zijn zegen.</p>
<p>‘Wie is dat?’ vroeg het landmeisje, wie men het uitgaan der stadspoort belet had. ‘Wie is dat?’ en zij trok, terwijl zij dit vroeg, aan het kleed van de weduwe van Brandt den bakker.</p>
<p>‘Wie anders,’ was het antwoord, ‘dan de heilige en eerwaardige vader Anselmo.’</p>
<p>‘Die groote prediker?’</p>
<p>‘Ja, dat moogt gij wel zeggen.’</p>
<p>‘Ik heb over hem in ons dorp hooren spreken.’</p>
<p>‘Gij kunt overal over hem hooren spreken.’</p>
<p>‘En wat ziet hij er goedaardig uit!’</p>
<p>‘Men spreekt ervan, hem bisschop te maken. Niemand heeft ooit meer den mijter verdiend.’</p>
<p>‘Een mijter! Hij verdient den scharlaken hoed.’</p>
<p>‘Ja, dien zal hij mettertijd ook wel verkrijgen, zoo al niet de driedubbele kroon.’</p>
<p>‘Heilige moeder Maria! De heilige Petrus zou trotsch op zijn opvolger zijn.’</p>
<p>‘Hij is zoo goed en getrouw.’</p>
<p>‘Zoo waarheidlievend en oprecht.’</p>
<p>‘En een zoo welsprekend prediker.’</p>
<p>‘Het toonbeeld van een heilige.’</p>
<p>‘Zoo bedachtzaam en liefdadig.’</p>
<p>Op deze wijze werd er over Anselmo gesproken. Zij, die hem aldus prezen, werden zeer verschrikt op het hooren van een luide en duidelijke stem, die de volgende woorden sprak: ‘Wee u, wanneer alle menschen goed van u spreken, want zoo spraken hunne vaders van de valsche profeten.’</p>
<p>Er rees een gemompel van verontwaardiging tegen den
<pb n="132"/>spreker op, dien men zeker van kettersche gevoelens verdacht gehouden, en als dusdanig behandeld zou hebben, indien de komst van eenige burgerlijke overheidspersonen, waaronder zich ook de stadsklerk bevond, niet de aandacht der menigte tot zich getrokken had. De laatstgenoemde scheen het druk te hebben, daar hij nu met dezen, dan met genen sprak, terwijl er altijd een glimlach op zijn gelaat speelde. Hij was nog altijd evenals vroeger van dezelfde meening als degeen, met wien hij het laatst sprak.</p>
</div>
<div type="chapter">
<head rend="h3">XXIII.
<lb/>Martha's verhoor.</head>
<p>De stedelijke raad en de geestelijke overheden waren bijeen, en zaten op hunne plaatsen, toen de stadsklerk aan de tafel ging staan en, alvorens de zitting begon, zijne ganzepen op een stuk papier beproefde. Een half dozijn van de stadswacht stond in de zaal op schildwacht, en achter een lage balie, aan het verste gedeelte der zaal, stond Martha, terwijl zij bitter schreide.</p>
<p>De raadsvergadering besprak de beschuldiging, die tegen de vrouw, die voor hen stond, ingebracht was, en wel, of zij haar zouden behandelen als iemand, die verdacht werd gehouden eene ketterin te hebben gehuisvest, of haar van ketterij zouden beschuldigen. Op het laatste werd het meest aangedrongen, en op dien grond werd er eene beschuldiging tegen haar ingebracht. De voorzitter opende de vergadering.</p>
<p>‘Gevangene! gij bevindt u voor dit eerwaardig gerechtshof als beschuldigd van eene misdaad, die aan onze wetten als de snoodste bekend staat. Men heeft ons onderricht, dat gij u aan de leerstellingen der kettersche sekte verbonden, tot haar behoord en hare belangen bevorderd hebt, en wij bezweren u, bij uwe hoop op vrijspraak voor dit hof en uwe vrijspraak voor den rechterstoel hiernamaals, naar waarheid en
<pb n="133"/>oprecht op de tegen u ingebrachte beschuldiging te antwoorden.’</p>
<p>Martha's tranen waren haar eenig antwoord.</p>
<p>‘Hebt gij van de sekte der nieuwe leer hooren spreken?’</p>
<p>‘Iedereen heeft dit. Men spreekt over haar door het geheele land.’</p>
<p>‘Wat denkt gij van haar?’</p>
<p>‘De meening van een arme, zwakke vrouw kan slechts van weinig waarde zijn; maar ik heb nooit eenig kwaad van haar gedacht.’</p>
<p>Er ontstond een gemompel van verontwaardiging.</p>
<p>‘Kent gij de leerstellingen, die zij leert?’</p>
<p>‘Ik weet slechts weinig daarvan, en toch komt het mij voor, dat er in dat weinige veel goeds gelegen is. Ja, zij leeren ons God te beminnen en te vreezen, en zóo te handelen, als wijzelven gaarne zouden behandeld worden.’</p>
<p>‘Ketterij!’ riep een der vergadering uit. Vader Anselmo legde hem nochtans het zwijgen op, daar hij bemerkte, dat deze persoon er hoegenaamd geen begrip van had, waarin ketterij eigenlijk bestond, en merkte op zachten toon aan:</p>
<p>‘Vrouw Schouten heeft in al hetgeen zij gezegd heeft, volkomen gelijk. Dit wordt door alle brave en rechtschapen menschen onderwezen; maar dit is niet het eenige, wat de ketters leeren.’</p>
<p>Martha zag hem smeekend aan. ‘o Vader Anselmo! gij kent mij. Gij kunt mij helpen. Waarlijk, ik ben niet zoo schuldig, als men vermoedt.’</p>
<p>‘Geduld. Wij moeten de waarheid uitvorschen. Beantwoord de vragen, die u gedaan worden. Het hof zal zich genadig omtrent u betoonen, indien gij de waarheid spreekt.’</p>
<p>De voorzitter vervolgde: ‘Wien erkent gij als den eerste in het Koninkrijk der hemelen?’</p>
<p>Martha zag de zaal in het rond, daar zij bijna geen antwoord daarop durfde geven. Eindelijk zeide zij:</p>
<p>‘Een klein kind.’</p>
<p>Er heerschte een groote verontwaardiging in de zaal. Dit was volkomen ketterij - een volkomen verloochening van het
<pb n="134"/>oppergezag van den paus. Deze vrouw kende blijkbaar beter haar Bijbel, dan haar getijboek. Men vroeg vervolgens:</p>
<p>‘Zeg ons openhartig, door wien wordt den geloovige de toegang tot den hemel verzekerd?’</p>
<p>‘Door Jezus Christus.’</p>
<p>De verontwaardiging nam toe. Grooter bewijs van ketterij kon niet gegeven worden. Moest men de gevangene onderrichten, dat de sleutels des hemels aan den vorst der apostelen, aan den paus, toevertrouwd waren? Was het noodig, dat men de gevangene herinnerde aan de woorden, waarmede die opdracht plaatsgegrepen had?</p>
<p>De gevangene betuigde slechts, dat zij geen priester, geen geleerde was, om dit alles te kunnen betwisten; maar dat zij slechts een eenvoudige vrouw was, die om genade verzocht.</p>
<p>‘Verantwoord u, vrouw! en spreek duidelijk. Gelooft gij aan de leerstellingen der Katholieke kerk?’</p>
<p>‘Ik ben daarin opgevoed.’</p>
<p>‘Hebt gij steeds uw godsdienstige plichten nagekomen?’</p>
<p>‘Ik ben een zondig, dwalend mensch, en heb veel verzuimd, wat ik had moeten doen.’</p>
<p>‘Gij hebt den biechtstoel niet bezocht?’</p>
<p>‘Neen.’</p>
<p>‘Dit alleen komt ons reeds verdacht voor. Zeg ons, wie kan de zonden vergeven?’</p>
<p>Martha antwoordde hierop terstond:</p>
<p>‘Dat kan God alleen doen.’</p>
<p>‘Ketterij - volslagen ketterij!’</p>
<p>‘Maar dit staat toch in Gods Woord geschreven.’</p>
<p>‘En hebt gij dan de Schriften onderzocht? Waarlijk, wij predikers zullen nog iets nieuws moeten leeren, wanneer vrouwen ons in de godgeleerdheid gaan onderrichten.’</p>
<p>‘Vergeef mij,’ zeide Martha, ‘indien ik iets verkeerds gezegd heb. Ik meende slechts de waarheid te zeggen.’</p>
<p>‘Zwijg. Het is klaar en duidelijk, dat gij u met de ketters vereenigd hebt. Anders zoudt gij hun verderfelijke leer niet zoo goed kennen. Het ware goed voor u, indien gij dit spoedig vergat, of, bij den heiligen Paulus, het vuur zal u zuiveren!’</p>
<pb n="135"/>
<p>Martha leunde met het hoofd op de balie, en weende bitter.</p>
<p>‘Uw man, die aartsdeugniet, heeft ongetwijfeld met u over deze zaken gesproken. Hij zal daarvoor hangen - en gij beiden zijt het met elkander eens - een Ananias en Saffira - om de heilige kerk te bedriegen, hè! Bij het bloed der martelaren, de kerk draagt het zwaard niet tevergeefs.’</p>
<p>‘o, Ik bid u, spaart mij, ik weet van niets. Ik wil niets tegen de waarheid ondernemen. Hebt deernis met mij, ongelukkige vrouw - spaart mij!’</p>
<p>‘Beantwoord mijne vraag. Is het den onwetende geoorloofd de Schrift te lezen?’</p>
<p>‘Ik weet het niet,’ zeide Martha, ‘maar ik wilde wel, dat het mogelijk ware, dat allen de hemelsche openbaringen konden lezen.’</p>
<p>‘Ketterij! Volslagen ketterij! Zeg ons rondborstig, hebt gij de Schrift gelezen?’</p>
<p>‘Ik heb eenige weinige hoofdstukken gespeld.’</p>
<p>Er ontstond op dit gezegde een gemompel in de vergadering.</p>
<p>‘En waar, wanneer en hoe kwaamt gij aan deze weinige hoofdstukken?’</p>
<p>Martha aarzelde, maar slechts voor een oogenblik. Zij bemerkte, dat eene ontkenning niets zou baten, en antwoordde op duidelijken toon:</p>
<p>‘In het huis van mijn man.’</p>
<p>‘En met zijne toestemming?’</p>
<p>‘Neen.’</p>
<p>‘En aan wien behoorde het boek?’</p>
<p>‘Het werd in onze woning gebracht door een ongelukkig meisje, dat mijn man op zekeren avond halfdood op den openbaren weg gevonden had.’</p>
<p>‘Dit onderstelden wij. De naam van het meisje?’</p>
<p>‘Elizabeth Van Linschoten.’</p>
<p>‘Wist gij, toen gij haar eene schuilplaats verleendet, dat zij eene vluchteling uit een klooster was?’</p>
<p>‘Neen - wij wisten dit niet dan langen tijd daarna.’</p>
<p>‘Gij verkreegt hiervan dus door de aangeboden belooning zekerheid?’</p>
<pb n="136"/>
<p>‘Neen, wij waren reeds vroeger met die belooning bekend. Wij wisten het niet eer met zekerheid, dan nadat wij de waarheid van haar eigen lippen vernomen hadden.’</p>
<p>Anselmo sprak op zachten toon:</p>
<p>‘Een verkeerd geplaatste teederheid van uwe zijde zal tot zeer ernstige gevolgen leiden. Het was uw plicht geweest, den vader van het meisje met hare verblijfplaats bekend te maken.’</p>
<p>‘Ik beminde haar, alsof zij mijn eigen kind was, zoodat ik dit niet kon doen. Misschien zou ik daaraan beter gedaan hebben.’</p>
<p>‘Zwijg!’ beval haar de voorzitter. ‘Volgens uw eigen belijdenis hebt gij aan een voortvluchtige vrouw eene schuilplaats verleend. Wees oprecht - waar bevindt zich thans het meisje?’</p>
<p>‘Dit is iets,’ antwoordde Martha, ‘dat ik niet weet.’</p>
<p>‘Roep den soldaat Wouters.’</p>
</div>
<div type="chapter">
<head rend="h3">XXIV.
<lb/>Van Linschotens angst.</head>
<p>‘Roep den soldaat Wouters.’</p>
<p>Maurits en Wouters traden beiden tegelijkertijd voorwaarts, terwijl ieder hunner het eerst poogde te spreken; maar juist op datzelfde oogenblik trok iets van meer belang de aandacht van het eerwaardig gerechtshof, dan de getuigenis van Wouters of Maurits. Eenige dienaren van het gerecht baanden zich op ruwe wijze een weg door de menigte, terwijl zij de persoon, over wie gesproken werd, meer dood dan levend medevoerden. Zij hadden de vluchteling gevangengenomen. Elizabeth stond daar bleek, koud en bevende, terwijl haar de haren geheel in wanorde over de schouders vielen, tegenover hare rechters. Er ontstond een gemompel van medelijden, maar de stadsklerk eischte stilte, en daar allen gaarne vernemen wilden, wat er zou voorvallen, kwam er spoedig stilte.</p>
<pb n="137"/>
<p>De voorzitter wendde zich ten laatste tot haar, en vroeg op een zachteren toon, dan men van hem zou verwacht hebben, of zij erkende de dochter van Van Linschoten te zijn, alsmede, dat zij onlangs uit een klooster ontsnapt was, waardoor zij de kerk bedrogen, zich onteerend jegens God gedragen en de wet getrotseerd had?</p>
<p>De zwakke maagd scheen, toen de voorzitter haar aansprak, eenigermate hare kracht en sterkte herkregen te hebben. Zij leunde tegen de tafel, en antwoordde, terwijl zij hare rechters met vasten blik aanzag:</p>
<p>‘Ik ben de dochter van Van Linschoten, en ben, door het bevel mijns vaders, aan het altaar verbonden. Dit was voor mij een lot, dat ik vreesde; een leven, dat ik haatte; een godsdienstige betrekking, die ik nooit uit vrije beweging wilde aanvaarden. Ik vluchtte. Ik heb veel geleden. Ieder uur verkeerde ik in gevaar; maar, de hemel zij gedankt, het gevaar is nu voorbij; het lijden geweken, en niets anders blijft nu voor mij over dan te sterven. De Heere is mijn licht en mijn leven. Wien zal ik vreezen? De Heere is mijne sterkte. Waarvoor zal ik vervaard zijn?’</p>
<p>Er heerschte gedurende een oogenblik stilte. Daarna sprak Anselmo:</p>
<p>‘Kind! gij kent mij reeds sedert lang. Geloof mij.’</p>
<p>‘Vader!’ zeide zij, ‘ik heb u nimmer geloofd, en het is nu te laat, om daarmede te beginnen.’</p>
<p>‘Zij is gek,’ zeide de voorzitter.</p>
<p>‘Ongetwijfeld,’ antwoordde de stadsklerk.</p>
<p>‘Neen,’ merkte een uit de vergadering aan, ‘zij houdt zich slechts, of zij gek is.’</p>
<p>‘Neen, hoor mij aan, en staak uwe verwijtingen. Er is iets, dat gij meer vreest, dan den dood - uw terugkeeren naar het klooster.’</p>
<p>‘Ik zal nooit levend daarin terugkeeren.’</p>
<p>‘Elizabeth! gij zijt een gevangene. Men zal u geen keus overlaten. De wil uws vaders, door het gezag van dit hof gesteund, zal u weder naar de zusterschap, van wie gij gevlucht zijt, terugzenden, om nooit weder te ontsnappen.’</p>
<pb n="138"/>
<p>‘Elizabeth!’ zeide de voorzitter, ‘vader Anselmo spreekt de waarheid. Gij vergist u, indien gij meent, dat uw leven in gevaar verkeert. Indien gij de plechtige gelofte afgelegd en den sluier aangenomen hadt, zou uw lot geheel anders zijn dan thans. Dan zoudt gij, als een ontvluchte non, als een meineedige zuster, de vreeselijke straf moeten ondergaan, die de kerk op deze misdaad toepast. Gelukkig is dit niet met u het geval. Onder een behoorlijk geleide zult gij naar het klooster terugkeeren, en zult daar, na zulke boetedoeningen, als de abdis van het klooster noodig zal oordeelen, onder de zusters opgenomen worden.’</p>
<p>‘Het leven,’ zeide zij, ‘is voor mij van geene waarde. Neem mijn leven. Ik zal mij, zonder een kreet te uiten, hieraan onderwerpen; maar nimmer zal ik mijne vrijheid en mijn geweton verzaken.’</p>
<p>Een bijna onmerkbare glimlach speelde op het gelaat van Anselmo, toen hij zeide:</p>
<p>‘Elizabeth! de woorden, die gij zooeven hebt gesproken, zijn gevaarlijk. Wij willen u met toegevendheid behandelen; maar wij mogen naar geen oneerbiedige uitdrukkingen luisteren.’</p>
<p>‘Er komt,’ zeide de voorzitter, ‘iets in uwe woorden voor, dat ons doet twijfelen, of wij ons wel toegevend jegens u mogen betoonen. Wij moeten derhalve meer van u hooren. In de eerste plaats, zeg ons, waar gij u verborgen hebt gehouden, toen gij na uwe ontsnapping uit het klooster in deze stad vertoefdet.’</p>
<p>‘Zij heeft onder mijn dak gewoond,’ schreeuwde Martha. ‘Wij, mijn man en ik, hebben het ongelukkige meisje eene schuilplaats verleend. Het ware duizendmaal beter geweest, indien zij in den hemel opgenomen ware geworden.’</p>
<p>‘Zwijg, vrouw!’</p>
<p>‘Ik kan, ik wil niet zwijgen,’ riep Martha. ‘Weet gijlieden, priesters en krijgslieden! niets beters te verrichten, dan een zwak meisje tot den dood te vervolgen? Dient gij God, door eene vrouw in het verderf te storten en haar zoo hoopvolle toekomst te verwoesten? Wat hebt gij gedaan? En wat doet
<pb n="139"/>gij nog thans? Uwe. moeders schamen zich over uwe daden. Ik heb dit zachtaardig meisje gedurende haar geheele leven gekend. Ongelukkige wees! haar kindsche jaren waren somber en treurig. Zij genoot niet de vreugde en de liefde, die aan andere kinderen tendeelvallen, en was zoo ongelukkig, dat het voor haar gelukkig zou geweest zijn, indien zij haar lot met dat van het kind eens bedelaars had mogen verwisselen. Laat mij tot haar gaan en haar kussen! Zij hebben mij van u verwijderd gehouden, maar mijn hart is met u, beste! en wij zullen tezamen naar den hemel gaan.’</p>
<p>‘Zwijg, heks! Soldaten! legt haar het zwijgen op.’</p>
<p>‘Ik dank u, Maurits! Gij gaaft mij daar een harden slag op den mond. Waarlijk, het staat zeer krijgshaftig eene vrouw te slaan!’</p>
<p>‘Elizabeth!’ hernam de voorzitter, ‘men vermoedt, dat gij u met de sekte der Gereformeerden hebt ingelaten. Antwoord, is dit het geval?’</p>
<p>‘Ik wil alles zeggen, wat anderen geen leed berokkenen kan, maar hierop kan ik niet antwoorden.’</p>
<p>‘Maar gij moet ons antwoorden. Zeg ons, met wie gij u vereenigd hebt.’</p>
<p>‘o, Neen, verontschuldig mij te dezen opzichte. Ondervraag mij omtrent mijn geloof, en ik zal volgaarne alles bekennen.’</p>
<p>‘Wij zullen zulke gestrenge maatregelen op u toepassen, dat gij wel tot bekentenis zult komen.’</p>
<p>‘Ik vertrouw op de genade van God, dat Hij mij zal doen zwijgen, opdat ik niet mijne vrienden verraden en hen aan den dood overleveren moge.’</p>
<p>‘Wij vragen u nogmaals, welke personen waren bij deze geheime samenkomsten tegenwoordig?’</p>
<p>‘Ik wil het u niet zeggen.’</p>
<p>‘Nu bespeuren wij, dat gij overmoedig en halsstarrig zijt, en gij noemt uzelve eene heilige!’</p>
<p>‘Neen, de hemel beware mij, dat ik dit van mijzelve denken zou. Waarlijk, ik ben niet beter, dan het veegsel van het huis des Heeren.’</p>
<pb n="140"/>
<p>‘Welke is uwe meening omtrent het huis Gods? Is onze kerk niet zijn huis?’</p>
<p>‘Neen, waarlijk niet. Ik geloof, dat Gods huis geestelijk en niet met handen gebouwd is.’</p>
<p>‘Geheel ketterij! Wat zegt gij van de mis?’</p>
<p>‘Ik keur de mis niet goed; maar alles, wat met Gods Woord overeenkomt, acht ik zeer.’</p>
<p>De voorzitter verloor zijn geduld.</p>
<p>‘Zwijg. De duivel spreekt uit uw mond!’</p>
<p>‘Hetzelfde zeide men van mijn Heer,’ gaf Elizabeth hierop ten antwoord.</p>
<p>‘Gij spreekt zeer overmoedig.’</p>
<p>‘Neen, ik spreek vrijmoedig.’</p>
<p>‘Hebben de priesters de macht om zonden te vergeven?’</p>
<p>‘Neen, dat kan ik niet gelooven. Slechts God kan de zonden vergeven.’</p>
<p>‘Gij zegt, dat gij alles gelooft, wat met de Heilige Schrift overeenstemt. Gelooft gij niet aan het woord van Jakobus?’</p>
<p>‘Ja zeker, doe ik dat. Waarom zou ik daaraan niet gelooven?’</p>
<p>‘Heeft hij dan niet gezegd: Ga tot de ouderlingen der gemeente, opdat zij u mogen bijstaan en voor u bidden, en op een andere plaats: Belijdt elkander uwe zonden?’</p>
<p>‘Ja, maar ik geloof, dat deze woorden niet op uwe kerk betrekking hebben.’</p>
<p>‘Zoo, meent gij dat? Wij verkeeren dus in eene dwaling, en slechts gij en al degenen, die gij uwe broeders noemt, kennen de waarheid. Waarlijk, dit is een uitmuntende leer. Gij hebt dus geene behoefte aan biecht of sacrament? Wat is uw antwoord?’</p>
<p>‘Ik beken, dat ik het gebod van den paus overtreden heb. Maar bewijs mij, dat ik opzettelijk tegen mijn Schepper misdaan heb, en ik zal zeggen: Wee mij, arm, ellendig mensch!’</p>
<p>‘Genoeg. Voert haar weg naar de folterkamer.’</p>
<p>‘Niet aldus, heeren van den raad,’ zeide Van Linschoten, de vader der gevangene, die met smeekenden blik in het rond zag. ‘Geef haar aan mij over - ik ben haar vader. Gij allen
<pb n="141"/>kent mij als een goed Katholiek - als een ijverig Katholiek en een getrouw dienaar van den keizer en den paus. Foltert haar niet. Zij verkeert in een grove dwaling, maar zal alles herroepen, wat zij gezegd heeft. Laat haar met mij gaan.’</p>
<p>Anselmo sprak op haastigen toon tot den voorzitter. Men beraadslaagde met elkander. Slechts eenige weinige seconden waren voldoende.</p>
<p>‘Het spijt ons, dat gij u in deze omstandigheden bevindt,’ zeide de voorzitter, ‘maar de wet en de godsdienst eischen, dat wij voortgaan. Indien ik u een raad mag geven, dan is het deze, dat gij u verwijdert. Wachters! voert de gevangene weg.’</p>
<p>Martha uitte een wilden kreet. Elizabeth onderwierp zich nochtans met kalmte. Anselmo en zij, die hoog in rang waren, volgden. Van Linschoten liep hen met haastige schreden achterna; maar eenige soldaten sloegen hunne hellebaarden kruiselings over elkander, en verhinderden hem hen voorbij te gaan. Hij verzocht, smeekte - alles tevergeefs. De soldaten waren doof voor zijne beden en blind voor de smart van den ouden man. Hij bevond zich genoegzaam in de nabijheid der folterkamer, om het geluid van stemmen daarbinnen te kunnen vernemen. Hij schreeuwde, dat men zijn kind zou sparen; maar aan niets kon hij bemerken, dat men zijne stem gehoord had.</p>
<p>En binnen die sombere kamer, waarin zich die wreedaardige foltertuigen bevonden, welke de boosheid der menschen uitgedacht had, om hunne natuurgenooten te verminken en te dooden, namen de raadsheeren plaats. De voorzitter zeide:</p>
<p>‘Elizabeth! totdusverre zijn wij met zachtheid tewerkgegaan, maar thans moeten wij, indien gij tot geene bekentenis wilt komen, u met gestrengheid behandelen.’</p>
<p>‘Ik heb niets te bekennen.’</p>
<p>‘Hans! vat haar aan.’</p>
<p>Hans, die een weinig bleeker dan gewoonlijk was, trad voorwaarts, en waagde te zeggen:</p>
<p>‘o Neen, zij zal zonder foltering wel bekennen.’</p>
<p>‘Zwijg, en doe uw werk.’</p>
<p>Daar Elizabeth standvastig weigerde iets te bekennen - zij
<pb n="142"/>wist niet, wat men haar wilde doen bekennen - deed Hans op het herhaalde bevel van den raad aan hare duimen en voorste vingers duimschroeven, zoodat haar het bloed uit de nagels vloeide.</p>
<p>Eindelijk riep Elizabeth uit: ‘o God! ik kan dit niet langer uithouden!’</p>
<p>‘Beken, en wij zullen uwe pijn verlichten.’</p>
<p>Maar zij riep uit:</p>
<p>‘Help mij, Gij, onze Helper in den nood!’</p>
<p>Dit maakte de leden van den raad woedend, en Anselmo zeide op scherpen toon: ‘Wij spraken over de biecht, niet over het gebed.’</p>
<p>Zij zag hem met een kalmen, vastberaden blik aan, en zeide langzaam:</p>
<p>‘Ik gevoel geene pijn meer, zooals zooeven.’</p>
<p>‘Wilt gij niet bekennen?’</p>
<p>‘Neen.’</p>
<p>Daarop deed Hans twee ijzeren schroeven om hare enkels.</p>
<p>Zij uitte een bangen kreet, een diepen, zwaren zucht, en viel in onmacht. Men trad nader rondom haar.</p>
<p>‘Zij is dood!’</p>
<p>‘Neen, zij zal weder bijkomen. Spoedig, Hans! maak de ijzers los!’</p>
<p>Hans deed dit terstond, en verwijderde al de schroeven. Daarop legde men haar op eene bank, en besprenkelde haar gelaat met water. Na eene poos kwam zij weder bij, en zeide bij zichzelve:</p>
<p>‘Ik leef nog - ik ben dus niet dood? o Barmhartige Vader! wees mij nabij!’</p>
<p>Daarop verzocht men haar te bekennen, met wie zij zich verbonden had, en beloofde haar niet alleen, dat zij van straf verschoond blijven, maar zelfs eene belooning ontvangen zou; doch zij antwoordde:</p>
<p>‘Waarom verzoekt gij mij dit? Zoo handelt men met kinderen. Ik ben geen kind.’</p>
<p>‘Wij zullen u niet langer lastig vallen, indien gij alles, wat gij zooeven beleden hebt, herroepen wilt.’</p>
<pb n="143"/>
<p>‘Neen, neen, waarlijk niet, ik zal dit nimmer doen. Liever wil ik mijne woorden met mijn bloed bezegelen!’</p>
<p>‘Arm meisje!’ zeide de voorzitter, terwijl hij op minzame wijze zijne hand op haar schouder legde, ‘het zal slecht met u afloopen, indien gij aldus blijft volharden.’</p>
<p>‘Het zou nog slechter met mij afloopen, indien ik uwe voorwaarden aannam.’</p>
<p>Nu vertrokken de raadsheeren, en Hans en twee cipiers leidden Elizabeth naar eene cel die aan de folterkamer grensde.</p>
<p>Na verloop van omtrent twee uren kwam de cipier weder aan de deur harer cel, en meldde haar, dat zij voor den raad moest verschijnen. Zij volgde hem daarheen, en stond daar onbeschroomd.</p>
<p>Men deed haar daar slechts eenige weinige oogenblikken blijven. De voorzitter stond op.</p>
<p>‘Elizabeth Van Linschoten, dit hof, dat tot de overtuiging uwer halsstarrige ketterij gekomen is, veroordeelt u ter dood. Het vonnis luidt, dat gij om acht uur des ochtends in een zak verdronken zult worden.’</p>
<p>Zij boog het hoofd, en zeide: ‘Gods wil geschiede!’ waarop zij door den cipier werd weggeleid.</p>
</div>
<div type="chapter">
<head rend="h3">XXV.
<lb/>Het miniatuurportret.</head>
<p>Van Linschoten zat alleen; maar hij las noch knielde in zijn bidvertrek. Terwijl hij met de uitdrukking eener zonderlinge opgewondenheid op zijn gelaat heen en weer liep, mompelde hij binnensmonds:</p>
<p>‘Waartoe dient dit uitstel? Wat heeft deze afwezigheid te beduiden? Het is meer dan een uur over den gewonen tijd! Ik weet niet, dat dit nog ooit gebeurd is.’</p>
<p>Hij liep steeds heen en weder door de kamers, alsof zijn verontrust gemoed hem tot handelen dwong.</p>
<pb n="144"/>
<p>‘Zij <hi rend="i">moet</hi> gered worden. Het is nimmer mijne bedoeling geweest, dat zij zou sterven! Het mag niet gebeuren - het zal niet gebeuren! Heb ik den staat niet lang en de kerk niet goed gediend - en zouden zij het mij dan weigeren? En op welke wijze heb ik hen gediend?’</p>
<p>Hen gediend. Ja, dat had hij. Door steeds te dreigen en bloed te vergieten, door zoowel mannen als vrouwen naar de gevangenis te sleuren, tegen hen te getuigen en hen met menig spottend woord en wreede beschimping tot het schavot en den brandstapel of den dood in het water te veroordeelen. Hij herinnerde zich thans in dit uur van benauwdheid menige bede, waarvoor hij het oor gesloten had, menigen smeekenden blik, waarvan hij zijn gelaat afgewend had, alsmede menigeen, die hem om genade gesmeekt had, dien hij met verachting van zich gestooten had. Hij stond naast de tafel, en sloeg langzaam de bladzijden van het Evangelie open, totdat zijn oog viel op de woorden: ‘Want met welk oordeel gij oordeelt, zult gij geoordeeld worden, en met welke mate gij meet, zal u wedergemeten worden.’</p>
<p>‘Indien ik nogmaals mocht beginnen te leven,’ dacht hij, ‘zou mijn leven beter en vroolijker zijn, dan het geweest is. De man, dien ik valsch behandeld heb, zou nimmer door mij verraden zijn geworden; de vrouw, die ik misleidde, zou mij nooit verwijtingen kunnen doen; geen kind van mij zou ooit van mij vervreemd geworden zijn, zooals het mijne geworden is, en mijne hand noch mijne stem zou zich immer verheffen tegen hen, die een ander geloof dan het mijne toegedaan waren. Wie kan zeggen: ‘Dit is de waarheid - geen ander gevoelen dan het mijne is hemelsche waarheid, en wie dit loochent, moet sterven?’ Nochtans zoo is mijn leven geweest! - Waarom blijft die priester zoo lang weg?’</p>
<p>Een lichte voetstap deed zich hooren. Het gordijn werd opgelicht, en het gelaat van Anselmo liet zich zien, en de zachte, blanke hand werd zegenend opgeheven.</p>
<p>‘Vrede zij met u, mijn zoon! Vrede zij met u.’</p>
<p>‘Vrede! Er is geen vrede voor mij!’ antwoordde hij op scherpen toon. ‘Er is geen vrede voor mij, alvorens ik mij
<pb n="145"/>met mijn kind verzoend heb! Wat weet gij van haar?’</p>
<p>‘Helaas! dat juist ik u deze slechte tijding moet brengen; maar ik spreek tot iemand, wiens plichtsbesef boven alle menschelijk gevoel verheven is.’</p>
<p>‘Zeg mij, vader! welk nieuws gij medebrengt. Spreek op, duidelijk; want ik houd van geene omwegen.’</p>
<p>‘Uwe dochter is veroordeeld om als ketterin te sterven, en geene macht ter wereld kan of mag haar redden.’</p>
<p>‘Zij moet en zal gered worden!’ riep Van Linschoten.</p>
<p>‘Wees bedaard. Wees als weleer. Laat uw gevoel voor waarheid en rechtvaardigheid spreken. Gedoog niet, dat gij, een Christen, in het uur van beproeving minder in staat zijt lijden te verduren, dan een heidensche Romein. Elizabeth is niet meer uw kind. Door de heilige kerk verworpen, van de snoodste ketterij overtuigd, verheugt zij zich zelfs in hare zonde, en gaat blijmoedig een schandvollen dood tegemoet. Is het dan niet uw plicht haar te vergeten?’</p>
<p>‘Haar vergeten! Neen, ik heb haar reeds te lang vergeten. Haar thans vergeten! Neen, dat kan ik niet, of ik moest met haar sterven! Zij heeft de oogen harer moeder, denzelfden bekoorlijken glimlach en dezelfde stem als hare moeder - haar verongelijkte en dwalende moeder! Anselmo! bezit gij een hart?’</p>
<p>‘Ja, weleer.’</p>
<p>‘Gij zijt toch niet geheel gevoelloos. Gij priesters zijt toch niet geheel voor alle menschelijke hartstochten ongevoelig. Gij kent mijn vroegere levensgeschiedenis. Herinner u die slechts.’</p>
<p>‘Ik herinner mij die.’</p>
<p>‘Onderstel eens, dat gij bemind hadt, zooals ik bemind heb - ja, gij hebt het hart van een man onder uw geestelijk gewaad - zoudt gij dan niet in verzoeking geraakt zijn, om te misleiden, zooals ik gedaan heb?’</p>
<p>‘Wij worden het meest in verzoeking gebracht, wanneer wij door onze eigen hartstochten beheerscht worden.’</p>
<p>‘Ik weet het niet. Het is thans te laat, om alles te veranderen. Ik bedroog mijn vriend - ik bedroog haar - zij huwde mij. Elizabeth werd geboren, en haar stervende moeder vertrouwde haar aan mijne zorg toe, en gedurende al dien tijd is
<pb n="146"/>mijn hart van wroeging vervuld geweest; heeft het berouw mijn leven verbitterd; mij van mijn kind vervreemd, en mij tot daden van wreedheid aangespoord, die ik nu geheel verfoei. En thans moet zij sterven - sterven, zooals ik zoovelen heb doen sterven! Vader Anselmo! al moesten hemel en aarde bewogen worden, zij moet niet sterven!’</p>
<p>‘Gij spreekt, alsof gij uw verstand verloren hebt. Zijt gij de man, die ons steeds een voorbeeld gegeven hebt, hoe weinig de mensch zich door zijne hartstochten moet laten beheerschen? Zijt gij de man, die somtijds zijn gewaad uitwierp, om slachtoffers op de pijnbank te pijnigen, wanneer de beulen terugdeinsden? Zijt gij de man, die zijn oor sloot voor de bede eener moeder voor haar eerstgeborene, eener bruid voor haar bruidegom? - Zijt gij het, die zoo ijverig de ketters als schapen, die ter slachtbank gedreven werden, tot den dood toe vervolgdet? o, Hoe nietig en zwak is de mensch! Hoe dapper, wanneer anderen lijden; maar hoe zwak, wanneer de beproeving en het lijden zijn eigen deel zijn!’</p>
<p>Van Linschoten legde zijne hand op den arm des priesters, en zeide op zachten toon:</p>
<p>‘Zeg, wat gij wilt, vader! berisp mij; maar help mij, als gij mij genegen zijt. Gij zijt mij gedurende vele jaren een vriend en raadsman geweest, en waart mij altijd getrouw. Help mij ook thans, als gij mij genegen zijt. Beloof mij dit!’</p>
<p>‘Ik zal uwe woorden in acht nemen - ik beloof het u.’</p>
<p>‘Beste der menschen! ik dank u van ganscher harte.’</p>
<p>‘Op welke wijze kan ik u van dienst zijn?’</p>
<p>‘Stel de rechtspleging uit,’ zeide Van Linschoten.</p>
<p>‘Onmogelijk.’</p>
<p>‘Al was het slechts voor eenige weinige dagen.’</p>
<p>‘Zelfs niet voor eenige uren.’</p>
<p>‘Op welk uur zal de rechtspleging plaatshebben?’</p>
<p>‘Morgenmiddag.’</p>
<p>‘Zou de rechtspleging niet uitgesteld kunnen worden, indien zij herroept?’</p>
<p>‘Ik twijfel daaraan; maar ik houd mij verzekerd, dat zij nimmer herroepen zal.’</p>
<pb n="147"/>
<p>‘Zou ik haar mogen spreken?’ vroeg Van Linschoten. ‘Dit voorrecht toch zou aan iedereen, onverschillig wie, toegestaan worden.’</p>
<p>‘Tot welk doel verlangt gij deze samenkomst?’</p>
<p>‘Om haar te bewegen, dat zij hare woorden herroept. Het is onmogelijk, dat zij aan mijne gebeden en tranen weerstand kan bieden. Op mijne knieën liggende, wil ik het haar smeeken.’</p>
<p>‘Gij kunt dit onderhoud verkrijgen, indien gij dit begeert.’</p>
<p>‘Duizendmaal dank. Doe alles, wat in uw vermogen is, om mij in dezen rampvollen dag te helpen, en de zegen....’</p>
<p>Vader Anselmo strekte zijne hand uit, en viel hem in de rede: ‘Zeg niets meer. Ik heb het u beloofd. Ik zal u helpen, zooals ik u genegen ben.’</p>
<p>Hij sprak nu bij het afscheid zijn zegen over Van Linschoten uit, en vertrok.</p>
<p>Toen hij de gang doorging, speelde er een flauwe glimlach op het gelaat van den priester.</p>
<p>‘Ja,’ zeide hij, ‘hij heeft mijne belofte. Zij zal getrouw nagekomen worden.’</p>
<p>De schemering nam toe. Het werd nacht. De uren gingen langzaam voorbij. Van Linschoten riep tot driemalen toe vol ongeduld zijne bedienden, en vroeg hun, of er ook een brief of eene boodschap van vader Anselmo gekomen was. Er was niets gekomen. Ongeduldig wordende, ging hij tot tweemaal de stad in: eenmaal naar het huis van den voorzitter van den raad, om van dezen verlof te verkrijgen, zijn kind te mogen opzoeken; doch de voorzitter was niet tehuis, en eenmaal naar de gevangenis zelve, om daar toegang tot zijn kind te verkrijgen; doch men weigerde het hem. Hij stond in den donkeren nacht buiten de gevangenis, en zou gaarne zijn rijkdom gegeven hebben, om een enkel woord met de gevangene, die daarbinnen opgesloten zat, te mogen wisselen. Toen hij voor den tweeden keer in zijn huis teruggekeerd was, vond hij daar een bevelschrift liggen, waarin hem in korte bewoordingen de toegang tot de ter dood veroordeelde ketterin Elizabeth Van Linschoten verleend werd.</p>
<pb n="148"/>
<p>Daar hij verplicht was zich met dit bevelschrift tevreden te stellen, zocht Van Linschoten zijne legerstede op. Hij kon niet slapen; maar lag, de uren tellende, wakker, totdat de ochtend aanbrak, en men weder leven en gedruisch in de stad vernam.</p>
<p>Hij stond vroeg in den ochtend op, besteedde zeer veel zorg aan zijne kleeding, en ging toen in een klein kabinet, opende een verborgen lade, en nam daaruit het portret van een jonge, schoone vrouw. Hij kuste het vol teederheid. Het was de beeltenis zijner overleden echtgenoote, de moeder van Elizabeth.</p>
<p>Terwijl hij zich hiermede onledig hield, kwam een zijner bedienden heftig binnen, en meldde hem, dat eene afdeeling van de stadswacht het huis, naar een ontsnapte gevangene, die ter dood veroordeeld was, wilde doorzoeken.</p>
<p>Dicht achter den bediende kwam de kapitein van de stadswacht, die zijn knevel omdraaide, zooals hij steeds placht te doen, en met meer eerbied en beleefdheid sprak, dan hij anders gewoon was. Hij had spoedig de reden zijner komst verhaald. Op de eene of andere, geheel onbekende wijze was Elizabeth uit de cel verdwenen, waarin zij gevangengezeten, had. De deur was gesloten, en hare schoenen stonden daar nog, maar overigens was er geen spoor van haar aanwezig. Men onderstelde, dat zij in het huis haars vaders eene schuilplaats gezocht had, en om die reden had men aan eene afdeeling van de wacht gelast, het gebouw terstond nauwkeurig te onderzoeken. De kapitein merkte aan, dat het hem leed deed; maar dat de krijgsman, zooals Van Linschoten wist, slechts gehoorzaamheid verschuldigd was aan het bevel, dat hem door zijn meerdere in rang gegeven werd.</p>
<p>Van Linschoten bood, ofschoon hij inwendig van angst beefde, geen weerstand aan dit bevel tot onderzoek. Daarenboven had men, terwijl hij met den kapitein sprak, de kamers reeds onderzocht. Iedere plaats, waarin zich wellicht iemand zou kunnen verborgen houden, werd doorzocht. Men schoof de gordijnen terzijde, en sloeg met het gevest der degens tegen verdachte muren, waarin zich een geheime deur of verborgen paneelen konden bevinden. Ondanks hunne poging, om de ontvluchte te vinden, was al hunne moeite tevergeefs.</p>
<pb n="149"/>
<p>Nauwelijks had de kapitein het vertrek, waarin Van Linschoten zich bevond, verlaten, of de zware gordijn werd ruw terzijdegeschoven, en vader Anselmo trad, met een van toorn gloeiend gelaat en zonder een ‘pax vobiscum’ op de lippen, binnen. Van Linschoten trad met open armen naar hem toe.</p>
<p>‘Dank, vader! - duizendmaal dank. Vergeef het mij, indien ik ook slechts éen oogenblik aan uw ijver getwijfeld heb. Het was dwaas van mij, onze vriendschap te vergeten. Deze edelmoedige daad zal niet onbeloond blijven. Gij hebt mijn kind gered.’</p>
<p>‘Ik?’</p>
<p>‘Ja, waarde vader! ik ken uwe voorzichtigheid, en bewonder die evenzeer, als ik uwe vriendschap op prijs stel. Brave, edelmoedige en tevens voorzichtige man!’</p>
<p>‘Dwaas!’ gaf de priester op bitsen toon ten antwoord, ‘meent gij, dat gij mij misleiden kunt? Heb ik geene oogen, om in uw valsch hart te kunnen lezen?’</p>
<p>‘Anselmo!’</p>
<p>‘Ja, noem mij aldus, indien gij dit verkiest. Het doet niets ter zake. Maar ik heb zoovele jaren niet ellendig doorgebracht, om te dulden, dat mijne plannen thans door de geslepenheid van een Van Linschoten zouden verijdeld worden!’</p>
<p>‘Ik begrijp u, Anselmo! Gij wilt, dat de zaak een geheim blijve. Welnu, het zij zoo; uwe edelmoedigheid is daardoor niet minder - ja, grooter. Gij beloofdet - neen, hier is niemand, die ons beluisteren kan - mij te helpen, zooals gij mij genegen waart. Gij hebt uw woord gehouden, en zijt mij behulpzaam geweest, om mijn kind te doen ontsnappen.’</p>
<p>‘Ik!’ schreeuwde hij nogmaals, terwijl hij geheel zijne zelfbeheersching verloor. ‘Meen niet, dat gij mij door deze woorden misleiden kunt. Ik zal haar vinden, indien zij zich binnen de muren dezer stad bevindt - al moest ik ook iedere kamer in deze stad onderzoeken. Ik wil, dat zij terdoodgebracht wordt. - Zij zal sterven - sterven! Ik zweer het!’</p>
<p>‘Is dit uwe genegenheid?’</p>
<p>‘Ja, u genegen! Dwaas! Suffer! Schurk! Zijt gij uw vroegere euveldaad vergeten? Zijt gij den vriend vergeten, dien gij
<pb n="150"/>verraden hebt, de vrouw, die gij bedrogen hebt en ten grave deedt nederdalen, opdat zij daar haar diepe smart kon verbergen? Vergeten! Ha! wat hebt gij daar?’</p>
<p>Hij greep het miniatuurportret, terwijl hij sprak, bekeek het gedurende een oogenblik, wierp het daarna op den grond, en vertrapte het met de voeten.</p>
<p>‘Anselmo! zijt gij gek?’</p>
<p>Hij lachte op verachtelijke wijze, en antwoordde:</p>
<p>‘Neen, neen, beste vriend Van Linschoten! - verre van gek. Langen tijd geleden,.toen ik voor het eerst bemerkte, dat gij een schurk waart, zwoer ik, dat ik mij zou wreken. Ik zal mijn eed houden. Gij beroofdet mij van de vrouw, die ik beminde, en liet mij voor dood in het veld liggen. Ik beminde. En in den listigen priester zaagt gij, blinde uil! den vriend niet, dien gij verongelijkt hadt, en die uwe voetstappen volgde; die uwe handelingen bestierde, en in wiens hand gij een kind gelijk waart! De wraak kan zich ook onder de monnikskap vermommen!’</p>
<p>De kapitein verscheen voor den ingang, en groette. ‘Er is geen spoor van de vluchteling te ontdekken.’</p>
<p>‘Zoek dan elders - zoek overal. Zij moet heden sterven - op het vastgestelde uur moet zij sterven!’</p>
<p>‘Er blijven nog slechts twee uren over. Het is nu reeds zes uren.’</p>
<p>‘Anselmo! gij zeidet mij, dat zij te twaalf ure moest sterven.’</p>
<p>‘Dwaas!’ fluisterde hij, ‘ik hielp u, zooals ik u genegen was.’</p>
</div>
<div type="chapter">
<pb n="151"/>
<head rend="h3">XXVI.
<lb/>De strik is gebroken!</head>
<p>Elizabeth zat gedurende den nacht, die hare terechtstelling voorafging, in een donkere, sombere cel opgesloten. Ongelukkig meisje! Zij zat op de steenen bank, en weende bitter. Zij dacht aan hare jeugd; hoe die had moeten wezen, en hoe zij geweest was. De maan stond aan den hemel, en goot haar bleek en schoon schijnsel zelfs in de cel der gevangene, waardoor zich de schaduw van het getraliede venster des kerkers op de koude steenen afteekende. Terwijl zij daar in het maanlicht zat, dacht zij aan hetgeen er gebeurd was, en wat haar nog te wachten stond. Zij koesterde geene vrees voor den dood. Zij gevoelde zich door Gods schoone en heerlijke belofte gesterkt. Zij gevoelde, dat Hij haar nimmer verlaten zou, en dat slechts zij waarlijk gezegend waren, die de hope op een beter leven bij zich omdroegen. Zij herinnerde zich de woorden: ‘In de wereld zult gij verdrukking hebben.’ Zij dacht aan den tijd der eerste Christengemeente, toen twee harer voornaamste leeraren, met de voeten vastgeklonken, in den kerker opgesloten zaten, en hoe, terwijl deze een lofzang aanhieven, de deuren der gevangenis geopend werden, en eene aardbeving de muren deed schudden. Zij herinnerde zich ook, hoe een hunner in de gevangenis met ketenen vastgeklonken was, en hoe een engel tot hem gezonden werd, die hem verloste. Terwijl zij aan dit alles dacht, knielde zij neder, en bad God den Heere, haar barmhartigen Vader in den hemel, om mededoogend op haar, zijne dienstmaagd, neder te zien, wier zwakheid Hij kende, en niet te gedoogen, dat zij boven hare krachten beproefd werd.</p>
<p>Niet lang daarna, terwijl zij nog zat na te denken over haar toekomstig lot, hoorde zij een lichten voetstap in de gang. Daarop draaide men behoedzaam een sleutel in het slot om, en de zware deur werd geopend. Een lange, magere gestalte -<pb n="152"/>dezelfde, die haar door de stad gevolgd was - de idioot - stond voor haar, met eene lantaarn in de hand. Hij was blootsvoets. Hij glimlachte. Doch het was een zonderlinge, akelige glimlach, die haar in het eerst schrik inboezemde; maar zij herstelde zich spoedig, en trad naar hem toe.</p>
<p>Hij fluisterde: ‘Trek uwe schoenen uit.’ Nadat zij aan zijn verzoek voldaan had, zag zij hem aan, om te vernemen, wat hij haar verder gelasten zou. Hij glimlachte, en wenkte haar hem te volgen. Zij volgde hem door de lange gang, waar de lampen duister brandden, klom vervolgens een kleine trap op, en kwam in de kamer, waar zij dien dag ondervonden had, welke folteringen men hen doet ondergaan, die zoo ongelukkig zijn zich aan eenige misdaad schuldig gemaakt te hebben, of op wie eenig vermoeden kleeft. Hij keerde zich naar haar om, glimlachte, en zag haar sidderen. Nadat hij haar de pijnbank aangewezen had, snelde hij voorwaarts. Zij volgde hem steeds, en klom eenige steenen trappen af, sloeg dan rechts en dan weder links af, totdat zij in een kleine, eikenhouten kamer kwamen, waar Hans, de beul, die nog steeds in zijn zwart wambuis, zwarte broek en kousen gekleed was, in zijn volle lengte op een bank lag te slapen. Naast hem aan den muur hing een groot aantal sleutels, waardoor Elizabeth terstond vermoedde, op welke wijze de idioot haar uit hare cel verlost had. Nog steeds haar geleider volgende, ging zij een nauwe gang door, en klom daarna verscheidene eikenhouten trappen af, totdat de idioot eene deur opende, en haar wenkte binnen te komen.</p>
<p>Het was een zeer schaars met huisraad voorziene kamer, waarin slechts een bed, een tafel en een tweetal stoelen stonden. Er was geen venster aanwezig, maar wel een open ruimte, die gelijk met den vloer was. Zij was door een ijzeren grendel en een lage deur afgesloten en door eene gordijn verborgen. De kamer scheen vroeger tot bewaarplaats gebruikt te zijn, en door deze opening konden balen met koopwaren gemakkelijk naar het kanaal, dat daaronder stroomde, afgelaten worden, werwaarts schuiten konden gebracht worden, om de lading in te nemen.</p>
<pb n="153"/>
<p>Toen de idioot Elizabeth in deze kamer geleid had, keerde hij zich om, en zag haar met eene uitdrukking van teedere belangstelling aan, die bijna het kenmerk van verstand droeg, en fluisterde:</p>
<p>‘Gij zult hier veilig zijn.’</p>
<p>‘Wie woont hier?’ vroeg zij.</p>
<p>‘Dit is mijne kamer,’ antwoordde hij, ‘en dit - ha, ha! - dit is het verblijf van priester Anselmo. Hij gaf mij jaren geleden deze kamer. Was dat niet gelukkig?’</p>
<p>‘Kan ik u vertrouwen?’ vroeg zij.</p>
<p>Hij keek haar op onnoozele wijze aan, en begon te zingen. Daarna zeide hij: ‘Gij kunt mij vertrouwen!’</p>
<p>Gedurende drie dagen vond Elizabeth eene schuilplaats in dit zonderling verblijf.</p>
<p>De geheele stad was in beweging. Ieder huis werd onderzocht, behalve dat, waar de ongelukkige vluchteling zich verborgen hield. Wie kon ook vermoeden, dat zij zich in het huis van Anselmo schuilhield? Wie kon onderstellen, dat de ongelukkige, verstandelooze zoon van den beul een slachtoffer van het zwaard der vervolging zou gered hebben? Hij volgde den priester steeds van nabij, evenals diens schaduw, zag alles, wat deze deed, kende de meeste zijner plannen, en zag de woeste drift, die zich door het ontsnappen zijner prooi van hem meester maakte. Hij volgde den priester den geheelen dag, maar des nachts kwam hij in de kamer, waar Elizabeth verborgen werd gehouden, en bracht haar zooveel voedsel, als hij slechts kon verkrijgen. Hij bracht haar ook eene tijding, die haar hart met vreugde vervulde.</p>
<p>Hij verhaalde haar, dat Martha ontslagen was geworden en de stad verlaten had.</p>
<p>In den derden nacht van haar verblijf in het huis des priesters meldde hij haar weder iets nieuws, dat haar zeer gelukkig maakte. Hij had van eene marktvrouw gehoord, dat Veldenaar en Schouten beiden naar een veilige plaats ontsnapt waren, waar Martha hen gevonden had. Hij koesterde de hoop, dat Veldenaar den volgenden morgen vroegtijdig op het kanaal zou wezen.</p>
<pb n="154"/>
<p>Elizabeth werd door den ongelukkigen idioot met de grootste zorg van al het noodige voorzien. Toen hij haar des avonds voedsel en frisch water gebracht had. verliet hij haar, en zij zag hem niet vóor den volgenden nacht; doch toen vertelde hij haar, dat hij met het aanbreken van den dageraad zou terugkomen.</p>
<p>Met het krieken van den dag kwam hij zingende, zooals zijne gewoonte was, binnen, terwijl hij op den arm veertig ellen of meer sterk koord droeg, gelijk aan dat, hetwelk door Hans menigmaal gebruikt werd, om de gevangenen op de. pijnbank vast te binden.</p>
<p>‘Zie, hier ben ik,’ zeide hij, ‘en hier zijn de vleugels, waarmede mijn vogel zal vliegen.’</p>
<p>Zij nam zijne hand, en kuste die.</p>
<p>‘Ik zal mij eenzaam gevoelen,’ zeide hij, ‘wanneer gij vertrokken zijt. Geef mij iets.’</p>
<p>Zij nam haar slecht voorziene beurs, en reikte hem die toe.</p>
<p>Hij stiet, terwijl hij zijn voorhoofd fronste, hare hand terug; maar wees veelbeduidend op een geborduurden zakdoek, die aan hare moeder toebehoord had, en welke, toen zij hare beurs uit den zak haalde, op den vloer gevallen was. ‘Mag ik dien hebben?’ Zij gaf hem dien. Daarop schoof hij de gordijn weg, opende de deur, en stond op den rand der opening, waaronder het kanaal zich bevond.</p>
<p>Na verloop van eenige oogenblikken wendde hij zich tot haar, en zeide: ‘Zij komen.’ Elizabeth keek ook naar beneden, en zag een scheepje snel naderen. Daarin bevonden zich drie mannen - Veldenaar, Schouten en een derde persoon. Toen zij zeer nabij gekomen waren, maakte de idioot de koord stevig om de middel van Elizabeth vast. Nadat hij dit gedaan had, bond hij het einde van de koord aan een ijzeren ring, die aan de opening bevestigd zat. Een oogenblik later hing zij vijftig voet of meer boven het water - maar beneden haar was de boot, waarin zich haar geliefde bevond. Met een vasten greep vatte zij de koord, en sprak op zachten toon tot den idioot, terwijl zij hem in de oogen zag: ‘God zegene u. Gij hebt mij gered!’</p>
<pb n="155"/>
<p>Zij, die zich in de boot bevonden, zagen met sprakelooze vrees het gevaarlijke naar beneden dalen van de vluchteling aan. Haar bevrijder liet met eene zorgvuldigheid en behendigheid, die iemand van meer verstand dan hij eer zouden gedaan hebben, de koord zachtjes over den rand der opening gaan, en hield dit met schier bovenmenschelijke kracht vast.</p>
<p>‘Langzaam, langzaam,’ mompelde hij binnensmonds, terwijl hij hen, die beneden in de boot waren, met een gevoel van eigenwaarde aanzag.</p>
<p>‘Daar, daar - niet zoo snel - niet zoo snel - langzaam, langzaam.’ Elizabeth hield zich vast aan het touw geklemd, en zag, terwijl zij poogde te glimlachen, haar bevrijder gedurende een oogenblik aan. Zijn gelaat werd met een blos overtogen, en zijne handen beefden even; maar hij knikte haar bemoedigend toe, en begon weder op de hem eigen woeste wijze te zingen. Toen hij haar behouden in de boot zag, liet hij onder het uiten van een vreugdekreet het touw los. Hij zag, dat de jonge Veldenaar haar in de armen sloot, en de naar boven gekeerde aangezichten getuigden van hunne dankbaarheid jegens hem. Hij wuifde op zijn zinnelooze wijze met de hand; maar er stonden tranen in zijne oogen, toen de boot van het huis afstak, en hij keek haar, terwijl hij over de opening leunde, gedurende geruimen tijd achterna.</p>
<p>Hij werd door het geluid van haastige schreden op de trap gestoord, waarop een luid geklop op de deur volgde. In het eerst gaf hij geen antwoord, maar keek steeds de zich snel verwijderende boot na. Zelfs toen deze uit het gezicht verdwenen was, bleef zijn oog nog steeds gevestigd op de bocht van het kanaal, die haar aan zijn oog onttrokken had. Het geklop werd op luide wijze herhaald, en de stem van vader Anselmo riep hem toornig bij zijn naam. Hij ging naar de deur, en schoof den zwaren grendel weg. Een oogenblik later stormden eenige soldaten, burgers, een of meer leden van den stedelijken raad en Van Linschoten en Anselmo de kamer binnen.</p>
<p>De priester wendde zich op woeste wijze tot den idioot, en vroeg hem op toornigen toon:</p>
<pb n="156"/>
<p>‘Waar bevindt zich het meisje? Waar hebt gij haar verborgen? Spreek, gek! of ik zweer bij al de heiligen, dat uw verstandeloos brein uw hals niet van den beul redden zal!’</p>
<p>Zulk een taal was men niet van den heiligen vader gewoon, en ofschoon zich zijne gramschap gedurende de laatste drie dagen bij meer dan éene gelegenheid geopenbaard had, waren toch alle aanwezigen over deze uitbarsting van toorn en zijn hevige gebaren verwonderd - en misschien de knaap wel het meest. Hij deinsde terug voor den priester, en verwisselde telkens van kleur.</p>
<p>‘Het meisje bevindt zich hier niet,’ zeide de kapitein der stadswacht. ‘Men heeft ons verkeerd ingelicht.’</p>
<p>‘Neen - ik zweer, dat zij hier geweest is! Gek! waar is zij!’</p>
<p>>Ik weet het niet.’</p>
<p>‘Gij liegt - het is een lage, snoode, verraderlijke leugen!’ Zijn oog viel plotseling op den zakdoek, dien de knaap nog steeds in de hand hield. Hij rukte hem dien uit de handen, en vroeg: ‘Hoe kwaamt gij hieraan?’</p>
<p>‘Zij gaf mij dien.’</p>
<p>Van Linschoten zag den zakdoek, herkende dien, en begreep terstond, dat zij zich op de eene of andere plaats in het huis verborgen hield. Hij werd van schrik bevangen, en dacht, alles om zich heen vergetende, slechts aan zijne smart, viel voor den priester op de knieën, en smeekte hem genade te hebben.</p>
<p>Anselmo sloeg geen acht op zijne woorden, maar vroeg nogmaals aan den idioot, wat er van het meisje geworden was. Deze antwoordde hem:</p>
<p>‘Zij is weg - zij ging door deze opening.’</p>
<p>‘Vermoord?’</p>
<p>‘Neen, neen, neen - naar hare vrienden, die haar beneden wachtten. Ik liet haar naar beneden - langzaam, langzaam - daar, daar,’ en hij deed, alsof hij haar naar beneden liet.</p>
<p>‘En hebt gij dat gedaan?’</p>
<p>Hij knikte twee- of driemaal met het hoofd, en glimlachte op onnoozele wijze.</p>
<pb n="157"/>
<p>De toorn van den priester kende geene palen. Onder het uiten van vloeken, zooals men slechts in de gemeenste buurt der stad vernam, hief hij zijne hand op, en gaf den idioot een slag in het aangezicht - daarna weder - en toen...</p>
<p>Toen sprong de idioot, zonder een enkel woord te uiten, noch een kreet van pijn te geven en zonder hem te waarschuwen, op Anselmo aan, worstelde gedurende een oogenblik hevig met hem, en slingerde hem, voordat degenen, die hiervan ooggetuigen waren, tusschenbeiden konden komen, door de opening - maar niet alleen. De priester klemde zich aan zijn aanvaller vast - zij vielen tezamen. Zij lieten elkander niet los, en vielen met een zwaren plomp in het water, dat zich over hen rimpelde, en zich nimmer weder opende, om hen daaruit te laten ontsnappen.</p>
<p>Eenige dagen later dreven de beide lijken aan den wal: maar niet dan met de grootste moeite kon men hen van elkander scheiden. Daarna werd de priester met groote plechtigheid begraven. Den idioot begroef men in ongewijde aarde: maar de beul kroop bij het vallen van den avond ongemerkt naar zijn graf, en bad daarop.</p>
<p>&nbsp;</p>
<p>Op deze wijze ontsnapte Elizabeth aan het zwaard van hare vervolgers, en vond een gelukkig verblijf op het grondgebied van een der Protestantsche vorsten in Duitschland. Daar huwde zij met Veldenaar, die na verloop van tijd zich niet slechts door zijne welsprekendheid en zijn ijver als leeraar, maar ook door zijn groote kunde in staatsaangelegenheden onderscheidde. Hij was een achtenswaardig man, en werd door iedereen geacht en geëerd. Zijne kinderen schaarden zich dikwijls rondom een grijsaard, dien zij liefkoosden en dien zij verzorgden, alsof hij een kind was, en zijzelven reeds volwassen waren. Inderdaad, Van Linschoten was, wat zijn verstandelijke vermogens aanging, een kind gelijk geworden - en laat ons hopen, dat zijn hart ook als dat van een kind gestemd was. Het scheen, alsof de zinneloosheid van den idioot, die
<pb n="158"/>zijn kind gered had en gestorven was, op hem was overgegaan. Hij kreeg nimmer het verstand terug. Eenige maanden na de zooeven verhaalde gebeurtenissen zond men hem, die thans bedaard, geduldig en onschadelijk geworden was, maar wiens verstand gekrenkt was, naar zijne dochter. Hij bracht zijn overige levensdagen onder het dak van haar echtgenoot door. Men droeg alle zorg voor hem, en Martha en zijn voormalige bediende, Ernest Schouten, hadden steeds eene kamer gereed. en zorgden voor zijne behoeften, terwijl zijne kleinkinderen op zijne knie klommen en de rimpels van zijn gelaat verdreven.</p>
<p>De weduwe van Brandt den bakker huwde met Maurits.</p>
<p>Agatha keerde naar het klooster in Oost-Friesland terug, en eindigde daar haar leven.</p>
<cf><pb n="159"/>
<p><hi rend="spat">INHOUD</hi>.</p>
<p>
<table>
<row>
<cell role="header"/>
<cell role="header">Bladz.</cell>
</row>
<row>
<cell>I. <hi rend="sc">de rechtspleging</hi></cell>
<cell>1</cell>
</row>
<row>
<cell>II. <hi rend="sc">eene verrassing voor vrouw brandt</hi></cell>
<cell>11</cell>
</row>
<row>
<cell>III. <hi rend="sc">arme elizabeth</hi>!</cell>
<cell>20</cell>
</row>
<row>
<cell>IV. <hi rend="sc">de jonge non</hi></cell>
<cell>27</cell>
</row>
<row>
<cell>V. <hi rend="sc">hoe vrouw brandt haar pleegkind opvoedde</hi></cell>
<cell>37</cell>
</row>
<row>
<cell>VI. <hi rend="sc">waar zijn de papieren</hi>?</cell>
<cell>44</cell>
</row>
<row>
<cell>VII. <hi rend="sc">een bezoek bij hans den beul</hi></cell>
<cell>51</cell>
</row>
<row>
<cell>VIII. <hi rend="sc">het spook uit het klooster</hi></cell>
<cell>57</cell>
</row>
<row>
<cell>IX. <hi rend="sc">wat moet er gedaan worden</hi>?</cell>
<cell>64</cell>
</row>
<row>
<cell>X. <hi rend="sc">het wachtwoord</hi></cell>
<cell>67</cell>
</row>
<row>
<cell>XI. <hi rend="sc">een buurpraatje bij vrouw brandt</hi></cell>
<cell>72</cell>
</row>
<row>
<cell>XII. <hi rend="sc">een bange ure</hi></cell>
<cell>77</cell>
</row>
<row>
<cell>XIII. <hi rend="sc">in de folterkamer</hi></cell>
<cell>85</cell>
</row>
<row>
<cell>XIV. <hi rend="sc">vader anselmo</hi></cell>
<cell>87</cell>
</row>
<row>
<cell>XV. <hi rend="sc">de vurige wagen</hi></cell>
<cell>93</cell>
</row>
<row>
<cell>XVI. <hi rend="sc">opgenomen in heerlijkheid</hi></cell>
<cell>98</cell>
</row>
<row>
<cell>XVII. <hi rend="sc">bijtijds ontmoet</hi></cell>
<cell>102</cell>
</row>
<row>
<cell>XVIII. <hi rend="sc">elisabeth verkeert in gevaar. schouten is niet tehuis</hi></cell>
<cell>105</cell>
</row>
<row>
<cell>XIX. <hi rend="sc">gesnapt en ontkomen</hi></cell>
<cell>108</cell>
</row>
</table>
</p>
<pb n="160"/>
<p>
<table>
<row>
<cell role="header"/>
<cell role="header">Bladz.</cell>
</row>
<row>
<cell role="header">XX. <hi rend="sc">onder agatha's bescherming</hi></cell>
<cell>113</cell>
</row>
<row>
<cell>XXI. <hi rend="sc">zwervende en dolende</hi></cell>
<cell>119</cell>
</row>
<row>
<cell>XXII. <hi rend="sc">anselmo en zijn werktuig</hi></cell>
<cell>125</cell>
</row>
<row>
<cell>XXIII. <hi rend="sc">martha's verhoor</hi></cell>
<cell>132</cell>
</row>
<row>
<cell>XXIV. <hi rend="sc">van linschotens angst</hi></cell>
<cell>136</cell>
</row>
<row>
<cell>XXV <hi rend="sc">het miniatuurportret</hi></cell>
<cell>143</cell>
</row>
<row>
<cell>XXVI. <hi rend="sc">de strik is gebroken</hi>!</cell>
<cell>151</cell>
</row>
</table>
</p></cf>
</div>
</body>
</text>

</TEI.2>